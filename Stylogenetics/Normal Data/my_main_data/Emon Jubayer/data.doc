গল্প :   অতিপ্রাকৃত



                        সকালবেলায়  জেসমিন - এর ফোন ।  চাপা স্বরে বলল ,  মামা ,  আমার সর্বনাশ হয়ে গেছে  ।  আমার কাজের মেয়েটা না পেত্নী ! 
সাত সকালে এমন ফোন পেয়ে থ  হয়ে গেলাম ।  তবে জেসমিন -  এর বিবেচনাবোধ সম্বন্ধে আমার ভালো ধারণা আছে । সুতরাং   শান্ত স্বরে জিজ্ঞেস করলাম ,  কীভাবে বুঝলে যে  তোমার কাজের মেয়েটা পেত্নী !  
জেসমিন বলল ,  কাজের মেয়েটা নতুন এসেছে ।  আপনি এখনও দেখেননি ।  নাম হাজেরা  ।  ভারবেলা উঠেছি ।  তো কিছুক্ষণ আগে বাথরুম থেকে ফিরছি ।  এমন সময় কী মনে করে রান্নাঘরে উঁকি দিলাম ।  দেখি হাজেরা রান্নাঘরের মেঝের ওপর বসে কচকচ করে কাঁচা মাছ খাচ্ছে ।   কই মাছ ।  দেখে আমা গা কেমন গুলিয়ে উঠল ।  হাজেরা পেত্নী না তে কী । 
আমি খানিকটা অবাক হয়ে জিজ্ঞেস করলাম ,  বল কী ।   মাছ কি কাঁচাই  খাচ্ছিল ? 
হ্যাঁ ,  মামা ।  কাঁচা । লবনও নেয়নি ।   
ওহ্  ।  তা ,   মেয়েটার  বয়স কত ? 
এই তিরিশের কাছাকাছি হবে ।  বিধবা ।  ৬ / ৭ বছরে একট মেয়ে আছে ।  গ্রামে মায়ের কাছে রেখে এসেছে ।  
জিজ্ঞেস করলাম ,  মেয়েটা নতুন বললে ।   কে ঠিক করে দিয়েছে ,  সোলেমান ? 
হ্যাঁ ।  
সোলেমান এ পাড়ায় কাজের মেয়ে সাপলাই দেয় ।  বললাম ,   আচ্ছা দেখছি কী করা যায় ।  তুমি এ নিয়ে ভেব না । 
ফোন অফ করে ভাবতে বসলাম ।  জেসমিনকে  সান্ত্বনা দেওয়া দরকার ।  তার কারণ আছে ।     আমি বৃদ্ধ এবং বিপত্নীক মানুষ ।  আমার একটিই মেয়ে ।  তামান্নার  বিয়ে হয়ে গেছে ।  অস্ট্রেলিয়া থাকে ।   ছ ' তলার এই ফ্ল্যাটে আমি একাই থাকি ।  নিজেই রান্নাবান্না করি ,  বাজার করি ।  এই বহুতলের আট তলায় থাকে । জেসমিন আমার ভাগ্নে বুলবুল - এর বউ ।  বুলবুল একটা প্রাইভেট ব্যাঙ্কে উঁচু পদে আছে ।  অফিস থেকে লোন নিয়ে ফ্ল্যাট কিনল ।  আমিও রায়ের বাজারে  দু ' কাঠা জমি বেচে ফ্ল্যাট কিনলাম ।  জেসমিন অবশ্য রাতে  খাবারটা  পাঠায় ।  গেস্ট এলে  জেসমিন ওর কাজের মেয়েকে পাঠায় ।  ঘর ঝাঁট দিতে আসে ।  বড় ভালো মেয়ে জেসমিন ।  আমি ওকে  মেয়ের মতই দেখি ।  তাই জেসমিনকে  সান্ত্বনা  দেওয়া দরকার । 
ফ্লাক্স থেকে চা ঢেলে একটা সিগারে ধরিয়ে হাজেরার ব্যাপরটা নিয়ে ভাবতে বসলাম ।  গত বছর আমি  রিটায়ার করেছি ।  পদার্থবিদ্যায় অধ্যাপনা করতাম ।  যৌক্তিক কারণ খোঁজার বাতিক আছে আমার ।  তাই ভাবলাম কাঁচামাছ খাওয়ার ব্যাপারটা কি স্বাভাবিক না অস্বাভাবিক ।  এটি কোনও মানসিক সমস্যা ?  না একটি অতিপ্রাকৃত ঘটনা ?  কাজের মেয়ে রান্নাঘরে বসে কচকচ করে কাঁচা মাছ খাচ্ছে এ রকম একটি দৃশ্য   ডিসগাস্টিং সন্দেহ নেই ।  জেসমিন  পেত্নী বলল ।  কাঁচা মাছ জাপানিরা খায় ।  জাপানিরা ওই জাতে পড়ে না ।  পৃথিবীতে আরও অনেক জাতি কাঁচা মাছ খায় ।  তারাও ভূত কি পেত্নীবর্গের নয় ।  তবে কাঁচা মাছ - মাংস খাওয়া  সেইফ কিনা ইদানীং তা নিয়ে প্রশ্ন উঠেছে ।  শুনেছি কাঁচা মাছ  খেলে গলব্লাডারের সমস্যা হয় । 
টেবিলের ওপর তামান্নার পাঠানো ১৩ ইঞ্চি ডেল আলট্রাবুক ।   ‘ ইটিং র ফিস -  দ্য জেঞ্জারস ’  লিখে সার্চ দিলাম গুগলে  ।  পেইজগুলি এলে পড়তে শুরু করলাম ।  একটা পেজে লিখেছে :   দ্য রিপোটের্ড ডেঞ্জার ’ স অভ ইলনেস বট অন বাই ইটিং র ফিস অ্যান্ড মিট অফন কজ ফিয়ার অ্যান্ড কনফিউঝন ইন দ্য মাইন্ডস অভ দোজ হু ইনজয় সাচ ফুডস ,  আইদার ফর দেয়ার এসথেটিক অর নিউট্রিশন্যাল বেনিফিটস ।  
মনে পড়ে গেল আদিত্যর কথা ।  আদিত্য আমার ছোট বোন শবনম এর  ছেলে ।  খুব  ঘুরে বেড়ায় আদিত্য ।  ওই একবার বলেছিল খুলনার   সুতারখালীর এক জেলেপাড়ার লোকজন   নাকি কাঁচামাছ খায় ।  
জেসমিনকে ফোন করলাম । 
জ্বী মামা ,  বলেন ।  
বললাম ,  কাঁচামাছ খাওয়ার ব্যাপারটা তেমন অস্বাভাবিক কিছু নয় জেসমিন ।  
মামা  কী বলছেন আপনি ?  হাজেরা কাঁটাশুদ্ধ কই গিলে খেল । 
খেল ঠিক আছে ।  কাঁচা মাছ পৃথিবীতে অনেকেই খায় ।  তাই তোমার নতুন কাজের মেয়েটা পেত্নী না ! 
পেত্নী না ! 
না । 
ও ।  আচ্ছা ঠিক আছে ।  
শোন জেসমিন ।   নেদারল্যান্ডের অধিবাসীরা বছরের একটা সময়ে কাঁচা মাছ খায় ।  যখন  হেরিং মাছ বিক্রি করার মৌসুম শুরু হয় ,  তখন খায় ।  তারা নিশ্চয়ই জিন - ভূত না ।  
অ । 
ফোন রেখে দিলাম ।  
কলিংবেল বাজল ।  
কে এল আবার ।  উঠে দরজা খুলে দেখি -  জামাল ।  এ বহুতলের গার্ড  ।  কথায় অত্যধিক স্যার ব্যবহার করে ।   বললাম ,  কি ব্যাপার জামাল ? 
স্যার ,  আপনার ইন্টারকম কি নষ্ট ,  স্যার ? 
হ্যাঁ । 
ফোন করছিলাম স্যার  কেউ ধরল না স্যার  ।  স্যার আপনার কাছে এক বেটা আইছে স্যার  ।  
বেটা ?  কি নাম ?  আমি অবাক ।  
স্যার  নাম কইলন  স্যার  সাদেক মিঞা স্যার ।  চিনেন স্যার ? 
হ্যাঁ ,  হ্যাঁ ,   চিনি চিনি ।  যাও ওকে নিয়ে এসো ।  আর সাইফুল কে পাঠাও ।  ইন্টারকম ঠিক করে দিয়ে যাবে ।  
আইচছা স্যার  ।  বলে জামাল চলে গেল ।  
আশ্চর্য !  সাদেক মিঞা  ঢাকায় ?  সাদেক মিঞার মোবাইল আছে ।  আমার নাম্বারও  সে জানে ।   তাহলে সে আমাকে ফোন করল না কেন ।  আসলে সাদেক মিঞা ভারি অদ্ভূত এক মানুষ ।  নিজেকে তান্ত্রিক বলে পরিচয় দেয় । অশুভ যাদুটোনা বন করে ।   তবে আমার এসব ব্ল্যাকআর্টে  বিশ্বাস হয় না ।  দাড়ি - টুপি পরা মুসল্লী চেহারা একজন লোক তান্ত্রিক হয় কী ভাবে ।  গতবছর জুন মাসে দিনাজপুরে সাদেক মিঞার সঙ্গে আমার পরিচয় ।  সদ্য স্ত্রী মারা গেছে ।  বিশ্ববিদ্যালয় থেকে  ছুটি নিয়ে উদভ্রান্তের মতন এখানে - ওখানে ঘুরছি ।  বিরল রেলস্টেশনে এক বেঞ্চির ওপর মাঝরাতে বসে আছি ।  বাইরে তুমুল বৃষ্টি  ।  সাদেক মিঞাও বসেছিল ।  বয়স ঠিক বোঝা গেলনা ।  তবে পঞ্চাশ পেরিয়েছে ।  সেই যেচে আলাপ করল । বিষয় :  সাপের  মাথার মনি ,  লালমাই পাহাড়ের গোপন সুড়ঙ আর কামরূপ কামাখ্যা মন্দির । এসব রূপকথা শুনতে শুনতে    স্টেশনেই কেঁপে জ্বর এল  ।  বৃষ্টি থামলে সাদেক মিঞা ধরাধরি করে এক পুরনো পরিত্যক্ত মাজারের পিছনে একটা টিনসেডের ঘরে নিয়ে তুলল ।  তারপর মন্ত্রপূত কালিজিরার তেল খাইয়ে  জ্বর সারিয়ে তুলল । তার ওখানে   দিন সাতেক  ছিলাম ।   সাদেক মিঞা ভারি যত্ন নিয়েছিল আমার  ।  কত রহস্যময় সব গল্প শোনালো ।  একবার জিন নামাতে চেয়েছিল  ।  আমার শরীর কাহিল ছিল তাই জিন দেখতে ইচ্ছা হয়নি ।  দিনাজপুর থেকে আসার সময়  সাদেক মিঞাকে ঢাকার ঠিকানা দিয়ে এসেছিলাম ।  সাদেক মিঞা এর আগে কখনও আমার ফ্ল্যাটে আসেনি  ।   আজই  প্রথম এল ।  
লিফটের কাছে তাঁকে রিসীভ করে বললাম ,  এসো সাদেক মিঞা ।   কেমন আছ ? 
আল্লায় তার বান্দারে রাখছে ।  আপনার শরীর  ভালো নি ? 
আমি ভালো ।  
ঘরে এসে দরজা বন্ধ করতে করতে বললাম ।  বস ।  আরাম করে ।  
সাদেক মিঞা সোফায় বসল ।  এদিক - ওদিক দেখছে ।  ড্রইংরুমটা  তেমন সাজাগো গোছানো না ।  বইপত্র ছড়ানো । 
সাদেক মিঞার হাতে একটা পাটের ব্যাগ ।  অতি গ্রাম্য চেহারা  ।  পরনে পুরনো হলেও পরিস্কার সাদা লুঙ্গি আর খয়েরি রঙের পাঞ্জাবি ।  মাথায় কাপড়ের টুপি ।  গোলপানা হলদে মঙ্গোলয়েড চেহারা ।  ভুঁরু কম ।  তবে  ভরাট মুখে কাঁচাপাকা  দাড়ি ।   
জিজ্ঞেস করলাম ,  ঢাকা কবে এলে ? 
গতকাল নরসিংদী আইছিলাম  ।  শিবপুর ।  হারুন  চেয়ারম্যান ছারের ভিটায়  একটা জিনিস ভর করছিল ।  সেইটারে ভোররাইতে পাটের বস্তায় বাইন্দা   আইজ ভোর ভোর  টাইমে যাত্রা করছি । 
ও ।  সাদেক মিঞার জগৎ ভিন্ন । সেই জগতে  ঘটনার কার্যকারণ অন্য রকম ।  যা আমাদের নিত্য দিনের জীবনযাত্রার সঙ্গে মেলে না ।  জিনিস বলতে সে জগতে জিনভূত বোঝায় ।  
সাদেক মিঞা কী বলতে যাবে  - অমনি ঝনঝন করে টিএনটি ফোনটা  বাজল  ।  শবনম ।  
বললাম ,  হ্যালো ।  শবনম ।  বল । 
ভাইজান আদিত্য কে ফোনে পাচ্ছি না ।  
ওনা কয়েক দিন আগে খুলনা গেল ।  সুতারখালী না কই - 
হ্যাঁ ।  আদিত্যর ফোন বন্ধ ।  কাল রাত থেকে ফোনে পাচ্ছি না । আজ সকালেও পাচ্ছি না ।   
সে কী !   আচ্ছা আমি খোঁজ নিচ্ছি ।  তুই অত ভাবিস না ।  বলে অফ করে দিই ।  পাত্তা দিলাম না ।  শবনম -  এর টেনশন করার বাতিক আছে ।  আদিত্য আমার অতি আদরের ভাগ্নে ।  আমার মতোই স্বভাবচরিত্র ওর  ।  কী এক নেশায় বনেজঙ্গলে ঘুরে বেড়ায় ।  এদিকে ওর মায়ের টেনশন আর টেনশন ।  
সামান্য তেজারতি স্যার ।  বলে পাটের ব্যাগটা দেখলো সাদেক মিঞা  ।  
কি  দরকার ছিল বলে  ব্যাগটা রান্না ঘরে নিয়ে গেলাম । টের পেলাম আমার মন কিছুটা  বিষন্ন হয়ে রয়েছে  ।  আসলে আমারও  আদিত্যর জন্য টেনশন হচ্ছিল ।  বড় ছন্নছাড়া ছেলে - কখন কোন্ বিপদে জড়ায় কে জানে  । আদিত্য  বুয়েটে পড়ছে ।  ওর মা - বাবা চাইছে ওকে বাইরে পাঠিয়ে দিতে ।  আদিত্য বাইরে যাবে না ।  এমন ত্যাঁদোড় ছেলে ।  
পাটের ব্যাগের  ভিতর কাঁচা কলা ,  কাকরোল ,  দুটো কাঁচা পেঁপে দেখলাম ।   আখের গুড় আর এক শিশি কালিজিরার তেলও আছে  । ওগুলো বের করে  ব্যাগটা রান্নাঘরে রাখলাম ।  
ড্রইংরুমে ফিরে এসে সাদেক মিঞাকে  জিজ্ঞেস করলাম ,  সে কিছু খাবে কিনা ? 
না ।  হারুন  চেয়ারম্যান ছারে খাসীর গোশতের বিরানি পাকায়ছিল । খাইছি পেট ভইরা ।  
ও ।  তাহলে পরে খেও ।  আমি রান্নাবান্না করে রাখব ।  বলে একটা কাপে সাদেক মিঞাকে চা দিলাম ।  চা খেয়ে সাদেক মিঞা  বলল ,  স্যার আমার একটুখানি ঘুমান দরকার ।  জিনিসটা ধরতে সারা রাইত হারুন  চেয়ারম্যান ছারের  পুকুরের পাড়ে জাম্বুরা গাছে বইসা ছিলাম ।  মশায় কামড়াইছে ।    
আচ্ছা ,  তুমি তাহলে রেস্ট নাও ।  গোছল করবে ? 
হইলে ভালো হয় । 
সাদেক মিঞা কে  গেস্টরূমের লাগোয়া বাথরুমটা দেখিয়ে দিলাম ।   তারপর সর্ষের তেলের শিশি আর নতুন একটা লাক্স সাবান দিলাম ।  নতুন তোয়ালে বাথরুমেই আছে ।   
সাদেক মিঞা   গোছল সেরে শুয়ে পড়ল ।  
ইলেকট্রিশিয়ান সাইফুল এল ।   বললাম ,  দেখ তো বাবা ইন্টারকমটা কি হয়েছে  ।  সাইফুল দুমিনিটেই ঠিক করে ফেলল  ।  ওকে ৫০টাকা দিয়ে বিদায় করলাম । তারপর  জেসমিন কে ইন্টারকমে ফোন করলাম ।  বললাম ,  আমার একজন গেস্ট এসেছে ।  রান্নাবান্না করা দরকার ।  তুমি কি হাজেরাকে পাঠাতে পারবে ?  অসুবিধে হবে ? 
না না ,  অসুবিধে হবে না মামা ।  নাসরীন  এসেছে ।  আমি ওকে এখুনি পাঠিয়ে দিচ্ছি ।   
বললাম ,  আচ্ছা মেয়েটির কোথায় বাড়ি কোথায় বলেছে ? 
খুলনা । 
খুলনা কোথায় ? 
দাকোপ ।  সুতারখালি ।  
সুতারখালি শব্দটা শুনে আদিত্যর কথা মনে পড়ল ।  কী হল ছেলেটার ?  
রিসিভার রাখতেই কলিংবেল বাজল ।  হাজেরা ?  এত তাড়াতাড়ি ।  দরজা খুললাম ।  বছর   তিরিশের একটি মেয়ে দাঁড়িয়ে আছে ।  কালো শীর্ণ শরীর ।  পরনে সবজে শাড়ি  ।  
বললাম ,  তুমি হাজেরা ?  
হ । 
চুলা ধরাতে পার ? 
পারি । 
যাও তাহলে ভাত আর ডাল বসিয়ে দাও ।  আমি এখন বাজারে যাচ্ছি ।  
হাজেরা নিঃশব্দে রান্নঘরে চলে গেল ।  
বাজার কাজেই  ।  আলুপটল ছাড়াও পঁচিশটা কই মাছ কিনলাম ।  মাছওয়ালার নাম মুসলিম ।   আমার পরিচিত ।  তরতাজা মাছই দিল ।   সেবার সাদেক মিঞা বলেছিল তার নাকি কইভাজা আর কইমাছের তরকারি খেতে ভালো লাগে  ।  গতবছর আমার বিপদের সময় সে  অনেক সেবাযত্ন করেছে ।  তাকে সামান্য আপ্যায়ন না করলে কেমন দেখায় ।  আমার আবার কোষ্ঠকাঠিন্যের সমস্যা আছে ।  দু ডজন কলা আর  ইসুফগুলের ভূষি কিনে বাড়ি ফিরলাম ।  
ফিরতে ফিরতে প্রায় ১১টা বাজল ।  
লিফটের কাছে আদিত্য দাঁড়িয়ে আছে দেখলাম  ।  ভাঙাচোরা চেহারা ।  চুল উশখোখুশকো ।  চোখ লাল ।  পরনের টি - শার্টটা মলিন । শ্যামলা মুখে ক্লান্তির ছাপ ।   
কি হয়েছে রে তোর ?  এ কি চেহারা করেছিস ? 
আদিত্য ফিসফিস করে বলল ,  ভীষণ বিপদে পড়েছিলাম মামা ।   
আহা ।  সে তো  বুঝলাম  ।  তাই বলে   মাকে ফোন করে জানাবি না কই আছিস ।  
ফোন তো ফেলে  এসেছি ।  পরে আর সময় পাইনি ।  একটু আগে বাস থেকে নামলাম ।  
লিফট এসে গেছে ।  বললাম ,  আচ্ছা সব শুনছি ।  আগে ওপরে  চল । 
ওকে নিয়ে ওপরে উঠে এলাম ।  পকেটে চাবি ছিল ।  কলিংবেল বাজাতে হল না ।  নিঃশব্দে ভিতরে ঢুকে আদিত্যকে আমার ঘরে বসতে বললাম ।  তারপর বাজার নিয়ে রান্না ঘরে গেলাম ।  দেখলাম  ডাল চুলায় ।  হাজেরা কিচেনের বারান্দায়  ভাতের মাড় গালছিল ।  আমাকে দেখে উঠে এল ।  
ইচ্ছেই করেই কইগুলো মেঝেতে ফেললাম ।  ওগুলি তড়পাড়ে লাগল ।  বললাম ,  দশটা কই ভাজ আর দশটা আলুপটল পটল দিয়ে রান্না কর ।  
আইচ্ছা ।  
আর আমার ঘরে দুকাপ চা দিয়ে যাও । 
আইচ্ছা । 
ফ্রিজ থেকে এক বোতল ঠান্ডা পানি বের করে বেডরূমে এলাম ।  আদিত্য বাথরুম গিয়েছিল একটু পর বেরিয়ে এল ।  ওকে পানির বোতল দিয়ে চোয়ারে বসলাম ।  আদিত্য  আমার মুখোমুখি বিছানার ওপর বসল ।  ঢকঢক করে পানি খেল ।  
আমি বললাম ,  দাঁড়া আদিত্য তোর মাকে আগে একটা ফোন দিই ।  তোর মা একেবারে  অস্থির হয়ে উঠেছে ।  
শবনম ফোন ধরল ।  
বললাম ,  আদিত্য আমার কাছে আছে ।  ও  একটু পরে বাড়ি যাবে ।  
শবনম চেঁচিয়ে উঠল ,  সে কী ভাইজান !  ওর ভিসার কাগজপত্র সব রেডি ।  কাল  অ্যামবাসিতে দাঁড়াতে হবে ।  
আমি ঝাঁঝ দেখিয়ে বললাম ,  আদিত্য লন্ডন যেতে চাচ্ছে না ।  তোরাই ওকে জোর করে পাঠাচ্ছিস । 
শবনম শান্তস্বরে বলল ,  ওকে ফোনটা দাও তো । 
আদিত্য গোছল করছে । 
শবনম  ভীষণ মেজাজি  ।  ফোন রেখে দিল ।  আদরের ছোটবোন ।     ফোন অফ করে বললাম ,  এবার বল তো শুনি কী হয়েছে তোর ।  
আদিত্য কি বলতে যাবে -  হাজেরা  চা নিয়ে এল ।  এত শীঘ্র চা বানাল কীভাবে ।  আমি অবাক হলাম ।  দেখলাম আদিত্য অবাক হয়ে হাজেরার মুখের দিকে চেয়ে আছে ।  
চা দিয়ে হাজেরা চলে যেতেই আদিত্য বলল ,  মামা আমি এই মেয়েটাকে এর আগে দেখেছি ।  
সে কী  রে ।  কোথায় দেখেছিস ? 
তোমাকে বলেছিলাম না -  গতবছর আমি সুতারখালী গিয়েছিলাম ? 
হ্যাঁ ।  মনে আছে ।   
মেয়েটাকে ওখানে দেখেছি ।  
বলিস কী ।  তুই বলছিলি ওখানকার জেলেরা  নাকি কাঁচামাছ খায় ?  
হ্যাঁ ,  খায় ।  তবে আরও অনেক  কিছুই তারা করে ।  
আমি দর্শনের অধ্যাপনা করেছি ।  কুসংস্কার প্রশ্রয় দিইনি ।  আমি বিশ্বাস করি সব কিছুর ব্যাখ্যা রয়েছে ।  আজহোক কাল হোক বোঝা যাবে  .  .  .  আমার ভীষণ কৌতূহল হচ্ছিল ।  বললাম ,  খুলে বল  ।  
আদিত্য বলল ,  গত বছর যখন সুতারখালী যাই -  আমার সঙ্গে আমার বন্ধু আদনান  ছিল ।  আমরা ঠিক করেছিলাম  খুব কাছ থেকে আমরা জেলেদের জীবন দেখব এবং জেলেপাড়ায় আগে থেকে খোঁজ খবর করে যাব না ।  কোনও উপজেলায় নেমে লোকাল বাসে চেপে কোনও নদীর ধারে নেমে পড়ব ।  এভাবে দাকোপ উপজেলায় নেমে লোকাল বাসে চেপে নিশিকাটি বলে একটা গ্রামে পৌঁছে গেলাম ।  গ্রামটা  ভদ্র্রা নদীর পাড় ঘেঁষে  ।  ছোট গ্রাম ।  আমি আর আদদান এক জেলে পরিবারে উঠেছিলাম ।  তো ,  পরদিন খুব ভোরে আমার ঘুম ভাঙল ।  আদনান ঘুমিয়ে ছিল ।  আমি উঠে ভদ্রা নদীর পাড়ে গেলাম ।  নির্জন পাড় ।   বাতাসে কেমন আশটে গন্ধ ।  দেখি যে নদীর ধারে কয়েকজন লোক বসে আছে ।  গতকাল এদের জেলেপাড়ায় দেখেছি ।  তারা কাঁচা মাছ খাচ্ছে ।  
কাঁচা মাছ ?   কি মাছ ?  
এই ধর ,  খলিসা ,  মেনি ,  চাপিলা ।  
কাঁচাই খাচ্ছে ? 
হ্যাঁ ,  কাঁচা ।  চিবিয়ে ।  
কথাটা শুনে আমার মুখটা মনে হয় এখন সিরিয়াস দেখাল ।  
আদিত্য বলল ,  আমার বমি বমি লাগছিল ।  ফিরে এলাম ।  রোদ উঠতে দেখি আদনান -  এর খুব জ্বর  ।  দুপুরে ওর  জ্বর সারল ।  ও আর ওখানে থাকতে চাইল না ।  অগত্যা ফিরে এলাম ।  এই ক ’ দিন আগে আবার গেলাম ।  
আমি জিজ্ঞেস করলাম ,  একা ? 
হ্যাঁ ।  একা ।  আদনান সিলেট ।  অন্যদেরও পেলাম না ।   
গেলি কি কাঁচামাছ খাওয়ার রহস্যভেদ করতে ? 
ঠিক তা না মামা ।  নিশিকাটি গ্রামটা কেমন টানছিল ।  গতবছর ভোরের  ভদ্রা নদীর ছবি তুলেছিলাম ।  ভদ্রার ওইপাড়ে বিস্তীর্ণ মাঠ ।  এত বড় মাঠ এর আগে দেখিনি ।  ঠিক যেন তেপান্তরের মাঠ ।  গাছপালা নেই ।  আকাশের রংও যেন কেমন ।  গভীর ফিরোজা ।   কোনও চেঞ্জ নেই ।    তাই ভাবলাম পূর্ণিমায় নদী - মাঠের ছবি তুলব ।  এবার পূর্ণিমা হিসেব করে রওনা হলাম ।  এবারও সেই জেলেপরিবারেই  উঠেছি ।  রাতে ঘুমালাম না  ।  মাঝরাতে ভদ্রার পাড়ে এসে দাঁড়ালাম ।  চারিদিকে দিনের মত অলো ।  পাড়ে উলটানো নৌকা ।  একটা নৌকায় হেলান দিয়ে বসে রইলাম ।  হাতে তোমার দেওয়া ১৮ মেগার  ক্যানন ইওএস এমটা ।  মাঝে মাঝে ছবি তুলছিলাম  ।  ওপারে তেপান্তরের মাঠ  চাঁদের আলোয়  ভেসে যাচ্ছিল ।  এমন সময় বড় একটা মাছ ভেসে উঠেই আবার আবার ডুবে গেল ।  অনেক বড় মাছ ,  এই ধর একটা  নৌকার সমান ।   মাছটা রুই মাছে মতন দেখতে ।  আমি তো অবাক ।  তবে ছবি তুলে নিলাম ।  তখনই অদ্ভূত এক আওয়াজ শুনতে পেলাম ।  দেখলাম জেলেপাড়ার সবাই অদ্ভূত আওয়াজ করতে করতে ছুটে আসছে ।  এই ধর দু - তিনশ জন হবে ।  দলটায় ছেলেবুড়ো সবাই আছে ।  তারা পানির কাছে এসে ঝাঁপিয়ে পড়ল ।  কিন্তু ,  পানিতে পড়ার আগে এক এক জন রুই মাছ রূপান্তরিত হল ।  
ক্বি !  কি বলছিস তুই ! 
হ্যাঁ ।  যা দেখেছি তাই বলছি । ভৌতিক  দৃশ্যটা দেখে আমার শরীর জমে গেল ।  মনে হচ্ছিল অজ্ঞান হয়ে যাব ।  নদী শান্ত ।  মৃদু রূপালি ঢেউ ।  একটু পর ঝাঁক ঝাঁক রুইমাছ ডলফিনের মতন  লাফালাফি করতে লাগল ।  ছবি তুলে নিলাম ।  অনেক মাছ ।  এই ধর কয়েক হাজার  ।  আবার সেই বড় রুই মাছটা ছোট তিমির মতন ভেসে উঠল ।  ছবি তুলে নিলাম ।  আমার হাত কাঁপছিল ।  হঠাৎ দেখলাম রুইয়ের ঝাঁক দ্রুত তীরের দিকে  আসতে লাগল ।  তীরে উঠেই সব কটা মাছ ভয়ঙ্কর রূপ ধরল ।  ভীষণ বিভৎস - কী বলব । হলুদ  লম্বা কান ,  মাথায় ছোট্ট লাল রঙের শিং ।  সারা শরীরে সোনালি রোম ।  তারা উলু ধ্বণির মতন শব্দ  করে আমার দিকে তেড়ে আসতে  । 
আমার নিঃশ্বাস বন্ধ হয়ে আসছিল ।  মুখ ফসকে বেরিয়ে গেল ,  তারপর ? 
আমি উঠে দৌড় দিলাম ।  উচুঁ পাড়ে উঠে একবারও পিছনে না তাকিয়ে রুদ্ধশ্বাসে দৌড়াতে থাকি ।  এড়বোখেবড়ো রাস্তা ।  ওপাশে একটা খাল ।  খালটা  আড়াআড়ি পেরোতেই  ক্যামেরা ছিটকে পানিতে পড়ে যায় ।  পিছনের ওরাও খালের  পানিতে ঝাঁপিয়ে পড়েছে ।  মুখ দিয়ে সেই অদ্ভূত স্বর করছে  .  .  . তারপর আমি কীভাবে খাল পেরিয়ে করলা আর কলমি শাকের ক্ষেত আর শিরীষের জঙ্গল পেরিয়ে পিচ রাস্তায় উঠে এলাম বলতে পারব না ।  দৌড়াতে দৌড়াতে  টের পেলাম শেষ রাত ।  তখনও দৌড়াচ্ছি ।  আন্দাজে ।  আধা কিলোর মতন   দৌড়ানোর পর   আজান শুনতে পেলাম । তখন  পিছনে ওদের  আওয়াজ কমে এল ।  একটা মসজিদ চোখে পড়ল ।  মসজিদের সামনে গিয়ে  হুমড়ি খেয়ে পড়লাম ।  তারপর মনে নেই ।  জ্ঞান  ফিরলে দেখি মাথার কাছে মুয়াজ্জ্বিন  সাহেব  বসে । দোওয়া দরুদ পড়ছে ।   সব শুনে কিছুক্ষণ গম্ভীর হয়ে রইলেন ।  তারপর বললেন ,  নিশিকাটি গ্রামের নাম বাপ - দাদার আমলে শুনছি ।   অনেক বছর আগে ছিল ।  এখন আর নাই ।  বন্যায় নাকি ভেইসে গেছে ।  তিনিই টাকা - পয়সা দিয়ে আমাকে খুলনার বাসে তুলে দিলেন ।  
ওহ্ ।  আমি কী বলব ভেবে পাচ্ছি না ।  
ঠিক তখনই ফোন বাজল ।  শবনম ।  
হ্যাঁ ।  বল । 
শবনম থমথমে গলায় বলল ,  ভাইজান আদিত্যকে এখুনি বাড়ি আসতে বল ,  ও যদি এখন না আসে ,  তাহলে যেন সারাজীবনে না আসে । 
ঠিক আছে ।  পাঠাচ্ছি ।  বলে ফোন অফ করে দিলাম ।  বললাম ,  শোন ,  আদিত্য ।  তুই  এবার বাড়ি যা ।  তোর মা ক্ষেপেছে  ।  আবার  আসিস ।  তখন ঘটনাটার একটা ব্যাখ্যা দাঁড় করাব ।  
আদিত্য উঠে দাঁড়াল ।  ওকে ভাঙতি কিছু টাকা দিয়ে দরজা অবধি পৌঁছে দিলাম ।  তারপর দরজা বন্ধ করে গেস্টরূমে উঁকি দিলাম ।  সাদেক মিঞা ভোঁস ভোঁস করে ঘুমাচ্ছে ।  তবে গেস্টরুমে  আতরের তীব্র গন্ধ পেয়ে অবাক হলাম ।  
আমার ঘরে যেতেই  বাজে একটা আশটে গন্ধ ।  মনে পড়ল আদিত্য নিশিকাটি গ্রামে হাজেরাকে দেখেছে বলল ।  আসলে আদিত্যর কোনও কারণে হেলুসিনেশন হয়েছে ।  ভারি সেনসেটিভ ছেলে ।   
হাজেরার রান্নার কদ্দূর  কি হল ।  হলে সাদেক মিঞাকে  ডেকে খেতে বলব ।  রান্নাঘরে গেলাম ।  রান্নাঘরে হাজেরা নেই ।  ডালের চুলা বন্ধ ।  ভাতের হাঁড়ি বারান্দায় ।  বারান্দায় হাজেরা  নেই ।  বাকি রূমগুলো দেখলাম ।  নেই ।  বাথরুমে নেই ।  ও বাইরে যায়নি তো  ।  না ।   আমার ঘরে আামি যে চেয়ারে বসে ছিলাম সেখান থেকে মেইন গেইটা দেখা যায় ।  নাহ্  ।   কেউ বেড়িয়ে যায়নি ।  
জেসমিনকে ফোন করলাম ।  হাজেরা কি তোমার ওখানে ? 
না মামা । 
আশ্চর্য ! 
কেন আপনার ওখানে নেই ? 
না ।  আচ্ছা ।  তোমায় সব পরে জানাচ্ছি ।  
আচ্ছা ।  
ইন্টারকমে নীচে ফোন করলাম  ।  জামাল ধরল ,  বললাম ,  সেভেন বি -  থ্রির কাজের মেয়েটি কি নীচে নেমেছে ?  
না স্যার ।    
তুমি সিওর ? 
জ্বী ,  স্যার ।  
বেশ খানিকটা স্তম্ভিত হয়ে রিসিভার রেখে দিলাম ।  আদিত্যর তাহলে হেলুসিনেশন হয়নি ।  আমার কি হচ্ছে ?  আমি হাজেরাকে দেখছি না কেন ?  ওয়াল ক্লকের দিকে তাকালাম ।  একটা বাজতে পাঁচ মিনিট ।  গেস্ট রুমে ঢুকলাম ।  বিছানার ওপর বসে আছে সাদেক মিঞা ।  কানে  সিটিসেলের একটা শস্তা  সেট ঠেকিয়ে   কার সঙ্গে ফোন কথা বলছে ।   সেটটায় আবার লাল সুতলি বাঁধা ।  সাদেক মিঞা বলল ,  আইচ্ছা আমি আইতেছি ।  তুমি আধামন চুন সংগ্রহ কর সালামত ।  তারপর ফোন অফ করে আমার দিকে তাকিয়ে সাদেক মিঞা বলল ,  স্যার ।   আমারে এখনি একবার মানিকগঞ্জের  ঘিওর যাইতে হইব ।   মৌলভী সুলেমান মুন্সির পুকুরে জিনিসটা দেখা গেছে ।  
দীর্ঘশ্বাস ফেলে বললাম ,  আচ্ছা যাও ।  তার আগে একটু ভাত মুখে দিয়ে যাও ।  
সময় নাই ছার ।  সন্ধা নাগাদ জিনিসটা ভাইসা  উঠব ।  তখনই চূনপড়া ছিটাইতে হইব ।  বলতে বলতে সাদেক মিঞা বিছানা থেকে নেমে গেস্টরুমের বাইরে বেরিয়ে এল ।  বলল ,  আমার ব্যাগখান কই ছার ? 
ও তোমার ব্যাগ  ।  তোমার ব্যাগ তো রান্নাঘরে ।   এসো । দিচ্ছি ।  
রান্নাঘরের মেঝের ওপর  একটা  রুইমাছ পড়ে আছে ।  বেশ বড় মাছ ।  আমার শরীর কেঁপে উঠল ।  
সাদেক মিঞা  বলল ,  জিনিসটা তাইলে এইখানে ।  বলে মাছটা ধরে  ব্যাগে ভরল ।  তারপর  বলল ,  আমি মাছটা নিয়া গেলাম স্যার ।  এইটা এইখানে থাকলে মুসিবত আছে ।   
আমি কী বলব বুঝে উঠতে পারলাম না ।  
দরজার কাছে এসে সাদেক মিঞা  বলল ,  আমি আবার আসমু সার ।  দেখলেন তো কেমন ব্যস্থ থাকি ।  তয় আপনার ছুট বইনের পোলায়  হারা বছর আদার - বাদারে ঘুইরা বেড়ায় ।  কিয়ের মইধ্যে গিয়া পড়ে ,  কি দেখে না দেখে ,  নিজেও ঠাওর পায় না ।  তারে এই তাবিজখান দিয়েন স্যার  । এই তাবিজ ধারণ না করলে হে বড় বিপদে পড়ব কইলাম ।   
বলে শূন্য থেকেই একটা কাইতন লাগানো ছোট্ট রুপোর তাবিজ আমাকে দিল ।  
আমি কখনও কোনওদিনই  এইসব তাবিজ - কবজের মন্ত্রশক্তি কিংবা  অতিপ্রাকৃত ঘটনায়  বিশ্বাস করিনি ।  
আজ আর তাবিজ না নিয়ে পারলাম না  .  . 


                    




গল্প :  ঘোর লাগা মানুষের গল্প 



                        আজকাল রুপহাটি ইষ্টিশনের একটা বেঞ্চিতে বসে থাকে সে  ।  প্ল্যাটফর্মের ওপর বেঞ্চিতে বসে থাকতে থাকতে কত কী যে দেখে সে ?  রেলের যাত্রী - ফেরিওয়ালা -  ফকির .  .  .  ওই পারের রেললাইন ,  ওভার বিরিজ  ।  কত কী যে দেখে সে ।  দিনভর দেখে ।  অনেক রাত পর্যন্ত স্টেশনের বেঞ্চিতে বসে থেকে থেকে এসবই দেখে :  ঘন ঘন চা খায় ,  একটার পর একটা সিগারেট টানে । 
রুপহাটির ইষ্টিশনটি এমন আহামরি কিছু নয়  ।  এমন কী জংশনও নয় এটি  ।  দিনে দু - তিনবার লোকাল ট্রেন থামে ।  আন্তনগর না থেমে -  বুড়ো আঙুল দেখিয়ে ঝমঝম ঝমঝম করে চলে যায় ঈশ্বরদীর দিকে ।  ইষ্টিশন মানে -  লাল রঙের ব্রিটিশ আমলের পুরনো ঝরঝরে একটা দালান; ঢোকার মুখে একটা দীর্ঘ পুরনো কড়ই গাছ ।  সামান্য সেড ,  এবড়োথেবড়ো প্ল্যাটফর্ম ,  কয়েকটা মলিন বেঞ্চি - তারি একটায় বসে থাকে মনিরুল ।  হলুদ পাঞ্জাবি ,  কালো প্যান্ট আর ঘন কালো ঝাঁকড়া চুলের নিচে কপাল ,   .  .  .  তারপর ঘন জোরা ভুরুর নিচে জ্বলজ্বলে দুটো আয়ত চোখে তাকে কেমন যেন ঘোর - লাগা দেখায়  .  .  .  স্বাস্থ ভালো নয় মনিরুলের ,  লম্বা - ঢ্যাঙা ,  রংটা মিশমিশে না - হলেও কালোর দিকেই বলা যায় ,  ডান হাতে একটা কালো রঙের লোহার বালা - সুজারগরের বিনয় বাউলা দিসিল বছর কয়েক আগে চইত সংক্রান্তির দিনে ভাটুপাড়ায় মেলায়  ।  মনিরুলের কালো রঙের আঙুলগুলি সরু সরু - মধ্যমায় একটি রুপার আঙটিতে মরকত পাথর বসানো ।  একবার আটঘরিয়ায়  মোল্লা পাড়ার বেতাব গাজির বাড়িতে  এক কামেল পীর এসেছিলেন ।  আবাবিল শাহ -  তিনিই এক ঘর মানুষের সামনে শূন্য থেকে ছোঁ মেরে  পাথরটা তুলে চোখের নিমিষে গুঁজে দিয়েছিলেন মনিরুলের হাতে -  না ,  মরকত পাথরটার জন্য আবাবিল শাহ পয়সা নেননি ।  পাথরটা লাকড়ি পাড়ার  শঙ্কর স্যাকরাকে দিয়ে বানিয়ে মধ্যমায় পরার পর থেকে মনিরুলের গলা শুকানিটা অনেকখানি কমে গেছে ।  আগে ঘন ঘন গলা শুকাতো মনিরুলের  ।  কাজেই ,  পীর - ফকিরে ভারি ভক্তি মনিরুলের ।  মনিরুলের বাবা হাসেম হাজীও বেঁচে থাকতে বিস্তর পীর ফকিরের মুরিদানী করছিলেন  ।    অনেক অনেক দিন আগে কালো পাঞ্জাবী পরা এক ফকির এসেছিল মদিনা মহলে ,  মানে মনিরুলদের বাড়িতে ।  নয়নপুরের আলেম ফকির ।  মনিরুলের তখন চৌদ্দপনেরো বছর বয়স ।  জ্বীন দেখার নেশায় পড়ে যাওয়াতে পীর - ফকিরে ভীষন আগ্রহ ।  সেই আলেম ফকির মনিরুলকে কোন্ এক আলীজান পীরের কথা বলছিল :   কবে মইরা গেছিল আলীজান পীরে ।  একদিন বিহান বেলায় আমার কাছে আইসা অজুর পানি চাইল আলীজান পীরে  ।  আতরের খোশবু -  আমি তো কাইত ,   দিলাম অজুর পানি কোনওমতে ।  তারপরে দেখি নাই ।  কন কি ?  সত্য ?  বালক মনিরুলের চোখেমুখে বিস্ময় ।  হ ,  বাবা ,  সত্য ।  মিছা কথা কমু ক্যান - আমি পিরালি করি ।   বলে ,  আলেম ফকির হেসেছিল ।   .  .  .  তো ,  বেঞ্চির ওপর বসে বসে রুপহাটির ইষ্টিশনে মানুষজন দেখে মনিরুল ।  কত রকম মানুষ যে রুপহাটির ইষ্টিশনে রাতদিন ঘুরঘুর করে ।  এরই মধ্যে অন্ধ ফকিরের কন্ঠে আলাউদ্দীন বয়াতির গান কানে আসে  - আমার প্রানের মন্দিরায় / কেড়ে নিল সাত জন চোরায়  .  .  কোণ্ এক ঘোরলাগা মানুষের গান ।  সে নিজেও এক ঘোর লাগা মানুষ ।  ঘোরের মাথায় বাড়ি ফিরতে মনে থাকে না ।   তা ,  আজকাল  তার বাড়ি ফিরতে ফিরতে অনেক রাত হয়ে যায় বটে  ।  বাড়ি কাজেই -  স্টেশন থেকে হাঁটা পথে মিনিট দশকের পথ ।  রাতে বাড়ি ফেরার পথের ওপর অন্ধকার কিংবা জ্যোৎস্না ঝরে ঝরে পড়ে ।  শোনা যায় ঝিঁঝির ডাক ।   মাঝে মাঝে দূর থেকে শিয়ালের ডাক  ।  সে নির্বিকার হাঁটে ।  সিগারেট টানে ,  শিস দেয় কিংবা গান গায়; আমার বাবা আলহাজ আলী /  যের কাছে মারফতের কলি /  কলব হইয়া যায় নূরানী চাইলে এক নজর .  .  . গান থামিয়ে হা হা করে হাসে ।  মনিরুল কিছু পাগল আছে বটে ।  শৈশব থেকেই  .  .  .  এবং কথাটা রুপহাটির সকলেই কমবেশি জানে ।  খাওয়া পরার চিন্তা নাই - পাগলামী সে করতেই পারে ।   পৈত্রিক একটা  ‘ স ’  মিল আছে মনিরুলের ।  সাত / আট বছর ধরে সেই  হাসেম  ‘ স ’  মিলটা দেখাশোনা করছে রঞ্জন   ।  রঞ্জন তার ছোটবেলার বন্ধু ।  একসঙ্গে রুপহাটির প্রাইমারীতে পড়ত  ( হ্যাঁ ,  কিছুকাল পাঠশালায় গিয়েছিল বটে মনিরুল )  ।  রঞ্জনের বাপের ভিটে উয়ভপুর -  রুপহাটি থেকে খানিক দূরে বলেই   ‘ স ’  মিলেরই পিছনে একটা ছাপড়া ঘরে থাকে রঞ্জন; বিয়ে - থা করেনি  ।  ফরসা আর শান্ত  - সুবোধ  রঞ্জনের স্বাস্থও ভালো ,   ওকে বিশ্বাস করা যায় ।   রঞ্জনের এবার একটা বিয়ে দিতে হয় ।  কথাটা ভেবে মুচকি হাসে মনিরুল ।   ঠিক তখনই দূর থেকে ট্রেনের হুইসেল ভেসে আসে  .  .  .  ঐ তীক্ষ্ম শব্দে কী কারণে  আরিফার মুখটি ভেসে ওঠে তার মনে ।  মনিরুল জানে রুপহাটির ষ্টিশনটিকে সতীন ভাবে আরিফা  .  .  .  
আরিফার মনের জ্বালা এখানেই ।  বিয়ার আগে কেউ কয় নাই যে পোলার  খারাপ  .  .  .  তারপরেও বিয়াটা হইছিল ।  আরিফার বাপের সংসারে ততদিনে ধস নেমেছিল  ।    বড় মেয়েকে পার করতে মরিয়া হয়েই ছিল উত্তরপাড়ার আসলাম মাস্টার ।  পাত্র রুপহাটির হাসেম হাজীর একমাত্র পুত্র ।  কাজেই  .  .  .  ।  হাসেম হাজীর  অবস্থা বেশ ভালো ।  কাজেই ,  বিয়েটা ধুমধামের সঙ্গেই হল ।  বিয়ের পর থেকেই আরিফা দেখতেছে যে  .  .  . তার স্বামী উদাসী ।   মানুষটা ইষ্টিশানে গিয়া বইসা থাকে ।    ইষ্টিশনে কী করে সে ?  ভেবে ভেবে কূলকিনারা পায় নি আরিফা ।  এদিকে আরিফা বাড়িতে একা  সারাদিন  ।  শ্বশুড় বিয়ার  দুই মাস আঠারো দিন পর ইন্তেকাল করেছেন; শ্বাশুড়ি অনেক দিন থেকেই জীবিত নাই ।  মনিরুলের কী কারণে ভাইবোনও নাই ।  এমনটা হইতে পারে ।  উত্তরপাড়ার আজিজুল ভাইয়েরও ভাইবোন ছিল না ।  কত শখ ছিল  আজিজুল ভাইয়ের সঙ্গে ঘর করবে আরিফা ।  হইল না ।  বাপে আর শ্বশুড়ে বইসা যুক্তি কইরা কী একটা ঘাড়ে চাপাইয়া দিল ।  শূন্য বাড়িতে দীর্ঘশ্বাস পড়ে আরিফার ।  ভিতরে একটি মানুষ বাড়তে থাকে ।  কয় মাস হইল ?  কে  রাখে হিসাব ?  মনিরুলদের পুরনো ইঁটের উঠান - ঘেরা একতলা দালান - বাড়ি :   ‘ মদিনা মহল ’  ।  মনিরুলের দাদা ছিল জোরদার ।  তাঁর স্ত্রীর নাম ছিল মদিনা  ।  এই বড় দালানটা অবশ্য তার আমলের নয় ।  আগে নাকি লম্বা আটচালা ছিল ঘর ।   -  হাসেম হাজীর দিয়াশেলাইয়ের ফ্যাক্টরি ছিল লাকড়ি পাড়ায় -  পাকিস্তানি সৈন্যরা পুড়িয়ে দিয়েছিল - যাক  .  .  .  মদিনা মহলের  উঠানে বৃষ্টিবাদলের দিন প্যাঁক কাদায় ভরা থাকে ।  সদর থেকে বারান্দা পর্যন্ত ইট বসানো ।  হাঁস - মুরগীর দঙ্গল উঠানে :  সারক্ষণ প্যাঁক প্যাঁক কক কক কক কক করে ।  একটা বাদামী রঙের নেড়ি কুকুরও আছে ।   দালানের পিছনে একটা পুকুর ।  পুকুরের ওপারে ঘন বাঁশের ঝাড় ।  মেঘলা দিনে অন্ধকার হয়ে থাকে ।  শন শন হাওয়া - বাতাস বয় ।  তখন ভারি কষ্ট হয় আরিফার ।  বাপের অসুখ ।  দেখতে যে  যাবে তার উপায় নেই ।  আরিফা বেহুলার মতন কান্দে ।  স্বামী উদাসী ।  উদাসী মানুষ মরা  .  .  .  এ বাড়ির রান্নাবান্না করে সেতুর মা ।  মাঝবয়েসী ,  বেঁটে ,  কালো ,  থলথলে ।  কথা বলে কম ।  সেতুর মায়ের সঙ্গে কথা বলে মনের ভার নামানো যায় না ।  মর্জিনার আরও ফাপড় লাগে ।  কাঁদে ।  মোল্লা পাড়ার টুনটুনি জড়ায় ধরে বলে - কাইন্দো না বু ।  মেয়েটা মাঝেমাঝে আসে ।   বিয়ার বয়স হইছে টুনটুনির ।  স্বামী নিয়া স্বপ্ন দেখে ,  খালি বিয়ার কথা ,  উদাসী মানুষ বুঝে না ।  ওর লগে কথা হবে কী !   এ বাড়ির বাজার - সদাই করে যে লোকটা -  তার নাম সোলায়মান ,  লোকটা বুড়া ,  তার ওপর কানে খাটো ।  আদা আনতে বললে জিরা আনে ।  তবে প্রায় প্রতি রাতেই সেতুর মায়ের ঘরে যায় সালায়মান  ।  আরিফার কেমন যেন সন্দেহ হয় ।  শ্বশুড়ও কি সেতুর মায়ের ঘরে যাইত ?  মনিরুল ?  তখন সোলায়মান কোথায় যাইত ?  শ্বশুড় বাঁইচা থাকতে ?  ইষ্টিশনের পাশের চিপা গলিতে পাড়া আছে আরিফা জানে ।  সেখানে ?  আরিফার শরীর ঘিনঘিন করে ওঠে ।  আল¬ারে আমি কোথায় আইসা পড়লাম ?  আরিফা বিধবার মতন কান্দে ।   .  .  .   ‘ স ’  মিলের ম্যানেজার রঞ্জন এসে মাস শেষে টাকা দিয়ে যায় ।  তখন বুকের দিকে তাকায় লোকটা  ।  আরিফার শরীর ঝিম ঝিম করে ওঠে ।  রঞ্জনের হাত থেকে যন্ত্রের মত টাকা নেওয়ার সময় তলপেটের কাছে শিরশির করে আরিফার  ।  রঞ্জনের  ফরসা রঙের  নিরীহ মুখ ।  অথচ আরিফা জানে লোকটার নাভীর কাছে লকলক করছে লোভ ।   “ বৌদি ,  জল খামু ।  ”  পানি এনে দেয় আরিফা ।  রঞ্জনের লোভী চোখ আরিফা ভরাট বুকের ওপর ঘোরে - আঁচলটাও  খানিক না সরিয়ে পারে না আরিফা ।  আপনি একটা বিয়া করেন রঞ্জন ভাই ।  আরিফা চাপা স্বরে বলে ।  আপনি আমার লগে যাইবেন বউদি ?  কথাট একদিন রঞ্জন বলেই ফেলেছিল ।  আরিফার শরীরে বৃষ্টিবাদলার দিনের মদিনা মহলের উঠানের ময়লা পানি ঢুকে গেছিল ।  আর ,  হাঁসের গায়ের নোনা গন্ধ পাচ্ছিল  .  .  .  আপনি চইলা যান ।  চইলা যান কইলাম ।  আরিফা ফিসফিস করে বলে ।  চিৎকার করতে পারে না ।  রান্নাঘরে সেতুর মা বসে মসলা বাটতাছে ।  রঞ্জন পানি না খেয়েই চলে যায় ।  মনিরুলকে সে ভীষণ ভয় খায় ।  মনিরুল তার পায়ের তলার মাটি ।   .  .  .  সেই মনিরুল অনেক রাতে বাড়ি ফিরে এসে ঘুমায়া  পড়ে   ।  কোনও কোনও দিন খায়ও না ।  এত কম খায় মানুষটা ।  আল্লা কি দিয়া তারে বানাইছে ।  বউরে আদরসোহাগ করতে মনে থাকে না ।   .  .  . অথচ ,  রঞ্জন ?  উত্তরপাড়ার আজিজুল ভাই ?  আজিজুল ভাই সারাক্ষন ঘুরঘুর ঘুরঘুর  করত  .  .  .  সম্পর্কে খালাতো ভাই  .  .  .  ঘন ঘন বাড়ি আসত ।  আমিনার জন্মের পর থেকে মায়ে অসুস্থ - বিছনায় পড়া ।   ।  বাবায় ইসকুলে ।  আমিনা কিছু বুঝত না ।  আজিজুল ভাই জড়ায়া ধরত ,  চুমা খাইত; বুক দইটা ডলত  .  .  .  আরও কত কী করত ।  আর এই লোকটা ?  দিন কয়েক হলো আরিফার কেমন সন্দেহ হয় - মানুষটা অন্য কোথাও বিয়া বসে নাই তো ? 
কয়েক দিন পর ।  সকালবেলা মনিরুল বাইরে যাবে - আরিফা তাকে আটকালো ।  আপনি কই যান ,  কি করেন বইলা যান ।  কন্ঠস্বরে মৃদু অনুযোগ ।  
মনিরুল বলবে কেন ?  সে পুরুষ মানুষ ।  মোল্লা পাড়ায় বেতাব গাজির বাড়িতে নাকি এক কামেল পীর আসছেন ।  তারে একবার নজর করতে হয় ।  রোদটা চড় চড় করে বাড়তেছিল ।  কামেল পীর আবার কখন চলে যায় । 
আরিফা দুইহাত তুলে পথ আগলে রেখেছিল ।  পথ ছাড়  .  .  .  ।  মনিরুলের স্বরটা শীতল । 
না । 
পথ ছাড় !  এবার ক্রদ্ধ স্বরে গর্জন । 
না ।  আমারে বলেন আপনি কই যান কি করেন । 
বিয়ের পর এই প্রথম মনিরুল আরিফাকে  থাপ্পড় কষল ।  তারপর হনহন করে বেরিয়ে গেল । 
সন্ধ্যের মুখে মনিরুলকে স্টেশনের সামনে দেখতে পেয়ে ছুটে যায় সোলায়মান  ।  তারপর  হাঁপাতে হাঁপাতে কী বলতে কী বলল বুড়া  ।  মনিরুল কামেল পীরের মজবা দেখে দুপুর থেকেই সামান্য টাল হয়ে ছিল ।  বুড়োকে হাত নেড়ে  তাড়িয়ে দিল ।  তারপর ইষ্টিশনে গিয়ে বসে থাকল ।  মাঝরাতের কিছু আগে বাড়ির পথ ধরল সে ।  বাড়িটা কেমন ফাঁকা ফাঁকা লাগে ।  আরিফাকে দেখতে পায় না ।  গেল কই ?  অন্য সময় যতই রাত করে ফিরুক -  কাছে এসে দাঁড়ায় ,  ভাত খেতে বলে ।  আজ বলল না ।  সকালে থাপ্পড় মারছি বইলা রাগ করছে ।  কিন্তু ,  গেল কই সে ?  ভাবতে ভাবতে ঘুমিয়ে পড়ে সে ।  
পরদিন সকালে দেরি করেই ঘুম ভাঙ্গল মনিরুলের ।   ঘরে রোদ ঝলমল করছিল ।  আরিফাকে না দেখে ভীষন চিন্তিত হয়ে পড়ল  ।  সেতুর মা এসে বলল ,  কালো পাঞ্জাবি পইরা একঝন ফকিরব্যাটায় আসছিল ।  আমি আইটা থালাবাডি লয়া  ঘাটলায় গেছিলাম ।  পুকুর ঘাটলা থেইকা ফির‌্যা দেখি কেউই নাই ।  
সেতুর মায়ের কথা শুনে বুকটা ভীষন ধকধক করতে থাকে মনিরুলের ।  কালো পাঞ্জাবী পরা  ফফির  .  .  .  ভীষন অবাক হয়ে যায় মনিরুল ।    অনেক অনেক দিন আগে কালো পাঞ্জাবী পরা এক ফকির এসেছিল মনিরুলের বাড়িতে ।  নয়নপুরের আলেম ফকির ।  মনিরুলের তখন চৌদ্দপনেরো বছর বয়স  .  .  .  কিন্তু ,  তা কী করে সম্ভব !   পায়ে স্যান্ডেল গলিয়ে হন হন করে হেঁটে বাড়ি থেকে বেরিয়ে যায়  ।  মদিনা মহলের বাইরে  রোদে রোদে ভরে আছে ।  কলাঝোপে রোদ ।  কাটা গুঁড়ির ওপর রোদ ।  সে ধীরে ধীরে উঠান পেরিয়ে পিচ রাস্তার সামনে চলে আসে ।  পিচরাস্তায় একটা ট্রাক চলে যায় ।   ধীরে ধীরে স্টেশনের দিকে যেতে থাকে সে ।  ইস ,  কেন যে আরিফারে থাপ্পড় মারলাম !  দিন কয়েক আগে আরিফার মুখে শ্বশুরের অসুখের কথা শুনেছিল মনিরুল ।  রাগ কইরা বাপের বাড়ি চইলা যায় নাই তো ? 
বারোটার লোকালে উঠল সে ।  
সোওয়া একটায় উত্তরপাড়ায় নামল । 
তারে দেখে ছোট শালী আমিনা কী খুশি ?  শ্বশুড়ও ।  আমার মা রে আনলা না যে ?  তাইলে আরিফায় এইখানে আসে নাই ?  গেল কই সে ?   বিস্ময় সামলে নিয়ে মনিরুল তার শ্বশুড়কে বলল ,  আমি এই দিকে অন্য কাজে আরছিলাম আব্বা । 
আচ্ছা । 
 সন্ধ্যার মুখে রুপহাটি ষ্টেশনে এসে নামল মনিরুল ।  বাড়ি আর ফিরল না ।  স্টেশনেই একটা বেঞ্চির ওপর বসে থাকল ।  বাড়ি ফিরে কী লাভ ?  তখন থেকেই  খালি মনে হচ্ছিল - ষ্টেশনের এই বেঞ্চে বইসা বইসা আমি কত কী দেখি ।  রেললাইনের ওইপারে খাম্বা ।  ইলেকট্রিকের লাইন ।  খাল ।  পিচরাস্তা ।  জিকা গাছ  .  .  .  খালি আরিফারে দেখলাম না ।  হায় ,  ও চইলা গেল !  পোয়াতি হইছিল ।  ইস ,  ক্যান যে থাপ্পড় মারলাম !  আমি মুছাফির মানুষ ।  আমার কী হইছিল ? 
দেশান্তরী হল মনিরুল  । 
 অনেক অনেক দিন আগে আলেম ফকিরের দ্যাশ ছিল ভাটি অঞ্চলে ।  ঘর সংসার ছিল তার ,  ঘর ভর্তি পুলাপান আর  জুয়ান  একটা বউও  ছিল; তয় ,  একরাত্রের খোয়াবে খিজির নবী নাখোশ হয়ে আলেমকে কী বললেন  -  পর দিনই গায়েব হয়ে যায় সে ।  তবে সেসব অনেক দিনের পুরনো কথা  .  .  .  আলেম ফকিরের আস্তানা এখন বিলহাটার পশ্চিমে নয়নপুর ইষ্টিশনের  দক্ষিণে ।   নয়নপুর ইষ্টিশন থেকে আড়াই ক্রোশ পথ পার হয়ে পুরনো একটা মসজিদ লাগোয়া দালানে ।  নয়নপুরের লোকেরা বলে :  আলীজান পীরের মসজিদ ।    মসজিদের সামনে একটি অনতিবৃহৎ দীঘি  -  গজার মাছে ভরতি সেই দীঘিতে  কালো টলটলে পানি - কী কারণে  কচুরিপানা নেই ,  আইষ্টা গন্ধও নাই  ।  কালচে পুরনো ইঁটের আটখানা ঘাটলা আছে;  পশ্চিম দিকের ঘাটলায় একটা কৎবেল গাছ  .  .  .  তারপরে বেশুমার গাছপালার মইধ্যে কালা ইঁটের পুরনো দরদালানের ভগ্ন¯ত ’ প  ।  দালানকোঠার পিছনে আবার ঘন বাঁশের জঙ্গল ।  সেখানে ঘন ছায়ার মধ্যে সার সার পুরানা পাকা কবর ।  নয়নপুরের লোকের বিশ্বাস :  ঐ ঘন ছায়ায় আলীজান পীরের কবরও আছে ।  দরদালানে  অন্ধকার অন্ধকার কোঠা ,  ইঁটের মেঝে ,  ফাটল ধরা ।  কোঠাগুলায় আগে কবুতরে বিষ্টা ,  ছাগলের লাদি ,  সাপের খোলাশ আর স্থানীয় ডাকাতদলের ফেলে যাওয়া জঞ্জালে ভর্তি ছিল  -  আলেম ফকিররের দোওয়ায় নাকি মুরিদানের মকসুদ পূর্ন হয় - কাজেই মুরিদরাই সাফসুতরো করে দিয়েছে কোঠাগুলি ।  আস্তানাটি  লোকালয় থেকে অনেকটা দূরে শুনশান এলাকায় হলেও  দু - বেলা ভিড় কমবেশি লেগেই থাকে ।  সে যা হোক ।  সফরকালে ফকিরের নেয়ামত বাড়ে ।  আলেম ফকিরও  বৎসরে একবার সফরে যাত্রা করেন :  এইবারে যেমন সে রুপহাটির দিকে গেল ।  অনেক বছর ঈশ্বরদির পানে যাওয়া হয় না ।   রুপহাটির হাসেম হাজী আলেম ফকিরের বিশেষ পরিচিত ছেলেন; পরিচিত মানে - দশবারো বছর আগে  একবার হাসেম হাজীর  ‘ মদিনা মহলে ’  গেছিল আলেম ফকির ।  তখন হাজী সাহেব বাড়ির পিছনের পুকুরে জাল ফেলার নির্দেশ দিয়ে আর আতপ চালের ফিরনি পাকিয়ে  বেশুমার খাতিরযত্ন করছিলেন ।  আফসুস -  হাজী সাহেব আর জিনদা নাই ।  তবে যারা জিন্দা আছে তারা খুব খাতিরযত্ন করল ।  ছুট মিঞার ফুটফুটে বউ -  ছুট মিঞা বাইত ছেল না ।  হাজীবাড়ির খাদেম বুড়া সোলায়মান বলল :  বছর দেড়েক হইল ইন্তেকাল ফরমাইছেন হাসেম হাজী  ।  শুনে আলেম ফকিরের দিলটা চইত মাসের মাঠের মতন ফাইটা গেল ।  আহা , হাজী ছাহেব বড় ভালো লোক ছিল ।  মদিনা মহলের পিছনে পুকুর - তারপর বাঁশঝাড় ।  বাঁশঝারের মইধ্যে   হাজী বাড়ির গোরস্তান ।  সোলায়মান বুড়ায় পথ চিনায়ে নিয়া গেল -   হাজী ছাহেবের কবরের সামনে দাঁড়িয়ে ঝরঝর ঝরঝর করে কাঁদতে কাঁদতে কবর জিয়ারত করল আলেম ফকির ।  তারপর পর জোহরের নামাজ আদায় করে খেতে বসল ।  বারান্দায় বসে পালং শাক ডলে ভাত খেতে খেতে ছোট মিঞার বৌটির মলিন মুখখানা দেখে যা বোঝার বুঝেছিল   আলেম ফকির ।  বউটি কেমন মনমরা হইয়া ছিল ।  সংসার করিয়া সুখি না হইলে সংসারে থাকিয়া কী লাভ ?  উপরোন্ত ,  অন্য পথের হদিশ জানে আলেম ফকির ।  সবই আল¬ার ইচ্ছে ।  কী এক ঘোরে ছোট মিঞার বউরে সে নিয়া যাবে বলে ঠিক করে ফেলে ।  এখন আম্মাজানের অনুমতি প্রয়োজন ।   পূর্ণিমার মতন বদনখানাও কেমন থমথম করছিল সেদিন  ।  কাঁসার গেলাসে দুধ আনার সময় আলেম ফকির আলগোছে প্রস্তাব দিল  .  .  . না ,  আরিফায় চমকায় নাই  .  .  . অনেক দিন ধরেই পালিয়ে যাওয়ার কথা ভাবছিল  .  .  . কালো পাঞ্জাবি পরা ফকিরের কথায়  ( আমার লগে তুমি যাইবা মা ?  )   কালো পাঞ্জাবি পরা ফকিরের কথায় কী ঘোর লাগল  -  যামু বাবা - বলেই ফেলল ।  না ,  ফকিরের হাত ধরে পথে নামতে বুক কাঁপেনি আরিফার ।  আত্মহত্যার চেয়ে ভালো ।  ভিতরের মানুষটা পাঁচ মাস ধরে না - বাড়লে আত্মহত্যাই করত আরিফা ।   কেমন স্বামী আমার - শরীরে হাত তুলে !  পিছনের পুকুরের ঘাটলায় আইটা থালাবাটি নিয়ে গেছিল সেতুর মা  ।  সোলায়মান বুড়ায় থাকা না - থাকা সমান; তারপর ,  কালো বোরখাটা পরে আলেম ফকিরের সঙ্গে পথে নেমে কত ঘটনা  .  .  .   ট্রেনে টিকিট লাগে না ,  হোটেলে খাইলে বিল লাগে না  .  .  .  রিকশায় উঠলে ভাড়া লাগে না ।  আরিফাকে  নয়নপুরের আস্তানায় নিয়ে এসে মুরিদদের ডেকে  ‘ বেটি ’  বলে পরিচয় দিল আলেম ফকির ।  মুরিদদের মুখচোখে সমীহের ভাব ফুটে উঠেছিল ।  আরিফার নতুন নাম দিল আলেম ফকির :  আলেয়া ।   .  .  . তারপর থেকে নয়নপুরের আস্তানায় দিন কাটছে আলেয়ার ।  আলেম ফকিরের শিষ্যরা আলেয়াকে বিশেষভক্তি শ্রদ্ধা করে  ।  তাতে আলেয়ার মনের কষ্ট কমে যেতে থাকে ।  তার মন ঠান্ডা হতে থাকে ।  আর ,  এই জায়গাটিও কেমন ঠান্ডা ঠান্ডা ।  আলেয়া আর কোনওদিনই রুপহাটি ফিরবে না ।  স্বামী এমন উদাসী এমন পাষন্ড  .  .  . উত্তরপাড়ায় বাপের বাড়িও যাবে না কোনওদিন  .  .  . তারা জেনেশুনে পাগলের সঙ্গে বিয়া দিল  .  .  .  আলেম ফকিরকে সব খুলে বলে আলেয়া  ।  আলেম ফকির বলে ,  থাউক মা ।  কান্দিস না ।  আল্লার মর্জিতে আগের দিন সব কবর হইয়া গেছে । 
কথাটা আলেয়া বোঝেনি ।  তবে বুকের অশান্তি কাটাতে নামাজ ধরল আলেয়া ।  আলেম ফফিরের ইচ্ছা আলেয়া নামাজ পড়ুক -  তবে জোরজবরদস্তি  করে না আলেম ফফির; সে  আলীপন্থি মারাফতী তরিকার  .  .  .  আস্তানায় মাঝে মাঝে বয়াতি - গায়েনরা আসে ।  আব্বাস গায়েন গায় - আমার বাবা আলহাজ আলী /  যার কাছে মারফতের কলি /  কলব হইয়া যায় নূরানী চাইলে এক নজর .  .  .  তারপর এক সময় আলেয়া টের পেয়ে যায় আস্তানায় জ্বীন আছে ।  এবং জ্বীনের নাম ইসমাইল ।  বড় উদার এই ইসমাইল ।  কত কী যে এনে খাওয়ায় ।  হালুয়া - রুটি; সেমাই - পায়েস - ফিরনী ।  সাদা কাচের গেলাসে নীল সরবত .  .  .  ।  একবার মরকত পাথর এনে দিল ইসমাইল ।  মরকত পাথর বসানো রুপার আঙটি পরে মানুষটা  .  .  .  আলেয়ার বুক হা হা করে ওঠে ।  কান্দে  .  .  .  
মর্জিনা জ্বীন দেখলেও কখনও মৃত মানুষকে জীবিত দেখে নাই ।  
এক সন্ধ্যায় তাও দেখল ।  আলেম ফকির আস্তানায় ছিল না ।  নাজির হাটের আটি বুড়ি আলেম ফকিরের বয়স্কা মুরিদানী ।  সেই আটি বুড়ির নাকি জ্বর ,  তাকে দেখতে গেছিল ।  মাগরিবের নামাজের আগে উঠানে শুকনা কাপড় তুলছিল আরিফা ।  হঠাৎই চোখ গেল পিছনের অন্ধকার অন্ধকার ঘন বাঁশের জঙ্গলের দিকে - যেখানে সার সার কবর .  .  সে দিক থেকেই কে যেন এদিকে আসতেছিল  - বুড়া মতন ।  একটু পর উঠানে উঠে এল কালো জোব্বা পরা  এক বৃদ্ধ ।  বৃদ্ধের  মাথায় কালো পাগড়ি ।  গায়ের রং ধবধবের রং ধবধবে সাদা ,  মুখে পাকা দাড়ি ।  ভুরুও পাকা ।   কী রকম নীল নীল চোখ ।  বৃদ্ধ কাছে আসতেই ্র আতরের তীব গন্ধ পায় আরিফা ।   খসখসে কন্ঠে  কী যেন বললেন বৃদ্ধ  ।  ভাষাটা বোঝা গেল না ।  আরবী ?  আরিফা যা বোঝার বুঝে গিয়েছিল ।  আরিফার শরীর ভিজে যায় ,  শীত করে ,   হাত থেকে কখন কাপড়গুলি খসে পড়ে  .  .  .  আরিফা  এলিয়ে পড়ে ।  তারপর কখন যে চেতন ফিরল ।  পরে সব শুনে আলেম ফকিরের কী হাসি ।  তারপর হাসি থামিয়ে দরদ ভরা কন্ঠে বলল ,  তোর কাছে আলীজান পীরে আইছিল মা -  অজুর পানি চাইতে ।  সবার কাছে চায় না ।  এই অধম নালায়েকের কাছে একবার চাইছিল ।  যখন প্রথম প্রথম এই আস্তানায় আইলাম ।   
আলেম ফকিরের কথাটা আরিফা বোঝেনি ।  তার নয় মাস চলছিল ।  এসব ব্যাপারে নাজির হাটের আটি বুড়ির বিদ্যা দশ গেরামের লোকে জানে ।  তারপর এক সন্ধ্যাবেলায় আরিফার তলপেটে বেদনা উঠলে আটিবুড়ি আরিফাকে চাটাইয়ের ওপর শোয়ায়; তারপর হারিকেনের আলোয় পেটিকোট সরিয়ে আরিফার তলপেটের নিচে রোমশ জন্মনালীর ওপর ঝুঁকে পড়ে বুড়ি  .  .  . 
 দেশান্তরী হয়ে এখানে সেখানে ঘুরছে  মনিরুল  ।  পথে পথে আরিফাকে খোঁজে সে ।  খুঁজলেই কী  .  .  .  ।  বুকের ভিতরে চইত মাসের গরম বাতাস খল খল খল খল করে ।  কোথাও শান্তি পায় না ।  মাজারে মাজারে ঘুরে সে  .  .  .   খালি সেতুর মায়ের কথা মনে পড়ে :  কালো পাঞ্জাবি পরা ফকিরব্যাটায় আসছিল ।  বহুদিন আগে দেখা আলেম ফকিরও কালো পাঞ্জাবি পরত ।  নয়নপুরের আলেম ফকির ।  নয়নপুর কোথায় ?  এই দেশে নয়নপুরের অভাব নাই ।   বুকের ভিতরে অশান্তি বাড়ে তার ।  
একদিন আলাউদ্দীন বয়াতির সঙ্গে পরিচয় হওয়ার পর মনিরুলের মনের অশান্তি কিছু কমে ।  চিত্রা নদী পার হয়ে রাস্তার বাঁ পাশে একটা কড়ুই গাছের নিচে চায়ের দোকানের সামনে বেঞ্চিতে বসে ছিল সে ।  এই দেশের লোকেরা সাধারনত আলাপীই হয় ।  যারা গানবাজনা করে তারা আরও বেশি ।  আলাউদ্দীন বয়াতি সেরকমই লোক ।  চা খাওয়াল  মনিরুলকে ।  চা খেতে খেতে আলাপ জমে উঠলে আলাউদ্দীন বলল  - লন ,  আমাগো বাইত যাই ।  মনিরুল তখনও আলাউদ্দীন বয়াতির উদ্দেশ্য টের পাই নাই ।  টের পেয়েছিল অনেক পরে ।   মনিরুল আলাউদ্দীনের বাড়ি যেতে রাজী হয় - সে ঘোরের মধ্যে আছে ।  আলাউদ্দীনও এক ঘোর লাগা মানুষ ।  ভালো দোতরা বাজায় ,  গান বাধে - গানের দলও আছে ।  বাড়ি যেতে যেতে কত কথা বলল আলাউদ্দীন -  ঘরে বাজা বউ  ।  পোলাপান হয় নাই ।  বউরে জানপ্রাণ দিয়া ভালোবাসে আলাউদ্দীন ।   “ দয়াল আমারে কত কিছু দিল; খালি সন্তান দিতে বনচনা করল দয়াল ।  ”  আলাউদ্দীনের দুঃখ এইখানে ।  গভীর দুঃখ ।  লাউমাচা আর ছোট্ট উঠান ঘেরা চকচকে টিনের বাড়ি আলাউদ্দীনের  ।  নাড়িকেল গাছে ঘেরা হাঁস আর কচুরিপানায় ভর্তি  পুকুরও আছে  ।  উঠানের এক পাশে খড়ের গাদা ,  গোয়াল ঘর ।  বউকেও আড়ালে রাখল না আলাউদ্দীন ।  নতুন দোস্তের সঙ্গে পরিচয় করিয়ে দিল ।  মর্জিনার  বয়স ত্রিশ - পয়ত্রিশের মতন হবে ।  আটোসাঁটো শরীরের বাঁধন মর্জিনার; শ্যামলা মতন সুন্দর চেহারা - তবে আরিফার মতো না ।    স্বামীর সামনেই কেমন করে যে মনিরুলের দিকে তাকাল ।  মনিরুল অস্বস্তি বোধ করে ।  রাতে খাওয়াদাওয়ার পর উঠানে মাদুর পেতে বসেছিল ওরা ।  উঠানটা ভাদ্রের জ্যোৎস্নায় ভরে ছিল  ।  সেই সঙ্গে উথালপাথাল হাওয়া; বাতাসে লাউমাচা কাঁপে ।  কাঁপে নারকেল পাতারা ।  পুকুরের দিক থেকে কচুরিপানার গন্ধ ভেসে আসে ।  সব স্বপ্নদৃশ্যের মতো মনে হয় মনিরুলের ।  হায় ,  এখন আরিফা কোথায় ?  এবং ,  আলাউদ্দীন গানও গায় -  আমার প্রানের মন্দিরায় / কেড়ে নিল সাত জন চোরায় ।   .  .  . গান শুনে কী রকম যেন লাগে মনিরুলের ।  অনেক অনেক দিন আগে রুপহাটির ইষ্টিশনে এই গানটা শুনেছিল মনিরুল ।  আলাউদ্দীন আরও গায় - আমার বুকের ভিতর কঠিন তেপান্তর /  তোমার বন্ধু পাষাণী অন্তর  .  .  .  গান শুনে কেমন যেন লাগে মনিরুলের ।  কত কত মনে পড়ে তার ।  অনেক রাতে মনিরুলকে কাচারি  ঘরে নিয়ে এসে মশারি টাঙ্গিয়ে দিয়ে চলে যায় আলাউদ্দীন  ।  মনিরুলের ঘুম আসে না ।  আরও রাতে কাচারি ঘরের দরজা খুলে যায় ।   মর্জিনা অন্ধকারে হারিক্যান জ্বালায় ,  বিছানার কাছে আসে ,  মশারি সরায়; তারপর ঝুঁকে মনিরুলের ঠোঁটে চুমু খায়  .  .  . মনিরুল জেগেই ছিল  .  .  .  অনেকদিন পর জেগে ওঠা  পুরুষঙ্গ স্পর্শ করে মর্জিনা ।  তারপরে মর্জিনার ভিতরে প্রবেশ করতে করতে সে সহসা বুঝতে পারে পথ থেকে কেন তাকে  আলাউদ্দীনে  তুলে এনেছে । 
আলাউদ্দীনের বাড়িতে দিন পনেরো কাটল ।  সুখে - সঙ্গমে; গানে - গানে ।  মনিরুল মাছ খেতে ভালোবাসে ।  কত রকম যে মাছ খাওয়াল আলাউদ্দীন ।  কত রকম করে সে মাছ যে রাঁধল মর্জিনা ।  আশ্চর্য !  রুপহাটি থাকতে খিদে পেত না ।  এখন এত খিদে কোত্থেকে পায় ? 
বিদায় নেওয়ার সময় মর্জিনার চোখে পানি ।  ভরাট শ্যামলা মুখটা অবশ্য ঝলমল করছিল ।  ঝলমলে মুখে চোখের জল -  ওরকম মুখ সারাজীবনে আর দেখবে না মনিরুল ।  মনিরুল জানে সে তার বীজ মর্জিনার গর্ভে রেখে গেল ।  একদিন সেই বীজটি আলোর মুখ দেখবে ।  এই রোদে বাতাসে  খেলে বেড়াবে ।  আলাউদ্দীনের কাছে দোতরা শিখবে ।  মেয়ে হলে ?  মর্জিনার  কাছে রান্না  .  .  . পথে নেমে আরিফাকে আর খোঁজে না সে ।  বরং সে রুপহাটির পথ ধরে ।  বাড়ির পিছনে বাঁশঝাড়ে তার বাপদাদার কবর - সে ওখানেই মরবে ।  এই জনমে তার কাজ শেষ ।  তার জন্যই মর্জিনাকে অপেক্ষায় রেখেছিল দয়াল ।  এখন মরণের জন্য অপেক্ষা ।  অন্য জনমের কথা কেউই জানে না ।  দয়াল তোমারও লাগিয়া যোগীনি সাজিব গো ।  ট্রেনে এক অন্ধ ফকির গায় । 
রুপহাটি স্টেশনে নেমেই  প্রথমে সে  ‘ হাসেম স ’  মিলের দিকে যেতে থাকে ।  রঞ্জন ওকে দেখে চমকে না উঠলেও ভুরু কোঁচকালো ।  কিছুই আর আগের মতো নাই ।  রঞ্জন বিয়া করছে ।  এবং তারেই  “ স ”  মিলের মালিক মনে হইল ।   ‘ স ’  মিলের পাশে হাসেম হাজীর জমির ওপর ধান ভাঙ্গার কলও একখান বসাইছে ।    মনিরুলকে দেখে বিশেষ পাত্তা দিল না রঞ্জন ।  মনিরুল কাঁধ ঝাঁকায় ।  মুচকি হাসে ।  আমার তো কাম শেষ ।   আমি এখন ইজারাদারির কি বুঝি ?  বাড়ির দিকে যায় সে ।  মদিনা মহল  খাঁ খাঁ করতেছিল ।  শূন্য বাড়িটা পুরনো ইটগুলি ভাঙ্গা পাঁজর নিয়ে ভুতের মতন দাঁড়িয়ে ছিল ।  ও কাঁধ ঝাঁকায় ।  মুচকি হাসে ।  গান গায় ।  কী ঘর বানাইমু আমি  .  .  . কী ঘর বানাইমু আমি  .  .  .  শূন্যেরও মাঝার  .  .  .  ( গানটা আলাউদ্দীনের মুখে শুনেছিল )  নাঃ বাড়িতে সেতুর মা বা সোলায়মান কেউই নাই ।  মদিনা মহল খাঁ খাঁ করে ।   এক বুড়িকে দেখল ।  ভিতরের একটা ঘরে কাঁথা মুড়িয়ে দিয়ে শুয়ে আছে ।  কে এই বুড়ি ?  আর সাত আটটা বিড়াল দেখল ।  ঘুরঘুর করছে ।  আগে এই বাড়িতে এতগুলা বিড়াল ছিল না ।  কুকুর ছিল ।  নেড়ি কুকুরটা গেল কই ।  মানুষ বাপদাদার ভিটামাটি থেকে উচ্ছেদ হইয়া গেলে তখন বাস্তু কুকুরের কী হয় ?  বাড়িতে সেতুর মা বা সোলায়মান কাউকেই পেল না সে  ।  গেল কই তারা ?  মইরা গেছে ?  ও মুচকি হাসে ।  ও স্টেশনে ফিরে আসে ।  প্ল্যাটফর্মের ওপর বেঞ্চিতে বসে থাকে । 
এভাবে আরও কয়েকটা বছর কাটল । 
আজও প্ল্যাটফর্মের বেঞ্চিতে বসে থাকে মনিরুল ।  তখন কত কী যে দেখে সে  ।  আগে যেমন দেখত ।  ফকির - যাত্রী - ফেরিওয়ালা ওভার বিরিজ  .  .  .  ওইপারের রেললাইন  খাম্বা ।  ইলেকট্রিক লাইন ।  দোয়েল পাখি খাল পিচরাস্তা জিকা গাছ ছাগল - চরা মাঠ আবাদি জমাজমি নদী পাড় বটের ঝুড়ি  আকাশ  .  .  . কখনও কখনও রঞ্জন এসে মনিরুলের পাশে বসে থাকে ।  পুরান দিনের কথা বলে ।  সেও এখন এক ভোগসুখে ক্লান্ত মানুষ । 
একদিন দুপুর; স্টেশনের বেঞ্চিতে বসে ছিল মনিরুল ।  কেমন ঝিমুনি পেয়েছিল তার ।  আচমকা হুইসেলের শব্দে জেগে উঠে সে ।  একটা লোকাল এসে থেমেছে ।  দৃষ্টি স্বচ্ছ হলে যাত্রীর ভিড়ে আরিফাকে দেখল সে ।  মনিরুলের বুকের ভিতরে তেমন অনুভূতি হলো না ।  হয়তো বহুবছর কেটে গেছে বলে ।  হয়তো তার বীজ অন্য কোথাও ফুল হয়ে ফুটে আলো দেখছে বলে ।  আরিফার কোলে একটি শিশু ।  কার ?  আলেয়া ওকে দেখে থমকে দাঁড়াল ।  তারপর ধীরে ধীরে এগিয়ে আসতে থাকে  .  .  .  
 

                    




গল্প :  তালাক



                        ভাইজান ,  রেহানায় শহীদুল ভাইয়ের কাছ থেইকা তালাক চায় ,  আপনি না করেন ক্যান ?  আপনি না মুক্তিযুদ্ধ করছেন ? 
আসমার তীক্ষ্ম প্রশ্নে  থমকে যায় শামশের আলী;  ছোট বোনের  দিকে অবাক চোখে তাকায় আটান্ন বছরের প্রৌঢ় ।  শ্যামলা মতন সাদামাটা চেহারা আসমার; মাথায় ঘোমটা ,  লাল পার সবুজ শাড়ি পরে আছে ,  রোদের আলোয় ঝিকিয়ে উঠছে নাকের নথ  ।  
আপনি না মুক্তিযুদ্ধ করছেন ?  
আসমার এই প্রশ্নে অনেকটা বছর পিছিয়ে যায় শামশের আলী  .  .  . 
সত্যিই তো এই দেশে একটা যুদ্ধ হয়েছিল - মুক্তিযুদ্ধ :  তো ,  সেই যুদ্ধটায় কাউলতিয়ার ভূঁইয়াবাড়ির বড় ছেলে পঁচিশ বছর বয়েসী শামশের আলী ভূঁইয়া ঝাঁপিয়ে পড়েছিল; কেননা ,  পাকিস্তানি সৈন্যরা  ১৯৭১ সালের এপ্রিল মাস থেকেই একে একে গাজীপুর সদর ,  কোনাবাড়ী ,  বাড়ীয়া ,  কাউলতিয়া ,  কাশিমপুর তছনছ করছিল ।  আক্রান্ত জনপদের তরুণরা এই রকম দুঃসময়ে কি করে হাত গুটিয়ে বসে  থাকতে পারে ?  গাজীপুরের ইব্রাহীম শেখ ,  কোনাবাড়ীর জয়ন্ত সান্যাল ,  বাড়ীয়ার ইকবাল হোসেন ,  কাশিমপুরের মুক্তি ডাক্তার আর কাউলতিয়ার শামশের আলী ভূঁইয়ার নেতৃত্বে পাকিস্তানি সৈন্যদের বিরুদ্ধে প্রায় খালি হাতেই গড়ে উঠেছিল তীব্র প্রতিরোধ;   .  .  .  মাঝেমাধ্যেই দু - পক্ষের সংঘাত বাধত; সংঘাত বাধত পাকিস্তানি সেনাবাহিনীর অনুগত ঘৃন্য রাজাকারদের সঙ্গেও ।  সেই যুদ্ধের বছরটায় গাজীপুরে মোছলেম রাজাকারের প্রবল দাপট; সশস্ত্র লোকজন নিয়ে চলা ফেরা করত লোকটা ।  গাজীপুরের কম পক্ষে  চল্লিশ হাজার নিরীহ ও নিরস্ত্র নারীপুরুষশিশু হত্যায় প্রত্যক্ষভাবে জড়িত ছিল মোসলেম রাজাকার ।  নিরীহ নারীপুরুষশিশুদের মোছলেম রাজাকারের লোকেরা জোর করে অস্ত্রের মুখে   ট্রাকে তুলে  দিত ।  তারপর ট্রাকটা থামত  ধিরাসরাম রেল ইস্টিশনের পাশে শালবনের ধারে ।  সেখানে সশস্ত্র পাকিস্তানি সৈন্যরা অপেক্ষা করত ।  যাদের একটু পরেই গুলি করে মারা হবে - সে রকম বন্দি লোকদের দিয়েই বড় করে গর্ত খুঁড়িয়ে নিয়ে নিত পাকিস্তানি সৈন্যরা ।  তারপর সবাইকে খাদের কিনারে দাড়াতে নির্দেশ দিত ।  তারপর মেশিনগানের গানের গুলিতে মানুষগুলি পাখির মতন লুটিয়ে পড়ত খাদে ।  সব শেষ হয়ে গেলে তারা মাটি চাপা দিয়ে চলে যেত  .  .  .  রাতের পর রাত দিনের পর দিন এভাবে বাংলার নিরীহ মানুষ হত্যা করেছে তারা  .  .  .  রাতের পর রাত দিনের পর দিন  .  .  .  পরবর্তীতে কেন্দ্র থেকে বুলেট বাঁচানো নির্দেশ এল; তখন প্রথমে বেয়োনেট  - পরে গনহত্যায় দা - বটি ব্যবহার করতে শুরু করে রাজাকাররা ।   অক্টোবর মাসের শেষের দিকে শামশের আলীরা মোছলেম রাজাকারকে হত্যার সিদ্ধান্ত নেয় ।  ১৯৭১ সালের নভেম্বরের দ্বিতীয় সপ্তাহের এক মধ্যরাত্রি :  মোছলেম রাজাকারের গাজীপুর সদরের বাড়িটা আক্রমন করে শামশের আলীরা  ।  কাজটা সহজ হয়নি -  মোছলেম রাজাকারের অনুগত লোকেরা চোরাগোপ্তা আক্রমন করে প্রতিরোধ করেছিল ।   সে রাতেই অতর্কিতে বুলেটের আঘাতে কোনাবাড়ীর জয়ন্ত সান্যাল ও কাশিমপুরের মুক্তি ডাক্তার শহীদ হয় ।  শামশের আলীর কোলেই শেষ নিঃশ্বাস ত্যাগ করেছিল কাশিমপুরের মুক্তি ডাক্তার  ।  বড় ভালো মানুষ ছিল কাশিমপুরের মুক্তি ডাক্তার  .  .  . হ্যাঁ ।  মুক্তিযুদ্ধ  করেছে শামশের আলী  ।   দেশ স্বাধীন করছে; পূর্ব বাংলার তরফ থেকে পাকিস্তানের প্রতি তালাক কার্যকর করেছে ।  এখন শামশের আলীর ছোট ভাই শহীদুলের বউ রেহানাও তালাক চায় ।  কিন্তু ,  তা কি করে সম্ভব ?  কাউলতিয়ার ভূঁইয়াবাড়ির ইজ্জত আছে না ?  অথচ  .  .  . অথচ ,  রেহানা কাশিমপুরের মুক্তি ডাক্তারের আপন বোনের মেয়ে  .  .  .  কাশিমপুরের মুক্তি ডাক্তারের সম্মান আর রাখা যাচ্ছে না ।  
সময় কী ভাবে যে বদলায়া যায় ? 
শামশের আলী দীর্ঘশ্বাস ফেলে ।  
একতলা কোঠাবাড়ির লাল সিমেন্টের মেঝের রোদ ঝলমলে বারান্দার কাঠের একটা পুরনো বেঞ্চের ওপর বসে ছিল শামশের আলী ।  তার মাঝারি উচ্চতা ,  মোটা ,  কালো ।  ছোট ছোট কোঁকড়া চুল ।  চোখে কালো ফ্রেমের চশমা পরা ।  পরনে কালো প্যান্ট আর ধবধবে সাদা শার্ট   ।   সকাল এখন দশটার মতন বাজে ।  একটু পর সে মোটর সাইকেলে করে গাজীপুর সদরে যাবে - শামশের আলীর ধান চালের আড়তটা ওখানেই ।  উঠানে জৈষ্টি মাসের ঝাঁ ঝাঁ রোদ ।  শামশের আলী চা খাচ্ছিল ।  তখনই আসমা এল ।  এসেই সেই মারাত্বক প্রশ্নটা করল ।  আসমা দরজার চৌকাট ধরে দাঁড়িয়ে আছে ।  তার মুখের ওপর তীর্যকভাবে রোদ পড়েছে ।  মুখটা ঘেমে আছে ।  
গতকালও আসমার একটা কথায় দারুন চমকে উঠেছিল শামশের আলী ।  
তার কারণ আছে ।  শামশের আলীরা ছয় ভাই ।  ছয় ভাইয়ের একমাত্র বোন  আসমা ।  শামশের আলী আর রেহানার স্বামী শহীদুলের মাঝখানে চার চারজন ভাই ।  চার ভাইই বিদেশে থাকে ।  একজন ইটালি ,  দুই জন জাপান আর একজন থাকে কুয়েত  ।  তাদের আয়রুজি ভালোই ।  ভাইদের মধ্যে শহীদুলই সবচে ছোট ।  সে গাজীপুরেই ব্যাবসাবানিজ্য করে ।  মাঝখানে  বছর দুই মালয়েশিয়া ছিল;  পোষায়নি - চলে এসেছে ।  তারপরই রেহেনাকে বিয়ে করল ।  আসমার শ্বশুড়বাড়ি কোনাবাড়ী ।  শ্বশুড়বাড়ির অবস্থা ভালো; বাসের ব্যবসা ।  ঢাকা - সাভার - কাশিমপুর - কোনাবাড়ী  - কালিয়াকৈর  রুটে মিনিবাস আছে ।  আগে আসমার স্বামী কামরুল ইসলাম  মিনিবাস কাউন্টারে বসত ।   মাসে মাসে একটা টাকা পেত ।   গতবছর কী এক জ্বরে পড়ল আসমার স্বামী  -  তারপর থেকে কামরুল ইসলামের শরীরের দূর্বলতা আর কাটে না ।  অল্প হাঁটলেই হাঁপিয়ে ওঠে হিসাব এলোমেলো করে ।  মিনিবাসের কাউন্টারে বসতে পারে না ।  আসমার শ্বশুড় বেঁচে; শ্বশুড়বাড়ির অবস্থা ভালো বলেই ভাতকাপড়ের অভাব হয় না ঠিকই  - তবে শ্বশুড়ের কাছে তো এটা - ওটার জন্য হাত পাতা যায় না -  কামরুল ইসলামরা আট ভাই তিন বোন ।  শ্বশুড় বড্ড হিসাবী - কখনও কখনও মাসিক টাকাটা দিতে ভুলে যান ।  এদিকে আসমার তিন ছেলেমেয়ে; তাদের পড়ালেখার খরচ আছে ,  অন্যান্য খরচও আছে ।  আসমা এখন অনেকটা মরিয়া হয়েই বাপের বাড়ির সম্পত্তির  হিস্যা নিতে এসেছে ।  আজ বিকেলেই চলে যাবে কোনাবাড়ী ।   ভাগাভাগির কথাটা বড় ভাইয়ের কাছে কাল রাতেই তুলেছিল আসমা; শামশের আলী ভূঁইয়া গম্ভীর কন্ঠে বলে ,  তর বিয়ার সময় বিস্তর খরচ হইছে ,  এখন আবার ভাগ চাস ক্যান ? 
আসমা ফস করে বলে ,  বিয়ায় খরচ হইছে বইলা ধর্মমতে ন্যয্য পাওনা দিবেন না ভাইজান ? 
কথা সত্য ।  ধর্মানুযায়ী শামশের আলী চুপ করে থাকে ।  অনেক ক্ষণ ভেবে বলল ,   ঠিক আছে ,  তর ভাইয়েরা আইলে তারপর কথা তুলব ।  আমি একা তো দিতে পারি না ।  
আসমা এবার নিভে যায় ।  মিনমিন করে বলে ,  ভাইরা কবে না কবে আসে । 
তার আমি কী জানি ।  বলে শামশের আলী উঠানের দিকে তাকায় ।  উঠান ভরতি টকটকে রোদ ।  মর্জিনা ,  এ বাড়ির ঝি ,  দড়ির ওপর কাপড় মেলে দিচ্ছে ।  আর এক দঙ্গল কাক মিললা ম্যালা চিল্লামিল্লা লাগাইছে ।  ওপাশে গোয়াল ঘর ।  পুস্করিনী ।  গরু নিয়ে শামসু মোল্লা মাঠের দিকে যাচ্ছে ।  কাচারি বাড়ির দিকে ইয়াসিনরে দেখা গেল ।  পেঁপে গাছের নীচে দাঁড়িয়ে রাসেল দাঁত মাজতেছে ।  খালি গা ,  লুঙ্গি পরা ।  আর একটু পর সে পুকুরের দিকে যাবে  .  .  .  রাসেল শামশের আলীর মেজ ছেলে ।  বড় ছেলে ঢাকায় থাকে ,  চাকরি করে; বউবাচ্চা নিয়ে মাঝেসাজে আসে ।   রাসেল সারাদির ঘুইরা বেড়ায় ।  তিনবার ইন্টার ফেল করছে ।  এইবার পাস করতে না পারলে পোলাটারে আড়তে বসায়া দিব  .  .  .  
শামশের আলী বোনের দিকে তাকায় ।  আজকাল মেয়েদের দিকে তাকালে  তার  অস্বস্তি হয় ।  কেন কে জানে ।  রেহানা  - রাবেয়া -  আসমা ।  এদের সঙ্গে কথা বললেই কেমন অস্বস্তি লাগে ।  মেয়েটার সঙ্গে কথা বলে একমাত্র যা শান্তি জুটে ।   তো ,  শ্যামলীর  বিয়ে হয়েছে সাত মাস হইল ।  শ্যামীল  যদ্দিন এ সংসারে ছিল -  শামশের আলীর মনে  সুখশান্তি ছিল ।   এখন আর শামশের আলীর মনে সুখশান্তি নাই ।  কোনাবাড়ী থেকে ছোট বোনটা এলে তার ভীষন অস্বস্তি হয় ।  তবে আসমা যে এ বাড়িতে খুব আসে তাও না ।  শেষ বার এসেছিল  শহীদুলের বিয়ের সময় ।  কন্যা কাশিমপুরের মরহুম ছাদেক মুনশীর ছোট মেয়ে রেহানা  ।  আসমা আর বড় ভাবী রাবেয়া মেয়ে পছন্দ করল ।  কাউলতিয়ার ভূঁইয়াবাড়ির মেয়েমানুষ আর কই ?  সঙ্গে অবশ্য রাসেল আর শ্যামলীও ছিল ।  কথা কম বলা কালো মতন মেয়ে রেহানা - আসমার দেখেই পছন্দ হইছিল ।  ছাদেক মুনশীর কাশিমপুর বাজারে কাপড়ের দোকান ছিল ।  সে যখন হঠাৎ মারা গেল - তার ছেলেমেয়েরা সব ছোট ছোট  ।  অন্যান্য ভাইবোনদের মতোই রেহানা  মামার কাছে মানুষ; মামা  টুকু মন্ডল সম্পন্ন গৃহস্থ ।  বছর ভর গরু পালে; কুরবানীর ঈদ এলে সে গরু গাজীপুর সদরে নিয়ে ট্রাকে তুলে দেয় ।  গরুর ব্যবসা ছাড়াও দুই বিঘা মরিচ ক্ষেত আছে টুকু মন্ডলের । 
তো ,  গতকাল এ বাড়িতে পা দিয়েই আসমা টের পেয়েছিল রেহানার দিনকাল ভালো যাচ্ছে না ।  পাঁচ মাসের পোয়াতি রেহানা ।  তার হইল কি ?   রেহানার কালো মুখ দেখে বড় ভাবীকে জিজ্ঞেস করে আসমা ।  বড় ভাবী চুপ করে থাকে ।  শেষে আসমাই রেহানাকে  জিজ্ঞেস করে ,  কী হইছে খুইলা কও ?  
কী বলবে রেহানা ?  
রেহানা চুপ করে থাকে । 
 ভূঁইয়া বাড়ির ছোট ছেলে শহীদুলের সঙ্গে রেহানার বিয়ে হয়েছে এক বছরও হয়নি - বিয়ের পর থেকেই শহীদুল প্রায় অচেনা হয়েই আছে রেহানার কাছে ।  প্রথম কথা -  শহীদুল রেহানাকে খেয়াল  করে না; শহীদুল কেবল তার প্রয়োজন মিটায়; আদরসোহাগ তো দূরের কথা ,  রেহানার সঙ্গে অতিরিক্ত একটা কথাও বলে না শহীদুল ।  সারাক্ষণ নিজের ভাবনায় আচ্ছন্ন ।   রেহানা যেন শহীদুলের খাস বাঁদী  ।   ( কথাটা বলে বড় ভাসুর ।  রেহানার কানে এসেছে ঝি মর্জিনা মারফত ।   )  তাছাড়া  খুঁটিনাটি ব্যাপারে শহীদুল রাগ করে ।  যেন রাগ  না - থাকলে ব্যাপারটা জমে না ।  তারপর যা হয় তা কখনও কখনও ধর্ষনের পর্যায়েই পড়ে ।  এতসব রেহানা মেনে নিয়েছে ।  তাছাড়া শহীদুল বিদেশে ছিল ।  বউকে সে যেভাবে চায় - তাতে রেহানার ঘেন্না করে ।   .  .  . কাজেই আসমা যখন রেহানাকে  জিজ্ঞেস করে ,  কী হইছে খুইলা কও ?  তখন কী বলবে রেহানা ?  রেহানা চুপ করে থাকে ।  কত কথা মনে পড়ে ওর ।  বিয়েটা রেহানার অনেকটা জোর করেই দেওয়া হয়েছিল ।  বিয়ের আগে রেহানা ভালোবাসত কালিয়াকৈর - এর ছালাম ভাইকে  ।  তো ,  সেই লোক তো  .  .  .  
সে যাক ।  রেহানা তো আসমাকে বলতে পারে না যে ও শহীদুলের অনেক আচরণ মেনে নিলেও শহীদুলের ইদানীং কিছু আচরন মেনে নিতে পারছে না  .  .  .  আসমা শুনেছে মোছলেম রাজাকারের সঙ্গে নাকি শহীদুল ব্যবসা করবে; -  ঢাকা - গাজীপুর মিনি বাস নামাবে ।  ছিঃ !   রেহানার বড় মামা কাশিমপুরের  শহীদ মুক্তিযোদ্ধা মুক্তি ডাক্তার   ।  রেহানা ওর মায়ের মুখে মেয়েবেলা থেকেই রাজাকারদের নিষ্ঠুর কীর্তিকলাপ শুনে আসছে  .  .  . পাকিস্তানী সৈন্যরা ক্যাম্প করত স্কুলেঘরে ।  রাজাকাররা মেয়েদের নানাবয়েসি পাকিস্তানি সৈন্যদের হাতে তুলে দিত ।  ষাট বছরের বৃদ্ধা থেকে  সাত বছরের মেয়েও নাকি ছিল ।   গাজীপুর অঞ্চলে মোছলেম রাজাকার  বাড়ীয়া কাউলতিয়া কাশিমপুর কোনাবাড়ী গাজীপুর সদর থেকে নানাবয়েসী মেয়েদের জোর করে ধরে এনে স্কুলঘরে পাকিস্তানি সৈন্যদের হাতে তুলে দিত ।  সৈন্যরা মেয়েদের ওপর অত্যাচার করত ।  বেইজ্জতি করত ।  অত্যাচার করতে করতে মেরে ফেলত ।   কত লাশ ভেসে গেছে নদীতে বালু নদী তুরাগ নদী কালেশ্বর বিল আর ডনকা বিলে  .  .  . রেহানা ওর মায়ের মুখে শুনেছে  .  .  .  টঙ্গী খালেও লাশ আর লাশ ভেসে গেছে  .  .  .  ধিরাসরাম রেল ইস্টিশনের পাশে গর্ত খুঁইড়া মানুষদের গুলি করে মারত ।  মায়ের সামনে ছোট মেয়েকে বেইজ্জতি করত  .  .  . ছোট ছোট ছেলে মেয়েকে বেনোট দিয়া খুঁচিয়ে খুঁচিয়ে মারত  ।  ছোট ছোট শিশুকে শূন্যে ছুঁড়ে নিচে বেয়োনেট ধরত খুনি সৈন্যরা .  .  . 
এসবই কেমন করে ভুলে গেল শহীদুল ? 
কাউলতিয়ার ভূঁইয়াবাড়ির সবাই আওয়ামী লীগ করে ।  শহীদুলই  কেবল  বিএন পি করে ।  রেহানা আওয়ামী লীগ  - বিএন পির খানিকটা বোঝে; রেহানার মামা টুকু মন্ডলের জমির ওপর ১৯৭৩ সালের এপ্রিল মাসে রক্ষীবাহিনী ক্যাম্প করেছিল বলে  টুকু মন্ডল ১৯৭৫ সাল থেকেই বিএনপি করে; মামার কাছে বিএনপি সম্পর্কে ভালো ভালো কথা শুনেছে রেহানা; রেহানা বিশ্বাস করে - বিএনপি দেশের মানুষের ভালোই চায় ।  কেবল  মোছলেম রাজাকারের সঙ্গে শহীদুলের ঘনিষ্টতা রেহানা মেনে নিতে পারছে না ।  বাধা দিয়েছে ।  বলে ,  আপনি খারাপ লোকের সঙ্গে যান ক্যান ? 
শহীদুল হেসে বলে ,  ক্যান ?  বড় ভাইজানে আওয়ামী লীগ করে ।  সে মোছলেম রাজাকারের মেয়ের বিয়ায় যায় নাই ?  মোছলেম রাজাকারের এই বাড়িতে আইসা দাওয়াত দিয়া গেছিল ।  গাজীপুর সদরে মোছলেম রাজাকারের সঙ্গে বড় ভাইজানের দেখা হইলে দুইজনে একত্রে হোটেলে বইসা চা খায় না ? 
রেহানা অসহায় ভাবে বলে ,  যুদ্ধের সময় কত মানুষ মারছে মোছলেম রাজাকারে ।  গাজীপুরের সবাই জানে তাগো কাহিনী । 
ধুরও ।  কাহিনী  দিয়া কী হয় -  বলে শহীদুল হেসে উড়িয়ে দেয় । 
 কী বলবে রেহানা ?  ও ছটফট করে ।  এমন বিপদে মানুষ পড়ে ?  স্বামী খুনি আর নষ্ট মানুষের সঙ্গে ব্যবসা করবে ।   রেহানা এসব ভেবে ভেবে অতিষ্ট ।  কারও সঙ্গে কথা বলে যে মনের ভার নামাবে সে উপায় নেই ।  বড় ভাবী তো কথা কম বলা পাথরের মূর্তি ।  শ্যামলীর তো বিয়ে হয়ে গেছে ।  শ্যামলী  থাকলে কথা বলা যেত ।   .  .  . বিয়ের পর থেকেই  শহীদুলের আচরণ কেমন সন্দেহজনক  ।   রাত করে বাড়ি আসে ।  প্রতিদিন ইস্ত্রীরি করা পাঞ্জাবি পরে ।  গুনগুন করে গান গায় ।  আদর করার সময় মুখে অষুধের গন্ধ পায় রেহানা ।  শহীদুলের মামাতো বোন আঞ্জু কে সন্দেহ করে রেহানা  ।  সন্দেহটা একেবারেই অমূলক না; শ্যামলীও ইঙ্গিতে কিছু তথ্য দিয়ে রেহানার সন্দেহ আরও উশকে দিয়েছে  .  .  .   কোনাবাড়ীর ইউসুফ কনট্রাকটরের বউ আঞ্জু দুই বাচ্চার মা;  ভীষন ঢলানী ,  থলথলে ফরসা ।  পান খায় ,  কটা চোখ ,  বাদামী কোঁকড়া চুল ।  মাঝে মাঝে বাচ্চাদের নিয়ে কাউলতিয়ায় আসে আঞ্জু ।  দুই - একদিন বেড়িয়ে যায় ।   যা বোঝার বোঝে রেহানা ।  শহীদুলও মাঝেসাজে কোনাবাড়ী যায় ।  রাত্রে থাকে ।  ইউসুফ কনট্রাকটরের সঙ্গে তার নাকি ব্যবসায়িক লেনদেন আছে ।   আসলে লেনদেনটা আঞ্জুর সঙ্গেই ।  রেহানা দীর্ঘশ্বাস ফেলে ।  রেহানারও তো বিয়ের আগে পিরিতি ছিল কালিয়াকৈর - এর ছালাম ভাইয়ের সঙ্গে ।  ছালাম ভাইয়ে কী সুন্দর গানের গলা ছিল ।  ছালাম ভাই গাইত - 
 তুই যদি আমার হইতে রে বন্ধু
আমি হইতাম তোর;  ( এই তোরের ওপর কী টানটাই না দিত কালিয়াকৈর শ্রীফলতলীর ছালাম ভাই )  
কোলে তো বসাইয়া তোরে কোলে তো বসাইয়া তোরে 
করিতাম আদর রে  .  .  .  
 আঞ্জুকে শহীদুল কেবল কোলেই বসায় না ,  আরও অনেক কিছুই করে ।  আঞ্জুই একবার জোর করে রেহানাকে কোনাবাড়ী নিয়ে গেল; ইউসুফ কনট্রাকটরে তখন বাড়ি ছিল না ।  শহীদুলও সঙ্গে ছিল ।  শহীদুল কোনাবাড়ী গেলে নাকি ইউসুফ কনট্রাকটরে বাড়ি থাকে না ।  ইউসুফ কনট্রাকটরের টাকার নাকি ভীষন লোভ ।  তো ,  সেবার কোনাবাড়ী যাওয়ার পর শখ করে কত পদ যে রাঁধল আঞ্জু ।  রেহানা আইর মাছ খেতে ভালোবাসে ।  আঞ্জু কপি , টমাটো ,  মটরশুঁটি আর আলু দিয়ে আইর মাছ রাঁধল ।  এসব ঠিকই আছে  .  .  . তবে মাঝরাতে ঘুম ভেঙ্গে গেছিল  রেহানার  .  .  .  তারপর উঠে বাতি জ্বলতে থাকা পাশের ঘরে যা দেখল তাতেই প্রথম রেহানা তালাকের কথা ভেবেছিল । 
পেটের ভিতরের চার মাসের শিশুটিরর কথা ভেবে তালাকের সিদ্ধান্তটি প্রত্যাহার করেছিল । 
গত মাসে মোছলেম রাজাকারের সঙ্গে শহীদুলের ব্যবসা করার কথাটা কানে যাওয়ার পরই শহীদুলকে তালাকের চূড়ান্ত সিদ্ধান্ত নিয়েছে রেহানা ।  কথাটা শ্যামলীর মুখেই প্রথম   শুনেছিল রেহানা  ।  জামাইয়ের সঙ্গে গত মাসে শ্যামলী বাপের বাড়ী এসেছিল ।  রান্না ঘরে বসে শ্যামলীর জামাইয়ের জন্য রেহানা আপেল কাটছিল ।  শ্যামলী এসে উবু হয়ে বসল ।  তারপর বলল ,  ছোট চাচায় নাকি মোছলেম রাজাকারের সঙ্গে ব্যবসা করব ।  
রেহানার হাত থমকে যায় ।  এ কী কথা বলল শ্যামলী !  মোছলেম রাজাকারের সঙ্গে ব্যবসা করবে !  মোছলেম রাজাকার তো বড়মামার খুনি !  মায়ের মুখে শুনেছে রেহানা  .  .  . যুদ্ধের বছর  .  .  . নভেম্বর মাসের দ্বিতীয় সপ্তাহ  .  .  .  মোছলেম রাজাকারের বাড়ি আক্রমন করে বড় মামারা  ।  মোছলেম রাজাকারের লোকেরাও ছাড়ে নাই ।  তারা গুলি  করছিল ।   শেষ রাইতের দিকে বড় মামা মারা যায় ।  গাজীপুরের লোকে জানে  - বড় মামা শহীদ মুক্তিযোদ্ধা মুক্তি ডাক্তার বড় ভালো মানুষ ছিল  ।  মাওলানা ভাসানীর ভক্ত ছিল ।  মাওলানা নাকি বড় মামারে বলছিল ,   .  .  . তুমি পাস করছ মুক্তি ,  বাবা ইবার তুমি গ্রামের ফিরা যাও ।  পূর্ব পাকিস্তানের গ্রামের মানুষ ভীষন গরীব আর অসহায় ।  ওগো দেখনের কেউ নাই ।  বলে বড় মামারে জড়ায় ধরে মাওলানা ভাসানীর কি কান্দন  .  .  . রেহানা ওর মায়ের মুখে শুনেছে  .  .  . ডাক্তরী পাশ কইরা তর মামায় গ্রামে ফির‌্যা আসল ।  হারাদিন চাষাভূসা গো লগে মিশত বড় ভাইয়ে ।  হিন্দুমুসলিমবিহারী বইলা কোনও কথা নাই  .  .  .  ঘরে ঘরে অসুখবিসুখের খোঁজ খবর লইত ।   ।  যুদ্ধের পাঁচ বৎসর আগের কথা ।   গাজীপুর সদরে সেই সময় কয়েক ঘর বিহারী থাকত ।  তো ,  তর মামায় কার্তিক মাসের এক সন্ধ্যায় এক বিহারী বাড়িতে গেছে -  কোন্ বুড়ার অসুখের কথা শুনছে ।  সেই বিহারীঘরে গিয়া দেখে এক যুবতী মেয়ে ।   .  .  . 
কার কথা কও মা ? 
আরে ওই তো তর শামশাদ মামী ।  তো সেই যুবতী বিহারী মাইয়ারে দেইখা তর মামার মাথা খারাপ  .  .  . বিয়া হয় নাই শুইনা বিয়া করব  .  .  .  ।  মাওলানা ভাসানী গ্রামে গিয়া গরীবদের সেবা করতে বলেছেন - বিয়া করতে তো নিষেধ করে নাই  .  .  . বাবারে আইসা তর বড় মামায় সেই যুবতী বিহারী মাইয়ার কথা কইল ।  বাবা বিয়াতে রাজী না ।  বাবার অমতে তারপর বড় ভাই সেই যুবতী বিহারী মাইয়ারে বিয়া কইরা আলেদা হইয়া গেল  .  .  .  
এই সবই মেয়েবেলা থেকে মায়ের মুখে শুনেছে রেহানা ।  .  .  .  যেন সেই দিকে কথা বড় ভাইকে নিয়ে মায়ের কী অহঙ্কার  .  .  .  
কাশিমপুরে রেহানার নানার বাড়ীতে সৈন্যরা আসছিল ।  
নানার বাড়ি ক্যান ?  বড় মামা না আলেদা হইয়া গেল  .  .  . 
আরে  .  .  . কথা শোন না আগে  .  .  . আব্বায় পরে শামশাদ ভাবীর আচার আচরনে মুগ্ধ হইয়া নিজেই যুদ্ধের দুইবৎসর আগে নিনয়া আসলেন ।  আমার মনে আছে - বুধবার - আছর নামাজের পর  .  .  .  মায়ে পিঠা বানায়ছিল ।  লেকিন চাচয় আসছিল । 
লেকিন চাচা কে ? 
শামশাদ ভাবীর আব্বা ।  কথায় কথায় লেকিন লেকিন করত বইলা ঐ নাম ।   
লেকিন মানে কি আম্মা ? 
অয় তুই আমার ভাইয়ের কী হইল তা শুনবি না  .  .  .  
না না তুমি কও তুমি কও 
সৈন্যরা তর নানাবাড়ি আসনের আগেই আমরা সবাই কালিয়াকৈর সোবান মাষ্টরের বাইত পালায় গেলাম ।  তর শামশাদ মামী  পালায় নাই  .  .  .  তর মামা মাঝেমাঝে রাত্রে বেলা আসত বইলা ।  মামী যতœ কইরা খাওয়াইত ।  কত জনে যে আসত  .  .  .  গাজীপুরের ইব্রাহীম শেখ ,  কোনাবাড়ীর জয়ন্ত সান্যাল ,  বাড়ীয়ার ইকবাল হোসেন ,  কাশিমপুরের মুক্তি ডাক্তার আর কাউলতিয়ার শামশের আলী ভূঁইয়া
তারপর ? 
তারপর সৈন্যরা শামশাদ মামী তুলে নিয়ে যায় ।  বিহারী বইলা ছাড়ে নাই ।  নভেম্বরের দ্বিতীয় সপ্তাহে  গাজীপুর সদরে মোছলেম রাজাকারের ভিটা জ্বালিয়ে দিছিল তর বড় মামারা  ।   মোছলেম রাজাকার পাকিস্তানিদের  প্রিয়পাত্র ছিল ।  সেই রাগ  .  .  . তারা জানে কারা এই কাজ করছে   .  .  .  ডিসেম্বর মাসে পাকিস্তানি সৈন্যরা তর  শামশাদ মামী তুলে নিয়ে যায়  .  .  . 
বড় মামীরে তারা কই নিয়া গেছিল মা ? 
কাশিমপুর মাদ্রাসায় ।  ঐখানে মেয়েদের নিয়া মারত ।   তোর বড় চাচারা পরে গেছিল কাশিমপুর মাদ্রাসায় .  .  .  বড় ভাসুরের মুখে শুনছি  .  .  . তারা তর শামশাদ মামীরে ব্লেলেড দিয়া ফালা ফালা কইরা কাটছে  ।  মুক্তি ডাক্তারের  স্ত্রী বইলা .  .  . পেটে পাঁচ মাসের বাচ্চা ছিল  .  .  . পেট থন বাইর কইরা আছাড় দিয়া মারছে  .  .  .  
মায়ের কথা শুনতে শুনতে রেহানা শিউড়ে উঠেছিল । 
প্লেট থেকে এক কোয়া আপেলতুলে নিয়ে শ্যামলী বলে ,  ছোট চাচা নাকি বাস নামাইব ,  মিনি বাস ।  আমরা মাগনা চরুম গো চাচি ।   
রেহানার বুক ধড়ফর করে বলে তুই কই হুনলি ? 
তোমাগো জামাই কইছে । 
কস কি !   মোছলেম রাজাকারে  ভালো লোক না ।  যুদ্ধের পর পলায় গেছিল পাকিস্তান ।  আবার তাগো টাইম আইলে ফিরা আসল ।  এই দেশের মাানুষের কিছু মনে থাকে না ।  মোছলেম রাজাকারে যে মানুষ ভালো না  - লোক মরে রাখছে না ।  রেহানা ঘৃনাভরে বলে ।  
শ্যামলী উদাসী কন্ঠে বলে ,  এই টাইমে কে ভালো আর কে খারাপ তুমিও কও চাচী ।  অপরাধ করলে রাজাকারেরা ঘুইরা বেড়ায় কেমনে ?  দেশে আইনকানুন নাই ?  শোন না চাচী ,  কী হইছে ।  আমার এক চাচত দেওর জামাত করে ।  আমার শ্বশুড় আবার দুইবার হজ করলেও দুইচোখে জামাত দেখতে পারে না ।  আমার শ্বশুড়ে আমার সেই চাচত দেওররে  দুই বার কানে ধইরা উঠানে নিয়া সবার সামনে  জুতাপিটা করছিল একবার হজে যাওয়ার আগে আরেকবার হজ থেকে আসনের পর ।  তারপরও আমার সেই চাচাতো দেওরে আমার শ্বশুড়বাড়ি আসে - এমন লেছড়ার লেছড়া .  .  .  আমারে কয় কী জান ,  আমারে কয় ,  ভাবী ছাব বুরকা পড়েন না ক্যান ?  আমি কই ,  ক্যান - আমি বুরকা পড় – ন ক্যান ?  আমার হেই দেওরে কয় ,  নারীজাতির চুল দেখলে বদন দেখলে পুরুষের শরীর নাকি চিনচিন করে ।  আমি কই  মেয়েদের দেখলে যাগো মাথায় মাল ওঠে তাগো কন চোখে ঠুলি পইরা থাকতে ।  বলে শ্যামলী হেসে গড়িয়ে পড়ে ।  
অন্য সময় হলে হাসত রেহানা ।  এখন ওর শরীর কাঠ হয়ে গেছে ।  আশ্চর্য !  শহীদুলের এত বড় পাপ ।  বড় ভাসুরও চুপ ।  তিনি না রেজাকারদের বিরুদ্ধে যুদ্ধ করছেন  .  .  . রেহানার খালি দীর্ঘশ্বাস পড়ে ।  রেহানা জানে - বড় ভাসুর  শহীদুলকে হাতে রাখতে চায় ।  বিদেশ থেকে ভাইরা সব আসতেছে  .  .  .  সম্পত্তির ভাগ বাঁটোয়ারা হবে ।  শহীদুলের শরীরে যুয়ান বয়েসের গরম রক্ত - ভীষন রগচটা  ।  ছোট ভাইয়ের রাগ দেখাইয়া ভালো ভালো জমিগুলি সব রেহানার বড় ভাসুর শামশের আলী নিজের কবজায় রেখে দেবে ।  
এইসব ভেবে ভেবে রেহানার জীবন আজ অতিষ্ট । 
রেহানার একটাই শান্ত্বনা -  বাঁশি ।  
কে যেন অনেক রাত্রে অনেক রাত্রে বাঁশী বাজায়  ।  বাঁশীর টানা টানা সুরে রেহানার বুকখানি চলকে ওঠে ।  কালিয়াকৈরের ছালাম ভাই বাঁশি বাজাইত ।  সে না তো ?  কাউলতিয়া জায়গাটা সুন্দর ।  পুবে  বালু নদী অবধি বিস্তীর্ণ মাঠ - এ অঞ্চলের লোকে বলে তেপান্তরের মাঠ  ।  তেপান্তরের মাঠজুড়ে তালতমালের বন ,  মাঝে মাঝে পদ্মদীঘি ।  তারপর আবার ঘাসের মাঠ ।  সেই মাঠে আপন মনে ঘাস খাওয়া নানা বর্নের গরু চড়ে বেড়ায় ।  বালু নদীর পানি ঘোলা হলে ও রোদ পড়ে চিকচিক করে ।  ওপারে তালতমালের বন ।  এপাড়ে অনেক প্রচীন বটবৃক্ষ ।  সেই বটবৃক্ষের ডালে কত যে পাখপাখালির বাস ।  বটবৃক্ষের নিচে দিনের বেলায় গভীর ছায়া ।  সে ছায়ায় বসে  রাখাল বাঁশী বাজায় ।  
কিন্তু ,  বাঁশী  মাঝ রাইতে  কে বাজায় ?   
কালিয়াকৈরের ছালাম ভাই ? 
কালিয়াকৈরের ছালাম ভাইয়ের সঙ্গেই বিয়ে হয়েই যেত রেহানার - রেহানার মামাতো বোন রীনা আপারও সে রকমই ইচ্ছা ছিল  ।  সম্পর্কে ছালাম ভাই রীনা আপার দেওর; বাড়ি কালিয়াকৈর শ্রীফলতলী  ( রীনার শ্বশুড়বাড়ি সেখানেই )  ।  ছালাম ভাই কাম কাজ করে না -  বউরে কী খাওয়াবে ?  খালি ঘুইরা বেড়ায় ।  ঘুইরা বেড়ায় আর বাঁশী বাজায় ।  আর ,  বাউলা গান গায় ।    
 প্রেম করা যে স্বর্গের খেলা
দারুন বিচ্ছেদের জ্বালা ।  
 লম্বা ফরসা আর ঝাঁকড়া চুলের এরকম সুঠাম সুপুরুষকে রেহেনার ভালো লাগতেই পারে ।  তো ,  রেহানার  মামা বিয়েতে রাজী হবে কেন ?  বোনের মেয়েরা এতিম হওয়ার পর দায়িত্ব নিয়েছে ।  ছালাম আগাগোড়া  বাদাইমা ।  বাদাইমা পোলার হাতে টুকু মন্ডল রেহানাকে তুলে দিবে কেন ?  তবে রীনা আপার ইচ্ছা ছিল রেহানার সঙ্গে ছালামের বিয়ে দিতে ।  গাল টিপে বলত ,  তুই হবি আমার সতীন লো সতীন ।  বলে রেহনার গালে চুমু খেত ।  কালিয়াকৈরের বাড়িতে ছালাম ভাইয়ের ঘরে রেহানাকে  রীনা আপাই ঠেলে দিত  ।  তখনই কয়েকবার রেহানাকে কোলে নিছিল ছালাম ভাই  .  .  . না ,  প্রেমেও মন নাই মানুষটার ।  খালি কথা কয় ।  একবার ট্রেনে নাকি এক বাউলানীর সঙ্গে দেখা হইছিল ছালাম ভাইয়ের  .  .  . সেই বাউলানী নাকি বলছিল -  কুষ্ঠিয়া নাকি বাংলাদেশের  মক্কা ।  এইসব আবঝাব বলে আর বাঁশি বাজায় । 
কালিয়াকৈরের ছালাম ভাইই  কি মাইঝরাইতে বাঁশী বাজায় ?  
এই কথাটা রেহানার মাথার মধ্যে গেঁথে যাওয়ার পর থেকেই তালাকের কথাটা গভীর ভাবে ভেবেছে ।  গাজীপুর অঞ্চলের গাঁ - গেরামের স্বচ্ছল পুরুষেরা কথায় কথায় তালাক দেয় - এইবার রেহানা দিবে ।   পারে না ।  শামশের আলী ভূঁইয়া কাউলতিয়ার সম্ভ্রান্ত পরিবার  ।  তার মান ইজ্জতের ব্যাপার আছে ।  তার ওপর রেহানা তো শহীদুলের খাস বাঁদী ।  রেহানা চলে গেলে শহীদুলের আরাম আয়েস কে দেখবে ?  ছোট ভাইয়ের ভালোমন্দ দেখা তো বড় ভাইয়ের কর্তব্য ।  কাজেই রেহানা বাঁদিগিরি না করে তালাক দিয়ে চলে যেতে চাইলে   বড় ভাই শামশের আলী রেহানাকে চোখ রাঙানি দিতেই পারে ।  হোক সে কাশিমপুরের মুক্তি ডাক্তারের আপন বোনের মেয়ে রেহানা  .  .  .  নাঃ ,  কাশিমপুরের মুক্তি ডাক্তারের সম্মান আর রাখা যাচ্ছে না ।  মুক্তিযুদ্ধটা অনেক দিনের ব্যাপার  .  .  . 
রেহানাকে আসমা জিজ্ঞেস করে ,  বুঝলাম তালাক চাও ,  কিন্তু তুমি যাইবা কই ? 
রেহানা চুপ করে থাকে । 
মামার বাড়িতে ফিরা যাইবা ?  এত কষ্ট কইরা মামায় বিয়া দিল - 
রেহানা চুপ করে থাকে । 
লও ,  তুমি আমার লগে চল ,  কিছুদিন কোনাবাড়ী বেড়াইয়া আসবা । 
রেহানা চুপ করে থাকে । 
তুমি না পাঁচ মাসের পোয়াতি ? 
রেহানা চুপ করে থাকে । 
বলে ,  ভালো থাকমু বইলা চইলা যাইতেছি না - আমার মত কইরা থাকুম বইলাই আমার স্বামীরে আমি  তালাক দিমু । 
কিন্তু ,  যাইবা কই ?  
দেশটা শুনছি অনেক বড় ।  ফিসফিস করে বলে রেহানা ।  
আসমার বুকের ভিতরে কেমন করে ।  আসমা ক্ষাণিকক্ষণ রেহানার মুখের দিকে তাকিয়ে থাকে ।  তারপর বলে ,  আচ্ছা ,  বুঝছি ।  আচ্ছা ,  তুমি তালাক দিয়া যাও গিয়া ।  ভাইজান কিছু কইলে আমি আছি  .  .  . আমারে  .  .  . আমারে সম্পত্তির ভাগ দিতে চায় না ।  সব ভাইরা মিল্লা আমারে ঠকাইতে চায় ।  
তারপরই ঘর থেকে বেরিয়ে আসমা বারান্দায় এসে  বলে ,  ভাইজান ,  রেহানায় তালাক নিয়া চইলা যাইতে চায় ।   গেলে যাউক ।  আপনি না করেন ক্যান ?  রেহানায় মনের দুঃখে  গলায় ফাঁস দিলে আপনে তখন কোটকাচারি করবেন ? 
ছোট বোনের তীক্ষ্ম প্রশ্নে  চমকে ওঠে শামশের আলী  ।  তার কালো চৌকো মুখটা থমথমে দেখায় ।  নিঃশ্বাস ভারী হয়ে উঠতে থাকে ।  কত কত বছর আগে নিপীড়ক পাকিস্তানের কাছ থেকে বিচ্ছেদপ্রত্যাশী বাংলাদেশ স্বাধীন করেছে শমশের আলী; পূর্ব বাংলার তরফ থেকে পাকিস্তানের প্রতি ন্যয্য তালাক কার্যকর করেছে ।  এখন রেহানাও তালাক চায় ।  কারনটাও জানে ,  মোসলেম রাজাকার ।  মুক্তি ডাক্তারের খুনি  .  .  . কী করা যায় এখন ?  ভীষনই অস্থির লাগে শামশের আলীর ।    ঝট করে  উঠে দাঁড়ায় সে; তারপর ছাতাটা তুলে নিয়ে হন হন করে উঠানের রোদের ভিতরে নেমে যায় । 
 ২
 আসমা সেদিন বিকেলেই চলে গিয়েছিল কোনাবাড়ী । 
 ৩
 তারপর একসময়  ভূঁইয়াবাড়ির উঠানে নেমে এসেছিল রেহানা  ।  
তখন হয়তো উঠানে রোদ ছিল ।  খড়ের গন্ধ ছিল ।  ছিল কাকের ডাক ।  
দিনটা শেষ হলে পর নেমেছিল রাত ।  
মাইঝ রাইতে তেপান্তরের মাঠে কে যেন বাঁশী বাজায়; 
বাঁশী যেই বাজাক না কেন - রেহানা  তার খোঁজেই পথে নেমেছিল  .  .  .   
      

                    




গল্প :  মরম জ্বীনের  কান্ড  (  শেষ পর্ব ) 



                        রহমত  উকিল রূপপুরের  দুদে উকিল  ।  মেয়ের বিয়েতে তিনি  পাওয়ার  শো করবেন না তা কি করে হয় ।  সুতরাং বিয়ের দিন সকাল থেকেই  শিবতলার মোড়ের বুড়ো  ট্র্যাফিক পুলিশ কে  ট্রাফিক কন্ট্রোলের জন্য বিয়েবাড়ির সামনে দাঁড়িয়ে থাকতে দেখা গেল ।  বেচারা সকাল থেকেই  রাস্তার মাঝখানে দাঁড়িয়ে আছে  ।  একে তো  দিনটা শুক্রবার ,  তার ওপর এই জামতলা এলাকাটি সাধারণত  নির্জনই থাকে  ।  অনেকক্ষণ  পর হয়তো রাস্তা দিয়ে একটি রিকশা কি একটি ভ্যানগাড়ি  কি একটি সাইকেল যায় ।  তখন  ট্রাফিক পুলিশ  বেচারা কে  হাত নেড়ে বিচিত্র সব অঙ্গভঙ্গি করতে হয় ।     
তো ,  রহমত  উকিল  আইনের লোক বলেই হয়তো  খরচাপাতির ব্যাপারে  বড্ড পাকা  ।  কমিউনিটি সেন্টারের খরচ বাঁচাতে  ছাদেই প্যান্ডেল খাটিয়ে  বিবাহভোজের  এন্তেজাম  করবেন  ।  কাজেই বিয়েবাড়ি আর বরেরবাড়ির মাঝখানে ফারাক রইল কেবল কুড়ি ফুটের একটি এবড়োখেবড়ো  পিচ রাস্তা ।  ইয়াসিন ডেকোরেটরের  করিৎকর্মা লোকজন ছাদের ওপর জোর কদমে কাজ এগিয়ে নিয়ে যাচ্ছে   ।  ছাদের ওপর  থেকে তারসহ  লাল নীল বাল্ব ঝুলিয়ে দেওয়া হবে ।   সন্ধ্যার পর ঝলমলে আলো জ্বলে উঠবে বিয়েবাড়িতে  ।   
সময়টা আষাড়ের প্রথম সপ্তা হলেও আকাশে মেঘটেঘ নেই ।  চারিদিকে সকালের সোনালি রোদ ছড়িয়ে আছে ।  অন্তুর বাবা কায়সার খান মজলিস পুকুরপাড়ে দাঁড়িয়ে আছেন ।  তাঁর পরনে নীল ট্রাউজার আর হলদে গেঞ্জি ।  হলদে গেঞ্জিতে  লেখা  ‘ সেভ আওয়ার ন্যাচারালার রিসোর্সেস ।  '   তাঁর পাশে দাঁড়িয়ে ফারিয়া ।  ফারিয়া গোলাপি রঙের  একটি সুন্দর ফ্রক পড়েছে ।  হাতে একটা লিকলিকে পাঠখড়ি ।  ফারিয়া বলল ,  বড়মামা ,  ও  বড়মামা ।  এই পুকুরে ডলফিন নেই কেন ?  
কায়সার খান মজলিস পড়াশোনা করেছেন জীববিজ্ঞানে ।  বর্তমানে অবশ্য  একটি প্রাইভেট ব্যাঙ্কে  চাকরি করছেন  ।  গতকাল দুপুরে বাংলাদেশ ব্যাঙ্কের গর্ভনরের সঙ্গে মিটিং ছিল ।  তারই টুকরো - টুকরো কথা ভাসছিল ।  কিন্তু কেন  এই পুকুরে ডলফিন নেই  ?    ভাগ্নির প্রশ্নের উত্তরটি তিনি  মনে করতে পারছেন না ।  
বড়মামা জানে না ,  জানে না ।  বলে ফারিয়া দৌড়ে চলে গেল ।  
কায়সার খান মজলিস কিছুটা স্তম্ভিত হয়ে পড়লেন ।  
ওদিকে রান্নাঘরে দক্ষযজ্ঞ অবস্থা ।  ভোর থেকে চৌদ্দবার করে চা - কফি বানাতে বানাতে জোছনা বানু কাহিল  ।  চা ছাড়াও আছে নাশতার বিশাল আয়োজন ।   এই যেমন ,  মুগের ডালের খিচুরি ,  গরুর ভুনা ,  মাছের চপ ইত্যাদি ।  রেহানার শাশুড়ি গুলেনার বেগম আবার  খিচুরি খান না ।  তার জন্য স্পেশাল ঘিয়েভাজা পরোটা চাই ।  সেলিনার জামাই আজাদ  আবার পরোটা খায় না ,  তার জন্য চাই  ফিনফিনে পাতলা রুটি  ।  
তো ,  এইসব রান্নাবান্নার  ফাঁকে জোছনা বানু আর নীলুফার মধ্যে ঝগড়া চলছিল যথারীতি   ।  
নিলুফার বক্তব্য  হল  বাসায় মেহমান বেশি হলে খালি ভাত আর ডাল রান্না করা উচিত ।  জোছনা বানু খেঁকিয়ে উঠে বলে ,  কয় কী ছেড়ি ,  মজলিস বাড়ি কি গরিব ? 
মজলিস বাড়ি কি ?  নিলুফা নিরীহ চোখ তুলে জানতে চায় ।   
জোছনা বানু বলে ,  হায় আল্লা ।  কোন বাড়িত আইসে ছেড়ি তাই  জানে না ।   আর বড় বড় কথা কয় ।   
জোছনা বানুর মেজাজ চরম খারাপ ।  রান্নাবান্নার চোটে হাত মেহদিতে রাঙাতে পারেনি ।  অন্তুর বড়বোন বুশরা অবশ্য গতরাতে নিলুফার হাতে চমৎকার একটি লালচে পাতা পাতা  নকশা এঁকে দিয়েছে ।  বারবার হাত তুলে  জোছনা বানুকে নকশা দেখাচ্ছে ।  জোছনা বানু উঠে শিকা থেকে  স্বর্ণের টুনটুনি বের করে বলল ,  দ্যাখ ,  স্বর্ণের   ।  বাপের জীবনে দেখছোস ?  
নিলুফা পাত্তা না দিয়ে হেসে বলল ,  স্বর্ণের ?  না পিতলেন ? 
দিমু ছেড়ির মাথায় বারি ।  বলে স্বর্ণের টুনটুনি ওপরে তুলল জোছনা বানু  ।  
দেন তো ।  দেখি সাহস কত ।  নিলুফা মুখ ভেংচে বলে ।  
 গতকালই বসারঘরের ভারী ভারী সোফাগুলি জলিল মিঞা আর জোছনা বানু ধরাধরি করে বারান্দায় এনে রেখেছে   ।  বাড়ি ভরতি মানুষ ।  গতরাত্রে  ফ্লোরিং করতে হয়েছে ।  সোফা ছাড়াও বারান্দায় অনেকগুলি কমলা রঙের প্লাষ্টিকের চেয়ার এনে পাতা হয়েছে ।  প্লাষ্টিকের চেয়ার ছাড়াও  বারান্দায় বেতের চেয়ারও আছে ।  সেই বেতের চেয়ারে সেলিনার মেয়ে টুনটুনিকে কোলে নিয়ে বসে আছেন মরিয়ম বেগম ।  টুনটুনি ওর নানীকে স্বরচিত ছড়া শোনাচ্ছে ।  আচকে বিয়ে  ছোটমামার   /  মাথায় টোপর দিয়ে /  আতি আসবে ,  ঘোলা আসবে /  কত মজা হবে  .  .  .  হাতিঘোড়া না এলেও বাড়ির মেন গেটের কাছে একটি কালো রঙের লম্বা মারসিডিস সি - ক্লাস চোখে পড়ে ।  মফঃস্ব শহরে এই কোটি টাকার বস্তুটা বিরল ।   মারসিডিসটা  রেহানার শিল্পপতি শ্বশুরের ।  শিল্পপতি ভদ্রলোক এই মুহূর্তে সোনাবালির নদীর পাড়ে মর্নিং ওয়াক করতে  গিয়েছেন  । 
মরিয়ম বেগম নাতনীকে চুমু খেলেন ।  পাশে বসে আছেন রেহেনার শাশুড়ি গুলেনার বেগম ।   বৃদ্ধার মুখের রং কেমন ফ্যাকাশে  ।  ভদ্রমহিলা হাইক্লাসের বলেই সম্ভবত কথা কম বলেন ।  এমন কী বৃদ্ধার ডায়াবেটিস আছে কিনা তাও জানা যায়নি ।  সেই যাই হোক ।  রেহানার শ্বশুর এলেও ওর জামাই আসেনি ।  ওর বর রেজওয়ান তাইওয়ানে  ।  
 টুনটুনি আরেকটি স্বরচিত ছড়া শুরু করেছে ।   তখনই বুশরা এসে ছোঁ মেরে নিয়ে গেল ।  গালে চুমু খেতে লাগল ।   
মরিয়ম বেগমের বুকের ভিতরে অথই  আনন্দের ঢেউ ।  বৃদ্ধার আজ  বড়ই সুখের দিন ।   ছোট ছেলে সারওয়ার  বিয়ে করবে না ,  বিয়ে করবে না  ।  অবশেষে ফরিদার রূপগুণে সিদ্ধান্ত পরিবর্তন করল ।  আজ ছেলেমেয়েরা ,  নাতি - নাতনিরা এসে ঘরদোর ভরিয়ে তুলেছে  ।  কতদিন পর  ।  আল্লাহ কপালে এত সুখ রেখেছেন ।  
ঠিক তখনই বারান্দায় এল সেলিনা  ।  হাতে মোবাইল ।  মুখ কালো ।  মরিয়ম বেগম জিজ্ঞেস করলেন ,   কিরে রে ? 
সেলিনা বলল ,  মা ,  হঠাৎ আমার শ্বশুর অসুস্থ হয়ে পড়েছেন ।  ওরা মনে হয় আসছেন না ।  
মরিয়ম বেগম দীর্ঘশ্বাস ফেললেন ।   কি আর করা ।  সেলিনার কপালই মন্দ  ।  ছোটবোন রেহেনার  চেয়ে সেলিনার  বিয়ে হল দেরিতে ।  বাচ্চাও হল দেরিতে ।  এখন শ্বশুরবাড়ি তে নানা সমস্যা ।  ওর জা আবার  তাবিজ - টোনা করে ।  সোলাইমান জ্বীন  অবশ্য বাণ কাটিয়ে দিয়েছেন ।  কিন্তু এখনও কি সোলাইমান জ্বীন  নিলুফার সঙ্গে আছে ?  মরিয়ম বেগম জানেন  না ।   .  .  . অবশ্য সেলিনার জামাই আর  ননদ  এসেছে ।  জামাই আনন্দে ঘুরে বেড়ালেও ননদ  জুঁইয়ের মুখ কালো ।   এ বাড়ির কিছুই পছন্দ হচ্ছে না মেয়েটির ।  
ভিতর থেকে বুশরা  ‘ ও সেলিনা ফুপ্পি ,  সেলিনা ফুপ্পি ’  বলে ডাকতেই সেলিনা ভিতরে চলে গেল ।   
আজ সকাল থেকে সেলিনার স্বামী  আজাদ শ্বশুরবাড়ি ঘুরে ফিরে দেখছিল ।  আজাদের  গায়ের রং শ্যামলা ।  মাথায় ব্রেকব্রাশ চুল ।  চোখে গোলাকার  সোনালি ফ্রেমের চশমা ।  সব সময় ধবধবে পাজামাপাঞ্জাবি ।   দেখে মনে হয় কোনও কলেজের আদর্শবান বাংলার  শিক্ষক ।  আজাদের অবশ্য  বলপেন আর মোমবাতির  কারখানা আছে ।  সব সময় সেই ঘোরের মধ্যেই থাকে ।  
আজাদ বারান্দায় এসে একটা কমলা রঙের প্লাস্টিকের চেয়ারে  বসল ।   তারপর মরিয়ম বেগমকে বলল ,  মা ,  পুকুরের পাশে অনেকটা খালি জমি পড়ে আছে ।  সেখানে একটা  মোমবাতির  কারখানা দিলে কেমন হয় । 
মরিয়ম বেগম চশমা ডাঁটি ঠেলে বললেন ,  তাহলে তো খুব ভালো হয় বাবা  ।  তুমি এ ব্যাপারে আমার বড়ছেলেন কায়সারের সঙ্গে কথা বল ।  
আচ্ছা বলব ।  আচ্ছা ,  আম্মা ।   
বল । 
আজ কি বিয়েবাড়িতে বোরহানি করবে ?  আপনি কিছু জানেন ?  আমার আবার জিনিসটা তোফা লাগে বলে জানতে চাইলাম ।  
আচ্ছা ,  দাঁড়াও ।   আমি ফোন করে জেনে নিচ্ছি ।  বলে ফরিদার নাম্বারে ফোন করেন মরিয়ম বেগম ।  কথাটা জিজ্ঞেস করলেন ফরিদাকে ।   ফরিদা বলল ,  বোরহানি ?  আব্বা তো পেপসির কথা বললেন ।  কেন মা ? 
না ।  এমনি ।  কিছু না ।  বলে ফোন অফ করে মরিয়ম বেগম বললেন ,  না বাবা ।   ওরা বোরহানি করছে না ।  
আজাদের মুখটা ভীষন ম্লান হয়ে এল ।  হতাশ ভঙ্গিতে চেয়ার থেকে উঠে চলে গেল সে ।  
রেহানার শ্বশুর   গালিব আবদুল্লা গেট দিয়ে ঢুকছেন ।  বিশালদেহি বৃদ্ধের মাথায় মস্ত একখানি টাক ,  হাতে ছড়ি ।  কালো গেঞ্জি তে লেখা  ‘ আয়াম ষ্টিল ইয়াং ’  ।  সে যাই হোক ।  তেষট্টি বছরের   বলিষ্ট গড়নের  বৃদ্ধটি বেশ ফরসা ।  চোখে  চশমা  ।  দুটি জুলফিই  পাকা  ।  চট্টগ্রামের বিশিষ্ট শিল্পপতি গালিব আবদুল্লার দু - দুটি রি - রোলিং মিল ছাড়াও রয়েছে রিয়েল এসটেটের ব্যবসা  ।  ব্যক্তিগত জীবনে বৃদ্ধ  উর্দু গজলের ভক্ত ।  প্রায়ই একে ওকে ধরে মুখস্ত করা শের  শুনিয়ে দেন ।  আর নিজেই  ‘ মারহাবা ’  ,   ‘ মারহাবা ’  বলে চেঁচিয়ে ওঠেন ।  চট্টগ্রামে  শিল্পপতিমহলে বৃদ্ধের খেতাব -   মিঃ মারহাবা  ।   
মরিময় বেগম উঠে দাঁড়িয়ে বললেন ,  আসুন বেয়াই ।  আসুন ।   
রেহানা জানালা দিয়ে শ্বশুরকে আসতে দেখেছে ।  শ্বশুরের কিছু লাগবে কিনা তাই জানার জন্য বারান্দার দরজার কাছে  চলে এসে পর্দার আড়ালে দাঁড়াল ।  এখান থেকেই শ্বশুরের চাহিদা বুঝে উপযুক্ত ব্যবস্থা করবে ।   গালিব আবদুল্লা সোফায় বসে রূমাল বের করে ভালো করে মুখের ঘাড়ের ঘাম মুছলেন ।  তারপর বললেন ,  বেয়াই ,  অনেক দিন পরে রূপপুর এলাম ।  এসব জায়গা অনেক বদলে গেছে ।  শিবতলায় কফিশপও হয়েছে দেখলাম ।  তো কান্ড দেখেন ,  কফিশপ বন্ধ ।  সকালে লোকজনের কফি দরকার ।  ড্যাকরাগুলি শপ বন্ধ করে ঘুমাচ্ছে ।  আশ্চর্য ! 
মরিয়ম বেগম বললেন ,  আচ্ছা আমার বড়ছেলেকে বলব ।  
রেহানা  চট করে রান্নাঘরে চলে এল ।  বলল ,  জোছনা আমার এখনই গরম পানি লাগবে ।  
ও খালা ,  কন কি !   দুই চুলায় যে পাতিল বসাইছিল  ।   আপনের শ্বশুর আব্বার জন্য খেজুরের গুড় দিয়া কাউনের পায়েস বসাইছি । আরেকটায় খিচুরি । 
অ ।  রেহানা ফাঁপড়ে পড়ল ।  দেরি সইছে না ।  যে করেই হোক এখুনি এক কাপ কফি নিয়ে শ্বশুরের সামনে নিয়ে যেতেই হবে ।  
নিলুফা ফস করে বলল ,  ও খালা ,  খালা ।  আমাগো ফেলাক্সে গরম পানি আছে  ।  নিয়া আমু ?   
আচ্ছা যা ।  নিয়ে আয় ।  রেহানা হাঁফ ছেড়ে বাঁচল ।  
জোছনা বানু ফিসফিস করে বলল ,  ছেড়ি আমারে ডুবাইতে ফেলাক্সের কথা কইল ।  আমি বুঝি না ।  
কথাটা অবশ্য রেহানার কানে গেল না ।  রেহানার শ্বশুর যখন তখন কফি খেেেত  পছন্দ করেন ।   রেহানা সে কারণে হাতের কাছে সব সময়  ইন্সটান্ট কফির মিনি প্যাক রাখে   ।  ওদিকে   ডাবটাব কেটে - টেটে জলিল মিঞা এখন রান্নাঘরের পীঁড়ির ওপর বসে রুটি খাচ্ছিল ।  বুড়োর থালায় একটা  ডিম পোচ ।  জিনিসটা এখনও অক্ষতই আছে ।  রেহানা জিজ্ঞেস করল ,   জলিল মিঞা তুমি  কফি খাবে ? 
জলিল মিঞা বলল যে সে এর আগে কফির নাম শুনলেও কুনোদিন খেয়ে দেখেনি ।  আজ দিলে  খেয়ে  দেখতে পারে ।   
কথাটা শুনে রেহানার মুখে এক চিলতে হাসি ফুটে উঠল । 
 ওদিকে   গালিব আবদুল্লা বললেন ,  বেয়াই । 
মরিয়ম বেগম ,  বলুন ,  বেয়াই ।   
আজ সকালে হাঁটতে হাঁটতে আমার মাথায় একটা আইডিয়া এল ।  
বলুন ,  শুনি কি আইডিয়া ? 
এই এলাকার নাম জামতলা ।  আরে এলাকার নাম জামতলা কেন ।  আজীব বাত ।  আপনাদের মতন বনেদী  ফ্যামেলি  এই এলাকায় থাকেন  ।  এরিয়ার  নাম তো হওয়া উচিত এই ধরুন আপনাদের নামেই ।  এই ধরুন ।  মরিয়মবাগ কি মরিয়ম নগর ।  
মরিয়মবাগ !  মরিয়ম বেগমের শরীর শিরশির করে উঠল ।  শরীরজুড়ে ঠান্ডা হিমপ্রবাহ টের পেলেন ।  বললেন ,  বেয়াই দয়া করে আপনি আমার বড়ছেলের  সঙ্গে কথা বলুন  । 
গালিব আবদুল্লা  উচ্ছ্বসিত হয়ে উঠলেন ।  বললেন ,  আরে ,  বলব না মানে ।  বলব ,  বলব ।  আরে ,  বলার জন্যই তো চট্টগ্রাম থেকে এতদূর এসেছি ।   রূপপুরের  সংসদ সদস্য আবার আমার এক বন্ধুর বন্ধু ।  আমার সঙ্গে ঢাকায় এমপি হস্টেলে একবার দেখা হয়েছিল ।  আমি তাঁকে যথাযথ উদ্যেগ নিতে বলব ।  
গুলেনার বেগম  স্বামীর দিকে তাকালেন ।  স্বামীর কথার মাথামুন্ডু বুঝলেন কিনা কে জানে ।   
রেহানা কফির কাপ নিয়ে এল ।  বলল ,  বাবা ,  এই যে কফি ।  নিন ।  
গালিব আবদুল্লা অত্যন্ত সন্তুষ্ট হয়ে বললেন ,  কফি !    ভেরি গুড ,  ভেরি গুড  ।  বলতে বলতে ছেলেবউর হাত থেকে কফির কাপ নিলেন বৃদ্ধ ।   তারপর বললেন ,    শোন মা ।  আজ থেকে এই জামতলাকে  মরিয়মবাগ বলে ডাকবে ।  
মরিয়মবাগ ? 
হ্যাঁ ।  মরিয়মবাগ ।  আহা ,  কাগজপত্র নিয়ে অযাথা ভেব না তো তুমি ।  ওসব আমি ঠিক করে দেব । 
আচ্ছা বাবা  ।  বলে রেহানা মায়ের দিকে তাকায় ।  মরিয়ম বেগম কে চেতনাশূন্য মনে হল ।  
কফিতে চুমুক দিয়ে   গালিব আবদুল্লা  বললেন ,  সত্যিই তোমাদের রূপপুরের কফির তুলনা হয় না মা ।  আমার মুডই বদলে দিয়েছে ।  একটা শের বলবে ইচ্ছে হচ্ছে মা  ।  শুনবে ?  
বলুন বাবা বলুন ।  
গালিব আবদুল্লা তুখোর উর্দু উচ্চারণে বললেন ,  রাত যিতনী ভি সাংগিন হোগি /  সুবাহ উৎনি হি রাংগিন হোগি ।  রেহানা বলে উঠল ,  তোফা ।  তোফা ।  
এসব কেতা রেহানা শ্বশুরবাড়িতে শিখেছে ।  গালিব আবদুল্লা  কফিতে চুমুক দিয়ে বললেন ,  এবার বলত মা ,  এর বাংলা মিনিং কি হবে ? 
রেহানা এর আগেও অন্তত লক্ষকোটিবার শেরটি শুনেছে ।  ও বলল ,  রাত যতই কঠিন হবে ,  প্রভাত ততই রঙিন হবে ।  মারহাবা ।  মারহাবা ।  
 মরিয়ম বেগমের ঘরে বিছানার ওপর একটি ডালা খোলা স্যুটকেশ  ।   রেহানা ,  রেহনুমা আর বুশরা স্যুটকেশের ভিতর  শাড়ি গুছিয়ে রাখছে  ।  সেলিনা ঘরে নেই ।  বিছানার এক কোণে মুখ কুঁচকে সেলিনার ননদ জুঁই বসে ছিল ।  মেয়েটি বলল ,  পাত্রী তেমন সুন্দরী না ।  ফরসা হলেও মুখে বোরোনের দাগ আছে ।  আমার ভাইয়ের জন্য কখনোই এরম পাত্রী পছন্দ করতাম না ।  
রেহনুমা মিষ্টি হেসে বললেন ,  যার যেরকম পছন্দ জুঁই ।  
এমন সময় মরিয়ম বেগমের বেড়াল মিল্লাত ঘরে  ঢুকল ।  মিল্লাতের দিকে চেয়ে  জুঁই বলল ,  আপনাদের বিলাটা দেখতে সুন্দর না ।  কেমন জানি মরা মরা ।  আমাদের বিলাইটা দেখতে খুব সুন্দর ।  নাম বদন । 
রেহনুমা উচ্ছ্বসিত হয়ে উঠে বললেন ,  তাই না কি ?  তা বদনের ছবি তোমার মোবাইলে  আছে জুঁই ?  
আছে না আবার ।  বলে সস্তা একটি ম্যাক্সিমাস সেট বার করে একটি ঝাপসা বেড়ালের ছবি দেখাল  জুঁই ।  বদন মিল্লাতের চেয়ে সুন্দর কিনা বোঝা গেল না ।  
কই দেখি ।  ওমাঃ কি সুন্দর ।  রেহানা বলল ।  
বুশরা বলল ,  হ্যাঁ ,  জুঁই আপা ।  বদন তোমার চেয়েও সুন্দর । 
 দোতলার বারান্দায় অন্তুর ছোটচাচা আর রূপপুর থানার    সাব - ইন্সপেক্টর মোহাম্মদ মোজাম্মেল হোসেন দুটি চেয়ারে মুখোমুখি বসে আছেন ।  সাব - ইন্সপেক্টর মোহাম্মদ মোজাম্মেল হোসেন  এর পরনে পুলিশের ড্রেস ।  একটু পর অপারেশনের বেরুবেন ।   সোনাবালি নদীর আতরের ব্রিজের কাছে একটি ট্রলারে দরগাপাড়ার তোবারক মওলার লোকজন  ফেনসিডিলের একটি বড় চালান খালাস করছে ।   ইনর্ফমার  পটা মোটামুটি সিওর ।  
নিলুফা একটি ট্রেতে দু ’ কাপ চা নিয়ে এল ।  তারপর পাশের ছোট টেবিলের ওপর ট্রে নামিয়ে রাখল ।  নিলুফার সম্ভবত  সাব - ইন্সপেক্টর মোহাম্মদ মোজাম্মেল হোসেন কে কৌতূহল হচ্ছিল  ।  ও জিজ্ঞেস করল ,  আপনি কি পুলিশ ? 
হ্যাঁ ।  আমি পুলিশ ।  
আপনের বন্দুকের গুলি কি ফুটে ? 
হ্যাঁ ।  দেখবে ?  বলে চোখের পলকে হোলসটার থেকে রিভলবার বার করলেন সাব - ইন্সপেক্টর মোহাম্মদ মোজাম্মেল হোসেন  ।  
নিলুফা আতকে উঠে বলল ,  না না ।   আমার ডর করে ।  বলে   ছুটে পালিয়ে গেল ।  
 অন্তু ওর বন্ধুদের সঙ্গে পেয়ারাবাগানে ছিল ।  ওদের সঙ্গে মরমও ছিল ।  মরম কে কেমন বিষন্ন মনে হল ।  আজ ভোরে ওর সঙ্গে সোলাইমান জ্বীনের  কিছু গোপন কথা হয়েছে ।  সোলাইমান জ্বীন এখনও নিলুফার সঙ্গে আছে ।  সোলাইমান জ্বীনের সঙ্গে কথা বলার পর থেকেই মরমের মন খারাপ ।  
পেয়ারাবাগানে  রোদ ও ছায়ার খেলা ।  পাখপাখালির ডাক ।  প্রত্যয় রাফি ও রোমেল ছাড়াও ইমরানও এসেছে  ।  ইমরানের রূপপুর ভালো লাগছে ।  ওরা অবশ্য আজই  ঢাকায়  রওনা হয়ে যাবে ।  অন্তুরা অবশ্য দু ’ দিন পর যাবে ।  বউভাতের পর ।  
প্রত্যয় কীভাবে কিডন্যাপ হয়েছিল  তাই বলছিল প্রত্যয় ।   জিসান তানিম এবং ফারিয়া চোখ বড় বড় করে শুনছিল ।  ফারিয়া বলল ,  তুমি শয়তানদের গুলি করতে পারলে না ?  
তানিম বলল ,  ধ্যাত ,  সবার কাছে কি আমর্স থাকে ।   
জিসান গম্ভীরমুখে বলল ,  গুলি করলেও তো মিস হতে পারত ।  পেয়ারা গাছে লাগত ।  কিংবা অন্য কারও গায়ে লাগত ।  
প্রত্যয় কি বলতে যাবে - বুশরা এসে বলল ,  এই ,  মরম ,  মরম ।  দাদি তোমাকে  ডাকছে ।  
মরম যেতেই মরিয়ম বেগম বললেন ,  যা তো মরম ।  মাধব ঘোষের শ্রীময়ী  মিষ্টান্ন ভান্ডার থেকে দই মিষ্টি আর সন্দেশ  ।  রাজভোগ আনবি ।  আর বেশি করে পানসুপারিও আনিস । আমার জর্দাও ফুরিয়ে গেছে ।  জর্দা মুকিমপুরীই আনিস ।  
 বরযাত্রা জুম্মার নামাজের পর ।  বর ক্রিম কালারের  শেরওয়ানি পরেছে  ।  মাথায় পাগড়ী   ।  বরকে দারুণ লাগছিল ।  বর মাকে সালাম করে ।  বৃদ্ধ মা ছেলেকে ধরে গেট অবধি এলেন ।  দোওয়া পরছেন মা ।  রাস্তায়  গাড়ি আর লোকজনের  ভিড় ।  বুড়ো ট্র্যাফিক পুলিশ হুইশিল বাজাচ্ছে । বরযাত্রীরা ভিড়ের মাঝখান দিয়ে  রাস্তা পাড় হল  ।  অনেকের মোবাইল ঝলসে উঠল ।   আমন্ত্রিত অতিথি বাদেও স্থানীয় উৎসুক লোকজনের ভিড় ছিল ।  মুখোমুখি বরকনের বাড়ি - এমন নাকি রূপপুরে গত একশ বছরেও দেখা যায়নি ।  
যথারীতি কনেপক্ষের লোকেরা  গেট ধরেছে ।   দেনদরবার করছে ফরিদার বড় বোন আবিদা আর  তার ছোটবোনের জামাই শরিফুল ।  শরিফুল একটি বিখ্যাত কোম্পানীর জ্যেষ্ট বিক্রয়প্রতিনিধি ।  সে শ্রেফ জানিয়ে দিল -  এক লক্ষ টাকার কমে ছাড়বে না ।  আবিদা বলল ,  হ্যাঁ ।  হ্যাঁ ।  এক লক্ষ টাকার  এক টাকাও কম হবে না ।  আবিদার  বড় মেয়ে চৈতি ,  ঢাকার ইডেন কলেজে পড়ে ,  বিখ্যাত বিতার্কিক ,  সেই চৈতি বলল ,  হ্যাঁ ।  হ্যাঁ ।  এক লক্ষ টাকার  এক টাকাও কম হবে না ।  কম হবে না ।  কাজেই দুপক্ষের তুমুল বচসা লেগে গেল ।  বরপক্ষের  পক্ষে তুমুল যুক্তি দেখাচ্ছে বুশরা আর আজাদ ।  এরই মধ্যে  ফিসফিস করে বুশরা মরমকে বলল ,  এই মরম ।   ছোটচাচ্চুর জুতা কিন্তু চুরি হতে পারে  ।  তুমি একটু খেয়াল রেখ ।  
আষাঢ় মাসের বৃষ্টিহীন ভ্যাপসা দিন ।  গালিব আবদুল্লা ধূসর রঙের কোট পড়েছেন ।  ভিড়ের মধ্যে দাঁড়িয়ে  তিনি বিরক্ত হচ্ছেন নাকি মজা পাচ্ছেন তা ঠিক বোঝা গেল না ।  তবে তার  খিদে পেয়েছে সুনিশ্চিত ।   আড়াইটের মতো বাজে ।  তিনি কোটের পকেটে হাত ঢোকালেন ।  তার পর কড়কড়ে দশ টাকার অনেকগুলি নোট কনে পক্ষের দিকে  মুঠো মুঠো ছড়িয়ে দিলেন ।  সঙ্গে সঙ্গে ভিড়ের মধ্যে  হুল্লোড় পরে গেল ।  সবাই এক হাজার টাকার নোট মনে করে উবু হয়ে  কুড়াতে লাগল ।  এরপর আর গেটটা ঠেলে ভিতরে  ঢুকতে অসুবিধে হয়নি কারও । 
গালিব আবদুল্লার নেতৃত্বে  বরপক্ষ ছাদে উঠে এল  ।  বরের স্টেজটি সুন্দর করে সাজানো হয়েছে ।   টিউবলাইট জ্বলছে ।  কোন্ ফাঁকে  চৈতির ছোট বোন তিন্নি বরের জুতা চুরি করল ।  পরে অবশ্য দেখা গেল যে বরের জুতা ঠিক জায়গাতেই আছে ।  অথচ কনেপক্ষের অনেকেরই  জুতা খুঁজে পাওয়া যাচ্ছে না ! 
সে যাই হোক ।  রহমত উকিল অত্যন্ত ঘন আবেগে গালিব আবদুল্লাকে জড়িয়ে ধরলেন ।  গালিব আবদুল্লা অতি সত্ত্বর আলিঙ্গন মুক্ত হলেন ।  তারপর  বললেন ,  উকিল সাহেব ।   আমি আর দেরি করতে পারব না ।  গন্ধই বলে দিচ্ছে রান্না কেমন হয়েছে ।  
রহমত উকিল বললে ,  আরে আসুন ।  আসুন ।  এখুনি আপনাকে বসিয়ে দিচ্ছি ।   
রহমত উকিল টেনশনে আছেন ।  অতিথির সংখ্যা বাড়লে খাবারে টান পড়তে পাড়ে । 
এরই মধ্যে একটা ব্যাচ খেতে বসে গেছে ।  একটা টেবিল অবশ্য খালি ছিল ।  গালিব আবদুল্লার নেতৃত্বে    আজাদ ,   কায়সার ,  প্রত্যয় ,  জিসান ,  রাফি ও তানিম বসে গেল ।  রোমেল ও অন্তু বরের স্টেজে বসে আছে ।    ফারিয়াও অবশ্য বসতে চেয়েছিল ।  ওকে সুন্দর করে বুঝিয়ে ওপাশের মহিলাদের টেবিলে পাঠিয়ে দেওয়া হল ।   
ওপাশে জোছনা বানু নীল রঙের নতুন শাড়ি পড়ে বসে আছে ।  ফারিয়াকে দেখে বলল ,  আস ,   তোমারে আমি খাওয়াই দেই ।  ফারিয়া ঠোঁট উলটে বলল ,  আমি নিজেই খেতে পারি ।  বেড়াতে এসে তোমাকে আর কাজ করতে হবে না ।  
এরপর জোরতাল খাওয়া - দাওয়া শুরু হল ।  একাই আটটি রোষ্ট সাবার করলেন গালিব আবদুল্লা ।  বিখ্যাত শিল্পপতির পাতে  অরেকটি রোষ্ট তুলে দিল জলিল মিঞা  ।  জলিল মিঞা নতুন কেনা দামী লুঙ্গি আর সবুজ রঙের পাঞ্জাবি পরে আছে   ।  রেহানার  নির্দেশেই জলিল মিঞা বিখ্যাত শিল্পপতি শ্বশুরের খাওয়া দেখাশোনা করছে  ।    রহমত উকিল জলিল মিঞার দিকে কটমট করে তাকালেন ।  
সাব - ইন্সপেক্টর মোহাম্মদ মোজাম্মেল হোসেন প্যান্ডেলে   এলেন পুলিশের ড্রেস পরেই  ।  একটু আগেই সোনাবালি নদীর আতরের ব্রিজের কাছে  অপারেশনে ছিলেন ।   দরগাপাড়ার তোবারক মওলার  ফেনসিডিলের একটা বড় চালান যাচ্ছিল ।   ।  বিস্তর গোলাগুলি হয়েছে ।  দুটো লাশ পরেছে ।  এখুনি খেয়েই আবার বেরুবেন সাব - ইন্সপেক্টর মোহাম্মদ মোজাম্মেল হোসেন  ।  
লাল বেনারশি পরে ফরিদা বসেছিল ওর ঘরের বিছানার ওপর  ।  ফরিদা এমনিতেই সুন্দরী । তার ওপর আজ ভোর থেকে সেজেছে ।   ( হ্যাঁ ,  রূপপুরে বিউটি পারলারও আছে একটা )   বিছানার ওপর ফরিদাকে ঘিরে মেয়েরা  বসে ।  ঘরজুড়ে পারফিউমের গন্ধ ।   ঘরে ফারিয়া আর তানিম ঢুকেছে ।  সঙ্গে নিলুফা ,  নিলুফার কোলে টুনটুনি ।   ওদের খাওয়া শেষ ।   হঠাৎ টুনটুনি বলল ,  আমি বউ দেখব ।   আমি বউ দেখব ।  
এই যে বউ ।  বলে নিলুফা ওকে ফরিদার দিয়ে এগিয়ে দেয়  ।   ফরিদা ওকে পরম আদরে কোলে নিল ।  ফরিদার কোলে বসে  টুনটুনি   বলল ,  এইটা বউ ? 
হ্যাঁ ।  এইটা বউ ।  ফারিয়া বলল ।  
রহমত উকিল রান্নার জায়গায় এলেন ।  হেড বাবুর্চি  ছিদ্দিক বলল ,  ছার ।  খাবার শর্ট পড়ব কইলাম । 
হুমম ।  বলে হাঁড়ির ঢাকনা তুলে দেখলেন দশ - বারোটা  রোষ্ট পড়ে আছে ,  পোলাও প্রায় অর্ধেক ,   খাসির রেজালাও প্রায় তলানিতে ঠেকেছে  ।  রহমত উকিল  চিন্তিত হয়ে উঠলেন ।  এখনও প্রায় ৩ / ৪টি ব্যাচ বাকি ।  ছোটমেয়ের বিয়ে ।  এত হিসেব না করলেই হত । 
হেড বাবুর্চি  ছিদ্দিক বলল ,  ছার ,  তখনই  আমি কইছিলাম ।  
রহমত উকিল  হেড বাবুর্চি  ছিদ্দিকের দিকে কটমট করে তাকালেন ।  বললেন ,  ও বাড়ির জলিল মিঞাকে এদিকে আসতে দিও না তো ।  ওই তো সর্বনাশ করল ।  মনে মনে বললেন ,  বুরহানি করলে একাই ৫ / ৬ জগ খেয়ে ফেলত ।  
মরম আর ফারিয়া রান্নার জায়গায়  এল ।  রহমত উকিল ওদের দেখে ওপাশে সরে গেলেন ।    ফারিয়া এক সঙ্গে অনেক গুলি বড় বড় হাঁড়ি দেখে ভালো লাগছে । হাঁড়ির ঢাকনার ওপর আবার জ্বলন্ত কয়লা ।  মরম বলল ,  চল ,  আবার বউ দেখে আসি ।  
চল । 
একটু পর কী ভৌতিক কান্ড যে ঘটল ।  হাঁড়িগুলি আবার ভরে গেল ।  বাবুর্চি ছিদ্দিক অবাক ।  যেই একটা রোষ্ট তুলছে অমনি সেই জায়গায় আরেকটি রোষ্ট এসে  যাচ্ছে ।  
 শূন্যবাড়িতে মরিয়ম বেগমের  স্বামীর কথার মনে পড়ছে   ।  আজ তিনি বেঁচে থাকলে কত খুশিই না হতেন ।  জীবনের সব কাজই তো প্রায় শেষ হয়ে গেল ।  দীর্ঘশ্বাস ফেললেন মরিয়ম বেগম ।  ধীরে ধীরে   ছাদে উঠে এলেন ।  পায়ে পায়ে রেলিংয়ের কাছে এলেন ।   বিয়েবাড়ির দিকে তাকালেন ।  রাস্তার ওপরে  ভিখেরির ভিড় ।  গাড়ির সারি ।  বুড়ো  ট্র্যাফিক পুলিশ বেচারা হিমসিম খাচ্ছে ।  ঘন ঘন হুইশিল বাজাচ্ছে ।   মরিয়ম বেগম মুখ তুলে    আকাশের দিকে তাকালেন ।  আকাশ সামান্য মেঘলা ।  তবে বৃষ্টির সম্ভাবনা নেই বলে মনে হল ।  
পিছনে সিঁড়িঘরের কাছে পায়ের শব্দ ।  মরিয়ম বেগম ঘুরে দাঁড়ালেন ।  নিলুফা ।   এদিকে আসছে ।  পরনে নীল রঙের সালোয়ার কামিজ  ।   সালোয়ার কামিজটা  ওকে  সারওয়ার কিনে দিয়েছে ।  মরিয়ম বেগম খানিকটা অবাক হয়ে বললেন ,     কি রে তুই ?  টুনটুনি কই ?  
নিলুফা ধীরে ধীরে  নীল ধোঁওয়ায়  ডেকে গেল ।  মরিয়ম বেগম মেশক আতরের গন্ধ পেলেন ।  নীচের কামরাঙা গাছ থেকে অনেকগুলি কাকা চিৎকার করে উঠে গেল ।  দূরন্ত বাতাস নীলচে ধোঁওয়া উড়িয়ে নিলে দেখা গেল লাঠি তে ভর দিয়ে একজন ফরসামতন সামান্য কোলকুঁজো  থুত্থুরেবুড়ো  দাঁড়িয়ে আছে ।  সোলাইমান জ্বীন  ।  মরিয়ম বেগম চমকে উঠলেন ।  সোলাইমান জ্বীনের পরনে কালো আলখাল্লা ।  টিকোলো নাক ,   শনের মতন পাকা চুল ,   মাথায় রঙীন টুপি ,    পাকা  ভুঁরু  ।  চোখ দুটি আকিক পাথরের মতন ঘোলা ।  বগলে একটা গোটানো কাপড়  ।  সেই জায়নামাজ ।  
মরিয়ম বেগম অবাক হয়ে বললেন ,  এ কি !  আপনি ? 
হ ।  আমি ।  বিয়াবাড়ির ভিড়ের চোটে কথা কইতে পারি নাই ।  অখন  আইলাম ।  তোমার লগে আমার একখান জরুরি একখান কথা ছিল ।   
কি কথা ?  বলুন ।  মরিয়ম বেগম  বুক কেঁপে উঠল ।  তিনি জানেন সুখের পরেই সর্বনাশ আসে ।  
এক পা এগিয়ে এসে সোলাইমান জ্বীন বলল ,  মরমের আব্বার নাম দাউদ লোকমান ।  সে আমার কাছে আছছিল ।  মরমের আম্মায় মরমকে বহুকাল দেখ না ।  মরমের আম্মার নাম জুলেখা খানম ।  জুলেখা খানম খালি  কান্দে আর কান্দে ।  মায়ের কান্দন থামানো লাইগা মরম রে এই বার  জ্বীনের দেশে যাইতে হইব ।  
মরিয়ম বেগম  কেঁপে উঠলেন ।  একটু পর কোনও রকমে বলতে পারলেন ,  কথাটা মরম জানে ? 
হ ।  ওরে আইজ ফজরের নামাজ পইড়া সুবা সাদিকের সময় কইছি  । 
মরিয়ম বেগম খানিক ক্ষণ কী যেন ভাবলেন ।  একবার আকাশের দিকে তাকালেন ।  মেঘলা আকাশে বকের সারি উড়ছে   ।  ওই পাখিগুলো কোথাও বেশি দিন থাকে না ।  জ্বীন ও ইনসানও ওই পাখিদের মতন ।  বেশিদিন কোথাও থাকে না ।  আমাকেও তো একদিন এই পৃথিবী ছেড়ে চলে যেতে হবে ।  কথাটা ভেবে মরিয়ম বেগম গভীর দীর্ঘশ্বাস ফেললেন ।  তারপর বললেন ,  ঠিক আছে ,  মরমের মা যখন কাঁদছে ,   তখন মরম ওর মায়ের কোলেই ফিরে যাক ।  
সোলাইমান জ্বীন কিছু না বলে চোখ বুজে দাঁড়িয়ে থাকে ।  মরিয়ম বেগমের হাতে  মোবাইল ।  অন্তুকে ফোন করলেন তিনি ।  
হ্যালো ,  দাদি ।  বল ।  শুনছি ।  না ,  আমার খাওয়া শেষ ।  
তুই তাহলে মরমকে নিয়ে একবার আমাদের বাড়ির ছাদে আয় ।  ওর সঙ্গে আমার জরুরি কথা আছে ।  
আতরের গন্ধ আরও তীব্র হয়েছে ।  বাতাস দূরন্ত হয়ে উঠেছে ।  এই মুহূর্তে কথা কথা মনে পড়ছে মরিয়ম বেগমের  ।  স্বামীর মৃত্যুবার্ষিকীতে মাদ্রাসার একটি  ছেলেকে দেখে ভারি অবাক হয়ে গিয়েছিলেন ।   বেশ ফুটফুটে সুন্দর  বালক ।   বয়স তেরো - চৌদ্দর কাছাকাছি ।  বড় মাসুম নিষ্পাপ চেহারা ।  বড় বড় চোখ ।  ধবধবে ফরসা ।  ছেলেটির পরনে ঘিয়ে রঙের পায়জামা - পাঞ্জাবি ।  তার ওপর মেরুন রঙের কুর্তা ।  মাথায় সোনালি জরির কাজ করা টুপি ।   কি নাম তোমার বাবা ?  মরিয়ম বেগম সস্নেহে জিগ্যেস করলেন ।   ছেলেটি চুপ করে থাকে ।  ঘাড় গুঁজে খেতে থাকে ।  বড় বড় চোখের পাপড়ি  ।  ঘন কালো জোরা ভুঁরু ।   মরিয়ম  বেগম এত বছরের জীবনে এত সুন্দর বালক এর আগে কখনও দেখেননি ।   তিনি ভীষন কৌতূহলী বোধ করেন ।    ওপাশে পাশে বসে সাত্তার মৌলবী খাচ্ছিলেন ।  তিনি বললেন ,  জ্বী ,  বেগম সাহেবা ।  এই পোলার  নাম হইল মরম ।  গত মাসে বাসেত মৌলভী আইসা আমার কাছে রাইখা গেল ।  বাসেত মৌলভী কইল ,  এইডা আমার গেরামের  পোলা ।  এতিম ।   মা - বাপ নাই ।  আপনি এরে রাখেন ।  আমার বয়স হইছে ।  আল্লায় কখন ডাক দেন ঠিক নাই  .  .  .  সিঁড়িঘরে শব্দ হল ।  মরম ।  কেমন বিষন্ন লাগছে ওকে দেখতে ।  মরমের পাশে অন্তু ।  অন্তু সোলাইমান জ্বীনকে দেখে অবাক ।  দাদির মুখ দেখে কিছু জিজ্ঞেস করল না ।   
মরিয়ম বেগম মরমকে জড়িয়ে ধরল ।  ফিসফিস করে বললেন ,  জীবনে মাই সবচে বড় রে সোনা  ।  যা ,  তুই তোর মার কাছেই ফিরে যা ।  মনে রাখিস ,  তোকে আমরা কখনও ভুলব না ।  
মরিয়ম বেগম চোখ মুছলেন ।     মরমকে আর দেখা গেল না ।  
মেঘলা আকাশে কেবল একটা টিয়া পাখি উড়ছে ।  ডানা ঝাপটে ঝাপটে  উড়ছে  .  .  .  উড়ছে 
 শেষ  .  .  . 
 উৎসর্গ :  
Click This Link  প্রথম পর্বের লিঙ্ক 
Click This Link

                    




গল্প :  শম্পারা  .  .  . 



                        সকাল ঠিক আটটা পয়ত্রিশ মিনিটে শম্পা ওর মাকে হিসহিস করে বলল - ইডিয়েট মহিলা ।  
তারপর নাশতা না খেয়েই সোফার ওপরে রাখা ইউনিভারসিটির ব্যাগটা তুলে নিয়ে দুপধাপ ঘর ছেড়ে বেড়িয়ে যায় ।   .  .  . ন ’ টার দিকে চায়ের কাপ নিয়ে এসে ফরিদা দেখল খালাম্মা বারান্দার টবের পাশে উপুর হয়ে পড়ে আছে ।  ফরিদার হাত থেকে চায়ের কাপটা পড়ে যায় ।  সে চিৎকার করে ওঠে  .  .  . আল্লা গো  .  .  . 
 ২
 রাত আটটা বেজে পয়ত্রিশ মিনিট ।  
সোরওয়ার্দি হাসপাতালের মেন গেটের কাছে  দাঁড়িয়ে ছিল শম্পা ।  রাস্তার নিয়ন লাইট ,  গাড়ির হর্ন ,  পেট্রলের গন্ধ -  এসব কিছুই ঢুকছিল না ওর মাথায়  ।  মাথাও ঠিকঠাক কাজ করছিল না ।  ওর গলা শুকিয়ে আছে ।   সারা গায়ে কেমন এক তাপ - আবার শীতও টের পাচ্ছে ।  একবার মনে হচ্ছে শরীর ভিজে গেছে - আরেকবার মনে হচ্ছে শুকনো ।   তখন একবার খিদে পেয়েছিল - তখন মানে ,  সন্ধ্যার পর একটা বার্গারে কামড় দিয়েছিল  ।  এখন আর খিদে পাচ্ছে না ।  বরং অল্প অল্প বমির ভাব ।   পলাশের ফোন পেয়ে ভারসিটি থেকে সোজা ছুটে এসেছিল শম্পা ।  তারপর আর টেনশানে খাওয়া হয়নি ।  হাসপাতালে ফরিদাও ছিল ।  কথাটা কি ফরিদার কানে গিয়েছিল ?  টেনশানে শম্পার হাত - পা ঠান্ডা হয়ে আসছিল ।  
এই মুহূর্তে  শম্পার পাশে দাঁড়িয়ে আছে পলাশ  ।  নীল রঙের টিশার্ট পরেছিল পলাশ ।  নিয়নের আলোয় অবশ্য টিশার্টটার রং কালো দেখাচ্ছে ।  চোখে চশমা ,  বড় কোঁকড়া চুল ।  পলাশের মুখটা থমথম করছিল -  সিগারেট টানছিল ।  শম্পা আর পলাশ পিঠেপিঠি; যে কারণে  শম্পার সামনেই সিগারেট খায় পলাশ  ।   আসলে  সিগারেট খেতেই বেরিয়েছিল পলাশ ।  ভিতরে ভাল্ লাগছিল না শম্পারও ।  ফিনাইলের গন্ধ আর বারবার ফরিদার দিকে চোখ চলে যাচ্ছিল ।  ওর বুকের ভিতরটা হিম হয়ে ছিল ।   শম্পা ওর বাবাকে বলে বেরিয়ে আসে ।   ভিতরে রহমান আঙ্কেলরা আছেন; মোহম্মদপুর থেকে সেতারা আন্টিরাও এসেছেন;  জিনাত আন্টিও এসেছেন উত্তরা থেকে  ।  সোরওয়ার্দি হাসপাতালের কার্ডিওলজিস্ট ড .  মাহাবুব জিনাত আন্টির বর - এই এক স্বস্তি  ।  
শার্ট আর প্যান্ট পরেছিল শম্পা  ।  হাসপাতালের সামনে ভিড় করা লোকজন ওর দিকে তাকাচ্ছিল ।  আশ্চর্য একটা দেশ ।  মেয়েরা প্যান্টশার্ট পরলে তাকায় ।  ক্রোধ টের পায় শম্পা ।  পলাশের মোবাইলটা বাজল ।  ওটা কানে ঠেকিয়ে কার সঙ্গে কতকক্ষণ হু হা করল ।  তারপর ফোনটা শম্পার  বাড়িয়ে দিয়ে বলল ,  ফারিয়া ।  শম্পা সেটটা কানে ঠেকিয়ে বলল ,   সিসিইউতে ।  হ্যাঁ ।  কোমায় ।  ওকে; থ্যাঙ্কস ফারি ।  পরে কথা হবে । 
কথা শেষ করে মোবাইলটা পলাশকে ফেরৎ দিল শম্পা ।  ভাগ্যিস পলাশ আজ সকালে ঘরে ছিল ।  নইলে কী যে হত ।   যা করার ওই তো করল ।  পাশের ফ্ল্যাটের রহমান আঙ্কেল  ( রহমান আঙ্কেল - এর সিএনএফ ব্যবসা; কী কারণে অফিস যাননি ।  এবং ভাগ্যিস আগের রাতে চিটাগাং থেকে ঢাকায় এসেছেন ।  )  রহমান আঙ্কেলকে খবর দিয়েছিল ।  তারপর রহমান আঙ্কেলের গাড়ি করেই মাকে হাসপাতালে নিয়ে এল ।  
একটা সি এন জি এসে থামল ।  সৌম্যকে নামতে দেখল শম্পা ।  নিমিষে মুখটা কুঁচকে যায় ওর  ।   রহমান আঙ্কেলের ছেলে সৌম্য ।  সিটিসেল - এ আছে ।   ভাড়া মেটাচ্ছে সৌম্য;  সাদা শার্ট আর কালো প্যান্ট পরেছে ।  ভাড়া মিটিয়ে দ্রুত পায়ে ওদের কাছে এসে কিছুটা কৈফিওতের স্বরে সৌম্য বলল -  সরি ।  আরও আগেই আমার আসা উচিৎ ছিল ।  মিটিং ছিল ।  বুঝই তো কর্পরেট কী জিনিস ।  আন্টির কী খবর ?   
আম্মা কোমায় ।  পলাশের কন্ঠস্বরটা গম্ভীর ।  
ডাক্তার কি বলছেন ?   সৌম্য খানিকটা হাঁপাচ্ছিল ।  
 আজ রাতটা যাক - তার আগে বলা যাবে না ।  
কী হইছিল ? 
স্ট্রোক ।   
কিছুটা লাজুক ভঙ্গিতে শম্পার দিকে তাকায় সৌম্য ।  শম্পা দ্রুত বলে ,  আমি  .  .  .  আমি বাসায় ছিলাম না ।  ক্লাসে ছিলাম ।   
ও ।  আচ্ছা ,  আমি ভিতরে যাই ।  
সৌম্য লাল দালানের দিকে চলে যায় ।  যাওয়ার আগে শম্পার দিকে একবার তাকাল ।  শম্পার সঙ্গে সৌম্যর বিয়ের চেষ্টা করছেন রহমান আঙ্কেল ।  কথাটা মার মুখে শম্পা শুনে বলেছিল -  এম্মা !  এত ক্ষেত ।  বাংলা মিডিয়ামে পড়লে যা হয় ।  কথাটা শুনে শম্পার মা আর কিছু বলেনি ।  
বিষাদ বোধ করছে শম্পা ।  বুকটা ধুকধুক করছে ।  তখন থেকেই গলাটা শুকিয়ে আছে ।  সবাই ওকেই জিজ্ঞেস করছে - কী হয়েছিল ।  শম্পা তো আর বলতে পারে না  - আজ সকালে আমি মাকে ইডিয়েট মহিলা বলেছিলাম ।  
নকিয়াটা আছাড় দিয়ে ভেঙ্গে ফেলতে ইচ্ছে করছিল শম্পার  ।  সন্ধ্যার পর থেকে বারবার জিসানকে ফোন করছে ।  এক মহিলা খালি বলছে :  সংযোগ দেওয়া সম্ভব হচ্ছে না ।  ক্ষীণ সন্দেহ উঁকি মারে ।  শম্পার কেন জানি মনে হয় -  জিসান আজকাল  মুনিরার প্রতি ঝুঁকছে ।  এলিফ্যান্ট রোড থাকে মুনিরারা ।  ওখানে গেল না তো ?  মোবাইল বন্ধ কেন ?  
তখনই ওপাশে রিং বাজল ।  জিসান; শম্পা কাঁপা কাঁপা গলায় জিজ্ঞেস করল ,  তুমি কোথায় ?  
গ্রিন রোড ।  জ্যামে পড়ছি । 
এখুনি সোরওয়ার্দি হাসপাতালের মেন গেটের কাছে চলে এসো ।  
আসতেছি ।  
দুপুরে একবার জিসানকে ফোন করেছিল শম্পা ।  জিসান জানে শম্পার মা হাসপাতালে ।  
সিগারেট শেষ করে পলাশ হাসপাতালের মূল ভবনের দিকে  চলে যায় ।  যাওয়ার আগে শম্পাকে কিছু বলল না ।  দুই ভাইবোনের মধ্যে আজকাল কথা তেমন হয় না ।  সৌম্যর সঙ্গে খুব খাতির পলাশের - সৌম্যকে মেনে নিতে পারছে না শম্পা - হয়তো এও এক কারণ ।  কিংবা জিসানের সঙ্গে সম্পর্কটা মেনে নিতে পারছে না পলাশ ।  পলাশের বরং সৌম্যকে পছন্দ ।  সৌম্যকে শম্পা সহ্য করতে পারে না ।  খ্যাত ।  শুক্রবার আর ছুটির দিনে পাঞ্জাবি পরে; দেখলে  গা জ্বলে যায় ।  কয়েক মাস আগে চিঠি দিয়েছিল সৌম্য :  তুমি আমাকে গ্রহন না করলেও আমি কোনওদিন ভুলে যাব না ।  সৌম্য ছোটবোন শিরিনের হাত থেকে চিঠি পেয়ে - পড়ে শম্পা তো হাসতে হাসতে শেষ ।  এই হল বাঙালি ছেলেদের দশা ।  এরা করবে ডিজিটাল উন্নতি ?   তার ওপর কার্পেটের ওপর বসে সৌম্য আবার হারমোনিয়াম বাজায় ।  প্যান প্যান করে রবীন্দ্রসংগীত গায় - 
 মায়াবন বিহারীণি হরিণী 
 শম্পার গা জ্বলে যায় ।  বাংলাদেশের মায়াবন কোথায় ?  হরিণই বা কোথায় ?  রবীন্দ্রনাথ সদরঘাটের ইলিশ মাছ নিয়ে গান লিখলে একটা কথা ছিল !  সো ,  উইয়ার্ড !  শম্পার ভালো লাগে লিঙ্কিন পার্ক ,  ইভানিসেন্স ,  রেইজ অ্যাগেইস্ট দ্যা মেশিন আর সিসটেম অভ আ ডাউন ।  এই ব্যান্ডগুলি অসাম ।   বাংলাদেশে একমাত্র আর্টসেল - এর গান ভালো লাগে :  
 আমি জন্মাতে দেখেছি জীবনের সব ভুলগুলো 
জীবন ভুল না হতেও পারে 
হয়তো সময় ভুল ছিল ।  
 পালাশের আবার রবীন্দ্রসংগীত ভালো লাগে  ।  ব্যান্ডের মধ্যে সোলস ।  কিংবা ,  দি ট্র্যাপ
  চলে যদি যাবি দূরে স্বার্থপর 
আমাকে কেন জোছনা দেখালি  .  .  . 
 পলাশ আবার তবলা বাজাতে পারে ।  ও আর সৌম্য প্রায়ই  বসে যায় সৌম্যদের বসার ঘরের কার্পেটের ওপর ।  ঘন্টার পর ঘন্টা চলে রবীন্দ্রসংগীত ।  এসব শম্পার অসহ্য ।   রবীন্দ্রসংগীত ছাড়া পলাশ আর সৌম্য মাঝে মাঝে ইন্ডিয়ান রাগ বাজায় ।  ইমন ।  
 এরি আলি পিয়া বিনা
সাখি এরি আলি পিয়া বিনা 
 তখন শম্পা চুপ করে শোনে  ।  কী কারণে ইন্ডিয়ান রাগের সমালোচনা করতে পারে না ।  কোনও কথা বলতে ভয় পায় ।  ওর বন্ধুরাও; যারা বিদেশে থেকেছে - তারাও  .  .  .  
জিসানের সঙ্গে মেলামেশাটা পলাশ পছন্দ করে না ।  কয়েকমাস আগে বলেছিল ,  জিসান আজীজ মোহম্মদ ভাইয়ের গ্র “ পের ।  এ্যালিফেন্ট রোডে মাস্তানি করে ।  
কথাট শুনে শম্পা চোখ রাঙিয়ে বলেছিল ,  সো ? 
পলাশ আর কী বলবে ।  পলাশ কী বোকা ।  ও জানে না মেয়েরা সাহসী ছেলেদের পছন্দ করে - গুন্ডামাস্তান হলেও ।  
পলাশের সঙ্গে মায়ের আবার দারুণ ভাব ।  পলাশ হল পারফেক্ট মাদার্স বয় ।  দু ’ জনে একসঙ্গে পহেলা বৈশাখের ভোরে রমনা পার্কে যায়  ।  শম্পা তখন ঘুমায় ।  এ কারণেই ভাইবোনের দূরত্ব বাড়ছিল ।  পলাশের সঙ্গে কথাবার্তা যা হয় - ফর্মাল ।  মায়ের সঙ্গে ঝগড়া হলে ইন্টারফেয়ার করে ।   পলাশ জানে মায়ের স্ট্রোকের জন্য কে দায়ী !  
এ কারণেই  কি ওকে দুপুরের আগে মায়ের হাসপাতালের ভর্র্তির খবরটা জানায়নি ? 
ন ’ টার দিকে সাদা রঙের পুরনো একটা টয়োটা এসে থামল । 
জিসান নামার আগেই  শম্পা দৌড়ে গাড়ির দরজা খুলে ভিতরে ঢুকে ধপ করে বসল ।  তারপর শব্দ করে দরজা বন্ধ করল ।   জিসানের দিকে তাকিয়ে হাঁপাতে হাঁপাতে বলল ,   প্লিজ ।  আমাকে এখান থেকে নিয়ে যাও ।  এখানে থাকলে আমি আমি পাগল হয়ে যাব । 
আন্টির এখন কী অবস্থা ।  গাড়িটা ঘুরিয়ে নিতে নিতে জিসান বলল । 
বলতে পারি না ।  কোমায়  .  .  . স্ট্রোক করছে   - আমি ঠিক জানি না প্লিজ আমাকে এখান থেকে নিয়ে যাও ।  এখানে থাকলে আমি মনে হয় আমি পাগল হয়ে যাব । 
জিসান শম্পার মেজাজমর্জি ভালোই চেনে ।  বলল ,  নদীতে যাবা ? 
চল ।  বেশিক্ষণ অবশ্য থাকব না ।  
ওদের একটা প্রিয় জায়গা আছে -  তুরাগ নদীর পাড়ে ।   শেখের টেক আর গাবতলী বাস ষ্ট্যান্ড ছাড়িয়ে ,  পর্বত সিনেমা হলটা পেরিয়ে কোটবাড়ি -  হরিরামপুরের আগে ।  নদীর ধার ঘেঁষে ইটের পাঁজা ,  মাঝখানে সরু রাস্তা -  তারপর নদীর পাড়ে পুরনো একটা পরিত্যক্ত বার্জ - সেটাই ওদের  প্রিয় জায়গা  ।  
জিসান শম্পার ক্লাসমেট মুনিয়ার কাজিন  ।  গত বছর রিয়াদের সঙ্গে ব্রেকাপের  পর কয়েক মাস ভীষন ডিপ্রেস আর লোনলি ছিল শম্পা - তখনই মুনিয়ার জন্মদিনে জিসানের সঙ্গে পরিচয় ।  তারপর মোবাইল নম্বর চালাচালি ।  দারুন দেখতে জিসান ।  স্বাস্থ্য ভালো ।   ফরাসা ।    মুখে চাপদাড়ি ,  অল্প বাদামি চুল ।  জিসানের সঙ্গে বছর খানেক ধরে খুব মজে আছে শম্পা ।  প্রেম করছে চুটিয়ে ।  এখন ?  মার স্ট্রোক হল ?  মা যদি না বাঁচে তো ?  শম্পা ছটফট করে ।  সিগারেটের ধোঁওয়া তেতো লাগে ।   ওর গলাটা তখন থেকে শুকিয়ে আছে ।  অল্প অল্প বমির ভাব ।  মাথাও ঠিকঠাক কাজ করছিল না । 
গাড়ি হু হু করে ছুটছে ।  ড্যাশ বোর্ডের ওপর লাইটার আর মালবোরে লাইটের একটা প্যাকেট পড়ে ছিল ।   শম্পা প্যাকেট আর লাইটার তুলে কাঁপা কাঁপা হাতে একটা সিগারেট ধরাল ।  আগে শম্পা  সিগারেট খেত না ।  গত বছর এপ্রিলে  রিয়াদের সঙ্গে ব্রেকাপের পর সানজানা  ( ওর ক্লাসমেট )  সাজেস্ট করেছিল সিগারেট খেতে  ।  সানজানা অবশ্য এখন অনেক অ্যাডভান্স - সিগারেটের ভিতর অন্য জিনিস মেশায় - নিয়মিত এ্যালিফেন্ট রোডের একটা ফ্ল্যাটে যায় ।  অত সাহস পায় না শম্পা ।   এক মুখ ধোঁওয়া ছেড়ে শম্পা বলল ,  আমার এ শহরে আর ভাল্ লাগছে না জিসান  - চল আমরা লন্ডন চলে যাই ।  
বিয়ের কথা আগে বললেও লন্ডন যাওয়ার কথটা আজই প্রথম তুলল শম্পা; যে কারণে জিসান ভারি অবাক হয়ে যায় ।  ও বলে ,  হাউ কাম ।  ব্যবসাপাত্তি সব ঢাকায় ।  
শম্পা মরিয়া হয়ে বলে ,  ওখান থেকে চালাতে পারবা না ?  
জিসান হেসে বলল ,  আরে না ।  চান্দুরা সব খায়া ফালাইব না ?  তারপর ধর ,  আব্বাজানের চোখের অপরেশন; আম্মারে নিয়া এই মাসের শেষে ইন্ডিয়া যাইতে হইব ।  ভিসা নিয়া গন্ডগোল হইতেছে ।  তারপরে  পপির পিছনে নর্থসাউথের একটা পোলা লাগছে - পোলাটার ঠাং ভাঙ্গতে হইব ।   
শম্পা দীর্ঘশ্বাস ফেলে ।  জিসানের দুবোন; পপি আর ঝুমুর ।  ওদের একজনেরও এখনও বিয়ে হয়নি  ।  পপিটা আবার ভীষন লপলপি ।  ছয় মাসে দুইবার বয় ফ্রেন্ড চেঞ্জ করে ।  জিসান পপির বয়ফ্রেন্ডদের আবার পিটায় ।  জিসানরা ওয়ারি থাকে; লারমনি স্ট্রিট ।   নটরডেম থেকে পাস করে বছর চারেক ইংল্যান্ড ছিল জিসান; পড়াশোনা করতে গিয়েছিল কি না  - সে ব্যাপারে  শম্পা আজও ঠিক সিওর না ।  জীবনে একবার লন্ডন যেতে হয় -  তাই যাওয়া ?  জিসান এখন ওদের পারিবারিক ব্যবসা দেখছে :  পারিবারিক ব্যবসা  মানে স্কাইওয়ে ট্র্যাভেল এজেন্সি ।  বেশ পুরনো ব্যবসা - আসলে বাংলাদেশে ওরাই পাওনিয়ার; স্কাইওয়ে ট্র্যাভেল এজেন্সির অফিসটা বিজয়নগর ।  
আই হোপ ,  ইওর মাম উইল বি অলরাইট ।  ডোন্ট ফিল ডিপ্রেস ।  নাও ,  লেটস হ্যাভ সাম মিউজিক ।   বলে ঝুঁকে অডিও সিডির বাটন প্রেস করে ।   গাড়ির ভিতর গান ছড়িয়ে পড়ে আর্টেসেল  - এর গান  । 
 আমি জন্মাতে দেখেছি জীবনের সব ভুলগুলো 
জীবন ভুল না হতেও পারে 
হয়তো সময় ভুল ছিল ।  
 ৩
 কোটবাড়ি পৌঁছে জিসান বাঁ দিকে টার্ন নিল ।   সেই সঙ্গে গাড়িটার স্পিডও কমিয়ে আনে ।  সরু রাস্তা ।  দুপাশে টিন সেডের বাড়ি ।  রাত সাড়ে দশটার মতন বাজে ।  অথচ কী নিঝুম ।  চারদিকটা কেমন গ্রাম গ্রাম ।  ঢাকা শহরটা আসলে খুব ছোট ।  দশ - পনেরো মিনিট গাড়ি চালালেই গ্রামে চলে যাওয়া যায় ।   আর দশটা বাজলেই ঝিমিয়ে পড়ে ঢাকা শহর ।  উন্নতি হবে কী করে ।  রাত দশটার পর রাস্তায় রাস্তায় পার্টি দিতে হবে ।  তা হলেই দেশটা উন্নতি দ্রুত হবে ।   জিসান হাসে ।  
 ইটের পাঁজার কাছে চায়ের স্টল ।  চায়ের স্টলে আলো জ্বলছে ।  কয়েকজন বসে ।  দুর্ধর্ষ সব লোজজন - র‌্যাবও সহজে ঘেঁষে না এদিকে ।  চায়ের স্টলের  সামনে গাড়ি থামাল জিসান ।  গাড়ি আর যাবে না ।  এখান থেকে হাঁটতে হবে ।  গাড়ি থেকে নামার পর দরজার বন্ধ করার শব্দ হল ।  কাছেই একটি কুকুর ডেকে উঠল ।     জিসান হাসে ।  ও জানে আলী আহমেদের লোকেরা ওদের ফলো করছে ।  এপ্রিলের মাঝামাঝি বলে আকাশে জ্যোস্না ছিল ।  তারই অনেকটা পড়েছে চারপাশে ।  এলোমেলো নদীর বাতাসে শম্পার চুল ওড়ে ।  তার সঙ্গে  কচুরি পানার গন্ধ ।  গন্ধটা আগে খারাপ লাগত - এখন লাগে না ।  মানুষের গায়ে এর চেয়েও খারাপ গন্ধ আছে ।  ওরা পাশাপাশি হাঁটে ।  শম্পার শীত শীত করে ।  বমি বমি ভাবটা এখনও কাটেনি ওর ।  
বার্জটা নদীর কিনার ঘেঁসে ।  বেশ বড় বার্জ আর অনেক পুরনো  ।  এক সময় কত কী যে বইত ।  এখন বাতিল ।  বার্জের ওপরে  পুরনো লোহালক্কর আর  কাঠের স্তুপ ।   বাইরে থেকে বোঝার উপায় নেই যে এটাই  স্থানীয় গডফাদার  ( সাংসদ )  আলী আহমেদের ডান হাত কানা লতিফের আস্তানা ।  এখানে নীচে দশ - বারোটা এসি ক্যাবিনও আছে ।  প্রায় প্রতিরাতেই ড্যান্স পার্টি হয় ।  পপিকে নিয়ে মাসে একবার আজীজ মোহম্মদ ভাইও আসে ।  জিসান অবশ্য লোকটাকে অ্যাভোয়েড করে চলে ।  শম্পাকে দেখলে সিওর গাপ করে দেবে ।  সো লুল আ ম্যান .  .  . তো ,  কানা লতিফ জিসানকে বহুত রেসপেক্ট করে ।  গত তত্ত্বাবধায়ক সরকারের আমলে আলী আহমেদের বিরুদ্ধে হুলিয়া জারি হয়েছিল ।  যা করার  জিসানই করেছিল; গোপনে জাল পাসপোর্টের ব্যবস্থা করে মালয়েশিয়ায় পাঠিয়ে দিয়েছিল সে আলী আহমেদকে ।  
জিসানরা কাজেই মধ্যরাতেও কোটবাড়ির তুরাগপাড়ে নিরাপদ ।  
ওরা সিঁড়ি বেয়ে বার্জে উঠে আসে ।  তারপর আবারও সিঁড়ি বেয়ে ওপরের ডেকে উঠে আসে ।  অনেক দিন ধরে আসছে ।  অন্ধকারে অভ্যেস হয়ে গেছে ।  চারপাশে ম্লান জোছনা ।  নীচের জলসা ঘরে থেকে ক্ষীন বিটের আওয়াজ আর হিন্দি গানের কলি ভেসে আসে ।   নাচগানের সঙ্গে সঙ্গে কোটি টাকার বেআইনি লেনদেন চলে ।  ঢাকা শহরের সব বস - রা আসে ।  বেশির ভাগই পলিটিক্যাল লিডার ।  দু - তিন জন জনপ্রিয় টিভি ব্যক্তিত্বও আছেন ।    
ওপরের ডেকটা বেশ বড় ।   কাঠের রেলিংয়ে হেলান দিয়ে ওরা বসল ।  পাশাপাশি ।  শম্পা নদীর দিকে তাকায় ।  দূরে নদীর ওপারে ছায়া ছায়া ঘরবাড়ি ।  আলোক ফুটকি ।  কচুরিপানা ।  তার ঘন গন্ধ ।  একটা নৌকা ।  নৌকায় আলো ।  দুর্গন্ধযুক্ত বাতাস ।  আকাশে উনিশে এপ্রিলের  বিশাল এক চাঁদ ।  আশ্চর্য !  মা হাসপাতালে ।  এখন ?  বিষাদ কাটছে না   শম্পার ।  
একজন ছায়ামূর্তি দেখা গেল ।  সে খরখরে কন্ঠে বলল ,   আইছেন বচ ? 
হ্যাঁ । 
কী খাইবেন কন । 
বার্মিজ আছে ? 
আবার জিগায় ।  
ও . কে ।  দেন । 
ছায়ামূর্তি অদৃশ্য হয়ে যায় ।  
শম্পার বুকটা ধুকধুক করছে ।  গলাটা এখনও শুকিয়েই আছে ।  হাসপাতালে এক ফাকে ডেকে নিয়ে সেতারা আন্টিও জিজ্ঞেস করলেন ,  তুই তোর মায়ের সঙ্গে ঝগড়া করিসনি তো শম্পা ?  
না তো ।  কাঁধ ঝাঁকিয়ে বলেছিল শম্পা ।  
এই সেতারা আন্টিই কয়েক সপ্তাহ আগে মাকে বলছিলেন ,  দেখিস মমতা ,  শম্পারা  বাংলাদেশের উন্নতি ঠিকই করবে - তবে তার আগে বাঙালি কালচার এরা একেবারে ধ্বংস করে ফেলবে ।  
কথাটা শুনে হেসেছিল শম্পা ।  কথাটা কি ঠিক ?  আমি কি এ দেশে নতুন এক কালচারের রিপ্রেসেটিভিভ ?  আর মা বাঙালি কালচারের ?  তাই হবে ।  তা না হলে বছর খানেক ধরে মায়ের সঙ্গে বনিবনা হচ্ছে না কেন ?  এক বাড়িতে থেকেও দুজনের মধ্যে দূরত্ব বাড়ছিল ।   শম্পা এত ব্যস্ত ।  প্রাইভেট বিশ্ববিদ্যালয়ের পড়াশোন; কম্পিউটার; ল্যাব  .  .  .  ইন্টারনেট  .  .  .  ফেস বুক ।  ইউ টিউব  .  .  .  ইউ পর্ন ।  প্রায় প্রতি সপ্তাহেই হ্যালভেশিয়ায় বন্ধুদের বার্থ ডে ।  মায়ের সঙ্গে ক্রমশ দূরত্ব বাড়ছিল ।  বহু বছর ধরে পহেলা বৈশাখ রমনা বটমূলে যাওয়াটা মায়ের কাছে এক ধরনের পূজা ।  এবার পহেলা  বৈশাখে মায়ের সঙ্গে শম্পার রমনা বটমূলে যাওয়া হয়নি ।  সারারাত নেটে থাকায় ভোরে উঠতে পারেনি শম্পা ।  তা ছাড়া কানে সারাক্ষণ হেড ফোন থাকে ।  লিঙ্কিন পার্ক ,  ইভানিসেন্স ,  রেইজ অ্যাগেইস্ট দ্যা মেশিন আর সিসটেম অভ আ ডাউন ।  এত গান ।  আর এফ এম রেডিও স্টেশন ।  ঘরে থাকলেও কানে হেডফোন থাকে ।  মা কিছু জিজ্ঞেস করলেই বিরক্তি লাগে -  কান থেকে হেডফোন খুলতে হয় ।  অথচ শম্পাকে খুশি করতে মা কি না করে ।  বাবার কাছে না  - শম্পার কিছু দরকার হলে মায়ের কাছেই চায় শম্পা  ।  এক মডেলের মোবাইল সেট দুই সপ্তাহের বেশি ভালো লাগে না শম্পার ।  নতুন মডেলের মোবাইল সেট কেনার  ( অন্তত দশ - পনেরো হাজার )  টাকা শম্পা মায়ের কাছেই চায় ।  কোথ্ থেকে মা টাকা জোগার করে শম্পা জানতেও চায় না ।   মা শম্পাকে খুশি করতে কি না করে - অথচ ও মায়ের একটা সখও পূরণ করে না ।  এবার পহেলা বৈশাখ রমনা বটমূলে যাওয়া হল না ।  রবীন্দ্রনাথের গান পছন্দ করে বলে মা  সৌম্যকে পছন্দ করে  ।   অথচ ,  সৌম্যকে বিয়ে করবে না শম্পা ।  সৌম্য কেমন শান্তিনিকেতনী  .  .  .  শান্তিনিকেতনী  .  .  . উফ !   এত নরম আর শান্ত ছেলে সৌম্য যে ওকে দিয়ে পোষাবে না শম্পার ।  আব্বাও বেশ পছন্দ করেন সৌম্যকে ।  তারপরও সৌম্যকে বিয়ে করবে না শম্পা ।  শম্পা জানে আব্বা একমাত্র মেয়ের প্রতি অন্ধ; শম্পার ডিসিশন জানার পর আব্বা দুঃখ পেয়েছেন ।  কিন্তু ,  কী আর করা  -  আব্বা আর সৌম্যর বাবা রহমান আঙ্কেল দুজনে ভালো বন্ধু ।   দুজনেই একই পার্টি করে ।  সেভেনটি ফাইভে বাংলাদেশ নতুন টার্ন নিল -  তখন দুজনই    বি এন পি তে জয়েন করেছিল ।  নতুন এক সময়ের সুহৃদ তারা ।  দীর্ঘদিন পাশাপাশি থেকেছেন ।  তবে এরা আর্টফার্ট বোঝে না ।  কার্পেটের ওপর বসে সৌম্য  হারমোনিয়াম বাজিয়ে প্যান প্যান করে মায়াবন বিহারীণি হরিণী রবীন্দ্রসংগীত গাইলে  
গাইলে আব্বা আর রহমান আঙ্কেল মাথা নাড়ে - বোঝে না ।   শম্পা খেয়াল করেছে  - যারা বি এন পি করে তাদের বেশির ভাগই আর্টফার্ট বোঝে না ।  যাই হোক ।  ছেলেমেয়ের বিয়ে দিয়ে সম্পর্কটা পাকা করতে চেয়েছিলেন আব্বা আর রহমান আঙ্কেল ।  বাঙালি তো - সে কারণেই ।   শম্পা এসব ফালতু  ইমোশন একেবারেই পাত্তা দেয় না ।  শম্পার ছোট চাচা আজিমপুর কলোনিতে থাকেন ।  তিনি দাওয়াত দিলে ওদের বাড়ির সবাই যায় ।  কেবল শম্পাই যায় না ।  মা বলে  - তোর কি হয়েছে রে শম্পা ?  ছোট চাচার বাড়ি যাবি না কেন ?  
শম্পা বলে ,  মা ।  আমার কলোনি ভালো লাগে না ।  দম বন্ধ হয়ে আসে ।  
শম্পাদের দেশের বাড়ি বরিশাল ।  দেশ থেকে আত্মীয়স্বজন এলে শম্পা দেখা করে না ।   মা বলে  - তোর কি হয়েছে রে শম্পা ?  গ্রাম থেকে লোকজন এলে দেখা করিস না কেন ?  
শম্পা চেঁচিয়ে বলে - হ্যাঁ ,  এখন আমাকে সাইক্রিয়াট্রিস্ট দেখাও - আমি তো পাগল হয়ে গেছি !  না ? 
মা বলে ,  পাগলই তো ।  পাগল না হলে কেউ পাড়া - প্রতিবেশিদের কথা না - ভেবে মাঝরাতে বয়ফ্রেন্ডের সঙ্গে বেরিয়ে যায় ? 
ইডিয়েট মহিলা ! 
সেই ছায়ামূর্তি বড় একটা ট্রে নিয়ে এল ।  ট্রের ওপর গ্লাস প্লেট আর বোতল ।  প্লেটে নানরুটি আর চিকেন ।  ঝাল মশলার গন্ধ পায় শম্পা ।  বোতলটা বার্মিজ মদের ।  জিসানের পছন্দ অবশ্য ভোদকা ।  আজ কেন বার্মিজ চাইল কে জানে ।  
জিসান একটা সিগারেট ধরিয়েছিল ।  এখন একমুখ ধোঁওয়া ছেড়ে বলল ,  সারাদিন বোধ হয় না খেয়ে আছ ।  নাও খাও ।  
শম্পা কিছু খেল না ।  ওর বমি বমি ভাবটা যায়নি ।  মায়ের কথাটা কানে বাজছিল ।  পাগল না হলে কেউ পাড়া - প্রতিবেশিদের কথা না - ভেবে মাঝরাতে বয়ফ্রেন্ডের সঙ্গে বেরিয়ে যায় ? 
ইডিয়েট মহিলা ! 
শম্পাদের ফ্ল্যাটটা শ্যামলীর রিং রোডে ।  সেই বাড়ির সামনে এসে মাঝরাতের দিকে গাড়ি থামায় জিসান  ।  তারপর  মিস কল দেয় ।  শম্পা তৈরিই থাকে ।  ও নীচে নেমে আসে ।  তারপর গাড়িতে উঠে কোটবাড়ি ।  শম্পা যাকে বলে  -  লিটল ফ্রিডম ।  কোনও কোনও রাতে  ডিওএইচএস; ফারিহাদের বাড়ি ।  ফারিহার বাবা - মা দেশের বাইরে থাকলে সারারাত পার্টি ।  বাংলামোটর থেকে সাবিনা - মুবিনারা আসে ।  গুলশান থেকে সাকিব - ফারহানরা; এলিফ্যান্ট রোড থেকে উজায়ের আলমগীর আর মুনিরা ফিদাই ।  মুনিরা ফিদাই মেয়েটি বাঙালি না - ইস্পাহানি ।  কী সুন্দর দেখতে !  দুধে - আলতা রঙের ইরানি ইরানি চেহারা; বাদাম রঙের চোখ ও চুল ।  শম্পা টের পায় -  জিসান আজকাল মুনিরা ফিদাইয়ের প্রতি ঝুঁকতেছে ।  শম্পা জানে এসব ওভারলুক করতে হয়;  ( এবং জীবন অনেক বড় - কত প্রেম আসবে জীবনে )  ।  হ্যাঁ ,  মুনিরা ফিদাইয়ের সঙ্গে জিসানের অ্যাফেয়ারটার ওভারলুক করব ,  নইলে জিসানও  আমার ফিউচার অ্যাফেয়ার ওভারলুক করবে না  ( ইস !  আমি কলেজে থাকতে কী বোকাই না ছিলাম !  )  ।   .  .  . যাগ গে ।  পার্টিতে খুব মজা হয় ।  পার্টিতে প্রায়ই উত্তরা থেকে রোজি আন্টি  আসেন ।  রোজি আন্টি ফ্যাশন ডিজাইনার ।  অনেক বছর সিডনি ছিলেন  ।  খুব মজার মহিলা ।  ৫০ এর মতন বয়স -  কিন্তু কে বলবে ।  ফিফটি !  তারপরও কী সুইট !  রোজী আন্টি জানে -  হাউ টু লিভ ।  আর মা ?  রোজী আন্টি সেদিন অ্যানাউন্স করলেন  :  আজ আমরা প্রিমিটিভ হয়ে যাব ।  সে রাত্রে সবাই প্রিমিটিভ হয়ে গিছল ।  তার আগে সবাই মদ খেয়েছিল ।  মদ না খেলে ঠিক প্রিমিটিভ হওয়া যায় না .  .  . সত্যি খুব মজা হয় পার্টিতে ।   এসবই লিটিল ফ্রিডম  .  .  .    শম্পা জানে বাংলাদেশে এসব ইনট্রোডিউস না করলে এ দেশটার সত্যিকারের ডেভেলপমেন্ট হবে না ।  অথচ ,  ও কলেজে  ( ভিকারুন্নেছা )  পড়ার সময় কী বোকাই না ছিল ।  এত সব বুঝত না ।  বড় জোর হিন্দি ছবি দেখত আর সিরিনডিপিটি ।   কলেজে পড়ার সময় জানত না ঢাকার গুলশান - বনানীতে কী হয়  ।  গুলশান - বনানী সত্যিকারের ডেভেলাপড জায়গা ।  কী ঝকঝকে বাড়িঘর - তার  ঝকঝকে মানুষ ।  কথায় কথায় বিদেশ যায় ।  ব্যাঙ্কে গেলেই লোন পেয়ে যায় ।  সে টাকায় কত  ইনডাস্ট্রি গড়ে ওঠে ।  দেশের গরীব লোক জব পায় ।   আরও কত কী যে হয় ।  গুলশান - বনানী  লোকেরা পার্টি করে - পার্টিতে  প্রিমিটিভ হয় ।   অথচ ,  মা এসব বুঝতে চায় না ।  আজ সকালেও মা বলল ,  তুই রাত্রে বাইরে যাস ।  কথাটা জানাজানি হয়ে গেছে ।  এ নিয়ে ফ্ল্যাটে আলোচনা হয় ।  
মুহূর্তেই রেগে উঠেছিল শম্পা ।  ইংরেজিতে কী বলতে গিয়েও থেমে গেল - তারপর ওর মা যে ভাষায় বললে বুঝবেন সেই ভাষায় বলল ,   ওহ্ মা ।  আজকালকার দিনে  এসব নিয়ে কেউই ভাবে না ।  কে কী বলল -  ওসবে কান দিও না ।  আমাদের বিপদ হলে ওরা আসে ।  সেবার লালমাটিয়ায় ফ্ল্যাট কেনার সময় আব্বা পনেরো লাখ টাকার জন্য আটকে গেল ।  তখন কেউ দিল টাকা টাকাটা ?  যত্তোসব ।  
আমি কি কান না দিয়ে পারি ।  কাল বিকেলে এসে সৌম্যর মা নার্গিস বু বললেন  .  .  . 
শম্পা ঝাঁঝিয়ে ওঠে  -  আমি কি মিসেস রহমানের ছেলেকে বিয়ে করব ভাবছ ?  ঐ বাংলা মিডিয়াম গদারে নিয়া আমি লাইফ কাটাব ভাবস ?  আহা ।  শখ কত ।  আমার অত মনের মাধুরি মিশানো জীবন দরকার নাই ।  টাইম বদলায় গেসে আম্মা ।  
মায়ের মুখে মেঘ জমল ।  সানজিদা খাতুনের পরিচিত - এক সময় রবীন্দ্রসংগীত গাইত মা ।  আমতা আমতা মা বলল ,  আচ্ছা তুই সৌম্যকে বিয়ে না করিস না করিস ।  কিন্তু ,  ঐ ছেলেটার সঙ্গে রাতে না বের হলে হয় না ?  
ওহ্ মা । 
তা হলে ছেলেটাকে বল বিয়ের প্রস্তাব পাঠতে ।  
তোমাকে কতবার  বলব মা -  ওর  - মানে জিসানের দুবোনের বিয়ে এখনও হয়নি । 
সেই কথা মনে করে শম্পা এখন দীর্ঘশ্বাস ফেলল । 
গ্লাসে ততক্ষণে বার্মিজ তরল ঢেলে নিয়েছে জিসান ।   শম্পার দিকে বাড়িয়ে বলল ,  খাও ।  
না । 
ইউ নিড দিস টুনাইট - রিয়েলি । 
নাহ্  ।  শম্পা মাথা ঝাঁকাল ।  মদ যে এর আগে খায়নি তা না - রোজি আন্টির উত্তরার বাড়িতে খেয়েছে - খেয়ে বমি করেছিল বলে জিনিসটা দেখলে আজও গা গুলায় শম্পার ।  
নাও ।  এক সিপ খাও ।  ইটুইল হেল্প ইয়ু টু ফরগেট হোয়াট ইউ নিড টু ফরগেট ।  
জিসান গ্লাসটা বাড়িয়ে ধরেছে ।  চাঁদের আলোয় স্পস্ট বোঝা যায় - বিদেশি গ্লাস ।  কাঁপা কাঁপা হাতে  শম্পা নিল গ্লাসটটা ।  এক ঢোঁক খায় ।  জিনিসটা তিতা ।  আশ্চর্য !  মদ তিতা কেন ?   
জিসানের মোবাইল বাজল ।  কার সঙ্গে নীচুস্বরে কথা বলল ।  শম্পা কান পাতে ।  ঠিক বুঝতে পারে না ।  মুনিরা ফিদাই নয়তো ?   আরেক  ঢোঁক খায় ।  জিনিসটা তিতা ।  তবে মনে হয় কাজে দেবে ।  আমি অনেক কিছু ভুলে যেতে চাই ।  
শম্পা এভাবে আজ রাতে নতুন এক স্তরে পৌঁছে যায় ।  
শম্পার নকিয়াটা বাজল ।   চমকে ওঠে ও ।  ডিসপ্লেতে লেখা পলাশ ।  ও কাঁপা কাঁপা হাতে মোবাইলটা অফ করে দেয় ।  বুকটা ভীষন ধড়ফড় করছে ওর ।  মা ?  এভাবে সব শেষ হয়ে গেল ?  আশ্চর্য !  শম্পার সারা শরীর  ভিজে যায় ।  অথবা ওর ভিজে ভিজে লাগে ।  একটু আগেও শুকনো বোধ করছিল ।  বিশ বছর আগের এক ডিসেম্বর মাসে মার ভীষন পেইন হয়েছিল  .  .  . ডেলিভারির সময়  .  .  . সিক্স ডিসেম্বর  .  .  . আর এখন ?   ভীষন অস্থির হয়ে ওঠে ও ।  পলাশের ফোনটা ভুলে থাকার জন্য খুব দ্রুত একটা নেশা চাই  ।  হাতের গ্লাসটা ছুঁড়ে ফেলে দিয়ে ও জিসানকে জড়িয়ে ধরে; তারপর চুমু খেতে থাকে । 
 জিসান অবাক হল না ।  ও জানত ।  মদটা সব সময় কাজ করে না ।  ও ইউরোপে ছিল - ও অনেক কিছু বোঝে  ।  তবে এসব ওর আর ভালো লাগে না ।  লন্ডনে থাকার সময় প্রচুর এন আর আই মেয়েকে চিনত ।  জিসানের ভালো লাগে ফাইটিং ,  ভিডিও গেমস ,  কনসার্ট আর স্মাগলিংয়ের পারফেক্ট প্ল্যান  .  .  . 
 তারপর আরও খানিকটা সময় কেটে গেলে শম্পা নিস্তেজ কন্ঠে বলল ,  চল যাই ,  আম্মা হাসপাতালে । 
ওরা বার্জ থেকে নেমে হাঁটতে হাঁটতে সেই চায়ের স্টলের কাছে চলে আসে ।  জিসান জিজ্ঞেস করে ,  একটু ভালো লাগে ? 
হু । 
গাড়িতে উঠতে উঠতে জিসান বলল ।  মদ অ্যান্ড সেকসটা লিগালাইজ করা দরকার বাংলাদেশে ।  তাইলে মানুষ সুখেশান্তিতে থাকবে ।  বাপমা মইরে গেলে কান্নাকাটি না কইরা মদ খাওয়া উচিত ।  
শম্পা ঠোঁট কামড়ায় ।  
 তারপর জিসান যখন শম্পাকে সোরওয়ার্দি হাসপাতালের সামনে    নামিয়ে দিয়ে গেল  তখন প্রায় মধ্যরাত ।  
শম্পা হেঁটে হেঁটে লাল রঙের দালান যেতে থাকে ।  ক্লান্ত  ।  বিধস্ত ।  
দূর থেকে পলাশ কে আসতে দেখল শম্পা ।  
পলাশ ওকে চিনতে পেরে মাথা নাড়ল ।  নিমিষে যা বোঝার বুঝে গেল শম্পা ।  ওহ্  .  .  নো  .  .  .  কংক্রিটের ওপর শম্পার শরীরটা পড়ে যায়  ।  বুকটা ভীষন ধড়ফড় করছে ।  মাথা কাজ করছে না ।  তারপরও মায়ের একটা কথা কেন জানি মনে পড়ে গেল  .  .  . মা বলছিল  .  .  .   তোকে প্রাইভেট ইউনিভারসিটিতে পড়ানোর মতন টাকা তোর আব্বার নাই রে শম্পা; বাইপাসের জন্য অনেক কষ্টে আড়াই লাখ সরায় রাখছিল  - ইন্ডিয়া যাবার জন্য ।  তোর পড়ার খরচের জন্য টাকাটা লাগবে বলে আর গেল না .  .  . ভালো করে পড়িস মা  .  .  . 
      

                    




গল্প :  সন্ধ্যায় ,  মাটিরাঙ্গার আধো - অন্ধকার টিলায়  .  .  . 



                        মধ্য অক্টোবরের শীত মাখানো রোদে ঝলমল করছিল টিলাটা  ।  বাতাসে ভাসছিল শিশির ভেজা গাছের ছাল ও বুনো লতাপাতার ঘন গন্ধ  ।  ডাকবাংলোর মেন গেটের কাছে একটি লিচু গাছ ।  সে গাছেই ভোর থেকেই ঝাঁক ঝাঁক টিয়ে বসেছিল  ।  ওদের ডাকাডাকিতে মূখর হয়েছিল ডাকবাংলোর বাগান ।   সকাল এগারোটার দিকে মাটিরাঙ্গা ডাকবাংলোর বারান্দায় বেতের সোফার ওপর গা এলিয়ে বসে ছিল আবিদ  ।  বারান্দা ভর্তি ঝলমলে রোদ ।  বেশ ঘোর লেগেছিল আবিদের ।  কদিন ধরে ভিতরের কাঠ কাঠ ভাবটা মরে আবার জেগে উঠছিল সে - সেরে উঠছিল ।  
এ জন্যেই পার্বত্য চট্টগ্রামে আসা । 
মাটিরাঙ্গা উপজেলাটি  খাগড়াছড়ির দক্ষিণ - পশ্চিমে ।  
হঠাৎই  মেন গেটের ওপাশে গাড়ির হর্নের শব্দে ঘোর কাটল  ।   
এই রে সরকারি কর্তাব্যাক্তিরা বুঝি এসে গেল ।  আবিদের সঙ্গে মাটিরাঙ্গার এই সরকারি ডাকবাংলোটিতে থাকার অনুমতিপত্র নেই - কাজেই ক্ষীন অস্বস্তি বোধ করতে থাকে সে  ।  এসব ক্ষেত্রে কর্তাব্যাক্তি ভালো হলে নরম সুরে চলে যেতে বলেন ,  কিংবা মন্দ হলে গালাগাল না করলেও থানায় ফোন করার হুমকি দেন ।  বেতের টেবিলের ওপর আয়েস করে পা তুলে বসেছিল আবিদ ।  পাটা এখন নামিয়ে বসল ।  সিগারেট ধরিয়েছিল ।  চটজলদি ওটা অ্যাসট্রেতে গুঁজে রাখল ।  
ডাকবাংলোর কেয়ারটেকার বুড়োটি  মেন গেট খুলে দিতে দৌড়েছিল ।  একটু পর সাদা একটি মাইক্রোবাস এসে থামল ডাকবাংলোর চত্তরে ।  মাইক্রোর গায়ে লাল রঙের সড়ক ও জনপদ বিভাগের  ছিলছাপ্পড় দেখে যা বোঝার বুঝল আবিদ  ।  মাইক্রোবাস থেকে  প্রথমে নামলেন  বেঁটে কালো আর থলথলে একটি লোক ।  লোকটার পরনে কালো রঙের বাহারি আর দামি সাফারি স্যুট হলেও লোকটার চেহারা কী রকম গেঁয়ো  ।  ভদ্রলোকের পর মাইক্রোবাস থেকে  যিনি নামলেন তাকে দেখে আবিদ মুগ্ধ বিস্ময়ে একেবারে হতবাক হয়ে গেল ।  কালো ব্লাউজ আর নীল পার  শাদা শাড়ি পরা মধ্যবয়েসী শ্যামলা আঁটোসাঁটো  শরীরের এক মহিলা  ।  মিষ্টি চোখমুখ ।  নাকে সরু নথ ।  কী দারুন অভিজাত দেখতে ।  এত সুন্দরী মহিলা ঐ রকম বেঢপ একটা লোকের বউ !  আবিদ ভিতরে ভিতরে দারুন হতাশ হয়ে পড়ে –  ।  কালো রঙের সাফারি স্যুটপরা থলথলে লোকটি ততক্ষণে বারান্দায় উঠে আসার জন্য কাঠের সিঁড়ির দিকে এগিয়ে আসছেন ।  আবিদ প্রবল অস্বস্তি নিয়ে উঠে দাঁড়িয়েছিল ।  বারান্দায় উঠেই আবিদকে দেখে থমকে গেলেন ভদ্রলোক ।  আবিদের ঈষৎ কোঁকড়া বাদামি রঙের চুল ,  ফরসা মুখে কদিনের না - কাটা দাড়ি আর নীল জিন্সের ওপর নীল সোয়েটারের ফাক গলে সাদা শার্টের কলারের ওপর চোখ বুলিয়ে নিলেন ।  তারপর আবিদকে প্রায় অবাক করে দিয়ে হেসে হাত বাড়িয়ে ভদ্রলোক বললেন ,   আমি ইঞ্জিনিয়ার মোহাম্মদ হারুন ।  রোডস অ্যান্ড হাইওয়েতে আছি ।  
ভদ্রলোকের থলথলে হাতটা হাতের মুঠোয় নিয়ে জড়োসরো ভঙ্গিতে নীচু স্বরে আবিদ বলল ,  আমি আবিদ সারওয়ার  ।  স্টুডেন্ট ।  
বসেন ।  বসেন ।  কবে আইছেন মাটিরাঙ্গায় ?  বলেই বেশ শব্দ করেই উলটো দিকের সোফায় বসলেন ইঞ্জিনিয়ার মোহাম্মদ হারুন  ।  আবিদও জড়োসরো হয়ে বসে বলল ,  গতকাল ।  তার  চোখ -  নীল পার সাদা শাড়ি পরা মহিলার দিকে ।    বারান্দায় না - বসে বেশ সাবলীল ভঙ্গিতে ভিতরে চলে গেলেন ভদ্রমহিলা ।  মনে হল আগেও এখানে এসেছেন ।   
ডাকবাংলোর গেট লাগিয়ে কেয়ারটেকার বুড়োটি এসে দাঁড়িয়েছিল ।     মাইক্রো থেকে  ততক্ষনে দুটো স্যুাটকেস ছাড়াও দুটো বাঁশের খাঁচায় খরগোশ আর কবুতর নামিয়ে রেখেছে ড্রাইভার ।  সেগুলি  বুড়োকে বুঝিয়ে দিতে লাগল ।  মাইক্রোবাসের ড্রাইভারকে চাকমা মনে হল আবিদের ।  
ইঞ্জিনিয়ার মোহাম্মদ হারুন বললেন ,  মাটিরাঙ্গা থেকে মহালছড়ি পরজন্ত রাস্তার মেরামত চলতে আছে ।  প্রজেক্টটা হইল আমারই আন্ডারে ।   কাজে কাজেই মাঝেমইধ্যে মাটিরাঙ্গা আসতে হয় ।  
ও ।  আবিদ জানে   মাটিরাঙ্গার দক্ষিণপুবে মহালছড়ি উপজেলা  ।  খাগড়াছড়ির দক্ষিণে ।  
আইজকাল চিটাগাং  হিল ট্র্র্যাক্টস্ এ  পর্যটক এত বাড়ছে ।  ইঞ্জিনিয়ার মোহাম্মদ হারুন বললেন ।  নতুন রাস্তা না করলে বাঁচনের কায়দা নাই  - বলে কী মনে করে ভদ্রলোক বললেন -  গুইমারার কাছে লাস্ট নাইটে  একটা অ্যাক্সিডেন্ট  হইয়া গেছে ।  
অ্যাক্সিডেন্ট !  আবিদ মৃদু ঝাঁকুনি খেল ।  ওর সৌম্যদের কথা মনে পড়ল ।  সৌম্যরা তো মানিকছড়ি ।  মানিকছড়ি এখান থেকে অনেকই দূর ।  অনেক দক্ষিণে । 
ইঞ্জিনিয়ার মোহাম্মদ হারুন বললেন ,  হ্যাঁ ।  গুইমারার ওসি সাহেব আইজ সকালে ফোন করছিলেন ।  জিপের ড্রাইভার নাকি আমার রেফান্সে দিসে ।  খাওয়াদাওয়ার পর একবার গুইমারার দিকে যাইতে হইবে ।  তখন সব শুইনা আইসা বলব নে ।   
কথা বলতে বলতে আবিদের সঙ্গে ইঞ্জিনিয়ার মোহাম্মদ হারুনের একটা সর্ম্পক বেরিয়ে আসে ।  রোডস অ্যান্ড হাইওয়েতে ছিলেন আবিদের বাবার এক বন্ধু -  মোকতাদির আঙ্কেল  ।  এখন অবশ্য তিনি সরকারি চাকরি ছেড়ে গারমেন্টস দিয়েছেন  ।  সেই মোকতাদির আঙ্কেলই ছিলেন ইঞ্জিনিয়ার মোহাম্মদ হারুন এর কলিগ  ।  দুজন দীর্ঘদিন একসঙ্গে চিটাগাঙে ছিলেন  ।  আরে মোক্তাদিরের তো অ্যাজমা ছিল ।  আমিই তারে নাইনটি থ্রিতে ফটিকছড়িতে সত্তর হেকিমের কাছে নিয়া গেলাম  ।  সত্তর হেকিমে কী ডোজ দিল - মোক্তাদির তো কইল শ্বাসকষ্টটা নামি কম । 
আসলেই -  কার কাছে যে কী থাকে আঙ্কেল ।   আবিদ বলল ।  দীর্ঘশ্বাস ফেলল ।  হারুন আঙ্কেলের কাছ থেকে সত্তর হেকিমের ঠিকানা নিয়ে মাকে নিয়ে একবার ফটিকছড়িতে কাছে গেলে হয় না  ।  অবশ্য এতদিন পর  - সত্তর হেকিমের  বেঁচে আছেন কি না কে জানে ।   
তুমি ঠিকই কইছ ভাইসতা ।  কার কাছে যে কী থাকে ।  কই -  ফটিকছড়িতে সত্তর হেকিম আমার ছোটবোন জামাইয়ের অ্যাজমা সারাইতে পারল ?  না ,  পারল না ।  কেমন নিভে যাওয়া কন্ঠে বললেন ইঞ্জিনিয়ার মোহাম্মদ হারুন । 
দুপুরে খাওয়ার টেবিলে মিসেস হারুন এলেন ।  ভদ্রমহিলা খুব একটা কথা বললেন না ।  চুপচাপ খেয়ে যাচ্ছিলেন ।  মহালছড়ি  থেকে আসার পথে মাটিরাঙ্গার হাটে মাইক্রো থামিয়ে ড্রাইভারকে দিয়ে  তিন জোড়া কবুতর আর দুটি খরগোশ কিনেছিলেন ইঞ্জিনিয়ার মোহাম্মদ হারুন ।  সেসবেরই মাংস ছোট আলু দিয়ে ঝাল ঝাল লাল লাল করে রেঁেধছে  বুড়ো কেয়ারটেকার ।   খেতে খেতে আড়চোখে মিসেস হারুনকে দেখছিল  আবিদ  ।  মুখচোখে উপচে পরা  মাধুর্য ।  মায়ের সঙ্গে কোথায় যেন মিল ।  অথচ মা - 
ভাইসতা সাবধান ,  একা একা বনেজঙ্গলে ঘুরবা না কিন্তু । ভাত খেতে খেতে কী মনে করে ইঞ্জিনিয়ার মোহাম্মদ হারুন  বললেন । 
কেন আঙ্কেল ?  আবিদ বিস্মিত ।  
মহালছড়ির থানার ওসি রুকুনুদ্দৌলা সাহেবের কাছে শুনছি খাগড়াছড়ির গভীর জঙ্গলে নাকি বাঙালি তালেবানরা জড়ো হইতেছে ।   ঐ দিকে শান্তিবাহিনীও নাকি রিঅর্গানাইজ হইতেছে ।  কাজেই ,  অতি সত্তর কেয়ামৎ ঘনায়া আসতেছে ।   তাই কইলাম - একা একা মাটিরাঙ্গার বনেজঙ্গলে না ঘোরনই ভালো । 
ইঞ্জিনিয়ার মোহাম্মদ হারুনের কথা শুনে আবিদ অবাক ।   বলল ,  মুসলিম ফান্ডামেন্টালিস্টদের ব্যাপারটা না - হয় বুঝলাম আঙ্কেল  - কিন্তু কিন্তু শান্তিবাহিনী কেন ?  শান্তিচুক্তি  তো সাইন হয়ে গেছে ।  
ধুরও  - তুমি যে কী কও না ।  ২০০১ সালে জোট সরকার আইসা তানে নানে কইরা শান্তিচুক্তির কনডিশন বাস্তবায়ন করল না ।  তেনারা শান্তিচুক্তি বাস্তবায়ন করবে কী - তেনারাই তো নাইনটিন সেভেনটি ফাইভে চাকমাগো ক্র্যাশ করার জন্য চিটাগাং  হিল ট্র্র্যাক্টস্ এ আর্মি পাঠাইল ।   তারাই আবার ২০০১ সালে ক্ষমতায় বইসা নানান টালবাহানা  কইরা শান্তিচুক্তির কনডিশন বাস্তবায়ন করল না ।  সেই আক্রোশে পাহাড়ি যুবকরা আবার একজোট হইতেছে শোনা যায় ।  ওইদিকে জোট সরকারের আমলে  জোট সরকারের কয়েকজন মৌলবাদী মন্ত্রীর ছত্রছায়ায় হাজার হাজার শিবির ,  জে এম বি আর হিযবুল তাহরির গং  হিল ট্র্যাক্টস - এ ঢুকছে ।  কেন ?  বাংলাদেশরে আফগানিস্থান বানাইলে আমেরিকার লাভ - বাংলাদেশে ইনভেড করার উছিলা পাইব ।  জোট সরকারের আমলে  জোট সরকারের কয়েকজন মৌলবাদী মন্ত্রী এই নিয়তে আমেরিকার টাকা খাইসে ।  জোট সরকারের আমলে জামাতি ইসলামিরে মডারেট গনতান্ত্রিক পার্টি কয় নাই আমেরিকা ?  কইছে ।  তাইলে ?  প্যাঁচ আরও আছে ভাইসতা ।  বাংলাদেশি মুসলিম ব্রাদারহুডেরা   পার্বত্য চট্টগ্রামে  আদিবাসীদের টোটালি আপরুট করতে চায়  ।  পাহাড়ি যুবকরা তাদের আর্মড প্রোটেকশান তো দিবই দিব - জাতের টান বড় টান না ?  কাজে কাজেই ,  বিপদ গ্র্যাজুয়ালি বাড়তেছে ।  তাই কইলাম একা একা তুমার মাটিরাঙ্গায় না ঘোরাই ভালো ।  তুমি বরং আজই ঢাকায় ফির‌্যা যাও ভাইসতা  ।  যাইবা ?  আমি ব্যবস্থা কইরা দিতে পারি ।  রোডস অ্যান্ডের গাড়ি রোজ ঢাকায় যায় আসে ।  
দেখি ।   আবিদের মায়ের মুখটা মনে পড়ল ।  নাঃ  এখন ঢাকা ফেরা যাবে না ।  মায়ের সামনে গিয়ে দাঁড়ানো যাবে না ।  ও দীর্ঘশ্বাস লুকায় । 
খাবার পর মিসেস হারুন ভিতরে চলে গেলেন ।  সম্ভবত বিশ্রাম নেবেন ।  ইঞ্জিনিয়ার মোহাম্মদ হারুন আর আবিদ  বারান্দায় এসে বেতের সোফায় বসল ।  কি সিগারেট খাও তুমি ভাইসতা ?  দেও একটা ধরাই ।  যদিও ডাক্তার সাব ধূমপান নিষেধ করছেন - ধুরও  .  .  . সঙ্কোচ বোধ করলেও  ইঞ্জিনিয়ার সাহেবকে একটা বেনসন লাইট বের করে দিল আবিদ  ।  নিজে অবশ্য ধরালো না ।  গ্রাম্য কৃষকের মতন সিগারেট অর্ধেক টেনেছেন  - এই সময়ে ভদ্রলোকের এলজিটা বেজে উঠল ।   কতক্ষণ মোবাইলে হু হা করলেন তিনি   ।  তারপর এলজিটা অফ করে দ্রুত উঠে দাঁড়িয়ে বললেন ,  এখনই আমারে একবার মাটিরাঙ্গা পুলিশ ফাঁড়ি যাইতে হইব ভাইসতা ।  সেই অ্যাক্সিডেন্টের কেস ।   ফির‌্যা আইসা তোমারে ইন ডিটেলস সব বলব  ।  বলেই  কাঠের সিঁড়ি বেয়ে চত্তরে নেমে গেলেন ইঞ্জিনিয়ার মোহাম্মদ হারুন । 
একটু পর মাইক্রোবাসটা স্টার্ট নিল ।  
আবিদ ঘরে না গিয়ে বেতের সোফাতেই বসে থাকল ।   ওর ধারনা - একটু পর মিসেস হারুন এই বারান্দায় আসবেন ।  খুব কাছ থেকে তখন শান্ত অভিজাত সৌন্দর্য দেখবে সে ।  মহিলা যদিও মায়ের বয়েসী  - তাতে কী ।  আবিদের একটা আশ্রয় দরকার - গভীর আশ্রয় ।  ওর পায়ের তলার মাটি ধীরে ধীরে সরে যাচ্ছে ।  ও একটা  গভীর বিষাদে ডুবে আছে -  ও ওর এক্স গাল ফ্রেন্ড রুমার ২২টি ছবি নিয়ে ঘুরছে কোনও নির্জন পাহাড়ি টিলায় পুড়িয়ে ফেলবে বলে ।  আবিদ দীর্ঘশ্বাস ফেলে ।  অন্যমনস্ক হয়ে সিগারেট ধরায় ।  মধ্য  অক্টোবরের শীত মাখানো হলুদ রঙের রোদ ওর পায়ের কাছে ছড়িয়ে আছে ।  টিলার বাতাসে তখনও ভাসছিল শিশির ভেজা গাছের ছাল ও বুনো লতাপাতার গন্ধ  ।   সেই গন্ধে ঘোর লাগল আবিদের  ।   গতকাল  বিকেলে মাটিরাঙ্গা পৌঁছে খুঁজেপেতে রেষ্ট হাউজ উঠেছে আবিদ ।  সরকারি ডাকবাংলো ।  জাত ভবঘুরে সে; তার সঙ্গে পারমিশন থাকার কথাই না ।  ডাকবাংলোর কেয়ারটেকারটি বুড়ো - জাতে ম্রো বোধহয় ।  একে অন্যের ভাষা বোঝার কথা না ।  আকারে ইঙ্গিতেই যা বলার বলেছিল আবিদ  ।  বহুকষ্টে বুড়োকে বুঝিয়ে সুজিয়ে ডাকবাংলোয় উঠে পড়েছে ।  বন্ধুদের সঙ্গে মিরসরাই থেকে পুবমুখো হয়ে রামগড় অবধি এসেছিল আবিদ ।  জায়গাটা মাটিরাঙ্গার দক্ষিণে ।  ক ’ দিন তুফানের মতন  ঘুরল রামগড় ।  পাঠাছড়া ,  হাপছড়ি  .  .  .  সৌম্য - রনিরা তারপর  হালদা নদীর ছবি তুলবে বলে মানিকছড়ির দিকে চলে গেল  ।  মানিকছড়ি রামগড়ের  দক্ষিণপুবে ।  আবিদ ওদের সঙ্গে গেল না ।  আবিদের হঠাৎই কী কারণে মানুষের সঙ্গ ভালো লাগছিল না ।  ওর সঙ্গে রুমার তেত্রিশটি ছবি ছিল  ।  এগারোটি ছবি পাঠাছড়ার কাছে খুব ভোরে একটি টিলার ওপরে উবু হয়ে বসে পোড়ালো ।  বাদবাকি বাইশটি ছবি রেখে দিল ।  পরে পোড়াবে  .  .  .   মাটিরাঙ্গা  রামগড়ের উত্তরে ।  একাই সে মাটিরাঙ্গা চলে আসে ।   ডাক বাংলোটি ফাঁকাই ছিল ।  ম্রো বুড়োটি একটা ঘর খুলে দিয়েছে কাল বিকেলে ।  যতœ করে পাহাড়ি স্টাইলে বনমোরগ রেঁধে খাইয়েছে রাত্রে ।  যাওয়ার সময় বুড়োকে শ  ’ পাঁচেক টাকা দিয়ে যেতে হবে ।  
ট্যালকম পাউডারের হালকা সুগন্ধ পেল আবিদ । 
 পিছনে খসখস শব্দ হতেই মুখ ফিরিয়ে দেখল মিসেস হারুন ।  শাদা শাড়ি বদলে নীল একটা সুতির শাড়ি পরেছেন ভদ্রমহিলা ।   ভদ্রমহিলা প্রায় মায়ের বয়েসী  ।  কী রকম সঙ্কোচ হল আবিদের ।  আধখাওয়া সিগারেটটা রেলিংয়ের ওধারে ছুঁড়ে মারল  ।  ভদ্রমহিলা মিষ্টি কন্ঠে বললেন ,  ঠিক আছে খাও ।  আমার ছেলেও তো আমার সামনেই খায় - কী এমন ।  বলে ভীষন ঘরোয়া ভঙ্গিতে আবিদের ঠিক উলটোদিকের সোফায় মিসেস হারুন বসলেন  ।  ভদ্রমহিলার হাতে একটা নকিয়া ।  বললেন ,  এদিকে নতুন ?  নাকি আগেও এসেছ ?  
না ।  মাটিরাঙ্গায় আগে আসা হয়নি ।  
বেশ সুন্দর জায়গা ।  পিলাক নদী ,  আলুটিলা ।  তাইনডং ,  তবলছড়ি ।  তবে ,  মহালছড়ি আরও সুন্দর ।  কাছেই কাপতাই লেক ।  মিসেস হারুন বললেন ।  
আবিদ বলল ,  আমি অবশ্য রাঙামাটি গেছি বেশ কবার । 
রাঙামাটি ? 
হ্যাঁ ।  আবিদ মাথা  নাড়ে ।  
হঠাৎই মিসেস হারুন উচ্ছ্বসিত হয়ে উঠলেন ।  জান ।  বছর পনের আগে ,  তখনও শান্তি চুক্তি হয়নি ,  রাঙামাটিতে সাপছড়ির কাছে এক টিলায় শান্তিবাহিনীরা আমাদের ঘিরে ফেলেছিল ।  
বলেন কী !  তারপর ?  আবিদকে কৌতূহল গ্রাস করে ।  
তারপর আর কী -  মিসেস হারুন বললেন ।  সময়মতো আর্মি এসে পড়েছিল ।  গোলাগুলি হল ।  ওরা পালিয়ে গেল ।  লোকে শান্তিবাহিনী বলতে কি না কি বোঝে - আসলে ওরা তোমাদের মতোই বাচ্চা ছেলে ।  
আবিদ কী মনে করে বলল ,  আপনার হ্যাজবেন্ড কিন্তু বেশ আমুদে ।  দেখলে রাশভারী মনে হয় ।  তখন ভাবলাম আমাকে দেখে কী না কী বলেন ।  
কে আমার হ্যাজবেন্ড ?  মিসেস হারুন হাসতে হাসতে জিজ্ঞেস করলেন ।  
কেন ?   হারুন আঙ্কেল -  আবিদ থতমত খেল । 
ভদ্রমহিলা মুখে হাতচাপা দিয়ে খিলখিল হাসিতে ভেঙ্গে পড়লেন ।  তারপর হাসি থামিয়ে বললেন ,  ও ।  সবাই তাইই মনে করে ।  তুমি ,  এই ডাকবাংলোর কেয়ারটেকার বুড়ো ,  মহালছড়ির গেস্ট হাউজের স্টাফরা  .  .  . 
তা হলে ?  আবিদ অবাক ।  
কী তা হলে ?  ভদ্রমহিলার মুখে চাপা হাসি ।  
তা হলে আপনি হারুন আঙ্কেলের কে হন ?  
শুনতেই হবে ? 
আপত্তি না থাকলে  .  .  .  
আপত্তি আর কি ।  আমি মিসেস হারুন নই ।  আমার নাম শায়লা ,  শায়লা পারভীন  ।  আমার স্বামীও ইঞ্জিনিয়ার ছিলেন ।  তিনি বেঁচে নেই । 
সরি । 
এত বছর পর সরি বলে আর কী হবে ।  তখন বললাম না -  বছর পনের আগে তখনও শান্তি চুক্তি হয়নি রাঙামাটিতে সাপছড়ির কাছে এক টিলায় শান্তিবাহিনীরা আমাদের ঘিরে ফেলেছিল । 
হ্যাঁ ।  
তখন ওরা ওয়াহেদ ,  মানে আমার স্বামীর  পায়ে গুলি করেছিল ।  
আপনি ? 
আমাকেও করত ।  করার আগেই ছেলেটির মাথার মগজ উড়ে গিয়েছিল ।  
আবিদ শিউড়ে ওঠে ।  
আমার আজও মনে আছে -  শায়লা পারভীন বলেন - আকাশে পূর্ণিমার চাঁদ ।  আমি আর আমার হাজবেন্ড পাশাপাশি পড়ে আছি ঘাসের ওপর ।  আমরা গোলাগুলি শুনে রেস্ট হাউজের পিছনে কাঁঠাল বনে লুকিয়েছিলাম ।  কেউ একজন এগিয়ে আসে ।  শার্টপ্যান্ট পরা ।  মাথায় পট্টি ।  চাঁদের পাশে তার মুখ -  মুখটা বাঙালির মতো নয় ।  হাতে চাইনিজ  স্টেনগান ।  প্রথমে ওয়াহেদের মুখের কাছে নলটা নিয়েও পরে কী মনে করে ওর পায়ের দিকে তাক করে   .  .  .  তারপর আমার দিকে নল ঘোরায় ।  গুলি করার আগেই চাকমা ছেলেটির মাথার মগজ উড়িয়ে দিয়েছিল আর্মির গানম্যান ।   
আবিদ শিউড়ে ওঠে ।  
ওয়াহেদের ডায়াবেটিস ছিল -  বাঁ পায়ে গ্র্যাংরিন হয়েছিল ।  শায়লা পারভীনের কন্ঠস্বরটা বিষন্ন হয়ে যেতে থাকে ।  পাটা কেটে ফেলতে হয়েছিল ।  তার পরও বাঁচানো যায়নি ওকে ।  
আবিদ দীর্ঘশ্বাস ফেলে । 
ওয়াহেদ মারা যাওয়ার পর আমি অথৈ জলে পড়লাম ।   ছোট ছোট দুটি ছেলেমেয়ে ।  তখন আমার হ্যাজব্যান্ডের বন্ধুরা এগিয়ে এল ।  আমি দ্রৌপদী হলাম । 
দ্রৌপদী মানে ?  আবিদ অবাক ।  
দ্রৌপদীর নাম শুননি ?  থাক তা হলে ।  তোমাদের ভাষাতেই বলি - আমি আমার হ্যাজব্যান্ডের বন্ধুদের এবং আরও অনেকের এসকর্ট হলাম  - মানে - সঙ্গীনি হলাম ।   কী এখন বোঝা গেল ?  নাকি আরও ভেঙ্গে বলতে হবে ?  তা হবে না ।  শাস্ত্রে নিষেদ ।  আবিদের ফরসা মুখটা কীরকম কুকরে যাচ্ছিল ।  স্ট্রেঞ্জ !  এই মহিলা স্লাট !  কী মিষ্টি চোখমুখ -  সাবলাইম ,  অভিজাত ,   নাকে সরু নথ ।  তখন আবিদ ঘরে না গিয়ে বেতের সোফাতেই বসে থাকল ।   ওর ধারনা ছিল - একটু পর মিসেস হারুন এই বারান্দায় আসবেন ।  খুব কাছ থেকে শান্ত অভিজাত সৌন্দর্য দেখবে সে ।  মহিলা যদিও মায়ের বয়েসী  - তাতে কী ।  আবিদ একটা  গভীর বিষাদে ডুবে আছে ওর পায়ের তলার মাটি ধীরে ধীরে সরে যাচ্ছে ।  আবিদের একটা আশ্রয় দরকার - গভীর আশ্রয় ।  আশ্রয় তো জুটল না - বরং ওর বিষাদ আরও ঘন হয়ে উঠল ।  
শায়লা পারভীন উঠে চলে যাবেন -  এমন সময় তার হাতের নকিয়াটা বেজে উঠল  ।  ওটা কানে তুলে কতক্ষণ কার সঙ্গে কথা বললেন  ।  তারপর ফোনটা অফ করে আবিদের দিকে তাকিয়ে বললেন ,  ইঞ্জিনিয়ার সাহেব ।  বললেন ফিরতে রাত হবে ।  বেশ ঝামেলা হইছে নাকি ।  ঢাকার ৬ / ৭জন পোলাপান নাকি একটা পাহাড়ি মেয়েকে রেপ করছে ।  পোলাপাইনের মধ্যে ইঞ্জিনিয়ার সাহেবের এক ছেলেও বোনের ছেলেও আছে ।  
কী !  আবিদ চমকে ওঠে ।   .  .  .  আমার আজও মনে আছে - আকাশে পূর্ণিমার চাঁদ ।  কেউ একজন এগিয়ে আসে ।  শার্টপ্যান্ট পরা ।  মাথায় পট্টি ।  চাঁদের পাশে তার মুখ -  মুখটা বাঙালির মতো নয় ।  হাতে চাইনিজ  স্টেনগান ।  প্রথমে মুখের কাছে নলটা নিয়েও পরে কী মনে করে পায়ের দিকে তাক করে   .  .  . 
যাই ।  ঘুম পেয়েছে ।  তোমার হারুন আঙ্কেল কাল রাতে আমাকে  ঘুমাতে দেননি ।  মাঝে মাঝে তিনি এত জ্বালাতন করেন ।  আমাকে সারারাত জাগিয়ে রাখেন ।  আজও রাখবেন বলে মনে হচ্ছে ।    
শায়লা পারভীন চলে যান ।  
তারপরও ট্যালকম পাউডারের  গন্ধ ভাসতে থাকে বাতাসে  
আবিদ বসে থাকে ।  অবশ বোধ করে ।  সিগারেট বের করে ধরায় ।  শক্তি পায় না ।  মাথার ভিতরে শীতল স্রোত ,  জলের শব্দ  .  .  . ওর কেবলি মনে হতে থাকে - শায়লা পারভীনকে কিছুতেই এই রকম অস্বাভাবিক ভূমিকায় মানায় না ।  ডাকবাংলোর নিঃসঙ্গ ম্রো  বুড়োকে মানায় - বাগানের ঐ হলুদ হলুদ সূর্যমূখির ঝারকে মানায় - এমন কী ওর অর্ন্তগত দুঃখ - শোককেও মানায়  -  কেবল  .  .  .  কেবল শায়লা পারভীনকে কিছুতেই রক্ষিতার ভূমিকায় মানায় না ।   .  .  . তারপর কখন সে উঠে দাঁড়ায় ,  কাঠের সিঁড়ি বেয়ে বাগানে নামে আসে ।   দাঁড়িয়ে একটা সিগারেট ধরায় ।  তারপর  দিকে হাঁটতে থাকে  ।  বাগানে শেষ অক্টোবরের শীত মাখানো হলুদ রঙের রোদ ছড়িয়ে ।  তখনও টিলার বাতাসে ভেসে বেড়াচ্ছিল শিশির ভেজা গাছের ছাল ও বুনো লতাপাতার গন্ধ  ।  ডাকবাংলোর মেন গেটটা হা করে খোলা ।    পথটা ধীরে ধীরে নেমে গেছে ।  দুপাশে ইউক্যাপিটাস গাছ ।  দেবদারু গাছ ।  সেসব গাছে সবুজ রঙের ফার্ণ ঝুলে আছে ।  তাতে শেষ দুপুরের ঝলমলে রোদ ।  টিলা বেয়ে নামতে থাকে আবিদ ।  একটা কাঠবেড়ালী দৌড়ে গেল ।  আর কত যে শুকনো পাতা পথের ওপর ।  সিগারেটটা ছুড়ে মারল  .  .  . তাতেও আগুন জ্বলে উঠল না ।  
শায়লা পারভীনের স্বামীর পায়ে গুলি না লাগলে ?   
ঢালু পথটা পিচ রাস্তায় গিয়ে মিশেছে  ।  ধুলো উড়িয়ে হর্ন বাজিয়ে একটা ট্রাক চলে গেল ।  তারপর একটা আর্মির জিপ ।  পিচরাস্তার দুপাশে বড় বড় কৃষ্ণচূড়া আর কড় – ই গাছ ।  সেসব গাছের পাতায় পাতায় অপরাহ্নের রোদ ।  সবুজ রঙের পুরনো একটা ধ্যাড়ধ্যারা  একটা লোকাল বাস থেমে আছে ।  বাসের মাথায় কাঁঠাল আর মুরগির ঝাঁকা ।  কয়েকজন আদিবাসীর সঙ্গে  দু - তিনজন হজুর - টাইপ লোক নামল বাস থেকে ।  চোখের পলকে ভিড়ের মধ্যে হারিয়ে গেল তারা ।  হারুন আঙ্কেল তখন বলছিলেন :  জোট সরকারের আমলে  জোট সরকারের কয়েকজন মৌলবাদী মন্ত্রীর ছত্রছায়ায় হাজার হাজার মুসলিম ফান্ডামেন্টালিস্ট  হিল ট্র্যাক্টস - এ ঢুকছে ।  তারা পার্বত্য চট্টগ্রামে  আদিবাসীদের রাখতে চায় না  .  .  .   কড় – ই আর কৃষ্ণচূড়া গাছের নিচে রাস্তার দুপাশেই  হাটের মতন ভিড় ।   রাস্তার দুপাশেই বেতের ঝুরি নিয়ে আদিবাসী মহিলারা বসেছে ।  বেতের ঝুরি ভিতর শূকর ।  কোনও কোনওটায় বক ,  পায়রা কি ময়লা রঙের খরখোশ ।  হাটের পরিবেশটা কেমন থমথম করছিল ।  ৬ / ৭জন ঢাকার পোলাপান নাকি একটা পাহাড়ি মেয়েকে রেপ করেছে ।  আবিদ দ্রুত হাঁটতে পারে ।  পাকা কাঁঠালের গন্ধ ভাসছিল বাতাসে ।  এই বিকেলেও রাস্তার দু ’ পাশে  কাঁকরোল আর করলার স্তুপ ।  ছালা বিছিয়ে একজন বুড়ি বসেছে দুটো পাঁতি হাঁস নিয়ে ।  কে কিনবে ওগুলো ?  মায়ের জন্য কি কেনা যায় ?  মায়ের ক্যান্সার ।  খবরটা শুনেই শহর ছেড়ে পালিয়ে যেতে ইচ্ছে করল; মায়ের মুখটার দিকে তাকানো যাচ্ছিল না  .  .  .  তখনই শুনল রনি - সৌম্যরা মিরসরাই - রামগড় হয়ে আরও দক্ষিণে হালদা নদীর ছবি তুলবে বলে মানিকছড়ির দিকে যাবে ।  কোনওকিছু না - ভেবেই  আবিদ ওদের সঙ্গ নেয় ।  শহরটা ছেড়ে ওর পালানো দরকার ছিল আরও একটি কারণে -  রুমার ২২টি ছবিও কোনও নির্জন স্থানে পুড়িয়ে ফেলতে হবে ।   বাজারের আদিবাসী ভিড়ে চোখ ঘুরছে আবিদের ।  রাস্তার ধারে একজন মধ্যবয়স্কা মহিলা ঘরে বোনা তাঁতের কাপড় নিয়ে বসেছে ।    লাল রঙের ।  মায়ের জন্য নেব ওটা ?  এখন থাক ।  পরে ।  এখন রুমার ছবিগুলি কোথাও পুড়িয়ে আসি ।  হাঁটতে হাঁটতে মুখ তুলে তাকাল আবিদ ।  বাজার ছাড়িয়ে ডান দিকে একটা নালা ।  তারপর একটা পাহাড়ি পথ বেঁকে ওপরে উঠে গেছে ।   শালগাছে ঘেরা পথ ।  বাঁ পাশে সিমেন্টের সিঁড়ি - উঠে গেছে বৌদ্ধ মন্দিরের চাতালে ।  একটা সিগারেট ধরিয়ে ঘোরের মধ্যে আবিদ হাঁটতে থাকে ।  তখনও কানে বাজছিল শায়লা পারভীনের কন্ঠস্বর ।  আমি দ্রৌপদী হলাম ।  দ্রৌপদীর নাম শুনেছ তো ।  না শুনে থাকলে বলি :  দ্রৌপদী  মানে এসকর্ট ।   কী এখন বোঝা গেল ?  নাকি আরও ভেঙ্গে বলতে হবে ?   .  .  . ঐ মহিলা বেশ্যা !  কী মিষ্টি চোখমুখ -  সমাহিত ,  ধ্যানী ,  নাকে সরু নথ ।  অত সুন্দর বেশ্যা হয় ।  বাঙালি ?  তখন কী অমায়িক ভঙ্গিতে বললেন - জান ।  বছর পনের আগে তখনও শান্তি চুক্তি হয়নি রাঙামাটিতে সাপছড়ির কাছে এক টিলায় শান্তিবাহিনীরা আমাদের ঘিরে ফেলেছিল ।  ওয়াহেদ ,  আমার স্বামীর  পায়ে গুলি করেছিল ।  ডায়াবেটিস ছিল -  বাঁ পায়ে গ্যাংরিন হয়েছিল ।  পাটা কেটে ফেলতে হয়েছিল ।  তার পরও বাঁচানো যায়নি ওকে ।  
শায়লা পারভীনের স্বামীর পায়ে গুলি না লাগলে ?   
টিলার ওপরে আসন্ন সন্ধ্যার গাঢ় ছায়া ।  আবিদ চারিদিকে তাকায় ।   কাঁঠাল আর শালগাছে ঘেরা খানিকটা সমতল জায়গা - আসলে সমতল জায়গাটাকে মাঠই বলা যায় - যেহেতু ঘাস আছে ।  মাঠের মাঝখানে বড় একটা পাথর ।  ডান পাশে একটা স্কুলঘরের মতন টিনসেড ।   কাউকে দেখা গেল না ।  বড় পাথরের দিকে এগিয়ে যায় আবিদ ।  ওর মনে হল ওকে কেউ আড়াল থেকে দেখছে ।  রুমার বাইশটি ছবি পকেট আছে ।  সেগুলি এখনও পোড়ানো হয়নি ।  বড় পাথরটার কাছে এসে পকেট থেকে লাইটার আর খামটা বার করল ।   তারপর  উবু হয়ে বসে ।  এক পশলা বাতাস ছুটে এলো শালগাছের দিক থেকে ।  রুমার মুখটা আর সেই সঙ্গে মায়ের মুখটা মনে পড়ল ।  মাসখানেক হল মায়ের ক্যান্সার ধরা পড়েছে  ।  এই সময় রুমা বিট্রে করল ।  লাইটারটায় স্পার্ক করে ।  ছবিগুলোর এক কোণায় লাফিয়ে পড়ে আগুনর স্ফুলিঙ্গ  - তারপরে ছড়িয়ে পড়ে ।  সন্ধ্যে ঘনিয়ে আসছিল বলেই আগুন লাগা ছবির আগুন অনেকই স্পস্ট উঠল ।  ভিতরে ভিতরে অবশ বোধ করে আবিদ ।  কাদের যেন পায়ের শব্দ ।  মুখ তুলে দেখল ক ’ জন ছেলে ওকে ঘিরে দাঁড়িয়েছে ।  ছেলেগুলির বয়স ২২ / ২৩ বছরের বেশি হবে না ।  ওদের মায় টুপি ,  মুখে দাড়ি ,  পরনে পাকিস্তানি স্টাইলের সালোয়ার আর পাঞ্জাবি  ।  কারও কারও পরনে গেঞ্জি ।  আবিদ উঠে দাঁড়ায় ।  কারা এরা ?  বাঙালি তালেবান ?   
এই - এইখানে আপনি কি করেন ? 
না ,  কিছু না ।  ঘুরে দেখছি ।  
কার ছবি পোড়ান ? 
না ,  মানে  .  .  .  একটা মেয়ের ।  
কোন্ মেয়ে ? 
আমার এক্স গার্ল ফ্রেন্ডের
নামাজ নাই কালাম নাই -  এইসবই করেন মিঞা ।  শালা আমেরিকানের বাচ্ছা ।  এই - গলায় এইটা কী ।  শালার পুতে গান শুনে ।  নামাজ নাই কালাম নাই ।  কোরান তেলোয়াৎ শুন না  .  .  . শালা আমেরিকানের পুটকি দিয়া বারাইছ ।  
কী বলতেছেন আপনারা ? 
চোওপ !  বেশি কথা বললে কললা নামায়া ফেলমু ।  এই মিঞা আপনে  হিন্দু না মুসলমান ? 
আমি আমি মুসলিম ।  বললাম না আমার নাম আবিদ সারওয়ার জয় । 
কি নাম আপনের ? 
আবিদ সারওয়ার জয় । 
নামাজ পড়েন ?  
পড়ি । 
মিছা কথা । 
মিথ্যে কথা বলে কী লাভ ? 
কয় ওয়াক্ত পড়েন ?  
ওয়াক্ত পড়িনা  .  .  .  শুক্রবারে পড়ি  .  .  .  জুম্মা  
শালা ইহুদির বাচ্ছা ।  নামাজ পড়ে না ।  সত্য কইরা ক -  কি নাম তোর ? 
নাম তো তখন তখন বললাম ।   
কইল মুসলমান ।  দেকি  নুনু বাইর কর ।  শুয়োরের বাচ্ছা  .  .  .  
এই এ কী কী করছেন  .  .  . ছাড়েন  .  .  . উহ্  .  .  . 
থাক ।  নাকে খত দিলে ছাইড়া দে ।  হাজার হইলেও মুসলমানের পোলা ।  অয় শালা আমেরিকানের বাচ্ছা  .  .  . তুই আবার মুসলমান হইবি ।  কলেমা পড়বি ?   
তরুণ জঙ্গিরা আবিদের জিন্সের প্যান্টটা টেনে টেনে প্রায় খুলেই ফেলেছে ।  ওরা আবিদের জাঙ্গিয়া খুলতে যাবে ।  ঠিক এমন সময় কাঁঠাল আর শালগাছের ওপাশ থেকে কারা যেন ফায়ার করতে থাকে  ।  একজন তরুণ জঙ্গি চিৎকার করে বলল ,  শান্তিবাহিনী ।  চোখের পলকে সবাই মাটিতে শুয়ে পড়ে ।  আবিদও  .  .  .  এক নাগাড়ে কটা কট কটা কট শব্দ হচ্ছে ।  মেশিন পিস্তল ?  ওর ঠিক পাশে সেই বড় একটা পাথরটা  .  .  . ও আড়চোখে দেখল  - একজন জঙ্গি ক্রলিং করে টিনসেডের দিকে যাচ্ছে ।  সম্ভবত অস্ত্র আনতে ।  বুকটা ধরাস ধরাস করছিল ওর ।  
কাঁঠাল আর শালগাছের ওপাশ থেকে কারা যেন ফায়ারিং করেই চলেছে ।  শান্তিবাহিনী ।   তখন হারুন আঙ্কেল বলছিলেন -  প্যাঁচ আরও আছে ভাইসতা ।  বাংলাদেশি মুসলিম ব্রাদারহুডেরা   পার্বত্য চট্টগ্রামে  আদিবাসীদের টোটালি আপরুট করতে চায়  ।  পাহাড়ি যুবকরা তাদের আর্মড প্রোটেকশান তো দিবই দিব - জাতের টান বড় টান না ?  কাজে কাজেই ,  বিপদ গ্র্যাজুয়ালি বাড়তেছে । 
ওপাশ থেকে কেউ গর্জে ওঠে :  নারায়ে তাকবির  .  .  . 
এদিকে প্রতিধ্বনি ওঠে - আল্লাহু আকবার  .  .  . 
তারপর দুপক্ষের  প্রচন্ড গোলাগুলির শব্দে আবিদের কেমন ঘোর লাগে ।  যদি গুলি লাগে ?  যদি মরে যাই ?  আমি নতুন করে আর কী মরব ।  মায়ের ক্যান্সার  .  .  .  রুমাও মুখ ফিরিয়ে নিয়েছে .  .  . শায়লা পারভীন  .  .  . 
অনেক্ষণ পর ।  
যখন ভয়ঙ্কর সব শব্দগুলি  থেমে গেছে  .  .  .  আবিদ চেয়ে দেখে আকাশে মধ্য অক্টোবরের পরিপূর্ন গোল চাঁদ ।  কার যেন পায়ের শব্দ পাওয়া যায় ।  আজ সন্ধ্যার খন্ডকালীন যুদ্ধের বিজয়ী ?   .  .  .  শার্টপ্যান্ট পরা  .  .  .  মাথায় পট্টি ।  মধ্য অক্টোবরের পরিপূর্ন গোল চাঁদের পাশে তার মুখ -  মুখটা বাঙালির মতো নয়  .  .  .  হাতে মনে হয় একটা স্টেনগান ।  চাইনিজ ?  প্রথমে আবিদের মুখের কাছে নলটা নিয়েও পরে কী মনে করে পায়ের দিকে স্টেনের নলটা তাক করে  সে  .  .  .  যেমন করে অনেক অনেক বছর আগে শায়লা পারভীনের স্বামীর পায়ের দিকে লক্ষ করে ঠিক এভাবে গর্জে উঠেছিল একটি চাইনিজ স্টেনগান .  .  . 
 উৎসর্গ :  খলিল মাহমুদ ।  কেন যেন তাঁর ওইসব পার্বত্য অঞ্চলের  প্রতি অন্যরকম এক টান   .  .  . 
                            
                    




গল্প :  জঙ্গলবাড়ির ডাকিনী



                        তল্লাবাঁশের ঘনবনের মাঝখান দিয়ে সরু পাহাড়ি পথ ।  কিছু দূর হাঁটতেই চাকুয়া কড়াই আর নাগেশ্বর গাছের জঙ্গল পড়ল ।   সে জঙ্গল পেরুতেই   চোখে পড়ল  বড় একটি টিলা ।  টিলার পুবপাশে ছোট একটি গুহা ।  অরু গতকাল বিকেলে আমাকে    বলল যে ওই গুহার ভিতরে নাকি  এক  সন্ন্যাসী আস্তানা গেড়েছে ।  কথাটা  শুনে আমি মোটেও অবাক হইনি ।  বান্দারবানের পূর্ব দিকে বার্মার বর্ডার ।  সেই বর্ডার পর্যন্ত  গহীন জঙ্গল আর ছোট ছোট পাহাড় - টিলার অজানা রাজ্য ।  যাকে বলে -   ‘ নো ম্যানস ল্যান্ড ’  ।  আজও এখানে কত যে সাধুসন্ন্যাসী ঘুরে বেড়াচ্ছে ।  বছর পাঁচেক হল আমি বান্দরবানে আছি ।  বছর তিনেক আগে একবার আমি গহীন জঙ্গলের ভিতর সাঙ্গু নদীর তীরে  একটা বড় হরিণা গাছে নরমন্ডু ঝুলিয়ে তার তলায় এক  তান্ত্রিক বৌদ্ধ সন্ন্যাসীকে বসে থাকতে দেখেছিলাম । 
তান্ত্রিক সন্ন্যাসীর টিলাটি বান্দরবানের গভীর অরণ্যে আমার যে জঙ্গলবাড়িটি  রয়েছে -  তার বেশ কাছে ।  কাজেই হেঁটে যাব বলে হাতির পিঠে চড়িনি ।   শুকনো পাতা মাড়িয়ে হাঁটছি ।  শেষ বিকেল ।  চারিদিকে নরম হলদে আলো ছড়িয়ে আছে ।  বনের বাতাসে লতাপাতার মাদক -  মাদক গন্ধ ।  তবে এ সময়টায় কাকপাখির চিৎকারে কান পাতা দায় ।   প্রথম প্রথম জঙ্গলে এসে কাকপাখির চিৎকার যন্ত্রণার মতন লাগত ।  এখন অবশ্য কর্কস কলতান অনেকটাই সহ্য হয়ে গেছে ।  বেশ নিশ্চিন্তেই হাঁটছি ।  অরণ্য - প্রকৃতি আমার ভালো লাগে ।  নইলে এতটা বছর কীভাবে কাটল এই ঘোর জঙ্গলে ?  
বাঁ পাশে একটা কামদেব গাছ ।  সেই গাছ  থেকে  সরসর শব্দে নেমে এল একটা খয়েরি রঙের বুনো খরগোশ ।  তারপর চোখের পলকে  ওদিকের  উলু ঘাসের আড়ালে সুড়ৎ করে লুকালো ।  শুকনো পাতার ওপর দিয়ে খসখস শব্দে  কি যেন একটা  চলে গেল ।  ডান পাশে একটা বাঁদলহোলা গাছ ।  তারই ডালে বসেছিল  একটা ছাই রঙের পাহাড়ি বাজ ।  চোখে পড়ামাত্রই বাজটা  উড়াল দিল ।  বাদামি রঙের উল্টোলেজি একটা বাঁদর বসে আছে একটা উদাল গাছের ডালে  ।  বাঁদরটা  আমায় আমায় চেয়ে চেয়ে দেখছিল ।   তবে মুখ ভেঙচালো কিনা ঠিক বোঝা গেল না ।   উল্টোলেজিটাকে তেমন  বখাটে মনে হল না ।  
শুকনো পাতা মাড়িয়ে গুহার সামনে এলাম  ।  গুহার মুখটি বেশ বড়োসরো ।  আল্লা - খোদার নাম নিয়ে ভিতরে ঢুকে পড়লাম ।  বাতাসে  কেমন বিদঘুটে গন্ধ ভাসছিল; ঠিক গন্ধক কিংবা চুনাপাথরের গন্ধ নয় ,  কেমন  চর্বিপোড়া গন্ধ মনে হল ।   তান্ত্রিক সাধুসন্ন্যাসীর  গুহায় এমন বিদঘুটে গন্ধ অস্বাভাবিক কিছু না ।  চারপাশে আবছা অন্ধকার জমে ছিল ।  ওপাশে আলো চোখে পড়ল ।  ধুনির আগুন জ্বলেছিল ।  তারই সামনে একজন  মাঝবয়েসি জটাধারী সন্ন্যাসী বসে রয়েছেন ।  ভঙ্গিটা পরিচিত ।  বজ্রাসন ।  সন্ন্যাসী চোখ বুজে ধ্যানস্থ ছিলেন ।   শীর্ণ শরীরটি হাড্ডিসার ।   মাথার চুলে এন্তার জটা থাকলেও চুল চুড়া করে বাঁধা ।   তবে চোখ দুটি শান্তই মনে হল যখন চোখ খুলে  সন্ন্যাসী তাকালেন ।  আমাকে কিছুক্ষণ দেখে সামনে বসতে ইঙ্গিত করলেন ।  আশ্বস্থ হলাম ।  কেননা ,  আমায় দেখে সন্ন্যাসী যদি  বিরক্ত হতেন তাহলে আসতাম না বলে ঠিক করেছিলাম ।  
সন্ন্যাসীর সামনে  বসলাম ।  
আমি আর কী বলব ।  একটু পর সন্ন্যাসীই নিরবতা ভাঙলেন ।  জানালেন সন্ন্যাসীর নাম -  মঙ্গল ভট্টারক ।  এমন কাটখোট্টা নাম শুনে অবশ্য অবাক হলাম না ।  কাপালিক - সন্ন্যাসীগণের নাম   এমনই গুরুগম্ভীর হওয়া উচিত ।  কিন্তু ,  মঙ্গল ভট্টারক কি কাপালিক ?   তান্ত্রিক এবং কাপালিকের মধ্যে ঠিক কি পার্থক -  আমি সেটি জানি না ।   তবে মজার ব্যাপার হল মঙ্গল ভট্টারক কথা বলেন সাধু ভাষায়  ।  আদিবাড়ি  সিলেটের জৈন্তারপুরে  ।   ( মঙ্গল ভট্টারক পিতৃ প্রদত্ত  নামটি অবশ্য বললেন না  .  .  .  )  হৃদয়ে বাল্যবয়েস থেকেই  চৈতন্যময়ী সত্তার  স্বরূপ জানার উদগ্র ইচ্ছা ।  সুতরাং  কিশোর বয়েসে তন্ত্রসাধনার উদ্দেশে আসামের কামরূপ জেলার কামাখ্যা মন্দিরে গমন করেন ।   কামাখ্যা মন্দিরে সুদীর্ঘ তিরিশ বছর তন্ত্রবিদ্যায়  দীক্ষা নিয়েছেন ।    এখন নির্জন সাধনার  উদ্দেশ্যে বান্দরবানের এই দুর্গম অরণ্যে এসেছে ।   
কথাগুলি শুনে সামান্য উসখুস করি ।  কারণ সময়টা একুশ শতক ।  তাই জিজ্ঞেস করলাম ,   কামাখ্যা মন্দিরে কথা অনেক  শুনেছি ।  তা ওই মন্দির সম্বন্ধে যেসব কথা শুনতে পাই সেসব সত্য নাকি ? 
মঙ্গল ভট্টারক মাথা দুলিয়ে বললেন ,  অবশ্যই  সত্য ।  কামাখ্যা মন্দির হইল শক্তিপীঠ । 
মনে মনে বললাম ,   বুঝলাম যে কামাখ্যা মন্দির হল শক্তিপীঠ ।  কিন্তু তাতে কি প্রমাণ হয় যে কামাখ্যা মন্দির অপ্রাকৃত যাদুবিদ্যারও পীঠস্থান ?   আমি সন্দেহের সুরে বললাম ,  কামাখ্যা মন্দিরটা আসামের ঠিক কোথায় বলেন তো ? 
মঙ্গল ভট্টারক  আমার মুখের দিকে তাকালেন ।  তারপর খুঁটিয়ে খুঁটিয়ে কী সব দেখতে লাগলেন ।  আমার অস্বস্তি হতে লাগল ।  আমি যে সংশয়বাদী তা সম্ভবত তিনি টের পেয়েছেন ।   আমার চোখের দিকে তাকিয়ে মঙ্গল ভট্টারক  গম্ভীর কন্ঠে বললেন ,  শক্তিপীঠ কামাখ্যা মন্দির হইল  প্রাগজ্যোতিষপুরের  পশ্চিমে নীলাচল নামক একটি পর্বতের উপরে ।  
কথাটা মঙ্গল ভট্টারক এমনভাবে বললেন যেন ভারি এক গুপ্তকথা বলেছেন ।  
তবে মঙ্গল ভট্টারক পুরনো নাম বললেন ।  ইচ্ছে করেই কিনা কে জানে ।   প্রাগজ্যোতিষপুর এখন গোহাটি শহর ।  তিনি প্রাগজ্যোতিষপুর না বলে গোহাটিও বলতে পারতেন ।  তাতে অবশ্য তন্ত্রবিদ্যার মাহাত্ম ক্ষুন্ন হওয়ার আশংকা ষোলআনা ।  
জিজ্ঞেস করলাম ,  ঠিক কি আছে কামাখ্যা মন্দিরে ? 
মঙ্গল ভট্টারক এবার খানিকটা প্রগলভ হয়ে উঠলেন যেন ।  প্রসন্ন কন্ঠে বললেন ,  শক্তির পীঠস্থানে রহিয়াছে দেবী কামাখ্যার সুপ্রাচীন প্রতিমা ।  বড় জাগ্রত দেবী কামাখ্যা  ।   তিনখানা  প্রাচীন প্রকোষ্ঠ লইয়া মন্দির গঠিত হইয়াছে ।  পশ্চিমের আয়তক্ষেত্রকার  প্রকোষ্ঠখানাই বৃহদাকার ।    সাধারন পূণ্যার্থীগণ পশ্চিমের এই বৃহদাকার প্রকোষ্ঠখানায় বসিয়া দেবী উপাসনা করিয়া থাকে ।   মধ্যবর্তী প্রকোষ্ঠখানা আকারে চতুস্কোন ।  ইহাতে শক্তিদেবীর ছোট্ট একখানা প্রতিমা রহিয়াছে ।  দেওয়ালের পাষানে  নারায়ণের এবং অন্যান্য দেব - দেবীর প্রস্তর - চিত্রাবলী অঙ্কিত রহিয়াছে ।  মধ্যবর্তী প্রকোষ্ঠটিই কামাখ্যা শক্তিপীঠের   অতিশয় পবিত্রতম স্থান ।  প্রকৃতপক্ষে এই পবিত্রতম স্থানটি একটি ভূগর্ভস্থ গুহা ।  ইহাতে যোনিসদৃশ্য একখানি প্রস্তরখন্ড হইতে প্রবাহিত হইতেছে ঝরনাধারা ।  প্রত্যেক বৎসর গ্রীষ্মে শক্তিপীঠে অম্বুবাচী উৎসব অনুষ্ঠিত হয় ।  সেই অম্বুবাচী  উৎসবে  দেবী কামাখ্যার ঋতু উদযাপিত হয় ।  এই সময়ে  মন্দিরের জলসমূহ রক্তবর্ণ ধারণ করিতে দেখা যায় । 
হুমম ।  কামাখ্যা মন্দির বেশ রহস্যময় আর বিচিত্র স্থান বলেই তো মনে হচ্ছে ।  আমি মনে মনে ভাবলাম ।  এই ভেবে শঙ্কিত হয়ে উঠলাম মঙ্গল ভট্টারক না - আবার আমার মনের কথা পড়ে ফেলেন ।  হাজার হলেও সিদ্ধযোগী ।  চারিদিকে একবার আমতা -  আমতা করে শেষ পর্যন্ত বলেই ফেললাম ,  সারা জীবন আপনি এত যে কষ্ঠ করলেন ।  কিন্তু আপনি কি কোনও ধরণের অলৌকিক শক্তি হাসিল  .  .  .  মানে  .  .  .  অর্জন করেছেন ? 
মঙ্গল ভট্টারক মৃদু হাসলেন ।  তারপর হাসি থামিয়ে খানিকটা পরিহাসের স্বরে বললেন ,   আমি দিব্যশক্তি অর্জন করিয়াছি কিনা তাহা তুমি সময় হইলেই টের পাইবে বৎস । 
মানে ?  এই মুহূর্তে আমার মুখটা নিশ্চয় বেকুবের মতন দেখাচ্ছে ।  
মঙ্গল ভট্টারক অত্যন্ত গম্ভীর কন্ঠে বললেন ,   জঙ্গলবাড়িতে অত্যন্ত সাবধানে থাকিবে বৎস ।  
আমি চমকে উঠলাম । মুখ ফসকে বেরিয়ে এল ,  ক্য ক্য কেন  .  .  .  কেন আমাকে সাবধানে থাকতে বলছেন ?  
মঙ্গল ভট্টারক বললেন ,  তুমি যে জঙ্গলবাড়িতে বাস কর তাহা অভিশপ্ত ।  
আশ্চর্য !  আমি যে জঙ্গলবাড়িতে থাকি সে খবর মঙ্গল ভট্টারক কী ভাবে জানলেন ?   অরু বলেছে কি ?  গতকাল তো অরু মঙ্গল ভট্টারক কে দেখেছিল ।    আমি বললাম ,  অভিশপ্ত ?  কই আমি তো কিছু টের পাইনি ।  
জঙ্গলবাড়ি অভিশপ্ত কি অভিশপ্ত নহে তাহা অবিলম্বেই টের পাইবে বৎস ।   কথাটা বলে চোখ বুজলেন মঙ্গল ভট্টারক ।  যেন গভীর ধ্যানে ডুবে গেছেন ।   
মনের মধ্যে ভীষণ অস্বস্তি টের পাচ্ছি ।  এখানে বসে থাকতে আর ভালো লাগছিল না ।  তাছাড়া এখন এই আসন্ন সন্ধ্যায় গুহায় ঝাঁক ঝাঁক বাদুড় ঢুকবে ।  তাতে ধ্যানস্থ সন্ন্যাসীর ধ্যানের ব্যঘাত ঘটবে কিনা জানি না - আমি আহত হলেও হতে পারি ।  একবার চারিদিকে তাকিয়ে উঠে  দাঁড়ালাম ।  তখনই ক্ষীন জলধারা শুনতে পেলাম ।  কাছেই কোথাও  ঝরনা আছে ।  হাঁটতে - হাঁটতে গুহামুখের কাছে চলে এলাম ।    ভাবলাম আজ এখানে না এলেই বুঝি ভালো হত ।  প্রতিটি মানুষই জানে যে তার চলার পথে বিপদ - আপদ ওত পেতে থাকে ।  কিন্তু ওত পেতে থাকা বিপদটা কেউ  নির্দিষ্ট করে দেখিয়ে দিলে অস্বস্তি তো হবেই ।  
 যখন জঙ্গলবাড়ি ফিরে এলাম তখন সন্ধ্যা ঘনিয়ে উঠেছে ।  কাঁটাতারের বেড়া দিয়ে ঘেরা  ছোট জায়গা  ।  শক্ত গামার কাঠের তৈরি সদর দরজাটি বেশ বড় ।  গেটের পাশে বিশাল একটা শিল কড়ই গাছ ।  ভিতরে ঢুকলে দু ’ পাশে  কাঠের স্তূপ চোখে পড়বে;   ডান পাশে কাঁটাতারের ওধারে  চোখে পড়বে চাপালিশ ,  শমী আর বনকাপাস গাছের ঘন জঙ্গল; চোখে পড়বে লালচে কামদেব কাঠের তৈরি একটি ছোট্ট দোতলা  বাড়ি ।  দোতলায় ছোট একটি বারান্দা ।  বারান্দার দু ’ পাশে নীচ থেকে মাটি ফুঁড়ে উঠে গেছে শ্যামলতা ,  অনন্ত কান্তা ও  মিঠাবিষ লতা  ।  বাড়ির পিছনে ছাঁচি বেতের ঘন জঙ্গল ।  জঙ্গলের পিছনে বেশ বড় একটি টিলা ।  টিলায় গুহাও  আছে । 
 মাস দুয়েক হল আমি এই জঙ্গলবাড়িতে এসেছি  ।   আগে থাকতাম থানচির কাছাকাছি একটা টংঘরে ।  ওখানেই আমার কাঠের আড়ত ।  আমার বাবা শেষ জীবনে কাঠের ব্যবসায় নেমেছিলেন ।  মৃত্যুর আগে ব্যবসা আমাকে বুঝিয়ে দেন ।   ব্যবসায় নামার আগে আমি কক্সবাজার শহরে লেখাপড়া করতাম ।  
তো ,  হাজারও সমস্য সত্ত্বেও ব্যবসা  ভালোই চলছে ।   বছর দুয়েক আগে ড্রাইভারসহ  ( মাহুত )  একটা  সেকেন্ড হ্যান্ড হাতিও কিনেছি ।  হাতি নাম :  রুস্তম ।  মাহুতের নাম অরু ।  অরুই তো গতকাল রুস্তমকে ঝরনায় গোছল করাতে গিয়ে মঙ্গল ভট্টারক কে দেখল ।  অরু বেশ বিশ্বস্ত ।  অরুর গায়ের রং তামাটে ।  তবে বয়স বোঝা যায় না ।  অরুরা নাকি বংশানুক্রমিকভাবে মাহুতের কাজ করে আসছে । 
তবে এই নির্জন জঙ্গুলে পরিবেশে আমার সার্বক্ষণিক সঙ্গী অরু নয় ।  রামু ।  একুশ / বাইশ বছর বয়েসি  এই স্থানীয় ছেলেটি আমার ভীষণ ভক্ত ।  রামুই জঙ্গলবাড়ি দেখাশোনা করে ।  রান্নাবান্নাও রামুই করে ।  রামু বেশ হাসিখুশি ছেলে ।  হলদে মঙ্গোলয়েড মুখে সারাক্ষণ  হাসি লেগেই আছে ।  ভারি ঝকঝকে দাঁত ।  রামু রোজ দু - বেলা কাঞ্জল গাছের ডাল দিয়ে দাঁত মাজে ।  এটাই রামুর ঝকঝকে দাঁতের রহস্য কিনা কে জানে । 
 আমরা বাড়ি টেকনাফ শহরে  ।  টেকনাফ শহরে আমাদের বেশ কিছু পৈত্রিক সম্পত্তি রয়েছে ।  সেসবের দেখাশোনা করতেই মাঝে - মাঝে আমাকে বান্দরবান থেকে টেকনাফ যেতে হয় ।  আমার  মা - বাবা কেউই বেঁচে নেই ।  ছোট এক বোন ছিল ।  আফরোজার শ্বশুরবাড়ি কক্সবাজার শহরে  ।   ছোটবোন সুখেই ঘরসংসার করছে ।  বলতে গেলে আমার কোনও পিছুটানই নেই   ।  তার ওপর   আমার আবার ভবঘুরে স্বভাব ।  জঙ্গলে ভালো না লাগলে আবার হয়তো  টেকনাফ শহরেই   ফিরে আসব ।  
বহুদিন পর বাড়ি গেলাম ।  
মাজেদা  ফুপু আমায় ফোন করে ডেকে পাঠালেন ।  মাজেদা  ফুপু  বাবার চাচাতো বোন ।  থাকেন টেকনাফ শহরের পুরনো বার্মিজ মার্কেটের কাছে ।   মাজেদা  ফুপু বিধবা ।  তবে বেশ ধনী ।  আফজাল ফুপার চিংড়ির ব্যবসা ছিল ।  কক্সবাজার - টেকনাফ রুটে বাসও ছিল ।  আরাকানের সঙ্গেও নাকি  কী সব গোপন ব্যবসাও ছিল শোনা যায় । 
আমার নাম কামরুল হলেও মাজেদা ফুপু আমাকে ছেলেবেলা থেকেই আদর করে  ‘ তোতা ’  নামে ডাকেন ।  আমাকে দেখে মাজেদা  ফুপু  বললেন ,  কি রে তোতা ?  তুই বিয়ে করবি না ?  বিয়ের বয়স হল ।  
আমি কি আর বলব ।  চুপ করে রইলাম ।   মাজেদা ফুপু সবই জানেন ।  ব্যবসার কাজে গহীন জঙ্গলে ঘুরে বেড়াই  ।  তার ওপর মা - বাবা নেই ।  বিয়ের কথা কে তুলবে ?  এদিকে আমার বয়সও ত্রিশের কোঠায় ঠেকল ।  তাই ভাবলাম ,  জঙ্গলবাড়িতে আমার পাশে একটা উষ্ণ - কোমল আর মমতাময়ী বউ থাকলে মন্দ কি । 
পাত্রী মাজেদা ফুপুই ঠিক করে রেখেছেন ।  পাত্রী মাজেদা ফুপুর ননদের মেয়ে -  থাকে উখিয়া ।   পাত্রীর মা - বাবা নেই ।  পাত্রীর নাম :   পিয়ালী ।   ( কি সুন্দর নাম )  উখিয়া গিয়ে পাত্রী দেখে এলাম ।  গায়ের রং শ্যামলাই বলা যায় ।  তবে চোখ দুটি এতই গভীর যে আমার হবু বউয়ের মনে হয় না চোখে কাজল লাগানোর দরকার হয় ।  তবে পিয়ালীকে কিছুটা দুঃখী বলে মনে হল ।  হয়তো নতুন জীবনের মুখোমুখি দাঁড়িয়ে মা - বাবার কথা ভাবছে ।   মনে মনে ভাবলাম  আমি আর পিয়ালী যখন রুস্তমের  পিঠে চড়ে  বনের ভিতরে বেড়াব তখন ওর সব দুঃখ ঘুচে যাবে । 
 পিয়ালীর সঙ্গে আমার বিয়ে হয়ে গেল । 
আমরা জঙ্গলবাড়িতে ফিরে এলাম ।  
 জঙ্গলবাড়ি পৌঁছতে - পৌঁছতে আমার নববধূকে দূর্গমপথের যে ধকল সইতে হল তা জঙ্গলের আদিম সৌন্দর্য দেখে পুষিয়ে নিল মনে হয় ।  মুগ্ধ হয়ে চারিদিকে তাকিয়ে তাকিয়ে দেখছিল ।   জঙ্গলবাড়ি দেখেও পিয়ালী মুগ্ধ হল ।  
আমিও পিয়ালীর স্নিগ্ধ - মধুর সান্নিধ্যে আচ্ছন্ন হয়ে রইলাম । তাছাড়া পিয়ালীর রান্নার হাত চমৎকার ।  ঠিক আমার মায়ের হাতের রান্নার মত । স্থানীয় আদিবাসী  রান্না আমার ভালো লাগে ।  তবে সব সময় না ।  রামুর রান্নায় রয়েছে আদিবাসী ছেঁওয়া ।  তা ছাড়া  পিয়ালী ফল - ফুল গাছ পছন্দ করে ।  নাগেশ্বর গাছের ফুল দিয়ে মিষ্টি পারফিউম তৈরি করে আমায় তাক লাগিয়ে দিল ।   তবে পিয়ালী কথা কম বলে ।  অবশ্য হাতির পিঠে চড়ে বেড়ানোর সময় উচ্ছ্বসিত হয়ে ওঠে । 
যেমনটা আশঙ্কা করেছিলাম ।  সেটা অমূলক করে দিয়ে রামুর সঙ্গে চমৎকার মানিয়ে নিল পিয়ালী ।  এই সমঝোতার ভিত্তি হয়ে উঠল রান্না ।  পিয়ালী রামুর কাছে আদিবাসী রান্না শিখছে ,  আর রামু পিয়ালীর কাছে শিখছে বাঙালি রান্না  ।  
নির্জন অরণ্যে আমার সংসার গভীর সুখশান্তিতে ভরে উঠেছে ।   এই অভাবনীয় সুখশান্তির জন্য সর্বশক্তিমানের কাছে গভীর কৃতজ্ঞতা জানালাম ।  
তবে সে সুখ যেন মঙ্গল ভট্টারক -  এর অশুভ ভবিষ্যৎবাণী সত্য করে দিতেই বেশি দিন রইল না । 
 একদিন সকালবেলা ।   দোতলার পিছনের দিকে  বারান্দায়  দাঁড়িয়ে আছি ।  ভাদ্র মাস ।  আকাশের রং গভীর নীল ।  শুভ্র মেঘখন্ড ভেসে বেড়াচ্ছিল ।  নীল আকাশের নীচে বনতলে শরতের ঝরঝরে সাদা রোদ ছড়িয়ে ছিল ।  কাঞ্জল গাছে ফুল ফুটেছে ।  কাঞ্জল  ফুলের রং হলদে সবুজ ।  মিষ্টি গন্ধ পাচ্ছিলাম ।    ছাঁচি বেতে জঙ্গলটা রোদের বন্যায় ভেসে যাচ্ছিল ।  বিসোয়াল ঝোঁপের ওপর উড়ে এসে বসল একটা সবজে ধূসর রঙের পাহাড়ি তিতির ।   লতানে  বিসোয়াল ঝোঁপের পাশেই  একটা  চিকড়াসী গাছে ।  তার তলায় রুস্তম দাঁড়িয়ে ।  চিকড়াসী গাছের পাশেই অরু - র চালাঘর ।  
পায়েলী আমার পাশে এসে দাঁড়াল ।  নীল রঙের শাড়ি পরেছিল ।  সাদা ব্লাউজ ।  গোছল সেরে এসেছে । ছড়ানো চুল ভিজে ।  লাক্স সাবানের গন্ধ পাচ্ছিলাম ।  পায়েলীকে কি সুন্দর যে লাগছিল ।  সাধারণ এই সময়ে আমি পিয়ালীর চুলে মুখ গুঁজে গন্ধ নিই ।  আজ ওর ভিজে চুলের গন্ধ নিতে যাব -   হাত তুলে রোদ ঝলমলে ছাঁচি বেতে জঙ্গলটা দেখিয়ে পিয়ালী বলল ,  ওই জায়গাটা ভালো না ।  
আমি অবাক হলাম ।  বিস্ময়ের ধাক্কায় কাটিয়ে উঠে বললাম ,  জায়গাটা ভালো না মানে ? 
রুক্ষ কন্ঠে পিয়ালী বলল ,  আমি অত মানে - টানে জানি না ।  আমার মনে হয় তাই বললাম ।  আশ্চর্য !  পিয়ালীর এত মধুর স্বভাব ।  কখনও মাথাব্যথা হলেও আমার সঙ্গে হেসে কথা বলে ।  আজ কি হল ওর ?  
যাগ গে ।  আমার অত ভাবার সময় নেই এখন ।  জরুরি কাজে আমাকে বাইরে বেরুতে হবে ।  
তবে আমার যাওয়া হল না ।  কেননা ক্ষানিক বাদে  পিয়ালীর ভীষণ জ্বর এল ।  জ্বর ধাপে ধাপে বাড়তে লাগল ।  আমি চিন্তিত হয়ে উঠলাম ।  লোকালয় থেকে  বিচ্ছিন্ন এইসব বিরান জঙ্গলে অসুখ -  বিসুখ হলেই সর্বনাশ ।  সহজে ডাক্তার - বৈদ্য পাওয়া যায় না ।  তবে সব সময় হাতের কাছে  কিছু জরুরি অষুধ রাখি ।  রামু  - অরুরা দেখিছি অসুস্থ হলে কীসব পাহাড়ি লতাপাতা চিবিয়ে খায় ।  দিব্যি সেরেও ওঠে ।  আমার আবার ওসব জঙ্গুলে ট্রিটমেন্টে বিশ্বাস কম ।   
পিয়ালীকে দুটো প্যারাসিটামল খাইয়ে দিলাম ।  ঠিক করলাম বিকেলের মধ্যে জ্বর না সারলে অ্যান্টিবায়োটিক শুরু করব ।  আমি ভারি উদ্বিগ্ন বোধ করলাম ।  কি করব বুঝতে পারছিলাম না ।  রামু পিয়ালীর মাথার কাছে বসে জলপট্টি দিচ্ছে ।  রামুর মুখ কালো ।  আমার দেরি অরুও দোতলায় উঠে এসেছে ।  দরজার কাছে মাটিতে বসে আছে ।    
আশ্চর্য !  ঘন্টা খানেকের মধ্যে পিয়ালীর জ্বর একেবারে সেরে গেল ।  তবে পিয়ালীর কথাবার্তা আর আচরণ কেমন বদলে গেছে বলে মনে হল ।  চোখে উদভ্রান্ত দৃষ্টি ।  ভাবলাম জ্বরের জন্য এমন উদভ্রান্ত দেখাচ্ছে ।  পরে ঠিক হয়ে যাবে ।   রামুর দিকে মুগ্ধ দৃষ্টিতে মাঝে মাঝে তাকাচ্ছিল পিয়ালী ।  এই তাকানোটা আমার কাছে অসহ্য ঠেকল  ।  আজ আমার এক উর্ধ্বতন ফরেষ্ট অফিসারের সঙ্গে জরুরি  মিটিং ছিল ।   পিয়ালীকে রামুর জিম্মায় রেখে নীচে নেমে এলাম ।  
মিটিং সেরে জঙ্গলবাড়ি ফিরতে ফিরতে দুপুর গড়াল । 
দূর থেকে দেখলাম সদর দরজা হা করে খোলা ।  কি ব্যাপার ?  হাতির পিঠ থেকে নামার সময় রামুর ওপর রাগ হল আমার ।  কতবার ওকে  বলেছি সদর দরজা বন্ধ রাখতে ।  নইলে বুনো শুয়োর ঢুকে পড়তে পারে ।  সময় কাটানোর জন্য শখ করে শশা আর কলাচাষ শুরু করেছি ।  বুনো শুয়োরের দল মিছেমিছি শশা আর কলার চারাগুলো উপড়ে ফেলবে ।  
অরু আমায় সদর দরজার কাছে নামিয়ে দিল ।  তারপর রুস্তমকে গোছল করাতে ঝর্নার দিকে চলে গেল  । 
পিয়ালীর আবার জ্বর আসেনি তে ।  ভাবতে ভাবতে আমি চাতাল পেরিয়ে একতলার বারান্দায় উঠে এলাম ।  বারান্দার ওপাশে ঘরটাই অফিসঘর ।  অফিসঘরে একটা সিন্ধুক ,  আলমারী আর চেয়ার -  টেবিল আছে ।  অফিসঘর পেরোলে ছোট একটা করিডোর ।  করিডোরের শেষ মাথায় সিঁড়ি ।  সিঁড়ির বাঁ পাশে রান্নাঘর ।  রামুর এখন রান্নাঘরেই থাকার কথা ।  
রান্নাঘরে ঢুকতে যাব - সামলে নিলাম ।  রান্নাঘরের দরজায় দাঁড়িয়ে ভয়ানক চমকে উঠলাম ।  রান্নাঘরের  বড় জানালা দিয়ে রোদ ঢুকেছে  ।  মেঝের ওপর  চিৎ হয়ে পড়ে আছে রামু  ।   পিয়ালী রামুর ঘাড়ের কাছে উবু হয়ে বসে আছে ।  আমার মাথায় রক্ত চড়ে গেল ।  এ কী !  পিয়ালী  রামুর ঘাড়ের কাছে উবু হয়ে বসে কি করছে ?  পিয়ালী  কি করছে প্রথমে বুঝতে পারি নি ।  বুঝতে পারার পর আমার মাথা বোঁ করে চক্কর  দিয়ে উঠল ।  আমি ভীষণ শিউরে উঠলাম ।  কিন্তু  .  .  .  কিন্তু পিয়ালী  .  .  .  রামুর ঘাড় কামড়ে আছে কেন ?  রক্ত খাচ্ছে কি ?  তাই তো মনে হল ।  কিন্তু  .  .  . কিন্তু পিয়ালী রামুর রক্ত খাচ্ছে কেন ?  কিছুই  তো বুঝতে পারছি না ।  ভাবতেও  পারছি না ।  
পিয়ালী হঠাৎ মুখ তুলে আমার দিকে তাকাল ।  ওর ঠোঁটের কিনার থেকে   রক্ত চুইয়ে পড়ছিল ।  চোখের দৃষ্টিতে আদিম হিংস্রতা ।  কাঁধের দু ’ পাশে  চুল অবিন্যস্ত ।  আমাকে দেখে পিয়ালী হাসল ।  কী কুৎসিত হাসি !  আমার সর্বাঙ্গ কেঁপে উঠল ।  যেন জঙ্গলবাড়িতে ভূমিকম্প হচ্ছে ।   
অবচেতন মনে টের পেলাম আমার পালানো উচিত ।   
আমি ঘুরে দাঁড়ালাম ।  করিডোরে দৌড়াচ্ছি ।  পা দুটো অবশ মনে হল ।  মাথার ভিতরে শীতল হিমস্রোত বইছে ।    পিছনে মনে হল পিছনে কিছু ভয়ঙ্কর শব্দে বিস্ফোরিত হল ।  রান্নাঘরের দরজা ভেঙে গেছে মনে হল ।  অবশ্য আমি পিছনে ফিরে তাকালাম না ।   যে করেই হোক মঙ্গল ভট্টারক =  এর  গুহায় পৌঁছতে হবে ।  কিন্তু  .  .  .  কিন্তু তিনি কি এখনও গুহায়  আছেন  ? 
অফিসঘর পেরিয়ে বারান্দায় চলে এলাম ।  অফিঘরের আসবাবপত্র ভীষণ শব্দে ভেঙে ফেলছে ।  এক দৌড়ে সদর দরজা পেরিয়ে গেলাম ।  জঙ্গলের ভিতরে প্রাণপন দৌড়াচ্ছি ।  পিছনে দু ’ পাশের গাছে দুদ্দার শব্দে  ।  যেন ভয়ানক ঝড় উঠেছে ।  
তারপর কখন যে  তল্লা বাঁশের  ঘন বন পেরিয়ে গুহার মুখে এসে পৌঁছলাম ।  তবে দৌড়ের গতি কমালাম না ।   একেবারে মঙ্গল ভট্টারক -  এর সামনে এসে থামলাম ।  ভীষন হাঁপাচ্ছিলাম ।   মেঝের ওপর বসে পড়লাম ।  দরদর করে ঘামছিলাম সম্ভত ।  কান পাতলে নির্জন গুহায় আমার হৃৎস্পন্দন শোনা যাবে ।  
মঙ্গল ভট্টারক ধ্যানমগ্ন ছিলেন ।  এখন চোখ খুলে তাকালেন ।  তারপর প্রসন্নকন্ঠে  বললেন ,  ভীত হইও বৎস ।  এক্ষণে তুমি নিরাপদ বলয়ে অবস্থান করিতেছ । 
আমি কিছু বলতে গেলাম ।  মঙ্গল ভট্টারক  হাত তুললেন ।  অর্থাৎ সব আমি জানি ।  
আমার ভীষণ তৃষ্ণা পেয়েছিল ।  মঙ্গল ভট্টারক কীভাবে যেন টের পেলেন ।  আমার দিকে একটি কলো রঙের মাটির পাত্র এগিয়ে দিলেন ।  কি আছে পাত্রে ?  অত ভাববার সময় নেই ।  এক চুমুকে শেষ করলাম ।  মিষ্টি পানীয় ।  অপরিচিত স্বাদ ।  তবে মুহূর্তেই আমার  সমস্ত শরীর জুড়িয়ে গেল ।   
গুহার বাইরে বজ্রপাতের প্রচন্ড শব্দ হল ।  আমি চমকে উঠলাম ।  মঙ্গল ভট্টারক বিচলিত হলেন না ।  তিনি বললেন ,  বৎস ,  এক্ষণে আমি তোমার কৌতূহল মিটাইব ।   মনোযোগ সহকারে শ্রবণ কর ।  
আমি শুনতে লাগলাম ।  
মঙ্গল ভট্টারক বলতে লাগলেন - মানবজগতে আদিকাল হইতেই এক দূরাত্মা সম্প্রদায়ের যোগীগণ ডাকিনীবিদ্যা সাধনা করিত ।  পক্ষান্তরে  পূণ্যাত্মা  সম্প্রদায়ের যোগীগণ  চৈতন্যময়ী সত্তার সাধনা করিত ।  যোগীগণ আপন আপন স্বভাব বশত ডাকিনীবিদ্যা কিংবা চৈতন্যময়ী সত্তার সাধনা করিত ।  তবে আদিকাল হইতেই চৈতন্যময়ী  সত্তার সাধকগণ মহেশ্বরের আর্শীবাদ লাভ করিয়া আসিতেছেন ।   গোপনে ডাকিনীবিদ্যার   সাধনা করে  এইরূপ দূরাত্মা যোগী কামাখ্যা শক্তিপীঠে দূলর্ভ নয় ।  প্রাচীন নিগূঢ়শাস্ত্রে লিখিত আছে যে -  ডাকিনীবিদ্যার সাধনা সার্থক হইলে কিংবা ব্যর্থকাম হইলে জগতে ঘোর তমসা নামিয়া আসে ।  তেমনই এক ডাকিনীবিদ্যার সাধক হইল দূরাত্মা জগন্ধর । 
দূরাত্মা জগন্ধর ?  আমি জিজ্ঞেস করি ।  
হাঁ ।  দূরাত্মা জগন্ধর ।  প্রাগজ্যোতিষপুর নিবাসী দূরাত্মা জগন্ধর স্বভাবে খল ,  ধূর্ত এবং প্রতারক ।  তাহার গুরু ছিল কামাখ্যা মন্দিদের ঋষি সত্যবর্মন ।  হা ,   ঋষি সত্যবর্মনকে  আমরা সত্যদ্রষ্ট্রা ঋষি জ্ঞান করিতাম ।  তিনি অতি উচ্চস্তরের যোগী ছিলেন ।  ঋষি সত্যবর্মন চৈতন্যময়ী  সত্তার সাধক হইলেও ডাকিনীবিদ্যার সম্বন্ধে  গভীর বুৎপত্তি অর্জন করিয়াছিলেন ।  সত্যবর্মন বৃদ্ধ হইয়াছিল ।  যুবা বয়েসে জগন্ধর ঋষি সত্যবর্মন -  এর নিকট হইতে ডাকিনীবিদ্যার  গূহ্যজ্ঞান কৌশলে আত্বসাৎ করে এবং সত্যবর্মন কে হত্যা করে ।  ইহার পর জগন্ধর  কামরূপ  হইতে আসামের গভীর অরণ্যে পালাইয়া যায় এবং লোকচক্ষুর অন্তরালে ডাকিনীবিদ্যা সাধনা করিতে থাকে  ।  কামাখ্যা মন্দিরের প্রধান পুরোহিত ধনঞ্জয় জগন্ধর -  এর উপর অত্যন্ত রুষ্ট হইয়া উঠিলেন ।  জগন্ধর এর সাধনা চরিতার্থ হইলে জগতে অশেষ অকল্যাণ সাধিত হইবে এই ভাবিয়া তিনি জগন্ধর কে হত্যার সিদ্ধান্ত  লন ।  এই উদ্দেশ্যে কামাখ্যা মন্দিরের প্রধান পুরোহিত ধনঞ্জয় অষ্টাদশ সন্ন্যাসীকে মন্ত্রপূত ত্রিশূল প্রদান করিয়া  জগন্ধর হত্যার  দায়িত্ব অর্পন করে ।  আমি হইলাম অষ্টাদশ সন্ন্যাসীর একজন ।  
আমি চমকে উঠে বললাম ,  আপনি ? 
হাঁ ।  আমি ।  আমি ধ্যানযোগে জগন্ধর -  এর অবস্থান জানিতে পারি ।  জঙ্গলবাড়ির  পিছনে ছাঁচি বেতের ঘোর অরণ্যের পশ্চাতে যে পার্বত্য টিলা রহিয়াছে তাহারই এক নিভৃত গুহায় বসিয়া দূরাত্মা জগন্ধর সাধনা করিত ।  
আশ্চর্য !  
ঋষি সত্যবর্মন - এর অভিশাপে জগন্ধর ডাকিনীবিদ্যায় সিদ্ধি লাভ করিতে ব্যর্থ হইয়াছে ।  জগন্ধর  এখন মূর্তিমান ডাকিনী হইয়া উঠিয়াছে ।     সে  স্ত্রীলোকের মূর্তি ধরিয়া তরুণ যুবকের রক্ত পান ।  স্ত্রীলোকের মূর্তি করিতে  জগন্ধর তোমার স্ত্রীর উপর  ভর করিয়াছে ।    
আমি শিউরে উঠলাম ।  মনে পড়ল আজ জ্বর থেকে উঠে রামুর দিকে অদ্ভূত দৃষ্টিতে মাঝে মাঝে তাকাচ্ছিল পিয়ালী ।   তারপর রান্নাঘরে রামুর রক্ত খাচ্ছিল । 
গুহামুখে ঝড় আর বজ্রপাতের শব্দ  ততক্ষণে থেমে গেছে ।  এবার  ক্রদ্ধ বাঘের রাগী গর্জন শোনা গেল ।  মঙ্গল ভট্টারক সেদিকে একবার তাকালেন ।  তারপর উঠে দাঁড়ালেন ।  আমিও উঠে দাঁড়ালাম ।  একটা কিছু আশঙ্কা করছিলাম ।  মঙ্গল ভট্টারক  আমাকে অভিভূত করে চোখের নিমিষে জটাধারী শিবমূতি ধারণ করলেন ।  ডান হাতে চকচকে ত্রিশূল ।   বিদ্যুৎগতিতে  ‘ রে ’   ‘ রে ’  শব্দে  ভয়ঙ্কর চিৎকার করে ত্রিশূল উঁচিয়ে গুহামুখের দিকে ছুটে গেলেন মঙ্গল ভট্টারক  ।  আমিও পিছন পিছন ছুটলাম ।  গুহামুখে ঝলমলে রোদ ।  সেই রোদের আলোয় একটা বিশালকায়  ডোরাকাটা প্রাণি দেখতে পেলাম  ।  অনেকটা বাঘের মতন দেখতে ।  তবে আকারে অনেক বড় ।  প্রায় হাতির সমান ।  প্রাণিটা মঙ্গল ভট্টারক -  এর ওপর ঝাঁপিয়ে পড়ল ।  কিন্তু তার আগেই    ক্ষিপ্র গতিদে প্রাণিটাকে লক্ষ করে সুতীক্ষ্ম ত্রিশূল ছুঁড়ে মারলেন মঙ্গল ভট্টারক ।  ত্রিশূল হলদে ডোরাকাট প্রাণির দেহে  বিদ্ধ হল ।  মর্মদন্ত চিৎকারে গুহা কেঁপে উঠল ।  কেঁপে উঠল বনভূমি ।  প্রাণিটা   সশব্দে আছড়ে পড়ল ।  তারপরই চারধার ঘন ধোঁওয়ায় আচ্ছন্ন হয়ে গেল ।  আমি কটূ গন্ধ পেলাম  ।  একটু পর   ধোঁওয়া সরে গেলে মঙ্গল ভট্টারক কিংবা কোনও বিশালকায়  ডোরাকাটা প্রাণির প্রাণহীন দেহ  দেখতে পেলাম না । 
 দ্রুত জঙ্গলবাড়িতে ফিরে এলাম ।  রামুর লাশটা তখনও  একতলার রান্নাঘরে পড়েছিল ।  আমার কান্না পেল ।   কিন্তু ,    পিয়ালী কে পেলাম না ।  বুকটা ভীষণ কাঁপছে ।   দ্রুত দোতলায় উঠে এলাম ।  পিয়ালী বিছানার ওপর  শুয়ে ছিল ।  ভঙিটা বিধস্ত ।  যেন অনেক ঝড় বয়ে গেছে ।   শূন্য দৃষ্টিতে আমার দিকে চেয়ে রয়েছে ।  শ্যামলা মুখটা  কেমন ফ্যাকাশে ।  ফিসফিস করে বলল ,  আমার কি হয়েছে ? 
ওকে জড়িয়ে ধরে বললাম ,  কিছু হয়নি ।  
পিয়ালীর চিকিৎসা দরকার ।  দ্রুত জিনিসপত্র গুছিয়ে নিলাম ।  তারপর আমি আর পিয়ালী নীচে নেমে এলাম ।  অরুকে দেখলাম সদর দরজার কাছে  ।  
রুস্তমের  পিঠে চড়ে থানচি রওনা হলাম ।  থানচি পৌঁছে রামুর লাশ সৎকারের জন্য অরুকে টাকা দেব ।  আজ রাতটা থানচির রেস্টহাউজে থাকব ।  কাল সকালে  বান্দারবানের বাস ধরব ।  
এই জীবনে আর জঙ্গলমুখো হচ্ছি না ।  
টেকনাফ শহরে বাপদাদার ভিটেয় পিয়ালীকে নিয়ে সুখের ঘর বাঁধব  .  .  . 
 উৎসর্গ :  বিরোধী দল  

                    




গল্প :  শ্রীলেখার বুনোহাঁস ।  ( ২য় পর্ব ) 



                        শ্রীলেখার বাবা আচার্য রামদেব ছিলেন যেমন রক্ষণশীল - তেমনি চন্ড প্রকৃতির ।   রামদেব অবশ্য তার কন্যাটিকে অসম্ভব ভালোবাসতেন ।  কন্যাটিও -   ‘ নবান্নের গলির ধোঁওয়ায় মাথা ধরে আছে ।  নদীর পাড়ে যাচ্ছি ’  বলে রথে উঠে বসত ।  কন্যার কথা শুনে রামদেব মিটমিট হাসতেন ।  সঙ্গে নবীন তো রয়েছে - চিন্তা কী ।  বয়সে প্রবীন হলেও নবীন দেবপরিবারের বিশ্বাসী সারথী ।  তাছাড়া রামদেবের কন্যাকে উক্তত্য করে এমন স্পর্ধা কার আছে এ নগরে ।  তো ,  পুন্ড্রনগরের বাগদি পাড়ার কাছেই শালবন ।  শালবনের ওপাশে চন্দ্রদিঘি ।  সে দিঘির নিরালা পাড়ে অপেক্ষা করত জয়ন্ত ।   অপরাহ্নের আলো মুছে না যাওয়া অবধি দুজনের কত কথা ,  চুম্বন - প্রনয় ।  কিশোরী শ্রীলেখার শরীরে তখন রক্তের বদলে করতোয়ার জল ঢুকে যেত ।  যে জলে ঝড়জল - প্লাবন ।  জয়ন্তের গানের গলা ছিল দরদী ।  যখন সে এতদ্বঞ্চলের একটি লোকপ্রিয় গান ধরত - 
 তুমি আর আমি সখা ,  তুমি আর আমি ।  
ভালোবাসি ভালোবাসি জানে অর্ন্তযামী । 
 তখন  .  .  . তখন ,  শ্রীলেখার মনে হত চন্দ্রদিঘির কালো জলে সন্তরণশীল বুনোহাঁসেরা গানের টানে পাড়ের দিকেই এগিয়ে আসছে ।  চন্দ্রদিঘির পাড় ঘিরে দীঘল দীঘল শিলকড় – ই গাছ ,  কচু বন ,  আমরাঙা গাছ ।  সেসব গাছের গভীর ছায়া  ।  পাড়ে উঠে এলেও বুনোহাঁসেদের আমাদের খুঁজে পেতে সমস্যা হবে - শ্রীলেখা তেমনই ভাবত ।  শেষ বেলার আলোয় অজস্র চুম্বনের পর বড় রাস্তার পাড়ে অপেক্ষমান রথের কাছে ফিরত শ্রীলেখা ।  রথের বুড়ো সারথী নবীন খুড়ো শ্রীলেখাকে ভারি ভালোবাসত ।  নবীন খুড়ো হেসে বলত ,  নদীর ধারে বেড়ানো হল । 
খুব হল খুড়ো ?  লাজুক হেসে বলত শ্রীলেখা । 
তাহলি এবার নখখি মেয়ের মতন রথের প ’ র উঠে পড়নি দেখি ।  সূর্যবাতি নিভবার আগেই ঘরে ফিরতি হবি যে -  তানাহলে তোমার খ্যাস্টো পিতার কোপে পইড়তি হবি না ?   
শ্রীলেখা রথ দুলিয়ে রথে উঠে পড়ত ।  নবীন খুড়ো তুরন্ত গতিতে রথ চালিয়ে সন্ধ্যের আগে আগেই নবান্নর গলিতে ফিরে যেতে পারত ।  তো ,  নবীন খুড়ো একদিন সকালে পট করে মরে গেল ।  শ্রীলেখা কী যে কাঁদল ।  রাতভর কাঁদল ,  দিনভর কাঁদল ।  ওর খুব কষ্ট হল  ।  তারপর যা হয় - গুরু জন মরে গেলে আরও আরও বিপদ ঘনিয়ে আসে ।  জয়ন্তর সঙ্গে প্রনয়ের ব্যাপারটা শ্রীলেখার বাবার কানে পৌঁছল ।  নতুন সারথী কানাই - সেই প্রভূর বদান্যতার আশায় রামদেবকে যা বলার বলল ।   বৈদিক রক্তের বিশুদ্ধতা অক্ষুন্ন রাখার মরণ পণ ছিল রামদেবের   - সেইটে হয়তো দোষের নয় ,  তবে রামদেবের স্বভাবটি ছিল চন্ড প্রকৃতির  ।  সুকন্ঠ গায় জয়ন্তর সবই ভালো - তবে সে যে জাতে হাড়ি - এই তার পাপ ।  কানাইয়ের মুখে অচ্ছুতের সঙ্গে কন্যার দৈহিক সম্পর্কের কথা শুনে ক্রোধে অন্ধ হয়ে উঠলেন রামদেব  ।  পারিবারিক কলঙ্কের হাত থেকে বাঁচতে উপযুক্ত সিদ্ধান্তই নিলেন ।  পুন্ড্রনগরের ধনবান শ্রেষ্ঠী অনন্ত কে ভালো করেই চিনতেন আচার্য রামদেব; শ্রেষ্ঠী অনন্তর ভিটেয় যজ্ঞানুষ্ঠানের মূল পুরুত তো তিনিই ।  ত্বরিত শ্রেষ্ঠী অনন্তর কাছে পৌঁছে যা বলার বললেন রামদেব  ।  পুন্ড্রনগরের যোগীর ধাপনিবাসী শ্রেষ্ঠী সঞ্জয়ের এক দৌহিত্রের অন্নপ্রাশনের অনুষ্ঠানে ষোড়শী শ্রীলেখাকে দেখেছিল শ্রেষ্ঠী অনন্ত  ।  তন্বি শ্রীলেখার শ্যামবর্ণের উদ্ভিন্ন শরীরটি  শ্রেষ্ঠী অনন্তর বিপুল কামপ্রদাহের উদ্রেক ঘটিয়েছিল ।  উপরোন্ত ,  শ্রেষ্ঠী অনন্তর প্রথমা স্ত্রী দেবী সুদেষ্ণা সদ্য গত হয়েছেন ।  শ্রীলেখাকে দেখার পর থেকেই শ্রেষ্ঠী অনন্ত শ্রীলেখাকে সম্ভোগের সুযোগ খুঁজছিল ।  সে সুযোগ এল ।  সে বিপুল উত্তেজনা চেপে রেখে রামদেবকে বলল ,  আপনি ভাববেন না আচার্য ।  যা করবার আমিই করছি ।   এই ঘটনার পর - শ্রীলেখা পরে শুনেছিল -  অনন্ত শ্রেষ্ঠীর নির্দেশে তারই কতিপয় বশ্য পেশল পুরুষেরা কাল বিলম্ব না করে হাড়িপাড়ার উদ্দেশে যাত্রা করে দ্রুত হাড়িপাড়া ঘিরে ফেলে ।   তারপর জয়ন্তকে তারা ঘর থেকে বের করে টেনে হিঁচড়ে অপেক্ষমান রথে তুলে কালীদহ বিলের কাছে নিয়ে যায় ।  ঘাতকদের সবার হাতে ছিল কাঠের মুষল ।  তারা কাঠের মুষল  দিয়ে জয়ন্তকে এলোপাথাড়ি মারতে শুরু করে ।  
সময়টা ছিল এরকমই মধ্য - আষাঢ়ের এক পূর্ণিমাসন্ধ্যা ।   
অপহরণকারী ঘাতকরা নাকি মেরেই ফেলত জয়ন্তকে - একজন পেশলপুরুষ নাকি জয়ন্তর গানের ভক্ত ছিল - তাই প্রাণে মারেনি ।  যা ,  ভাগ ,  পুন্ড্রনগর থেকে ।  আর কখনও যেন এ নগরে না দেখি ।  
এই ঘটনার পর আর কখনও জয়ন্তকে পুন্ড্রনগরে দেখা যায়নি । 
নিুবর্ণের হওয়ায়  মূল্য দিল জয়ন্ত  ।  আগে অবশ্য বর্ণের এহেন বিভেদ ছিল না পুন্ড্রে - যখন বৈদিকেরা এতদ্বঞ্চলের আসেনি ।   বৈদিকেরা  অতিশয় যজ্ঞপ্রবণ -  এবং তারা আনখশির বর্ণবাদীও বটে ।  তবে কী কারণে যেন শ্রীলেখার হৃদয়টি ঠিক তেমন সংকীর্ণ ছিল না ।  ও তো  ঠিক করেই রেখেছিল যে -  কোনও এক আশ্বিন শেষের দিনে শুধুমাত্র কামরাঙার ফুল বিনিময় করেই তবে তার আর জয়ন্তর বিয়ে হবে নির্জন শালবনের সেই চন্দ্রদিঘির পাড়ে ।  যে বিবাহ অনুষ্ঠানে   অতিথি হিসেবে উপস্থিত থাকবে কেবল বুনোহাঁসেরা ।  শ্রীলেখার নিভৃত স্বপ্নটি যে বর্ণবৈষম্যের তোড়ে এমনভাবে মিলিয়ে যাবে - কে জানত ।  যে দিন শ্রেষ্ঠী অনন্তর পোষ্য ঘাতকেরা  জয়ন্তকে ধরে নিয়ে গেল - ঠিক সে দিন রাতেই পুন্ড্রনগরের আকাশে একঝাঁক বুনোহাঁস উড়তে দেখা গিয়েছিল ।  শ্রীলেখা তো বন্দি হয়েই ছিল ।  ওর ঘরটি ছিল নি®প্রদীপ ।  নি®প্রাণ মূর্তির মতো জানালার পাশে দাঁড়িয়ে ছিল শ্রীলেখা  ।  আকাশে ছিল মধ্যআষাঢ়ী একটি পরিপূর্ন গোল চাঁদ ও ধবল পূর্ণিমা ।  হঠাৎ চোখ চলে গিয়েছিল আকাশে ।  এক ঝাঁক বুনোহাঁস হারের মতন অর্ধবৃত্তাকারে উড়ছিল দক্ষিণ অভিমূখে ।  চন্দ্রদিঘির বুনোহাঁস নয় তো ?  শ্রীলেখার প্রস্তর হৃদয়ে  অসহ্য কষ্টেরা ভিজে ভিজে ছড়িয়ে পড়ছিল ।  পুন্ড্রনগরে এর আগে এ রকম কত অচ্ছুত যুবক খুন হয়েছে বর্ণবাদী গোষ্ঠীপিতাদের হাতে !  ওকেও কি এখন ওরা খুন করে ফেলবে ?  এই ভাবনায় শ্রীলেখা হিম হয়ে যেতে থাকে ।  তা হলে আমিও কি খুনি নই বুনোহাঁস ।  এক ঝাঁক বুনোহাঁস হারের মতন অর্ধবৃত্তাকারে উড়ছিল দক্ষিণ অভিমূখে ।  হায় ,  আমি জয়ন্তকে খুন করেছি ।   হঠাৎ হাড়িপাড়ার দিক থেকে চীৎকার ভেসে আসল ।  শ্রীলেখা চমকে  ওঠে ।  ওদিকটায় আগুনের লাল আভা ।  গনগনে ।  লাল ।   হাড়িপাড়ায় আগুন লেগেছে ।  শ্রীলেখার মাথা কেমন টলে ওঠে ।  পরদিনই  শ্রেষ্ঠীর অনন্ত বরবেশে  ক ’ জন অতিথি নিয়ে রাজর্ষী প্রাঙ্গনের পুবের নবান্নের গলিতে শ্রীলেখার বাড়িতে উপস্থিত হল ।  রামদেব প্রস্তুত হয়েই ছিলেন ।  অপেক্ষা করছিলেন ।  নামমাত্র বিয়ের পর প্রায় অচেতন শ্রীলেখাকে টেনে হিঁচড়ে রথে তুলে বন্দি করে নিয়ে গেল শ্রেষ্টী অনন্ত ।  শ্রীলেখাকে যখন শ্রেষ্ঠী অনন্ত ধর্ষন করছিল শ্রীলেখা তখনও প্রায় অর্ধচেতন । 
তারপর ? 
তারপর শ্রেষ্ঠী অনন্তর ধানমোহনীর বাড়িতে শ্রীলেখার দীর্ঘ বন্দি জীবনের শুরু ।   
কী লাভ হল ?  আচার্য রামদেবের মৃতদেহটি গত চৈত্রের এক মধ্যরাত্রে করতোয়ার দক্ষিণ পাড়ের বানেশ্বর শশ্মানের চিতায় পুড়ে ছাই হয়ে গিয়েছে ।  শ্রীলেখা ক্রর হাসে । 
কী লাভ হল ? 
শ্রেষ্ঠী অনন্তর সেই নিরুঙ্কুশ প্রতাপ আর নেই ।  সে হঠকারী সিদ্ধান্তের ফলে অলাভজনক বানিজ্যে জড়িয়ে শ্রীহীন হয়ে পড়েছে আজ ।  শ্রীলেখা ক্রর হাসে । 
কী লাভ হল ? 
জয়ন্ত এখন কোথায় ? 
মধ্য আষাঢ়ের রাত্রিকালীন বাতাসে হরীতকীর পাতাগুলি সরসর করে ওঠে ।  পাতাগুলি যেন শ্রীলেখার মুক্তির আনন্দে উদবেলিত - একইসঙ্গে জয়ন্তর নিরুদ্দেশে দুঃখকাতর ।  অদূরে পুস্করিণীর জলে  চাঁদের প্রতিফলিত বিভা ।  পুস্করিণীময় রুপো গলা জল ।  সেই রুপো গলা জল থেকে শ্বেতপাথরের সিঁড়ি উঠে গেছে ঝলমলে ঘাটে  ।  ঘাটের ওপাশে ঘুমন্ত জৈন মন্দির ।  জলসিঁড়িমন্দির - সবই যেন আর্শীবাদ করছে শ্রীলেখাকে ।  
বাতাসে বকুল ফুলের কড়া গন্ধ ।   শ্বাস টানে শ্রীলেখা ।   হরীতকী তলার গাঢ় ছায়ায় ছায়ার মতো মিশে রয়েছে ।  চোখ -  চাঁদের আলোয় ঝলমলে পথের ওপর ।  কে যেন আসছে ।  এদিকেই ।  ভিক্ষু নয় তো ।  বুকের ভিতরে ক্ষীণ উত্তেজনা টের পায় শ্রীলেখা ।  
 ৪
 হরীতকী গাছটির একটু দূরে এসে দাঁড়িয়ে পড়ল সুমন্ত  ।  
গাছতলায় অন্ধকার ।  ওখানে কেউ রয়েছে বলে বোঝা যায় না ।  তা হলে ?  তার বুক ধক করে ওঠে ।  শ্রীলেখা আমায় ঠকালো ?  তখন তো দেখে ওকে সেরকম মনে হল না ।  
এই যে আমি এখানে ।  শ্রীলেখা চাপা স্বরে বলল ।   তখনই করতোয়ার দিক থেকে বাতাস এল ।  বাতাসে বকুল ফুলের গন্ধটা গাঢ় হয়ে উঠল ।  কেন এমন হয় ?  দ্রুত পায়ে শ্রীলেখার কাছে এসে  চীবরটা বাড়িয়ে সুমন্ত বলল ,  ধরুন ।  এটা পড়ে নিন । 
কী পরব ?  শ্রীলেখা থতমত খেল । 
চীবর । 
চীবর কেন ?  আমি তো ভিক্ষুণী হব না ।  ইষৎ তীক্ষ্ম হয়ে উঠল শ্রীলেখার কন্ঠস্বর । 
সুমন্ত ইষৎ হেসে বলল , ভিক্ষুণী হবেন না ঠিকাছে ।  ছদ্মবেশ ধারন করবেন না তাই বলে ?  একা একজন ভিক্ষুর সঙ্গে যাবেন - লোকে কী ভাববে ভেবেছেন ।  
ওহ্ ।  নিমিষে শ্রীলেখা নরম হয়ে এল ।  হরীতকী তলার অন্ধকারে পরনের কাপড়টি দ্রুত খুলে ফেলল শ্রীলেখা ।  তার নগ্ন দেহ ছুঁল মধ্য আষাঢ়ের মাঝরাত্রির শীতল বাতাস ।  গাছের অন্ধকারে নগ্নতা বিশেষ কিছু না ।  তবু সুমন্ত খুব কাছে দাঁড়িয়ে কেঁপে উঠল ।  তার বুদ্ধের সৌম মুখটি মনে পড়ে গেল ।  শ্রীলেখা নির্বিকার ।  ধীরেসুস্থে চীবর পরে নিল ।   সুমন্তর  ঝুলিতে ক্ষুর ছিল ।  আরও কাছে এগিয়ে এল ।  বলল ,  আসুন ।  
কেন ?  শ্রীলেখার গলার স্বর কেঁপে উঠল । 
চুল কাটব । 
কেন - ওহ্ । 
শ্রীলেখা আরও এগিয়ে আসে ।  কুড়ি বছরের ভিক্ষুজীবনে কত সদ্য দীক্ষাপ্রাপ্তর নারীর চুল কেটে দিয়েছে সুমন্ত ।  ক্ষৌরকর্মে তার বিশেষ দক্ষতা জন্মেছে ।  শ্রীলেখা চোখ বন্ধ করে আছে ।   সুমন্ত অভ্যস্ত হাতে ক্ষুর চালালো ।  খসে পড়া গুচ্ছ গুচ্ছ চুলের জন্য মায়া লাগছিল শ্রীলেখার ।  জয়ন্তর রক্তাক্ত মুখটি মনে পড়তেই শক্ত হল । 
চুল কাটা শেষ হলে  ক্ষুরটা ঝুলিতে ভরল সুমন্ত ।  তারপর গম্ভীর কন্ঠে বলল ,  তখন বলছিলেন যে শ্রাবস্তী যাবেন ।  সত্যিই কি আপনি শ্রাবস্তীই কি যেতে চান শ্রীলেখা ? 
আগে এই নগর ছেড়ে চলে যাই চলুন । 
বেশ ।  চলুন তা হলে ।  বলে ঘুরে দাঁড়াল ।  করতোয়া পাড়ের শীলা দেবীর ঘাটটি এখান থেকে বেশি দূরে নয় ।  ঘাটে অনেক নৌকা থাকার কথা ।  কাল ভোর ভোর সময়ে ছাড়বে ।  সুমন্ত শীলা দেবীর ঘাটের দিকে হাঁটতে থাকে ।  শ্রীলেখা তার পিছন পিছন হাঁটছে  ।  আমাকে এখন ঠিক কেমন দেখাচ্ছে ?  হাঁটতে হাঁটতে শ্রীলেখা ভাবল ।  এখন যদি আমায় আমার বৈদিক পিতা স্বর্গ থেকে আমায় দেখতে পেতেন !  শ্রীরামদেব !  কী লাভ হল আপনার ?  আমি তো আজ বেদবিরোধীদের ঘরেই চলে গেলাম ।  আপনি আর আপনার সংকীর্ণ সংস্কার আজ পরাজিত হল ।  মিছিমিছি রক্ত ঝরালেন ।   ঘৃনার তীব্র উদগার ছড়িয়ে শান্ত হল শ্রীলেখা ।  আজ আমি চীবর পড়লাম ।  জয়ন্ত আমায় চিনতে পারবে তো ?    চীবর পরার পর থেকে শরীরে  কেমন যেন অবশ অবশ লাগছে ।  আমার মন বলছে :  জয়ন্তকে আমি কখনও খুঁজে পাব না ।  এ জগৎ কত বড় ?  কেউ হারিয়ে গেলে তাকে খুঁজে পাওয়া সাধ্যি কি ।  আমি যে পথে বেরিয়েছি - এ আমার বৌদ্ধ হওয়ার ছল ।  অনেক অনেক দিন আগে নবীন কাকার মুখে  শ্রীলেখা শুনেছিল :  তথাগত বুদ্ধ যখনই কোনও নগরে পৌঁছোন - তখন কোনও না কোনও নারীর সংসার ত্যাগের উপলক্ষ তৈরি হয়ে যায় ।  নারীটি তারাপর সংসার ত্যাগ করে অহিংসধর্ম গ্রহন করে ধ্যানের নির্বানের শুদ্ধ নির্মল পথ বেছে নেয় ।   
আমারও কি তাইই হল ? 
শ্রীলেখা শিউরে উঠল । 
মধ্যরাত্রি বলেই পথ নির্জন ।  নির্জন এবং জ্যোøাময়  ।  দু ’ পাশে শালের গাছ ।  ঝিঁঝির ডাক বেশ প্রগাঢ় ।  শালপাতার ওপর শিশির পতনের শব্দও শোনা যায়  ।  এই সেই শালবন ।  শ্রীলেখার বুক ধক করে ওঠে ।  শালাবনের ওধারে চন্দ্রদিঘি ।  গাছপালার ফাঁকফোকর দিয়ে মাঝে মাঝে চোখে পড়ছে দিঘির রুপালি জল ।  বুনোহাঁসেরা সেই জলে ভাসত একদা ।  ভাসত কি ?  দিঘির ওপাশ থেকে  দলবদ্ধ শিয়ালের ডাকও শোনা যায় ।  
হঠাৎই ঘোড়ার ক্ষুরের শব্দ শোনা গেল ।  
কী ব্যাপার ?  
শীলাদেবীর ঘাট থেকে অশ্বারোহী সৈন্যের একটি দল এদিকেই আসছে ।  
নিমিষেই সুমন্ত শ্রীলেখার হাত ধরে ।   তারপর চট করে সরে যায় শালগাছের আড়ালে ।  সৈন্যরা প্রায় কাছে এসে পড়েছে ।  কী মনে করে সুমন্ত শ্রীলেখাকে  জড়িয়ে ধরে ।  এবং এই প্রথম সে শ্রীলেখার শরীরের কোমলতা ও ওম একই সঙ্গে টের পায়; সে জেগে উঠতে থাকে ।   শ্রীলেখা মুচকি হাসে । 
প্রথম দর্শনেই গতকাল ভিক্ষু ওকে ভালোবেসে ফেলেছিল  ।  তখনই সামান্য স্পর্শ দেবার কথা নিজে থেকেই ভাবছিল ।  এই মুহূর্তে সুযোগ এল ।  শালের বনে ঝিঁঝির প্রগাঢ় ডাক ,  শ্রীলেখার পায়ের নীচে ভিজে ঘাসপাতা ,  তার ওপরে চুঁইয়ে পরা জ্যোøার রোদ ,  অশ্বক্ষরধ্বনি ,  শালপাতার ওপর শিশির পতনের শব্দ আরও স্পস্ট হয়ে উঠেছে  ।   শ্রীলেখাকে জড়িয়ে ধরে রেখেছে সুমন্ত ।    মুখ নামিয়ে  ঠোঁট রাখল জ্যোøা ঝরা শ্রীলেখার ঠোঁটের ওপর ।  নাঃ ,  শ্রীলেখা  চোখ বন্ধ করল না ।  বরং ,  শালাবনের গাছপালার ফাঁকফোকর দিয়ে চোখ রাখল  চন্দ্রদিঘির রুপালি জলে ।  জয়ন্ত ওখানে প্রথম আমার উরুসন্ধিতে জিভ রেখেছিল  .  .  .  আমি আসছি জয়ন্ত ।  আমি জানি তুমি কোথায় আছ ।  আমি তোমার কাছে ঠিকই পৌঁছে যাব দেখো ।   চন্দ্রদিঘির বুনোহাঁসেরা আমায় পথ দেখাবে । 
অশ্বারোহী সৈন্যদলের ক্ষুরের শব্দ দূরে মিলিয়ে যায় ।  
শ্রীলেখা ।  সামান্য জোর খাটিয়ে নিজেকে ছাড়িয়ে নিল ।  তারপর শালবন থেকে বেরিয়ে এল । 
সুমন্তর বুকটা ভীষন ধকধক করছিল ।  অনেকদিন পর  চুম্বন করে খানিকটা বিহবল বোধ করছিল সুমন্ত ।  মাঝবয়েসি সে ।  আর ,  শ্রীলেখার কতই বা বয়েস ।   তাতে কি ?  শরীর ও শরীরের ভিতরে রয়েছে যে এক অলীক মনতন্ত্রবীণা - সেটি যে কোনও বয়েসেই ঈশ্বরের কারসাজিতে বেজে উঠতে পারে ।  আজ সত্যি সত্যি বেজে উঠল ।  তাতে প্রশ্নও তৈরি হল কিছু ।  কেননা ,  তখন বুদ্ধ বলছিলেন ,  যাহারা ,  অসার বস্তুকে সার বিবেচনা করে এবং সারকে অসার বিচেনা করে ,  মিথ্যাদৃষ্টির প্রশ্রয়দাতা - সেই ব্যাক্তি কখনও সার প্রাপ্ত হয় না ।  প্রেম কি আসলেই অসার ?  আর ,  ধর্মই কেবল সার ? 
সুমন্ত এখন জানে ,  নারীপুরুষের প্রেমই জগতে একমাত্র সত্য বস্তু ।  সাবিত্রীর মৃত্যুর পর মিছিমিছি অত উদাস হওয়া ঠিক হয়নি ।  আরেকটি বিবাহ করা উচিত ছিল ।  তারপর উচিত ছিল দেহের ভোগে গা ভাসিয়ে দেওয়া ।  গৃহত্যাগ করে কী লাভ হল ।   কিন্তু ,  ধর্মের ধ্বজাধারী পুরুষেরা এত প্রেমবিমূহ কেন ?  বুদ্ধ ?  প্রেমে সুবিধে হয়নি বলে ।  সুমন্তর মাঝবয়েসী শরীরটি ছমছম করে ওঠে ।  তার পরনে এখনও চীবরবেশ ।  সুযোগ মতন এটি খুলে ফেলতে হবে ।  বড্ড ভার ভার ঠেকছে ।  
শ্রীলেখার অনুভূতি অবশ্য ততখানি অবশ নয় ।  যদিও ভিক্ষু সুমন্ত ওর স্তনদুটি স্পর্শ করেছিল ।  দীর্ঘদিন বন্দিজীবন যাপন করে ভোঁতা হয়ে উঠেছে শ্রীলেখা ।   পুরুষস্পর্শ আর উপভোগ্য নয় জেনে শ্রীলেখা বিস্মিত হয়নি ।  
শালবনের শেষে বাগদি পাড়া শুরু ।  পথের দুপাশে মাটিলেপা বেড়ার ঘরদোর ।  দরিদ্র মানুষের ঘরদোর ।  পাড়াটি ঘুমন্ত ।  এত রাতে কে আর জেগে ।  কেবল শিশুর কান্না শোনা যায় ।   শুকনো মাছের গন্ধ পেল শ্রীলেখা ।  বেড়ার ফাঁকে কূপীর মিটিমিটি আলো ।  এক বৃদ্ধ বাগদি কাশছে ।   তার কী অসুখ কে জানে । 
দ্রুত পায়ে হেঁটে বাগদি পাড়াটি পেরিয়ে যায় ওরা ।   
পথের দুপাশে এখন সুপারি গাছের ঘন সারি  ।  পথের ওপর ঘন হয়ে দুজনের ছায়া পড়েছে ।  বাতাসে শিশির ভেজা পাতা ও বাকলের কড়া গন্ধ  ।  অনেকক্ষণ ধরে হাঁটছিল বলে পায়ের গোড়ালি হাঁটু উরু ব্যাথা করছিল শ্রীলেখার ।  জন্মাবধি এতটা হাঁটেনি শ্রীলেখা ।   এখন তো অনেকটাই পথ হাঁটতে হবে ।  মানুষরচিত সংকীর্ণ সংসার থেকে বহূদূরে সরে যেতে হবে ।  যন্ত্রণা হবে ওর ।  এই যন্ত্রণা টের পাওয়ার জন্যই ঈশ্বর জগৎ সৃষ্টি করেছেন ?  হাড়ি - বাগদিদের কষ্টে রেখেছেন ।  জয়ন্ত তো হাড়ি বলেই ওকে কালীদহের বিলের ধারে পিটিয়ে মেরে ফেলা হল ।  লাশটা বিলের জলে ফেলে দিয়েছিল ওরা ।  তারপর হাড়িপাড়ায় আগুন দিয়েছিল ।  জানালা দিয়ে আগুনের লাল আভা শ্রীলেখার চোখে পড়ছিল সে রাতে - যে রাতের পর কেউই আর জয়ন্তকে পুন্ড্রনগরে দেখেনি ।  হাড়িপাড়া থেকে চীৎকার ভেসে আসছিল ।  শ্রীলেখা আজও শুনতে পায় ।  ও শিউরে ওঠে ।  আমি জয়ন্ত কে হত্যা করেছি ।  আমি জয়ন্ত কে হত্যা করেছি ।  আমি জয়ন্ত কে হত্যা করেছি ।  আমি জয়ন্ত কে হত্যা করেছি  .  .  . 
 ৫
 মধ্য আষাঢ়ের গাঢ় জ্যোøায় পথের দুপাশের সুপারি পাতাগুলি উতল বাতাসে কেমন সরসর করে ওঠে ।   ক্ষাণিকবাদে বাতাসের গন্ধ বদলে গেল ।  হাঁটতে হাঁটতে ওরা প্রায় শীলাদেবীর ঘাটের কাছে পৌঁছে গেল ।  এখন  মধ্য রাতও পেরিয়ে গেছে ।  পূর্ণিমার চাঁদটাও আর আকাশের মাঝখানে নেই ।  তবে এখনও সমানে তরল  রুপা ঢেলে চলেছে ।   
ওরা ঘাটের চাতালের ওপর এসে দাঁড়াল । 
এমন নির্জন ঘাট -  এমকী প্রহরী সৈন্যরাও জেগে নেই বলে মনে হয় ।   উথালপাথাল হাওয়া ।  নোনা গন্ধ ।  করতোয়ার জলে তরল রুপা ।  ঢেউ ।  ঘাটে অনেকগুলি ছোটবড় নৌকা ।  অবশ্য নিথর নয় ।  ঢেউয়ের দোলায় অল্প অল্প করে দুলছে ।  এখন মধ্যরাত বলে আগুনের ফুটকি চোখে পড়ল না ।   ছইওলা বড়নৌকাগুলির পাল গোটানো ।  নদীর ওপারে ক্ষীণ আভাস ।   চর ।  ওই পেরিয়ে আবার করোতোয়া  নদী  ।  তারপর ডাঙা ।  বহুকাল আগে শ্রীলেখাকে জয়ন্ত বলেছিল -  করতোয়া পেরিয়ে ডাঙার ওপর ক্রোশ ক্রোশ পথ হাঁটলে যমুনা নামে একটি  নদীর কাছে যাওয়া যায় । 
সেই কথা মনে করে শ্রীলেখা এখন কেঁপে উঠল ।  
সমস্ত দৃশ্যটা পূর্ণিমার আলোয় কেমন এক ধূসর  স্বপ্নের মতো মনে হয় সুমন্তর ।  সে ফিসফিস করে বলল ,  কাল ভোরে নৌকায় উঠব ।   চল ,  এখন বসি কোথাও ।  
চুমু খেয়েছে তো ।  এখন তো  ‘ তুমি ’  ,   ‘ তুমি ’  করেই বলবে ।  শ্রীলেখা মনে মনে ভাবল ।  চলুন ।  শ্রীলেখা বলল ।  লোকটার জন্যও কী রকম খারাপ লাগছে  ।  কোথ্ থেকে এসে একটা গল্পে ঢুকে পড়েছে ।  ইস্ ,  লোকটা যদি বুনোহাঁসদের কথা জানত ! 
বাঁ দিকে কয়েক পা  হেঁটে ঘাটের ওপর বসল সুমন্ত ।  ইটের ওপর তার স্পস্ট ছায়া - শ্রীলেখারও ।   সুমন্তর পাশে ,  অল্প দূরত্ব রেখে বসল শ্রীলেখা ।  তখন শালবনের অন্ধকারের ভিতর সৈন্যদের সামনে পড়ে যাওয়ার আতঙ্কে আলিঙ্গন - চুম্বন  হল বটে; কিন্তু ,  এখন প্রকাশ্য জ্যোøালোক; এখন এই মাঝবয়েসী ভিক্ষুটি ওর হাত ধরলে সঙ্কোচ বোধ করবেই শ্রীলেখা ।  
ওরা যেখানে বসেছে - তার ঠিক দুধাপ নীচে একটি কুকুর শুয়ে ছিল ।  রাত শেষের চাঁদের আলোয় ওটার গায়ের রংটা ঠিক বোঝা গেল না ।  ওরা বসামাত্র কান খাড়া করল কুকুরটি ।  শ্রীলেখাকে দেখে নিশ্চিত হয়েই আবার থাবায় মুখ লুকালো ।  কুকুরটির পাশে কে যেন কাথা মুড়ে শুয়ে ।  বৃদ্ধা বলে মনে হল ।   শ্রীলেখা দীর্ঘশ্বাস ফেলল ।  এ জগতে নির্বাচিত কয়েকজন মানুষকে প্রেমের উপলব্দি দিতে  কত কত প্রাণকে যে দুঃখকষ্টে রেখেছে ঈশ্বর ।  মলিন হাসে শ্রীলেখা ।  ওর হাতে একটা ছোট পোটলা  ।  ওটা খুলে বলল ,  নেন ,  খান । 
কী । 
তেমন কিছু না - গুড়ের সন্দেশ । 
ওহ্ ।  দাও । 
জয়ন্তর পাশে কত কত রাত যে  শীলাদেবীর নির্জন ঘাটে বসে থেকেছে শ্রীলেখা ।  জয়ন্ত খুব গুড়ের সন্দেশ পছন্দ করত ।  ওর জন্য গুড়ের সন্দেশ তৈরি করতে শিখেছিল মনো মাসির কাছে ।  সেসব কথা মনে করে শ্রীলেখা বলল ,  কাল  খানিক দইও পেতছিলাম ।  কিন্তু ,  আনি কী করে ।   
কেন ?  বাড়িতে কি করঙ্গ ছিল না ?  সন্দেশে কামড় দিয়ে সুমন্ত বলল ।  বাহ্ ,  বেশ স্বাদ তো । 
করঙ্গ ?  করঙ্গ কি ?  শ্রীলেখা তো অবাক । 
করঙ্গ চেনেন না মেয়ে ? 
না তো । 
সুমন্তর পুরোন খোলশটি আজ একেবারেই খসে গিয়েছিল ।  এককালে সে যে গান গাইত সেকথা মনে পড়ে গেল তার ।   সে সন্দেশটা খেয়ে শেষ করে দীর্ঘদিন আগে শোনা পদ্মাপাড়েরর একটি লোকায়ত গান ধরল । 
 একটি নারকেলের মালা , 
তাতে জল তোলা ফেলা -  করঙ্গ সে । 
পাগলের সঙ্গে যাবি পাগল হবি বুঝবি শেষে । 
 ওমাঃ ,  আপনি গানও জানেন ?  শ্রীলেখা কেমন উচ্ছ্বসিত হয়ে ওঠে । 
সুমন্তর কন্ঠস্বরে কে যেন ভর করে বলল :  পুন্ড্রবঙ্গে যে জন্মেছে  - সে অল্পবিস্তর গান জানে না - তা কি করে হয় গো মেয়ে ?  এ ভারি গানের দেশ ।  গানে ঝরে দুঃখ ,  প্রশ্ন ও সন্দেহ । 
তা ঠিক ।  শ্রীলেখা বলল ।  মনে মনে ভাবল - কী সুন্দর গান করত জয়ন্ত ।  এমন মানুষকে কেউ পিটিয়ে মারে ।  
সুমন্তর মধুমেহ ।  তারপরও সে পরপর দুটি সন্দেশ খেয়ে শেষ করল ।  আহ্ ,  চমৎকার স্বাদ ।  মনে মনে বলল ,  এই জীবন ।  কী লক্ষ তার ?  
কে যেন করতোয়ার বাতাসে ভেসে এসে উত্তর দিল ,  পথে যেতে যেতে একটা আলোর মুখে দাঁড়িয়ে যাওয়ার জন্য । 
আর ? 
আর কী । 
ঐ কুকুরেরও ? 
হ্যাঁ ।  তুমি কি নিশ্চিত যে সে কেবলই কুকুর - ওটি আকাশ পথ থেকে নেমে আসেনি ? 
সুমন্ত বিভ্রান্ত বোধ করে ।  একা হলেই কে যেন কথা কয়ে ওঠে তার ভিতরে ।  কে সে ?  কে ? 
শ্রীলেখা মুখ তুলে আকাশের দিকে তাকালো ।  এক ঝাঁক বুনোহাঁস উড়ে যাচ্ছে পূর্ণিমার আকাশে ।  সেই চন্দ্রদিঘির বুনোহাঁসগুলো নয় তো  ?  চন্দ্রদিঘির কালো জলে সন্তরণশীল বুনোহাঁসেরা জয়ন্তর গান গুরে পাড়ে উঠে এসে ওদের খুঁজত ।  
শ্রীলেখা জিজ্ঞেস করল ,  নৌকাগুলি কোথায় যায় জানেন ? 
সুমন্ত বলল ,  কত জায়গায় যে যায় । 
শ্রীলেখা কী মনে করে বলল ,  আমি আমার স্বামীর মুখে গঙ্গাহৃদয় রাজ্যের কথা শুনেছি ।  বিদ্যাধরী নদীর ধারে ।  
হ্যাঁ ।  চন্দ্রকেতু গড় ।  সুমন্ত বলল । 
আপনি গেছেন ? 
হু । 
আমরা কি সেখানে যেতে পারি ? 
পারি ।  
 শ্রীলেখা  বলল ,  আচ্ছা ,  আপনি কি কখনও লঙ্কা দ্বীপে গিয়েছেন ? 
হু । 
আমরা যদি লঙ্কা দ্বীপে চলে যাই তো ? 
যাওয়া যায় ।  লঙ্কাদ্বীপের রাজধানী অনুরাধপুর ।  বেশ চমৎকার নগর ।  আরাভি আরু নদীর পাড়ে । 
কী ?  কী নদী বললেন ? 
আরাভি আরু । 
আরাভি আরু ? 
হ্যাঁ । 
শ্রীলেখার কী খিলখিল হাসি ।  শীলাদেবীর ঘাটের নির্জনতা খান খান করে দিল ।  সুমন্ত অবাক হয়ে যায় ।  যেন স্বপ্ন দেখছে সে ।  তখন বুদ্ধ বলছিলেন ,  যাহারা ,  অসার বস্তুকে সার বিবেচনা করে এবং সারকে অসার বিচেনা করে ,  মিথ্যাদৃষ্টির প্রশ্রয়দাতা - সেই ব্যাক্তি কখনও সার প্রাপ্ত হয় না ।    আমি কি মিথ্যাদৃষ্টির প্রশ্রয়দাতা ?  কে জানে ।  শ্রীলেখার হাত ধরল সুমন্ত ।  শ্রীলেখা কেঁপে উঠল কি ?  সুমন্ত নরম স্বরে জিগ্যেস করল ,  তুমি লঙ্কাদ্বীপ যেতে চাও শ্রীলেখা ?  
হ্যাঁ । 
তাই যাই চল । 
ঠিক আছে চলেন ।  সেখানে কি জয়ন্ত আছে ?  কে জানে ।  
সুমন্ত শ্রীলেখার হাতটা ধরেই আছে ।  কন্ঠে আবেগ এনে বলল ,  আমার বউয়ের নাম ছিল সাবিত্রী ।  বেশিদিন বাঁচেনি সাবিত্রী ।  শ্রীলেখা ,  তোমার সঙ্গে  সাবিত্রীর মুখোশ্রীর এত মিল !  এসবই করুণাময় ঈশ্বরের খেলা নয় নি ?  নইলে আমিই বা কে পুন্ড্রনগরে আসব ।  তোমার সঙ্গে আমারই বা দেখা হয়ে যাবে কেন ।  
এসব শুনছিল না শ্রীলেখা ।  ও বরং আলত করে সুমন্তর হাতটা ছাড়িয়ে নিয়ে জ্যোøাবিধৌত করতোয়া নদিটির দিকে তাকালো ।  নদীটির ওপারেই রুপহাটি ।  তার উত্তরে বিস্তির্ণ আখের ক্ষেত ।  চৌদ্দ বছর তিন মাস বয়েসে শ্রীলেখা প্রথম জয়ন্তকে দেখেছিল বৈশাখ মাসের প্রথম দিনের রৌদ্রমূখর অপরাহ্নে রুপহাটির মেলায়  ।  রসিক ময়রার মিস্টান্নর আপণের সামনে দাঁড়িয়ে ছিল জয়ন্ত ।  শ্রীলেখা তো ওকে দেখে থ ।  বুকে ঝড় ।  সে ঝড় বাহিরের প্রকৃতিতে ছড়িয়ে পড়েছিল কি ?  নইলে আচমকা ঝড় উঠবেই বা কেন ।  ঘূর্ণি বাতাসে কে কোথায় যে ছিটকে গেল ।  মুহূর্তেই সমস্ত মেলা লন্ডভন্ড হয়ে গিয়েছিল ।  রুপহাটির উত্তরে যে বিস্তীর্ণ আখক্ষেত আছে - সেখানেই জয়ন্তর  বুকে শ্রীলেখা নিজেকে লুকিয়ে রেখেছিল ।  সন্ধ্যে অবধি ।  
তারপর নিত্য দেখা হত জয়ন্তর সঙ্গে । 
তারপর ? 
  ৬
 তারপর কথায় কথায় কখন যে ভোর হয়ে গিয়েছিল ।  পুন্ড্রনগরে একটি নতুন ভোরের জন্ম হয়েছিল ।   পূর্বাকাশের সূর্যদেবের রক্তিম রঙে ক্রমশ রাঙিয়ে উঠেছিল করতোয়ার জল ।   বাতাস হয়ে  উঠেছিল সত্যিকারের ভোরের বাতাস ।  শীলা দেবীর ঘাটের ওপর শুয়ে থাকা সেই ককুরটির ঘুমও ভেঙে গিয়েছিল ।  যাত্রীর পদশব্দে ওটি সম্ভবত ঘুম থেকে জেগেই  চুলকাতে লাফিয়ে কয়েকটা ধাপ ডিঙিয়ে শ্রীলেখাদের চোখের আড়ালে চলে গিয়েছিল ।  
দক্ষিণ অভিমুখী নৌকা ছাড়বে ।  
শ্রীলেখা ও সুমন্ত উঠে দাঁড়িয়েছিল ।  তারপর সিঁড়ি ভেঙ্গে নিচে নেমে গিয়েছিল ?  কে জানে ।  কবেকার কথা ।  শ্রীলেখা সম্ভবত করতোয়ার জলের অনেকটা কাছে পৌঁছে জলের আষঁটে গন্ধ  পেয়েছিল ।  জলের মৃদু ছলাত শব্দও শুনেছিল বোধ হয় ।  ঘাটে তো পাশাপাশি অনেক নৌকা থাকার কথা ।  দু - একজন ব্যস্ত যাত্রী ।  কিছু পণ্য উঠছিল ।  এই ধরা যাক আখ ,  সুপারি ,  গুড়ের হাঁড়ি ।  ওরা  একটি নৌকায় উঠেছিল ।  বেশ বড়সরো নৌকা ।  ছইয়ের ওপর অনেকখানি জায়গা ।  সিঁড়ি বেয়ে ছইয়ের ওপর উঠেছিল  ওরা ?  তখন দূরন্ত বাতাস ওদের ঠেলে ফেলে দিচ্ছিল প্রায় ?   পাল তুলছিল মাঝিমাল্লারা ?  ভালো করে রোদ ওঠার আগেই গলুই ঘুরে গিয়েছিল ?    
শ্রীলেখারা ছইয়ের ওপরই বসল ।  শ্রীলেখা সম্ভবত শীলাদেবীর ঘাটের দিকে তাকিয়ে থাকে ।  কেননা ,  মধ্য - আষাঢ়ি বাতাসের তোড়ে পালের বুকে টান খাওয়ায় ওর চোখের সামনে থেকে শীলাদেবীর ঘাট ক্রমেই মিলিয়ে যাচ্ছিল ।  এই ঘাটে আর ফেরা হবে না ।  কবে যেন জয়ন্তর পাশে নির্জন মাঝরাতে ঘাটের পৈঠায় বসে থাকতাম ।  সে কবেকার কথা বলে মনে হয ।  লঙ্কা দ্বীপ কেমন ?   আমি জয়ন্তকে খুঁজব ।  কেন যেন মনে হয় অভিমানী জয়ন্ত লঙ্কা দ্বীপে লুকিয়ে আছে ।  জয়ন্ত কি সত্যিই লঙ্কাদ্বীপে রয়েছে ?  ও আকাশের দিকে মুখ তুলে তাকায় ।  ভোরের শুভ্র আকাশে এক ঝাঁক বুনো হাঁসের সারি ।  দক্ষিণমুখি উড়ে চলেছে ।  শ্রীলেখা হাসল ।  ওরাই যে পথ দেখিয়ে নিয়ে যাবে ।  জয়ন্ত যেখানে আছে সেখানে ।  আকাশ থেকে চোখ নামিয়ে নেয় শ্রীলেখা ।   ভিক্ষু সুমন্তর দিকে তাকালো ।  লোকটাকে কেমন ক্লান্ত দেখাচ্ছে ।  ছইয়ের এককোণে  বড় একটি মাটির ধামা ।  ধামার ভিতরে কি আছে কে জানে ।  তারই আড়ালে ঘুমোবার আয়োজন করছে লোকটা ।  করুক ।  বয়েস হয়েছে তো ।  তা ছাড়া কাল সারারাত জেগেছে ।  এই বয়েসে এত সয় -  তা ছাড়া এই গল্পের পরের অধ্যায়ে  তার তো তেমন কোনও ভূমিকাই নেই ।  ঘুমাক ,  লোকটা ঘুমাক । 
শ্রীলেখা শুধু জেগে থাকুক বুনোহাঁসেদের উড়াল পথ চেয়ে । 
  ( সমাপ্ত ) 
 

                    




গল্প :   কাজীবাড়ির মামদো ভূত এবং প্রোফেসর আশরাফির গোলাপি রঙের টিনের ট্রাঙ্ক



                        শ্যামল ,  মানে প্রোফেসর আশরাফি ,  এখনও সিআইএ - র নজর এড়াতে আত্মগোপন করে আছে ।  কাজেই ,  যখন ওকে নরসিংদী যাওয়ার দাওয়াত দিলাম তখন ও ছদ্মবেশেই নরসিংদী গেল !   তানিয়া এবং ওর বাবা অধ্যাপক কাজী রফিকুল হক কেও দাওয়াত দিলাম ।   গতকালই  তানিয়াকে ফোন করে সব বলেছি ।  সকালবেলা ও ওর কিয়া স্পোর্টেজটা নিয়ে উত্তরায় পৌঁছে শ্যামলকে তুলে নেবে ।  আমরা মিট করব কমলাপুল রেল স্টেশনের কাছে শিমূল মিঞার বিখ্যাত   ‘ নীলকন্ঠ কেবিন ’  - এ ।   তানিয়া সাত রঙা চায়ের ওই বিখ্যাত কেবিনটি চেনে ।  ফারহান ও শান্তও নরসিংদী যাচ্ছে । আমার স্ত্রী  লায়লা  নরসিংদীর মহিষাশুরায়  করাতি গ্রামের   কাজীবাড়ির মেয়ে ।  তবে দীর্ঘকাল কাজীবাড়ি  পরিত্যক্ত বলেই কখনও যাওয়া হয়নি ।  লায়লার মুখেই শুনেছি :  করাতি গ্রামের  পুবেই  নাকি মেঘনা নদী ।  নদীর পাড়ে রয়েছে মুসলিম আমলের ভাঙাচোরা  প্রাচীন দূর্গ ।  আর কাজী বাড়ির পিছনে খইবাবলা ,  জিওল আর ঘোড়ানিমের জঙ্গলে রয়েছে  বুনো অর্কিডে ঢাকা প্রাচীন এক মাজার ।  থাকি মনিপুরী পাড়ায় ।  সকাল আটটার মধ্যেই কমলাপুরে  শিমূল মিঞার  ‘ নীলকন্ঠ কেবিনে ’  পৌঁছলাম ।  দৈনিক সমকাল কিনে  ভিতরে ঢুকলাম ।  ছিমছাম কেবিন ।  ভিড় তেমন  নেই ।  ভিতরে ঢুকে দেখি ওরা এখনও আসেনি ।  চেয়ারে বসলাম ।   লায়লা নংসিংদীতে ওর এক চাচাতো ভাইয়ের কাছে ফোন করছে ।  গতকাল রাত থেকে ট্রাই করেও পায়নি ।  এখন লাইন পেল মনে হল ।  একটু পর ফোন অফ করে লায়লা ক্ষুব্দকন্ঠে বলল ,  ফারুক আমাদের মহিষাশুরায় যেতে নিষেধ করল ।  মামদো ভূতের ভয়ে নাকি  লোকজন কাজীবাড়ি যায় না ।  আসলে সম্পত্তি  গ্রাস করার ধান্দা আর কী  ।  তবে ফারুক বলল কীর্তন মিঞা নামে এক লোক নাকি কাজীবাড়িতে থাকে ।  ওহ্  ।   দৈনিক সমকাল - এর পাতা ওল্টাই ।  তৃতীয় পাতায় একটি সংবাদে চোখ আটকে গেল ।  নরসিংদী  কলেজের অধ্যাপক মনোরঞ্জন  রায়ের বাড়িতে  দুধর্ষ ডাকাতি  ।  মনোরঞ্জন  রায়  আমার আর শ্যামলের বন্ধু ।  যশোরে একই কলেজে পড়তাম ।   ব্যাপারটা লায়লাকে বলতে যাব -  বাইরে কাওয়াসাকি নিনজা টু ফাইভ জিরোর প্রচন্ড গর্জন শোনা গেল ।  শান্ত ধানমন্ডী লেকে ওর বাইকটা  হারানোর পর শ্যামল ওকে একটা নীল রঙের গর্জিয়াস কাওয়াসাকি নিনজা টু ফাইভ জিরো গিফট করেছে ।  ও ইন্দিরা রোড থেকে ফারহানকে  তুলে আনল ।  কাঁধে ব্যাকপ্যাক আর হাতে হেলমেট নিয়ে শান্ত আর ফারহান  কেবিনে ঢুকল ।  বললাম ,  ওরা এখনও আসেনি ।  বোস তোমরা ।  একটু আগে তানিয়াকে ফোন করেছি ।  ওরা মালিবাগ ক্রস করছে ।  আন্টি কেমন আছেন ?  শান্ত জিজ্ঞেস করল ।  সাদা শার্ট পরেছে ।  নীচে নীল গেঞ্জি ।  আর ঘিরে রঙের থ্রিকোয়াটার্স ।  লায়লা বলল ,  ভালো বাবা ।  বসো ।  চা খাও । তানিয়ারা  এল ।  ওর বাবা অধ্যাপক কাজী রফিকুল হক - এর হাতেও একটা পত্রিকায় দেখলাম ।  অধ্যাপকের পরনে খদ্দেরের পায়জামা - পাঞ্জাবি ।  আমি জিজ্ঞেস করলাম , কি ব্যাপার ।  শ্যামল কই ? তানিয়া হেসে বলল ,  স্যার ,  গাড়িতে ।  আত্মগোপনে আছেন বলে  এলেন না ।  ছদ্মবেশে আছেন ।   গ্রামে গিয়ে একেবারে ছদ্মবেশ খুলবেন ।  অধ্যাপক কাজী রফিকুল হক মেয়েকে বললেন ,  আমাদের সায়েনটিস্ট মোশায়   শ্রীমঙ্গলে নীলকন্ঠ চা খেতে পাননি ।  যা তো ,  তাতা ।  চা হলে ,  ওনাকে এক কাপ  দিয়ে আয় । তারপর আমরা চা ’ টা খেয়ে কেবিন থেকে বেরিয়ে এলাম ।    দেখলাম শ্যামল তানিয়ার গাড়িতে বাদামি রঙের বোরখা পরে বসে আছে ।  মাথাও ঢাকা । ওর কোলের ওপর গোলাপি রঙের একটা ছোট্ট ট্রাঙ্ক । আমি মাথা নেড়ে হাসলাম ।  শ্যামল আজও পাগলই রয়ে গেল ।  গাড়ির জানলা দিয়ে ওকে দৈনিক সমকাল দিয়ে বললাম ,  নরসিংদীতে  অধ্যাপক মনোরঞ্জন  রায়ের দুধর্ষ ডাকাতি ।  রিড ইট ।  গাড়িতে উঠলাম ।  শুক্কুরবার ।  রাস্তা ফাঁকা ।   রূপগঞ্জ পৌঁছে ডাইনে টার্ন নিয়ে বারোটার আগেই মহিষাশুরা পৌঁছে  গেলাম ।  চারিদিকে তাকিয়ে লায়লা বলল ,  জায়গাটা  অনেক বদলে গেছে ।  একটা তালগাছের পাশ দিয়ে একটা কালীমন্দির আর বটগাছ ছিল ।   যাও তো সামনের ওই চা স্টলে খোঁজ নিয়ে এসো ।   আমি গাড়ি থামিয়ে নেমে এলাম ।  এই ঝাঁঝাঁ দুপুরে কড়ুই গাছের নীচে চায়ের দোকানটি ফাঁকা ।   বেঞ্চির নীচে একটি লাল রঙের রোয়া ওঠা কুকুর লেজ গুটিয়ে শুয়ে ছিল ।   বেঞ্চির ওপরে একজন বৃদ্ধ বসে পান সাজাচ্ছিল ।   জিজ্ঞেস করলাম ,  ও চাচা ,   কাজীবাড়ি কোন দিকে ? বৃদ্ধের পান সাজানো বন্ধ করে আমার দিকে তাকিয়ে থাকল ।  তারপর বলল ,  আপনে কাজী বাড়ি যাইবেন ?  কন কী ।  কাজীবাড়ি অখনে কেউ থাকে না ।  সাপখোপ আর  মামদো ভূতের  আখরা ।  আমার নাম মোল্লা ছায়েদুল্লা ।  বাড়ি এই করাতি গ্রামেই বাবা ।    সারেরা  ঐ বাড়ি যাইয়েন না  ।  গেলে বিপদে পড়বেন ।  সত্য কইতাছি । মামদোভূত শব্দটি এই নিয়ে দ্বিতীয়বার শুনলাম ।  তবে ভাবলাম ,  এই বৃদ্ধের তো  সম্পত্তিতে লোভ থাকার কথা নয় ।  তাহলে ?   বললাম ,  কেউ থাকে না কে বলল ?  কীর্তন মিঞা না কে বলে থাকে ।  আরে সেই কীর্তন মিঞাই তো মামদোভুত দুধকলা দিয়া পুষে ।  গ্রামের হকলেই জানে ।  আইচ্ছা গেলে যান ।  আমার কী । আমার কপালে কুঞ্চন ।  দীর্ঘশ্বাস ফেললাম ।  এরা বাংলাদেশের সেই শ্রেণির - যারা আজও কুসংস্কার আঁকড়ে আছে ।  বিরক্ত হয়ে বললাম ,  আহা ,  সে আমরা বুঝব ।  এখন বলেন কাজীবাড়ি কোনদিকে ।   বৃদ্ধ বলল ,  সোজা গিয়া বড় একখান বটগাছ পাইবেন ।  হের পর কালীমন্দির ,  পানা পুকুর ।   পুকুরের বাম দিক দিয়া পাকা রাস্তা । যাইতে যাইতে  মেঘনা নদী হাতের বামে  পড়ব  .  .  .  বিরক্ত হয়ে গাড়ির কাছে ফিরে এলাম ।  শান্ত আর তানিয়াকে নির্দেশ দিয়ে গাড়িতে উঠলাম ।  পরিত্যক্ত বাড়িতে জিন - ভূত থাকলেও থাকতে পারে ,  তাই বলে মামদো ভূত ! লায়লা বলল ,  আমার এখন যেন চেনা চেনা লাগে ।  পূজার সময় ঐ কালীমন্দিরে প্রাসাদ খেয়ে পুকুরে হাত ধুতাম । পুকুরের পাশ দিয়ে সরু পিচের রাস্তা ।  দু ’ পাশে  ইপিল ইপিল ,  আকাশমনি ,  খেজুর আর ইউক্যালিপটাস গাছ; ঝলমলে রোদের শষ্য - প্রান্তর ।  হালকা ফিরোজা রঙের আকাশ ।  বাঁ পাশে ক্ষেতখামারে ওধারে  চিকচিকে মেঘনা নদী ।  রিয়ার ভিউ মিররে দেখি শান্তর নীল কাওয়াসাকি ।  তার পিছনে  তানিয়ার  কিয়া স্পোর্টেজ ।  সব মিলিয়ে আমরা সাত জন ।   আমার আর তানিয়ার গাড়িতে রান্নাবান্নার  সব সরঞ্জামই আছে  ।  স্টোভ ,  হাঁড়িপাতিল ,  চাল - ডাল ,  তেল -  নুন -  মরিচ  - লবণ ।  তানিয়া নিয়েছে চার্জার ,  টর্চলাইট ,  মোমবাতি ,  চার কেস মিনারেল ওয়াটার ,  ওয়াটার পিউরিফায়ার আর ম্যালামাইনের আস্ত ডিনার সেট ।  আজ রাতেই বারবিকিউ হতে পারে ।  যদি না মামদো ভূত নাড়কেল গাছ বেয়ে নেমে এসে ঘায় মটকায় ।  লুঙ্গি তুলে একটা লোক আসছিল ।  লুঙ্গিটা  খয়েরি রঙের ,  বার্মিজ ।   মাথায় রঙীন টুপি ।  লোকটার গায়ে রং ফরসা ।  ঘন জোড়া ভ্রুঁ ।  দাড়ি তে মেহেদি মাখা ।  পরনে নীল পাঞ্জাবি ।  পায়ে পাম্প শু ।   হর্ন দিতেই সে থামল ।   এগিয়ে এসে সালাম দিয়ে হেসে বলল ,  আমার নাম কাহার চিস্তি হজুর ।  বহরম পীরের  মাজারের খাদেম ।  বলুন কি খেদমত করতে পারি ? কাজীবাড়ি কোনদিকে ? আয় ,  হায় । কয় কী ।  কাজীবাড়ি যাইব ।  আশতাগফিরুল্লা ।  ঐ ইবলিশের বাইত যাইয়েন না স্যার ।  এ বাড়িত একপাল  মামদো  ভূতে ছাড়া কেউ থাকে না ।  বাংলাদ্যাশের সক্কলে  জানে ।  আমার বাড়ি  মেঘনার ঐ পারে  চর দিঘলদি স্যার  ।  তাই কছম খোদার -  কাজীবাড়ি যাইয়েন না । দাদাবাড়ির বদনাম শুনে লায়লার ফরসা মুখটি গনগনে হয়ে উঠল ।  বলল ,  ভূত থাকে না জিন থাকে -  সে আমরা বুঝব ।  তুমি চল তো ।  কাজীবাড়ি  ঐ সামনেই  ।  এখন মনে পড়েছে ।  প্রচন্ড জোরে হর্ন বাজালাম ।  কাহার চিস্তি লাফিয়ে উঠে ।  শান্তও দেখলাম শাঁই করে কাওয়াসাকি নিয়ে এগিয়ে গেল ।  পিছনের সিটে ফারহান ।   জিন্সের ওপর গ্রামীণচেকের ফতুয়া পরেছে ।  আমাদের  দিকে হাত নাড়ল ।  লায়লা বলল ,  লোকটা ভন্ড ।  বহরম পীরের মাজার কাজীবাড়ির পিছনে খইবাবলা ,  জিওল আর ঘোড়ানিমের জঙ্গলে ।  বুনো অর্কিড ঢাকা ।   দিনের বেলায় কোলাব্যাঙের ডাকত  ।  তবে পরিত্যক্ত বলে ছোটবেলায় মাজারে খাদেম দেখিনি । আরও কিছু পরে খেঁজুরবনের ভিতরে  পুরনো বাড়ির  বিশাল কালচে দেয়াল চোখে পড়ল । লায়লা বলল ,  হ্যাঁ ।  এটাই ,  এখানেই গাড়ি পার্ক কর । আমি প্রত্নতত্ত্ব নিয়ে পড়েছি ।  বিশাল প্রবেশদ্বার দেখে মুগ্ধ হলাম ।  বুঝলাম এক সময় প্রবেশদ্বারের ওপরে কাঠ ছিল । গাড়ি থেকে নেমে এলাম ।  কাক - পাখি ডাকলেও ।  চারধার কী  নির্জন ।  লায়লা বলেছিল :  কাজীবাড়ির দীঘি অনেক প্রাচীন  ।  চারিদকে তাকিয়ে    বললাম ,  কোথায় তোমার দীঘি ? দেখবে ।  আগে ভিতরে চল  ।  সারপ্রাইস আছে ।  বলে ,  লায়লা  হাসল ।  যদিও লায়লা হাসে কদাচিৎ ।   শান্ত আগেই প্রবেশদ্বারের মুখে কাওয়াসাকিটা পার্ক করেছে ।  এখন  শান্ত আর ফারহান ছবি তুলছে ।   তানিয়াও গাড়ি থামিয়েছে ।  ওর বাবা অধ্যাপক কাজী রফিকুল হক নামলেন আগে ।  তারপর বোরখা  - পরা শ্যামল ।   হাতে সেই গোলাপি রঙের ফুল আঁকা  ট্রাঙ্ক ।  বেশি বাড়াবাড়ি করছে শ্যামল ।  ট্রাঙ্কের আবার কি দরকার ।  জিন্স কামিজ পরা   তানিয়া গাড়ি   থেকে নেমেই চারিদিকে তাকিয়ে ছবি তুলতে তুলতে  ‘ অসাম ’   ‘ অসাম ’  শুরু করে দিল ।   প্রবেশ পথের পর  এবড়োখেবড়ো ঘাসের জমি ।  একদিকটা জঙ্গলের মত ।  বুনো অর্কিডে ভরা ।   বাঁ পাশে একটা শিশু গাছ দেখিয়ে তানিয়া জিজ্ঞেস করে ,  ওই গাছটার কী নাম বাবা ? অধ্যাপক বললেন ,  শিশুগাছ মা ।  মনে রাখবি ।  শিশুগাছের ছাল সেদ্ধ করে খেলে  মেদ কমে ।  তানিয়া আমার বউ লায়লার কোমরের দিকে তাকালো ।  ক্লালো ব্লাউজ আর বেগুনি জামদানি শাড়ি পরা  লায়লা  পঞ্চান্নতে পৌঁছে ভালো মুটিয়েছে ।  তবে  তানিয়ার দৃষ্টিটা ভাগ্যিস খেয়াল করেনি ।  কয়েক পা এগিয়েই  দীঘিটা দেখলাম । বিশাল ।  কালো রঙের অসম্ভব টলটলে পানি ।  দীঘির চারধারে নাড়িকেল গাছ । চার দিকে চারটে ঘাট ।  তানিয়া আর শান্ত ফারহান এদিকার দীঘির ঘাটে পৌঁছে  ছবি তুলছে ।  দীঘি ঘিরে তিনদিকে সাদা রঙের দোতলা দালান ।  লায়লা  কেন বলল সারপ্রাইস আছে -  এবার বুঝতে পারছি ।  কাজীবাড়িটি আসলে ব্যতিক্রমী এক জমিদার বাড়ি ।  কেননা ,  দীঘির জায়গায় পাকা চাতাল থাকার কথা । আর  দীঘি থাকার কথা বাড়ির পিছনে বা সামনে ।   লায়লা বলল ,  এই দীঘির নাম রায়দীঘি ।  বাবার মুখে শুনেছি ,  দীঘি কাটিয়েছেন জমিদার কৃষ্ণধন রায় ।  আমার এক উর্ধ্বতন পূর্বপুরুষ  কাজী বেলায়েৎ আহমদ এই জমিদার কৃষ্ণধন রায়ের কাথ  থেকে বাড়িটা কিনে নিয়েছিলেন । একতলার অলিন্দে স্তম্ভ  ।  স্তম্ভে চিনিটিকরির কাজ ।  বেশ অবাক হলাম ।   উনিশ শতকের মাঝামাঝি বাড়িটি নির্মিত বলে মনে হল ।  দোতলার বারান্দায় লোহার গ্রিল । তাতে ফুলেল মোটিফ ।  সিঁড়ির ঠিক ওপরেই ঘুলঘুলি ।  অধ্যাপক বললেন ,  আশ্চর্য !  এমন বাড়ি বিরান  ।  ভাবলেও অবাক লাগে ।  আপা ,  এই বাড়িটিকে যাদুঘর বানালে কেমন হয় ?   লায়লা একটি এনজিওর পরিচালক ।  যে কারণে লায়লা বলল ,  এমন দূর্গম জায়গায় কে আসবে ভাই ?  আমার ইচ্ছা ভিটেমাটি না হলেও আমার বাবার অংশের জমিজমা বিক্রি করে গ্রামের অভাবী  মেয়েদের আর্থিক সহায়তা দেব । শ্যামল দেখি চারিদিকে তাকচ্ছিল ।  আমি জিজ্ঞেস করলাম ,  কি রে শ্যামল বোরখা খুলবি না ? শ্যামল কী বলতে যাবে  -  চিনিটিকরির  স্তম্ভের ওপাশ থেকে এক শীর্ণ কালো  বৃদ্ধ বেরিয়ে এল ।  বৃদ্ধের  পরনের সাদা পাঞ্জাবি আর সবুজ লুঙ্গি ।   মাথায় ছোট ছোট করে ছাঁটা পাকা চুল ।  মাথায় কাপড়ের টুপি ।  বৃদ্ধ বলল ,  সেলাম হৈজুর ।   লায়লা  জিজ্ঞেস করল ,  তুমি ? আমি কীর্তন মিঞা বেগম সাহেবা । আমি অবাক হলাম ।  এই বুড়ো মামদোভুত পুষে ?  চায়ের দোকানের বৃদ্ধ মোল্লা  ছায়েদুল্লা  তো তাই বলল ।  লায়লাকে বললাম ,  কি ,  চেন নাকি ? লায়লা বলল ,  মনে পড়ছে না । অধ্যাপক কাজী রফিকুল হক বললেন ,   সে কী !  আপনি এ বাড়ির  মেয়ে আর একে চেনেন না ।  বাতাসে অধ্যাপকের খদ্দেরের পায়জামা পাঞ্জাবি উড়ছিল ।  লায়লা বলল ,  আসলে আমার খুব ছোটবেলা কেটেছে এখানে ।   বাবা চট্টগ্রামে চাকরি করতেন ।  পরে বাবা  নরসিংদী শহরে বাড়ি করলেন ।   আমি পড়াশোনা করেছি নরসিংদী শহরেই ।   ক্লাস এইটে  পড়ার সময় শেষবার করাতি এসেছিলাম ।  দাদীর মৃত্যুর সময় ।  তখন একে দেখিনি ।  আমি বেগম ছাহেবা ছৈদ মাঝির পুত ।  বাড়ি ছিল মেঘনার হেই পাড়ে বাক্সলিপুর ।  বাড়িঘর নদীতে ভাঙছে ।  কী করুম ।  বুড়া মানুষ ।  এইহানে থাকতাছি আইজ তিন বছর ।  অখন আমারে চিনছেন নি ? লায়লা বলল ,  না ।  যাক ।  শোন কীর্তন মিঞা  ।  আমরা এখানে কয়েকদিন থাকব ।  বাজার সদাই করে দিতে পারবে ?  পারুম ।  পাকশাকও কইরা দিমু ।   সমস্যা কী ।  একতলার ঘরে দরজা জানলা ভাঙা দেখলাম ।  ওখানে  থাকা যাবে না ।  দোতলার ঘরের কি অবস্থা ?  থাকা যাবে ?  জ্বে ।  যাইব ।  লায়লা বলল ,  তাহলে অন্তত পাঁচটা ঘর সাফসুতরো করে দাও ।  চাদর - বালিশ সব আমরাই এনেছি ।  ওপরে উঠতে যাব ।  দেখি শ্যামল নেই ।  কই গেল ও ।  তানিয়ারা এখন দীঘির পাড় থেকে ছাদে ।  আমি আর অধ্যাপক গাড়ি থেকে মালপত্র নিয়ে দোতলায় উঠে এলাম ।   বেশ প্রশস্ত   বারান্দা ।  ওপারে কাঠের কারুকাজ ।  কয়েকটি  ঘরে খাট - পালঙ্ক আছে ।  বুঝলাম ,  মামদো ভূতের ভয়ে চুরি - টুরি হয়নি ।  কীর্তন মিঞা কাজে লেগে গেল ।  বৃদ্ধ হলেও কর্মঠ ।  একটা ঘরে টেবিল - চেয়ার আছে ।  চেয়ারগুলি টেনে বারান্দায় নিয়ে এলাম ।    এক ফাঁকে ছাদ উঠলাম ।  তানিয়ারা ছাদে নেই দেখলাম ।  ছাদের রেলিং ছোট ।  মাঝখানে লম্বা তার ।  একটা লুঙ্গি ঝুলছিল ।  কীর্তন মিঞার ?    বাড়ির পিছনে গাছাপালার জঙ্গল ।  লায়লা বলেছিল   দিনের বেলায় কোলাব্যাঙের ডাকত ।  এখন ঝিঁঝিঁ পোকা ।  বুনো অর্কিড আছে অবশ্য আছে ।  একটি দালানও দেখলাম ।  মাজার ? নীচে নেমে কীর্তন মিঞা কে বাজারের টাকা দিলাম ।  শ্যামল দেখলাম ,  একটা ঘর গুছিয়ে নিয়েছে ।  বোরখা খুলে পালঙ্কে উঠে বসে মিনারেল ওয়াটার খাচ্ছে ।  পালঙ্কের ওপর  ফুল আঁকা সেই গোলাপি ট্যাঙ্ক ।  বললাম ,   ট্রাঙ্কে কি আছে রে ? এএমজিডি বা অ্যান্টি ম্যাটার জেনারেটর ডিভাইস ।  অনেক দিন ধরে কাজ করছি । এখন কাজ প্রায় শেষ ।  ওর কথাটা ঠিক বুঝলাম না ।  দিনটা চমৎকার কাটল ।  দীঘিতে গোছল সেরে  খেতে বসলাম ।   কাচকি মাছের পাতুরি ,  কালোজিরা ভর্তা ,  চালতার আচার ,  মাষকালাইয়ের ডাল ,  টক দই ।  কীর্তন মিঞার রান্না চমৎকার ।  খাওয়ার পর লায়লা বলল ,  রাতে বারবিকিউ হবে ।  ভেন্যু :  রায় দীঘির ঘাট ।  কীর্তন মিঞা কে বাজারের টাকা দিলাম ।   তানিয়া মাটির তৈজষপত্র  কিনবে ।  তানিয়াও ওর সঙ্গে বাজারে গেল ।  লায়লা দুঃস্থ মেয়েদের সঙ্গে কথা বলতে   গ্রামে গেল ।  ওর সঙ্গে শান্ত আর অধ্যাপক ।  আমি শ্যামল ,  আর ফারহান গেলাম নদীর  দিকে ।  প্রবেশদ্বারের পরে খেঁজুর গাছের ফাঁক দিয়েই নদী দেখা যায় ।  ওখানেই পুরনো দূর্গটা ।  অনেকটা মুন্সিগঞ্জের ইদ্রাকপুর দূর্গের মতোই ।  ওটা সপ্তদশ শতকে মুগল সুবেদার  মীর জুমলার তৈরি ।   এটা কার ?  দূর্গের প্রবেশদ্বারের ওপর প্যারাপেটে অলঙ্করণ ।  ভিতরে খোলা জায়গায় গরুছাগল চড়ছে ।  খোলা জায়গাটি দেয়াল বা প্রাচীর ঘেরা ।  অনেক জায়গায় প্রাচীর মাটিতে ডেবে গেছে ।  তবে প্রশস্ত সিঁড়ি আজও অক্ষত আছে ।  উঠে দেখি  প্রাচীরে পা ঝুলিয়ে কাহার চিস্তি বসে আখ খাচ্ছে ।  টুপি খুলে রেখেছে নদীর বাতাসে উড়িয়ে নেবে বলে ।   আমাদের দেখে টুপ করে নেমে পড়ল ।  সালাম দিয়ে বলল ,  ছারেরা ভালো আছেন ?  আমি হেসে বললাম ,  হ্যাঁ ।  ভালো ।  কিন্তু কই  কাজীবাড়িতে  মামদো ভূতে তো ধরল না ? তেনেরা কি দিনের বেলায় আসেন ছার  ?  তেনারা  রাতে বেলা আসেন ।   আচ্ছা ,  দেখা যাক ।  ফারহান  লোকটার ছবি তুলল ।  আমরা হাঁটতে লাগলাম ।  শ্যামল দেখলাম ওর এলজি অপটিমাসে ব্ল টুথ দিয়ে ছবিটা ট্রান্সফার করে নিল ।  ওকে কেমন চিন্তিত দেখাল ।  সন্ধ্যের পর তুমুল পূর্ণিমা ।  কীর্তন মিঞা  রায়দীঘির ঘাটে  ইটের ফাঁকে লাকড়ি জ্বালিয়ে তার ওপর হাঁড়ি বসিয়েছে ।  আইটেম মুগের ডালের খিচুরি ,  নারকেল দুধে হাঁসের মাংস ,   আর লায়লার স্পেশাল  কাশ্মীরি আচার  ।  শ্যামল দেখলাম হাতে একটা ইলেকট্রনিক ডিভাইস নিয়ে দীঘির পাড়ে কী সব দেখছে ।  ত ঢেকি স্বর্গে গেলেও তো ধান ভানে ।   ঘাটের ওপর বসে তুমুল আড্ডা জমেছে ।  আড্ডার  বিষয় :  প্রাচীন দরদালানের  ভূত ।  এবং এই বাড়ির ভূত - প্রেত ঠিক কোথায় থাকতে পারে ।   রান্নার ফাঁকে লায়লা বলল ,  আজ দুপুরে কাহার চিস্তির সেই সাবধানবাণী ।  মামদো ভূতের কথা । শ্যামল এল ।   শান্ত বলল ,  স্যার ,  আন্টি বললেন যে আগে এই বাড়িটা ছিল জমিদার কৃষ্ণধন রায়ের ।  জমিদারবাড়ি যখন -  তখন মাটির নীচে গুপ্তধন নেই তো ।  শ্যামল বলল ,  এই ডিভাইস দিয়ে আমি সেটাই দেখছিলাম ।  রায়দীঘির নীচে একটি পাকা ঘর আছে বলে মনে হল । টানেলও আছে একটা ।  তবে মাটির অনেক তলে মনে হল ।  আমরা থমকে গেলাম ।  তবে খাওয়ার  পর লোকাল খিরসা পরিবেশন করতেই হইচই পড়ে গেল ।   শ্যামল দেখলাম দুই পাতিল উড়িয়ে দিল ।  যখন ঘুমুতে এলাম তখন রাত একটা  .  .  . রাতে কী সের শব্দে ঘুম ভাঙল ।  উঠে দেখি কে যেন  দরজা ধাক্কাচ্ছে । বিছানা থেকে  খুলে দেখি অধ্যাপক কাজী রফিকুল হক ।  খালি গা লুঙ্গি পরা ।  ভদ্রলোক আমাদের পাশের ঘরেই ঘুমাচ্ছিলেন ।  বললাম ,  কি হয়েছে ?  তানিয়া কী যেন দেখে ভয় পেয়েছে । এখুনি আসুন ।  ও ছাদে ।  আমি দৌড়ে গেলাম । লায়লা শাড়ি ঠিক করছিল ।   সিঁড়িতে দেখি শ্যামল ।  পায়জামা আর নীল গেঞ্জি পরা ।   ছাদের রেলিংয়ে তানিয়া হেলান বসে আছে ।  সাদা নাইটি পরা ।  বিধস্ত চেহারা । পাশে  চশমাটা পড়ে আছে ।   ওর পাশে শান্ত আর ফরহান ।  ফারহানের  হাতে মিনারেল ওয়াটারের একটা বোতল ।   লায়লা এল ।   শ্যামল তানিয়ার পাশে  হাঁটু গেড়ে বসল ।  কি হয়েছে তানিয়া ? নীচে মামদো ভূত দেখলাম স্যার ।  অধ্যাপক বললেন ,  আহা ,  তাতা  ।  কী ভাবে বুঝলি যে মামদো ভূত ?  তুই  আগে কখনও মামদো ভূত দেখিছিস ?   তানিয়া ঝাঁঝ দেখিয়ে বলল ,  কেন ,  তুমিই তো বলেছো মামদো ভূতের মাথায় শিং থাকে । লায়লা জিজ্ঞেস করল ,  এত রাতে ছাদে  কি করছিলে তুমি ?  মামদো ভুতে ছবি তুলতে এসেছিলাম আন্টি ।   তারপর দেখি ওই শিশু গাছের ওপাশ থেকে ওটা বেরুলো  ।  মা গোঃ কী গ্রিসলি !  মাথায় শিং ।  মিশমিশে কালো ।  ভয়ে আমার হাত পা অবশ হয়ে এল ।  ধপাস করে এখানে পড়ে যাই ।  তারপর কী করে যে  ফারহানকে ফোন করি ।  ভাগ্যিস ওর মোবাইল অন ছিল ।  লায়লা বলল ,  বুঝেছি ।  এবার  চল  তো ,  আমার ঘরে  ।  মোশতাক  তুমি  অধ্যাপক সাহেবের ঘরে শোও  ।   তানিয়া আমার সঙ্গে শোবে ।  ঘর থেকে বালিশ নিয়ে অধ্যাপক  - এর ঘরে এলাম । চার্জারের আলোয় দেখলাম :  বিশাল পালঙ্ক ।  নীল চাদর বিছানো ।  অধ্যাপক কাজী রফিকুল হক সমাজবিজ্ঞানের অধ্যাপক ।  জার্মানির হাইডেলবার্গ বিশ্ববিদ্যালয় থেকে ডক্টরেট করেছেন ।   বিরাট পন্ডিত ব্যক্তি ।   তিনি পালঙ্কে সটান হয়ে শুয়ে আমাকে হেলুসিনেশন থিউরি বোঝাতে লাগলেন  । আসলে  মামদো ভূত বলে কিছু নেই ।   তানিয়ার হেলুসিনেশন হয়েছে ।    আমি চার্জার অফ করে বিছানায় শুয়ে  তাকে জিজ্ঞেস করলাম ,  আপনার কি এখন হেলুসিনেশন হচ্ছে ?   না ।   আপনি কি আতরের গন্ধ পাচ্ছেন ? পাচ্ছি ।  এর ব্যাখ্যা কী দিবেন ? এর ব্যাখা হল ,  জানালার ওপাশে কেউ আতরের শিশি রেখে গেছে ।   জানালার পিছনে ঘন জঙ্গল ।  বুনো অর্কিডে ঢাকা মাজার ।  অবাক হয়ে বললাম ,   কেন ?  যেন আমরা ভয় পাই ।  কাজী বাড়ির প্রোপার্টির ওপর অনেকের চোখ ।  এখন ঘুমান তো ।  অনেক রাত হয়েছে ।  পরদিন সকালে ঘুম ভাঙল যখন ।  মোবাইলে দেখি ,  আটটা বাজে । ঘরে অধ্যাপক নেই ।   উঠে বারান্দায় এলাম ।  ঝকঝকে রোদ ।  দীঘির  টলটলে জল ।  রেলিংয়ে কয়েকটি কবুতর বাকুম বাকুম করছিল ।  কাছে যেতেই উড়ে পালাল ।  দেখি  নীচে   লায়লা আর অধ্যাপক কাজী রফিকুল হক দাঁড়িয়ে এক  বুড়ির কথা বলছে ।   কে এই বুড়ি ?   শ্যামল  কে দেখলাম  ওর ঘরের সামনে  আর্জেটিনার জার্সি পরে চেয়ারে বসে আছে ।  কোলে ল্যাপটপ ।  পাশে তানিয়া বসে কী যেন আঁকছে ।  আমি চেয়ারে বসলাম ।  বললাম ,  শান্ত আর ফারহান এখনও ওঠেনি না ? শ্যামল বলল ,  না  ওরা পিছনের জঙ্গলে গেছে ।   আতরের গন্ধ তাহলে ওরাও পেয়েছে ।  শান্ত আর ফারহান বুদ্ধিমান ।  বুঝলাম অভিযান শুরু হয়ে গেছে ।  লায়লা আর অধ্যাপক  ফিরে এল ।   লায়লার মুখ কালো ।  বললাম ,  কী ব্যাপার ?  ঐ বুড়ি কে ? বুড়ির নাম  জাহেরা খাতুন ।  ওর সঙ্গেই  কাল বিকেলে কথা বলেছি ।  আজ গরিব মেয়েদের নিয়ে কাজীবাড়িতে মিটিং করার কথা ।  কেউ কাজীবাড়ি আসতে রাজি না ।  বুড়ি এই কথাই  বলতে এসেছিল ।  ধ্যাত !  এই রোদের মধ্যে এখন  বাড়ি বাড়ি ঘুরতে হবে ।   কীর্তন মিঞা পরোটা ,  হালুয়া ,  বেগুনি ভাজি ,  ডিম পোচ নিয়ে এল ।  শ্যামল দেখলাম ওর অপটিমাস দিয়ে কীর্তন মিঞার  ছবি তুলে নিল ।  শ্যামলের মুখে গভীর চিন্তার ছাপ । নাশতার পর দেখলাম কীর্তন মিঞা  চা - টাও ভালো বানায় ।  ভাবলাম ,  বুড়ো  যখন এবাড়িতে থাকে তাহলে কি সে  মামদো ভূত দেখেনি ?    শ্যামল তানিয়াকে বলল ,  তোমার গাড়ির চাবিটা  দাও তো তানিয়া ।  লায়লা বলল ,  আজ ভর্তা ডে ।  ইয়াং জেনারেশন কে ভর্তা খাওয়াতে হবে ।  বলে লায়লা চলে গেল  গ্রামে ।  ওর সঙ্গে অধ্যাপক কাজী রফিকুল হক  ।  কীর্তন মিঞাকে বাজারের টাকা দিলাম । তানিয়া ওর ঘরে নিয়ে চাবি এনে দিল ।  শ্যামল উঠে ওর  ঘরে  ঢুকল ।  ওকে ভীষণ গম্ভীর দেখাল ।  পালঙ্কের ওপর বওস গোলাপি ট্রাঙ্কটা খুলে বসল ।  জিনিসটার ভিতরটা  টাইপ রাইটারের মত ,  তবে ডিসপ্লে আছে ।  আমি কাল রাতে তানিয়ার ব্যাপারে শ্যামল -  এর মতামত জানতে চাইলাম ।  ও   গম্ভীর কন্ঠে বলল ,  এখন ডিসটার্ব করিস না  লিটু ।  ঘর থেকে বেড়িয়ে এলাম ।  তানিয়া  নদী পাড়ে যাবে বলল ।   দূর্গের  ভিডিও করে চ্যানেল ফর্টি নাইনে জমা দিবে ।  আমি গেলাম ওর সঙ্গে ।   দুপুরে ফিরে শ্যামল কে ঘরে পেলাম না ।  পালঙ্কের ওপর একটা চিরকূট ।   ‘ লিটু ,  আমি বাইরে আছি ।  কাল সকালে ফিরব ।    কীর্তন মিঞা জিজ্ঞেস করে ,  সেই ছাবে কই ?   বললাম ,  বাইরে গেছে ।  কাল আসবে ।  কীর্তন মিঞা মুখে দেখি দুশ্চিন্তার ছাপ পড়ল ।   লায়লারা ফিরল ।  রোদে ফরসা মুখ লাল ।  খেতে বসে আমার চক্ষু চড়ক গাছ ।  কীর্তন মিঞা লাউয়ের বিচি ও টাকি মাছের ভর্তা ,  কচু নারকেল ভর্তা ,  বেগুন টমাটো ভর্তা ,  পুঁটি শুঁকির ভর্তা  করেছে ।  লায়লা খেতে  খেতে বলল ,  গ্রামের মানুষের ব্যবহার মুগ্ধ করে ।  জাহেরা খাতুন ছেলের বন্ধু সাহাপাড়ার সাধন ।  আমি কাজীবাড়ির মেয়ে বলে আমাদের নাড়ু আর লাড্ডু খাওয়াল ।  ডাব পেড়ে খাওয়াল ।  ঝাল ভর্তা ।  তানিয়ার নাক দিয়ে পানি পড়ছিল ।  লায়লা বলল ,  আহা ,  তানিয়া ।  অত ঢং করো না ।   ঝাল লাগলেও খাও ।  ভর্তাভাজি হল বাংলার ঐতিহ্য ।  তোমরা খাও না বলে এসব হারিয়ে যাচ্ছে ।  রাতে আর মামদো ভূতের প্রসঙ্গ তোলা  হল না  ।   অবশ্য বারবিকিউ হল ।  লায়লাই রাঁধল ।  রসুন দিয়ে ভুনা রুই মাছের পেটি ,  আস্ত রসুনে কই মাছের দোপেয়াঁজা ,  পাঙ্গাস মাছের ডিম ভুনা ,  লাউ দিয়ে মুগডাল ,   রসুনের আচার এবং খিরসা ।   খাওয়ার পর ঠিক হল -  আজ  রাতে মামদো  ভূত দেখার জন্য আমরা ছাদে থাকব ।   লায়লা আর অধ্যাপক এসব  ‘ সিলি কাজে ’  থাকতে রাজি হলেন না ।  রাত একটার মতন বাজে ।  ছাদে পূর্ণিমার  অথই ঢল ।  আমি ,  তানিয়া ,  শান্ত ও ফারহান নাড়িকেল গাছের ছায়ায় মিশে ছাদের কিনারে দাঁড়িয়ে আছি ।  বেশিক্ষণ অবশ্য  অপেক্ষা করতে হল না ।  শিশুগাছের পাশ দিয়ে কী একটা বেঁটে মতন থলথলে বিদঘুটে জীব বেড়িয়ে এল ।   মাথায়  শিং ।  মিশমিশে কালো শরীর ।  পরনে  লেংটি ।  এই জীবটার ছবিই তানিয়া আজ সকালে আঁকছিল ।  তানিয়া  ফিসফিস করে বলল ,  দেখেছ ,  তখন  বললাম না ।  শান্ত তানিয়ার মুখ চাপা দিল । তার কারণ দীঘির দিক থেকে  আরেকটি  শিংঅলা মামদো ভূত বেরিয়ে এল ।  ওটা দেখেই প্রথমটি উলটে মাটিতে পড়ে গেল ।  কি ব্যাপার ?  আমরা দৌড়ে নিচে নেমে এলাম ।  নীচে নেমে তানিয়া চেঁচিয়ে উঠল -  আরেকটা কই ?  যেটি পরে এল ।  নেই তো ।  মিলিয়ে গেছে ।  আমাদের হইচই শুনে লায়লা আর অধ্যাপক কাজী রফিকুল হক নীচে এল  ।  আমি অচৈতন্য   মামদো ভূতের  মুখোশ ধরে দিলাম টান ।  লায়লা বলল ,  আরে  !  এতো সাহাপাড়ার সাধন !  জাহেরা খাতুনের ছেলের বন্ধু  ।  আমি কাজীবাড়ির মেয়ে বলে যে আমাদের নাড়ু –  লাড্ডু খাওয়াল । কাজী রফিকুল হক  বললেন ,  ঘটনা কি ?  ঘটনা হল জমিদার কৃষ্ণধন রায়ের গুপ্তধন ।   পিছনে শ্যামল কন্ঠস্বর ।  চমকে ফিতে তাকাই ।  শ্যামল ।  পরনে  কালো টিশার্ট আর কালো গ্যাবার্ডিনের প্যান্ট । হাতে সেই গোলাপি রঙের টিনের ট্রাঙ্ক ।   শ্যামল বলল - এই সাধনই দিন কয়েক আগে নরসিংদীতে  আমার আর লিটুর বন্ধু অধ্যাপক মনোরঞ্জন  রায়ের বাড়ি ডাকাতি করেছে ।   আমি গতকাল নরসিংদি গিয়ে মনোরঞ্জন - এর সঙ্গে কথা বলে সব জানতে পারলাম ।  জমিদার কৃষ্ণধন রায়  মুন্সিগঞ্জ থেকে কয়েক ঘর সাহা পরিবারকে এই গ্রামে নিয়ে এসেছিলেন । জমিদার কৃষ্ণধন রায়ের ছিল  পাগলটে স্বভাব ।  সোনার অলঙ্কার গড়িয়ে দীঘি খনন করিয়ে তার নীচে পুঁতে রেখেছেন ।   এমন একটা মিথ সাহাপাড়ায় আজও প্রচলিত ।  সাধন মিথটা বিশ্বাস করত ।  আমাদের  বন্ধু মনোরঞ্জন  রায় জমিদার কৃষ্ণধন রায়ের বংশের ।  সাধন বিশ্বাস করত  মনোরঞ্জন  রায়ের কাছে গুপ্তধনের একটা  নকশা আছে ।  নকশার জন্যই  ডাকাতি করে সে ।  আর এ দিকে ,  মামদো ভূতের ভয় দেখিয়ে সবাইকে কাজীবাড়ি থেকে দূরে রাখে ।   আমি বললাম ,  ও ।  এখন সব বুঝলাম ।  তা দ্বিতীয় মামদো ভূতট কি তুই বানালি ? হুমম । কি করে ?  তোর ওই গোলাপি টিনের ট্রাঙ্ক -  মানে   অ্যান্টি মেটার জেনারেটর ডিভাইস দিয়ে ? হুমম ।  এএমজিডি দিয়ে ।  দ্বিতীয়টা ছিল সাধনের এন্টি ম্যাটার ।  ওটা না দেখলে সাধন অজ্ঞান হত না ।  মানে সে মামদো ভূত সেজে এসে মামদো ভূত দেখেই চিত ।      সবাই হেসে ওঠে ।  ফারহান বলল ,  ওহ্ ,  স্যার ।  তাহলে সত্যি  কৃষ্ণধন রায়ের গুপ্তধন   পাওয়া যাবে না ?  শ্যামল বলল , না  ।  কেন ? যা মনে হয় ,  ওসব আগেই স্থানীয় প্রভাবশালীরা বের করে নিয়ে গেছে । মনে রেখ ,  গুপ্তধনের নকশা  কখনও এক কপি থাকে না ।   বলে হাতঘড়ি  দেখল  শ্যামল ।  বিরক্ত হয়ে বলল ,  কী ব্যাপার এখনও পুলিশ আসছে না কেন ?  ওদের কখন ফোন করেছি ।  






সাংখ্য থেকে বাউল :  বাংলার দার্শনিক উত্তরাধিকার



                         বাংলার দার্শনিক ঐতিহ্য হাজার বছরের পুরনো ।   দীর্ঘ পথ পরিক্রমা শেষ করে বাংলার দার্শনিক চিন্তাধারা ষোড়শ শতকের বাউলমতে পরিপূর্ণতা লাভ করেছে ।  এর পর   সেটি  উনিশ শতকে পৌঁছে  যেন লালনের গানের বাণীতে তার শেষ যতিচিহ্ন এঁকেছে ।   লালনের  যে গান সাংখ্য ,  তন্ত্র ,  যোগ ,  বৌদ্ধ সহজিয়া ,  সুফি ও বৈষ্ণব ধর্ম  - এই ছ ’ টি সমৃদ্ধ ও সুগভীর মরমি চিন্তাধারা আত্বস্থ করে এরই মধ্যে  গভীরতরো এক আধ্যাত্বিক স্তরে উন্নীত হয়েছে ।  বাংলার দার্শনিক চিন্তাধারার  নিগূঢ় বক্তব্যটি  যেন লালন -  এর গানে যথার্থভাবেই প্রতিফলিত ।  সাংখ্য ,  তন্ত্র ,  যোগ ,  বৌদ্ধদর্শন ,  সুফি ও বৈষ্ণব  - প্রভৃতি সমৃদ্ধ চিন্তাধারার সংর্স্পশে ঋদ্ধ হয়ে বাংলার দার্শনিক ঐতিহ্য  আজ বাঙালির স্বকীয় ভাবরাজ্যে  অতুল এক মানসসম্পদে  রূপ লাভ করেছে ।  
প্রাচীনকালেই  বাংলার দার্শনিক ভাবনাটির উদ্ভব ও বিকাশ বাংলার তত্ত্বানুসন্ধিৎসু চিন্তাশীল সমাজে  ।    তবে  ‘ দর্শন ’  শব্দটি বাংলার চিন্তাজগতে তেমন প্রয়োগ হয় না ।  দার্শনিক চিন্তাধারা বাংলায়   ‘ ভাব ’  নামে পরিচিত ।  বাংলার ভাব বৈশিষ্ট্যের দিক থেকে  একই সঙ্গে বিশ্বাসী ও সংশয়ী ,  চরিত্রে নারীবাদী ,  দায়বদ্ধতার দিক থেকে  জাতপাত ও সামাজিক বৈষম্যের ঘোর বিরোধী ।  এ কারণে বাংলার ভাব কেবলই  বাংলার সচেতন চিন্তাশীল মানুষের অবাধ কল্পনার রাজ্যে সীমাবদ্ধ থাকেনি বরং সে হয়ে উঠেছে অসাম্যের বিরুদ্ধে নিরন্তর এক  দ্রোহী কন্ঠস্বর  ।   লালনকে এজন্যেই আমরা দেখেছি একতারার বদলে শোষিত কৃষকের পক্ষে  হাতে  লাঠি তুলে নিতে !  
বাংলার দর্শনচিন্তার গোড়ায় রয়েছে  সাংখ্য ,  তন্ত্র ও  যোগ - প্রভৃতি প্রাচীন লোকায়ত ভাবনার জটিল চিন্তজাল ।  সাংখ্যা ,  তন্ত্র ও যোগ দর্শনের প্রাথমিক সূত্রপাত হয়েছিল  প্রাচীন বাংলার সেই আদিম সমাজে -  সেই অনার্য নিষাদ - কিরাত - এর চিন্তাচেতনায় ।  তবে সাংখ্য বিশুদ্ধ দর্শন হলেও  - তন্ত্র ও যোগ দর্শনের ধর্মীয় সংশ্লিষ্টতা রয়েছে ।  তবুও এ দুটি চিন্তাধারার যথার্থ দার্শনিক ভিত্তিও রয়েছে । 
সে যাই হোক ।  ঐতিহাসিকগণ মনে করেন ,  ইরান থেকে ১৫০০ খ্রিস্টপূর্বের  দিকে  দলে দলে  বৈদিক আর্যরা ভারতবর্ষের পশ্চিম সীমানায় প্রবেশ করে এবং পরবর্তী দেড় হাজার বছরে পূর্ব দিকে  - অর্থাৎ প্রাচীন বাংলার অভিমূখে  অগ্রসর হয় ।  এই প্রক্রিয়ায়  বৈদিক আর্যরা খ্রিস্টপূর্ব নবম থেকে অস্টম  শতকের দিকে  প্রাচীন বাংলায় অনুপ্রবেশ করে এবং বসতি স্থাপন করে বলে ঐতিহাসিকগণ মনে করেন ।  তবে  বৈদিক আর্যরা বাংলায় সম্পূর্ণভাবে আর্যায়ণে ব্যর্থ হয় ।  কেননা ,  বাংলার সাংখ্য ,  তন্ত্র ও  যোগ দর্শন  আর্য ধর্মভাবনাকে প্রভাবিত করে এবং প্রাচীন বাংলার অনার্য জনগোষ্ঠী বৈদিক দেবতাকে গ্রহন না - করে তারা অনার্য দেবতা শিবকে আঁকড়ে থাকে ।  তা ছাড়া  অনার্য বাঙালির রক্তের মধ্যে রয়েছে - তত্ত্বানুসন্ধিৎসা ।  পরবর্তীকালে সাংখ্য ,   তন্ত্র ও যোগ এর ধারণার মাধ্যমে আর্যবৈদিক ধর্মভাবনা অনেকখানিই বদলে দিয়েছিল । 
সাংখ্য দর্শনের প্রবর্তক কপিল ।  তাঁর  সময়কাল খ্রিস্টপূর্ব ৮০০ ।  ইনি প্রাচীন বাংলার একজন অত্যন্ত মেধাবী চিন্তাবিদ ছিলেন  ।  এ প্রসঙ্গে   " গঙ্গা :  তত্ত্ব ও তথ্য "  বইতে তপোব্রত সান্যাল লিখেছেন :   ‘  প্রাচীনকালের লেখকরা বঙ্গকে   উপেক্ষা করলেও মহামুনি কপিলের সঙ্গে গঙ্গার সম্পর্কে কে মান্য করেছেন ।  সাংখ্য - দর্শনের প্রবর্তক কপিল যে বঙ্গবাসী ছিলেন ,  তার প্রমান আছে ।  সাংখ্যই ভারতের প্রাচীনতম দর্শন ।  বৌদ্ধধর্মের মূলতত্ত্বের উৎসও এই সাংখ্যদর্শন ।  বস্তুত ,  বুদ্ধের দু ’ জন গুরুই ছিলেন সাংখ্যমতাবলম্বী ।  সনাতন ধর্মাবলম্বী আর্যশাস্ত্রীরা কপিলের লোকায়ত সাংখ্যশাস্ত্রকে কখনোই মেনে নেন নি ,  কারণ কপিল বেদকে প্রমাণ বলে স্বীকার করেননি ।  মনে হয় এই কারণেই বৌদ্ধ - অধ্যুষিত বঙ্গ আর্যদের দ্বারা অবহেলিত হয়েছে ।  ’   ( পৃষ্ঠা ১৬ )  ।  
বিশ্বজগতের উদ্ভব কেন হয়েছে ?  কপিল তাঁর মতো করে তারই ব্যাখ্যা করতে চেয়েছেন ।   তিনি মনে করতেন ,  বিশ্বজগতের উদ্ভব  কীভাবে হল  - সেটি ব্যাখ্যার জন্য  " পুরুষ "   ও  " প্রকৃতি "  সম্বন্ধে জ্ঞানলাভই যথেষ্ট ।  যে কারণে  বিশ্বজগতের উদ্ভব ব্যাথ্যা করার জন্য   ঈশ্বর - কল্পনা অপ্রয়োজনীয় ।  এ কারণেই  সাংখ্য দর্শনের  মূল বিষয় হল :  পুরুষ ও প্রকৃতি ।  প্রকৃতি হল আদিবস্তু  ।  প্রকৃতিই বিশ্বজগতের সূক্ষ্ম এবং স্থূল বস্তুর উদ্ভবের কারণ ।  তবে  প্রকৃতি অচেতন অর্থাৎ চেতনাশূন্য ।  প্রকৃতি বিশ্বজনীন ,  সূক্ষ্ম বস্তু ,   ( অপ্রকাশিত অর্থে )  যা স্থান ও কালে নির্ধারিত হয় ।   অপরদিকে   পুরুষ  হল -  আত্মা ।  পুরুষ  সর্বব্যাপী ,  চেতন ,  সর্বত্রগামী ,  কিন্তু গতিহীন বা অনঢ় ,   অপরিবর্তনীয় ,   অবস্তুগত এবং আকাঙ্খাহীন ।  পুরুষ প্রকৃতিকে  প্রভাবিত করে । 
প্রকৃতি তিনটি গুণের সমন্বয় ।  স্বতঃ রজঃ এবং তমোঃ ।  স্বতঃ হল সুখ ।  রজঃ হল গতিময়তা  এবং তমোঃ অজ্ঞাতা এবং নিষ্ক্রিয়তা ।  কপিলের একটি উক্তি হল -   ‘ প্রকৃতি ত্রিগুণাত্বক চঞ্চলা ,  পুরুষ অপ্রধান ।  ’  অপ্রধান অর্থে নিষ্ক্রিয় ।   কেননা উল্লেখ করেছি :  পুরুষ হল - অনঢ় ,  অপরিবর্তনীয় ,   অবস্তুগত এবং আকাঙ্খাহীন ।  
সে যাই হোক ।    পুরুষ - এর অভিজ্ঞতার মাধ্যমেই প্রকৃতি প্রকাশ পায় ।  এই বিষয়টি ঘটে এভাবে - বিশ্বজগতে বিবর্তন প্রক্রিয়া সূচিত হয় তখনই যখন পুরুষ প্রকৃতির  সংস্পর্শে আসে   ( যেমন চম্বুক লোহার গুঁড়োকে টানে )  ।  যে পুরুষ আগে ছিল চেতনা  বিশুদ্ধ এখন প্রকৃতির সংস্পর্শে এসে উঠল প্রকৃতিকেন্দ্রিক ।  এতে করে বোধির  ( আধ্যাত্বিক চেতনার )  উদ্ভব এবং বিবর্তন ঘটতে থাকে ।  এর পর বিবর্তন ঘটে অহংচেতনার বা অহংকারের ।  এই অহংচেতনা অনেকটা ভ্রান্ত ধারণা বশতই আরোপিত হয়  পুরুষের ওপর  ।  কারণ এতে মনে হয় যেন পুরুষের অস্বিত্বের মূলে  অহংই রয়েছে  ।  
অহংকার এরপর  পাঁচটি স্থূল বস্তু তে ভাগ হয়ে যায় ।  যেমন :  স্থান ,  অগ্নি ,  বায়ূ ,  মৃত্তিকা এবং  জল । অহংকার  এরপর আবার পাঁচটি উপাদানে বিভক্ত হয় ।  যেমন ,   শব্দ ,  স্পর্শ ,  দৃষ্টি ,  স্বাদ ও  গন্ধ ।  এতে অনুভূতির পাঁচটি উপাদান যা দিয়ে শোনা ,  স্পর্শ করা ,  দেখা ,  স্বাদ গ্রহন ,  গন্ধ পাওয়া - এসব সম্ভবপর হয় ।  একই সঙ্গে   কথা বলা ,   কোনও কিছু ধরা ,   চলা ফেরা ,   প্রজনন এবং অপসারণ -  এসব ক্ষমতাও তৈরি হয়  ।  একই সঙ্গে মন ও চিন্তারও উদ্ভব হয় ।  এসবের বিন্যাস ও সমন্বয়ই বিশ্বজগতের উদ্ভব ও সেটি প্রবাহমান থাকে । 
 সাংখ্য দর্শনের পর প্রাচীন বাংলায় উদ্ভব হয়েছিল তন্ত্রের  ।  তন্ত্র অবশ্য প্রাচীন  বাংলার আদিম অধিবাসী সেই  নিষাদ - কিরাতের চিন্তাচেতনায় প্রাথমিক স্তরেই ছিল ।  এ প্রসঙ্গে ড .  আহমদ শরীফ লিখেছেন ,   ‘ বৈদিক ভাষায় দেশী শব্দ যেমন গৃহীত হয়েছে ,  তেমনি যোগপদ্ধতিও হয়েছে প্রবিষ্ট ।  বস্তুত এই দ্বিবিধ প্রভাব ঋগে¦দেও সুপ্রকট ।  তা ছাড়া দেশী জন্মান্তরবাদ প্রতিমা পূজা ,  নারী ,  পশু ও বৃক্ষ - দেবতার স্বীকৃতি ,  মন্দিরোপসনা ,  ধ্যান ,  কর্মবাদ ,  মায়াবাদ এবং প্রেততত্ত্ব দেশী মানস প্রসূত ।  কাজেই যোগ ও তন্ত্র সর্ব ভারতীয় হলেও অষ্ট্রিক ,  নিষাদ ও ভোট  - চীনা কিরাত অধ্যূষিত বাঙলা - আসাম - নেপাল অঞ্চলেই হয়েছিল এসবের বিশেষ বিকাশ ।  যোগীর দেহশুদ্ধি এবং তান্ত্রিকের ভূতশুদ্ধি মূলত অভিন্ন ও একই লক্ষ্যে নিয়োজিত ।  বহু ও বিভিন্ন মননের ফলে ,  কালে ক্রমবিকাশের ধারায় সাংখ্য ,  যোগ এবং তন্ত্র  - তিনটে স্বতন্ত্র দর্শন ও তত্ত্বরূপে প্রতিষ্ঠা পায় ।  এবং প্রাচীন ভারতের আর আর ঐতিহ্যের মতো এগুলি আর্যশাস্ত্র ও দর্শনের মর্যাদা লাভ করে ।  ’  ( বাঙলা বাঙালি ও বাঙালীত্ব; পৃষ্ঠা , ৪১ ) 
তন্ত্রের একটি অন্যতম সিদ্ধান্ত হল  -  ‘ ব্রহ্মান্ডে য গুণাঃ সন্তি তে তিষ্টন্তি কলেবরে ’  ।   এর মানে  - যা আছে ভান্ডে  ( মানে শরীরে / মানবদেহে )  তাই আছে বিশ্বভ্রহ্মান্ডে বা ইউনিভার্সে  ।  ড . আহমদ শরীফ একবার মন্তব্য করেছিলেন :    ‘ বাঙালির ধর্মতত্ত্বে পাপ - পুন্যের কথা বেশি নেই ।  অনেক বেশি রয়েছে জীবন রহস্য জানবার বুঝবার প্রয়াস ।  ’   ( বাঙলা বাঙালি ও বাঙালীত্ব :  আহমদ শরীফ পৃষ্ঠা; ৪৮ )  পন্ডিতের এ কথা একালেও সত্য  -  সেই আদিম নিষাদ - কিরাত কালেও সত্য ।  
প্রাচীন বাংলার সেই আদিম নিষাদ - কিরাত প্রাকৃতিক শক্তিকে চৈতন্যময়ী মনে করেছিল ।  কিন্তু ,  শক্তি কি ?   বিশ্বজগতে সবই তো শক্তির সমাহার ।  তন্ত্র  শক্তিকে চৈতন্যময়ী মনে করে ।   বিজ্ঞান প্রাকৃতিক শক্তিতে  নিয়ন্ত্রণ করতে চায় ।  তন্ত্র সেরকম চায় না ।  তন্ত্রসাধক  মনে করেন যে সে যদি  চৈতন্যময়ী শক্তির অনুগত থাকে তাহলে  চৈতন্যময়ী শক্তির কৃপায় কল্যাণ সাধিত হতে পারে ।  এখানে আরও বলে রাখি যে আর্যদের বৈদিক মত হল ঋষিজ  .  .  . তার মানে দার্শনিক বা  ফিলোসফিক্যাল ।  এ কারণে মানবকল্যাণে এর ভূমিকা পরোক্ষ ।  অন্যদিকে তান্ত্রিকমত মুণিজ বা বিজ্ঞান ভিত্তিক হওয়ায় জগৎসংসারে জীবজগতে এর প্রভাব প্রত্যক্ষ ।   দর্শনের সামগ্রিক দৃষ্টি এবং তন্ত্রমতের খন্ডিত বা বৈজ্ঞানিক দৃষ্টি একত্রিত হলেই জ্ঞান সম্পূর্ণ হয় ।  বেদের যজ্ঞ এবং তন্ত্রের পূজা সম্মিলিত ভাবে সনাতন হিন্দুধর্মকে সামগ্রিক ভিত্তি দিয়েছে ।   ( দ্র .  রনজিৎ কর ।  সনাতন ধর্ম :  মত ও মতান্তর ।  পৃষ্ঠা; ৭৪ )  
এবার তান্ত্রিক মত ও আর্যবৈদিক মতের কিছু পার্থক্য উল্লেখ করি ।  আর্যদের বৈদিকমত পুরুষতান্ত্রিক; পক্ষান্তরে অনার্যদের তান্ত্রিক মত মাতৃতান্ত্রিক ।  তান্ত্রিক মত মাতৃতান্ত্রিক; কেননা প্রাচীন বাংলায় আদিম কিরাত  এবং নিষাদদের সমাজটি গড়ন ছিল মাতৃতান্ত্রিক ।  প্রথমে কিরাত / নিষাদরা ছিল শিকারী ।  অরণ্যে ফলমূল কুড়োত ।   পরে হাতিয়ারের উন্নতি হলে তারা  বনভুমি সাফ করে  ।  এভাবে ওদের  উত্তরণ ঘটে  কৃষিজীবনে  ।  পশ্চাৎপদ কৃষিযন্ত্রের কারণে   কৃষিজীবন ছিল অনিশ্চিত ।  ওদিকে গোত্রের জনসংখ্যা বাড়ছিল ।   কাজেই অদৃশ্যলোকের ওপর নির্ভর করা ছাড়া উপায় ছিল না ।  সেই আদিম কিরাতনিষাদের সমাজটি  মাতৃতান্ত্রিক  বলেই অদৃশ্য প্রকৃতির অদৃশ্য শক্তিটিও ছিলেন একজন দেবী ।  বাঙালিসমাজে পরবর্তীকালে ওই দেবীই কালী ,  কামেশ্বরী ভীমাদেবী জগদ্বাত্রী গন্ধেশ্বরী অন্নপূর্ণা বাসুলি বিপদনাশিনী সন্তোষীমাতা এবং দূর্গা প্রভৃতি নামে প্রতিভাত হয়েছেন ।  
 মনে রাখতে হবে নারীবাদী তন্ত্রের দেবী দূর্গা -  কালী -  বাসুলী হলেও  কিন্তু
তন্ত্রের কেন্দ্রে রয়েছেন শিব ।  তন্ত্রমতে  শিব তাঁর শক্তি পেয়েছে কালীর কাছ থেকে ।  আবার শিব -  এর রয়েছে পৃথক নিজস্ব শক্তি ।  শিব আবার অনার্য দেবতা ।  এমনই বিচিত্র সব চিন্তায় তন্ত্রের ইতিহাস আচ্ছন্ন ।  
সে যা হোক ।   তন্ত্র থেকে তত্ত্ব ।  তন্ত্রের  বৈশিষ্ট্য বা উদ্দেশ্য হল তত্ত্বের সিদ্ধান্তকে জীবনের  কর্মক্ষেত্রে রূপদান করা ।  কাজেই তন্ত্রের প্রচারের মাধ্যম ছিল আচরন বা থিউরি নয় প্রাকটিস ।   তন্ত্রমতে নারী জগতের আদি কারণ ।  আদি মাতৃতান্ত্রিক নিষাদসমাজে তন্ত্রের উদ্ভব বলে এমনটা ভাবাই স্বাভাবিক ছিল  ।  তন্ত্রমতে পুরুষ শক্তিলাভ করে নারীশক্তি থেকে ।  শিব শক্তি লাভ করেছেন গৌড়ীর শক্তি থেকে ।  তবে শিবের নিজস্ব শক্তিও স্বীকৃত ।  তন্ত্রসাধনার মূল উদ্দেশ্য হল -  দেবীরূপীনি প্রকৃতিক শক্তির সাধনা করে শিবত্ব লাভ তথা শক্তিমান হওয়া ।  তন্ত্রমতে কেন নারী জগতের আদি কারণ ?  ঈশ্বর নিরাকার ।  রূপহীন ।  যে কারণে প্রাচীন বৈদিক আর্যরা ঈশ্বরের রূপ বর্ণনা করেছেন এভাবে - রূপংরূপ বিবর্জিতস্য ভবতো ধ্যানেন যদবর্ণিতং ।   এর মানে -  হে রূপহীন ঈশ্বর !  ধ্যানে তোমার রূপ বর্ণনা করেছি ।  তন্ত্রমতে নারী জগতের আদি কারণ এই জন্য যে এই নিরাকার রূপহীন ইশ্বরকে যখন নারী ভাবা হয় তখন ঈশ্বরের মাহাত্ম ক্ষুন্ন হয় না ।  কাজেই ভক্তের মানসিক প্রবনতার ওপরই মাতৃমূর্তির রূপটি কল্পিত হয়েছে ।  যে কারণে বলা হয়েছে  -  ‘ সাধকানাং হিতার্থায়ৈ ব্রহ্মণে রূপকল্পনা ’  এর মানে সাধকের হিতের জন্য ঈশ্বরের রূপ কল্পনা করা হয়েছে ।  
যোগ দর্শন প্রসঙ্গে ড .  আহমদ শরীফ লিখেছেন :   ‘ যোগ আদিম অস্ট্রিক  ( নিষাদ )  -  কিরাত মনন  - উদ্ভূত ।  ’   ( বাঙলা বাঙালি ও বাঙালীত্ব :  ; পৃষ্ঠা , ৪১ )  তবে পরবর্তী পর্যায়ে যোগ আরও পরিশ্রুত হয়েছে ।  যোগের মূলে অনার্য দেবতা শিব ।  গোরক্ষ বিজয় থেকে পাঠ করা যাক - 
 মুন্ডে আর হাড়ে তুমি কেনে পৈর মালা
ঝলমল করে গায়ে ভস্ম ঝুলি ছালা । 
পুনরপি যোগী হৈব কর্ণে কড়ি দিয়া ।    ওপরের যোগীর  ছবিটি আসলে অনার্য শিবেরই ছবি ।  এবং কড়ি জিনিসটা  অস্ট্রিক নিষাদ /  কিরাতের উপচার  ( উপকরণ )   ।  আমাদের মনে রাখতে হবে নারীবাদী তন্ত্রের কেন্দ্রেও রয়েছেন অনার্য দেবতা শিব ।  সে যাই হোক ।  
প্রাচীন বাংলার যোগসাধকগণ শরীরের চৈতন্যকেই প্রাণশক্তি বা আত্মা মনে করতেন ।  দেহের বাইরে চৈতন্য সম্ভব নয় ।  সুতরাং শরীর সম্বন্ধে কৌতূহলী হয়েছে ।   ( পাঠক এই সুপ্রাচীনভাবনাকে বাউল দর্শনের ভিত্তি মনে করতে পারেন ?  )  দেহকে বোঝা ও একে নিয়ন্ত্রন করে ইচ্ছে মতন পরিচালিত করা যোগ সাধনার অন্যতম ভিত্তি ।  কায়া  মানে শরীর ।  কায়সাধন মানে শরীরের সাধনা ।  ‘  কায়সাধন অতি প্রাচীন দেশী শাস্ত্র ,  তত্ত্ব ও পদ্ধতি ।  ’  ( বাঙলা বাঙালি ও বাঙালীত্ব :  আহমদ শরীফ পৃষ্ঠা ৪৩ )  
প্রাচীন বাংলার সেই আদিম নিষাদ - কিরাত প্রাকৃতিক শক্তিকে চৈতন্যময়ী মনে করেছিল ।   সেই চৈতন্যময়ী শক্তি কি কেবল প্রকৃতিতেই বিরাজ করে ?    না ।  চৈতন্যময়ী শক্তি সর্বত্র বিরাজমান ।  মানবদেহে ?  অবশ্যই ।   প্রাচীন বাংলার বাঙালি যোগীগণ শরীরের ভিতর  যে চৈতন্যকেই প্রাণশক্তি বা আত্মা মনে করতেন তিনিই সেই চৈতন্যময়ী  ।  এই মানবচৈতন্য সেই শক্তিরই একটি রূপ ।  দেহের বাইরে চৈতন্য সম্ভব নয় বলেই  জীবন রহস্য জানবার ও বুঝবার প্রয়াস  প্রাচীন বাংলার বাঙালি যোগীগণ  শরীর সম্বন্ধে কৌতূহলী হয়ে উঠেছিলেন এবং এভাবে সেই সুপ্রাচীন কালেই বাউল দর্শনের ভিত্তি স্থাপন করেছিলেন ।  দেহকেন্দ্রিক চিন্তা   ছান্দোগ্য উপনিষদেও রয়েছে ।    ‘ এই পৃথিবীতে দেহেরই পূজা করিবে ,  দেহেরই পরিচর্যা করিবে ।  দেহকে মহীয়ান করিলে এবং দেহের পরিচর্যা করিলেই ইহলোক ও পরলোক - এই উভয়লোকই লাভ করা যায় ।  ’   ( বিরোচন ।  ৮ / ৮ / ৪ ) 
এভাবে বাউলধর্মের ভিত্তি রচিত হয়েছিল ।  
গৌতম বুদ্ধের সময়কাল খ্রিস্টপূর্ব ষষ্ট শতক ।  ওই সময়ে  অর্থাৎ বুদ্ধের সময়কালে ভারতবর্ষে সাংখ্য দর্শনের ব্যাপক চর্চা ছিল ।  আগেই একবার উল্লেখ করেছি - বৌদ্ধধর্মের মূলতত্ত্বের উৎসও এই সাংখ্যদর্শন ।  বস্তুত ,  বুদ্ধের দু ’ জন গুরুই ছিলেন সাংখ্যমতাবলম্বী ।   যা হোক ।   বুদ্ধ তাঁর  ‘ ধম্ম ’  প্রচার করতে প্রাচীন বাংলায় এসেছিলেন ।  বাংলায় ততদিনে আর্যায়ণ সম্পন্ন হয়ে গিয়েছিল ।    তার মানে বুদ্ধ প্রাচীন বাংলার বৈদিক পরিবেশে তাঁর  ‘ ধম্ম  ’ প্রচার করেছিলেন ।  
বৌদ্ধদর্শনের মূল হল -   দুঃখবাদ ,  দয়াশীলতা ও শূন্যতার ধারণা ।  বুদ্ধ মনে করতেন মানবদেহের  উপাদান বা স্কদ্ধ হল পাঁচটি ।   ( ১ )  রূপ : বস্তুগত উপাদান; ( ২ )  বেদনা :  অনুভূতিগত উপাদান;  ( ৩ )  সংজ্ঞা :  অভিজ্ঞতা লব্দ উপাদান; ( ৪ )  সংস্কার :  মানসিক উপাদান;  ( ৫ )  বিজ্ঞান :  চৈতন্যময় উপাদান ।  এই পাঁচটি উপাদান মানব সত্তা গঠন করে ।  বুদ্ধ মনে করতেন ,  এই উপাদানগুলি আত্মাবিহীন  ( অনাত্ব ) ; অচিরস্থায়ী  ( অনিত্য )  এবং অকাম্য  ( দুঃখ )  ।  বুদ্ধ বিশ্বাস করতেন - যিনি উপাদান সমূহের মধ্যে আত্মার অনুপস্থিতি উপলব্দি করেন ,  তিনি জানেন যে ব্যক্তি হিসেবে তার কোনও প্রকৃত অস্তিত্ব নেই ,  এবং সেই কারণেই তার সঙ্গে তার চারপাশের বস্তজগতের কোনও সর্ম্পক গড়ে ওঠা অসম্ভব । কাজেই জগতে এমন কিছুই নেই যা তাকে আনন্দিত অথবা দুঃখিত করতে পারে । 
এইই হল বৌদ্ধদর্শনের মূলভিত্তি ।  তবে পরবর্তীকালে বৌদ্ধধর্ম মহাযান ও হীনযান - এই দুই ভাগে ভাগ হয়ে যায় ।  বাংলায় মহাযানের বিবর্তন ঘটেছিল ।  মহাযান বৌদ্ধধর্মের অনুসারীগণ  ‘ বুদ্ধত্ব ’  লাভে আগ্রহী ছিলেন ।  এবং তারা ছিলেন  ‘ বোধিসত্ত্ব ’  মতবাদে বিশ্বাসী ।  বোধিসত্ত্ব হলেন তিনি -  যিনি বারবার জন্মগ্রহন করেন এবং অপরের পাপ ও দুঃখভার গ্রহন করে তাদের আর্তি দূর করেন ।  মহাযানী বৌদ্ধধর্মে  কয়েক জন বোধিসত্ত্ব রয়েছেন ।  এঁদের মধ্যে অবলোকিতেশ্বর ,  মঞ্জুশ্রী এবং বজ্রপানি প্রধান ।  মহাযান বৌদ্ধধর্মের  অন্যতম দেবী ছিলেন -   ‘ প্রজ্ঞাপারমিতা ’  ।  প্রজ্ঞাপারমিতা কে বোধিসত্ত্বেরই গুণাবলীর মূর্ত রূপ বলে মনে করা হত ।  তাছাড়া বোধিসত্ত্বদের স্ত্রী  ( বা দেবী )  কল্পনা করা হয়েছিল ।  এই দেবী ছিলেন দেবতাদের প্রকৃত শক্তি ।  দেবতাকে মনে করা হত সুদূর এবং অজ্ঞেয় এবং দেবীকে সক্রিয় মনে করা হত ।  এই মতবাদের বিবর্তনের ফলে বাংলায় তান্ত্রিক লোকায়ত চিন্তাধারার প্রভাবে  উদ্ভব ঘটেছিল বৌদ্ধ সহজিয়া সম্প্রদায়ের ।  চর্যাপদের কবিগণ ছিলেন এই সম্প্রদায়ের অর্ন্তভূক্ত ।   
পাল রাজাদের পৃষ্ঠপোষকতার কারণে  পাল আমলে  ( সপ্তম - দশম শতক )  তান্ত্রিক বৌদ্ধধর্ম বিকাশ লাভ করেছিল  ।  পরবর্তীকালে সেনআমলে  ( একাদশ - দ্বাদশ শতক )  বৌদ্ধ সহজিয়াগণ ব্রাহ্মণ্যবাদের  নির্যাতনের শিকার হয়েছিল ।  ত্রয়োদশ শতকে বাংলায় ইসলামের আগমনের কারণে এই চিত্র একেবারে বদলে যায় ।  তবে বাংলায় মুসলিম রাজশক্তির   আগমনের  তারও আগেই সুফিদের  আগমন ঘটেছিল ।  সেই সময়টা ধরা হয় -  দশম একাদশ শতকে ।  এবং এই আগমন বাংলায় বড় ধরণের  সামাজিক পরিবর্তন সৃষ্টি করেছিল ।  
সুফিবাদ হল ইসলামের মরমি দিক ।   এর উদ্ভব আরবে ইসলামের অভ্যূদয়ের সঙ্গে সঙ্গেই  ।  কোরান শরীফের কয়েকটি নির্দিষ্ট আয়াতে উজ্জীবিত হয়ে সুফিরা অদৃশ্য বস্তু বা ঘয়ব  ( গায়েব )  -   এর সঙ্গে মিলন এবং তার মধ্যে বিলীন  ( ফানা )  হয়ে যেতে চান ।  এই বিলীন হওয়ার জন্য আগি যুগের সুফিরা চারটি পর্যায় নির্দিষ্ট করে ।  ১ ইমান ।   ( অদৃশ্য বস্তুতে বিশ্বাস )  ২ .  তলব ।   ( অদৃশ্য বস্তুর অনুসন্ধান )  ৩ .  ইরফান ।   ( অদৃশ্য বস্তু সম্বন্ধে জ্ঞানলাভ )  এবং ৪ .  ফানা ।   ( অদৃশ্য বস্তুতে বিলীন ।  ) 
পরবর্তীতে এই মূল ধারণার সঙ্গে আরও কিছু ধারণা সংযোজি হয় ।  সে যাই হোক ।  একজন সুফিসাধকের জীবনের একমাত্র উদ্দেশ্যই হল আল্লাহতে বিলীন হয়ে যাওয়া ।  সে উদ্দেশ্য সফল করার জন্য সুফিসাধকদের বেশ কয়েকটি  ‘ মোকাম ’  পার হতে হয় ।  সুফিবাদে   ‘ মোকাম ’  শব্দটির অর্থ হল :   ‘ স্তর ’  ।  সুফিসাধকদের বেশ কয়েকটি  ‘ মোকাম ’  বা  ‘ স্তর ’  পেরিয়ে আল্লহর সঙ্গে একাকার হতে হয় ।  সুফির এই মোকাম সুফিবাদ সম্বন্ধে ধারণা দেয়  ।  সেরকমই কয়েকটি মোকাম হচ্ছে :  ১ /  তওবা :  তওবা করে একজন মানুষ জীবনভর আল্লাহর ইবাদত করার শপথ নেন ।  তওবা করে  তিনি সংসার ত্যাগ করেন; এবং সজ্ঞানে সুফিজীবন বেছে নেন ।   ২ /  জিহাদ :  সুফিরা জিহাদ করেন অন্তরের অশুভ বাসনার বিরুদ্ধে । ৩ /  ওয়ারা :  জীবিকার জন্য কোনও পেশা গ্রহন না করা । ৪ /  জোহদ :  সুখ ভোগ থেকে বিরত থাক । ৫ /  জো ’ ওরক আল - শাইওয়া :  অনাহারে থাকার সময় ধৈর্য ধারণ করা । ৬ /  একিন :   দৃঢ়বিশ্বাস ।  ৭ /  সিদক :  কাজে ও চিন্তায় সমন্বয় ,  সত্যবাদিতা । ৮ /  জিকর  :  আল্লাহর স্মরণ । ৯ /  ফকর :  স্বেচ্ছায় দারিদ্রবরণ । ১০ /  তাসাওফ :  পবিত্রতা রক্ষা করা ।  ১১ /  আদব :  সবার সঙ্গে ভদ্র ব্যবহার করা ।  ১২ /  সফর :  ভ্রমন ।  ১৩ /  শওক :  আল্লাহর সান্নিধ্যের জন্য ব্যাকুল থাকা ।  ১৪ /  মারিফৎ :  মহাজ্ঞান লাভের চেষ্টা করা ।  ১৫ /   ইরাদা :  কর্মফল ত্যাগ করা ।  কারণ ,  সব ঘটছে আল্লাহর ইচ্ছায় । ১৬ মহৎ মৃত্যু :  এর মানে মৃত্যুর জন্য সব সময় প্রস্তুত থাকা ।  
তবে সুফিবাদের তাত্ত্বি¡ক দিকটি বোধগম্য হলেও বাংলার সুফিবাদে গূহ্য জ্ঞান প্রকাশিত হওয়ায়  নানান প্রতীক ও ইঙ্গিতের সমন্বয়ে  জটিল চিন্তায় আচ্ছন্ন হয়ে উঠেছে ।   সেরকমই একটি মারাফতি গান :  
 কামেলিরা কাম করিয়া কোথায় জানি লুকাইছে /   
দুই পাহাড়ের মাঝে মওলায় মসজিদ বানাইছে  .  .  .   কিংবা - 
 দয়ালবাবা কেবলাকাবা আয়নার কারিগর
আয়না বসায়া দে মোর কলবের ভিতর  .  .  . 
 বিষ্ণু প্রাচীন ভারতের বৈদিক দেবতা ।  বিষ্ণু থেকে বৈষ্ণব ।  যারা বিষ্ণুর উপাসনা করেন তারাই তারাই বৈষ্ণব ।  বৈষ্ণব ধর্মের উদ্ভব মূলত  দক্ষিণ ভারতে ।  তবে বাঙালি বৈষ্ণবগণ   শ্রীচৈতন্যদেব   ( জন্ম ১৪৮৪ )  প্রবর্তিত গৌড়ীয় বৈষ্ণব ধর্মের অনুসারী ।  শ্রীচৈতন্যদেব  বাংলায় সুলতানী আমলে  বৈষ্ণব ধর্মের নতুন ভাবে ব্যাখ্যা করে  হিন্দুসমাজে নতুন জীবন দান করেছিলেন ।   শ্রীচৈতন্যদেব এর মতবাদ সর্ম্পকে  নরেন্দ্রনাথ ভট্টাচার্য লিখেছেন বইতে লিখেছেন  :   ‘ কৃষ্ণই পরমব্রহ্ম ।  এবং তাঁর শক্তি মায়াশক্তিরূপে বিশ্বজগৎ আচ্ছন্ন করে রেখেছে ।  যে শক্তির বলে তিনি বহুরূপে প্রতিভাত হন তার নাম বিলাসশক্তি ।  বিলাসশক্তি দুই প্রকার ।   ( ক )    প্রভববিলাস এবং  ( খ )  ভৈরববিলাস ।  প্রভববিলাস এর বশে  গোপীদের সঙ্গে রাসলীলাকালে তিনি বহু কৃষ্ণে পরিণত হন ।   ভৈরববিলাস এর বশে তিনি বাসুদেব  ( বুদ্ধি )  ,  সঙ্কর্ষণ  চেতনা )  ,  প্রদ্যু¤œ  ( প্রেম )  ,  এবং অনিরুদ্ধ  ( লীলা )  এই চতুর্বুহ্য রূপ পরিগ্রহন করেন ।  কৃষ্ণের প্রধান শক্তি প্রেম ,  সর্বগুণবতী রাধা এই মহান প্রেমভাবের মূর্ত প্রতীক বা হ্লাদিনী শক্তি ।  ’   (   ‘ ধর্ম ও সংস্কৃতি :  প্রাচীন ভারতীয় প্রেক্ষাপট পৃষ্ঠা ১৪১ )    
শ্রীচৈতন্যদেব যে  বিরাট পন্ডিত  ছিলেন তাতে আর  সন্দেহ কী ।  বৈষ্ণবতত্ত্বের   এই নিগূঢ় বয়ান হয়তো তাঁরই  উপযোগী ।  তবে এই তাত্ত্বিক ব্যাখ্যার কারণে বৈষ্ণববধর্ম  বাংলায় জনপ্রিয়তা লাভ করেনি ।  বৈষ্ণববধর্ম  বাংলায় জনপ্রিয়তা লাভ করেছিল  শাস্ত্রীয় বিধান অগ্রাহ্য করে শ্রীচৈতন্যদেব প্রেমকেই বড় করে তুলেছিলেন বলে ।  যে কারণে বাংলায় বৈষ্ণবতত্ত্ব প্রকাশিত হয়েছে  সহজ সরল গানে ।  সিলেটের বৈষ্ণব কবি রাধারমন দত্তর একটি গানে রাধাকৃষ্ণের প্রণয়  প্রকাশিত হয়েছে এভাবে :   
 আমার বন্ধু দয়াময় 
তোমারে দেখিবার মনে লয় 
তোমারে না দেখিলে রাধার প্রাণে   .  .  . 
কদম ডালে বইসারে বন্ধু 
ভাঙো কদম্বের আগা 
শিশু কালে প্রেম শিখাইয়া যৌবনে দাগা রে  .  .  .    বাউল মতবাদের উদ্ভব ষোড়শ শতকে  ।  উপেন্দ্রনাথ ভট্টাচার্য মনে করেন ,  ১৬৫০ থেকে ১৯২৫ সাল পর্যন্ত প্রায় পৌনে তিনশো বছর বাউলগানের উৎপত্তি ,  বিস্তৃতি ও পরিনতির শেষ অবস্থান কাল ।   শ্রীচৈতন্যদেব  এর মৃত্যুর  ( ১৫৩৩ )  পর তাঁর প্রধান শিষ্যরা  উত্তর ভারতের মথুরা বৃন্দাবনে চলে যান ।  তবে শ্রীচৈতন্যদেব অন্যতম শিষ্য  নিত্যানন্দ সম্প্রদায়টিকে বাংলায় ধরে রাখেন ।  তাঁর মৃত্যুর পর তাঁর পুত্র  বীরবাহু বাংলার সমাজের অচ্ছুত অন্ত্যজ লোকেদের  গৌড়ীয়  বৈষ্ণব মঠে  ঠাঁই দিলেন ।  এসব নি¤œবর্গের  লোকেদের মধ্যে পূর্বতন বৌদ্ধ  তান্ত্রিক মত প্রচলিত ছিল ।  এর ফলে বৌদ্ধ তান্ত্রিক  এবং গৌড়ীয় বৈষ্ণব ধর্মের  মিশ্রণে উদ্ভব হয় সহজিয়া বৈষ্ণব সম্প্রদায়ের  ।  ওই সময়ে -  অর্থাৎ ষোড়শ শতকের বাংলার গ্রামে - গ্রামে গড়ে ওঠে সাধনকুঠির ।   ড .  মুহম্মদ এনামুল হক বলেন ,   " বঙ্গে ইসলাম প্রবেশের পর এবং এদেশের প্রতি কেন্দ্রস্থলে সুফিদের স্থাপনা স্থাপন হইবার পর ,  বাঙ্গালাদেশে সাধারণভাবে সুফিদের মধ্যসূত্রতায় প্রাপ্ত যে ইসলামি পারিপার্শ্বিকতার    সৃষ্টি হইল ,  তাহারই প্রভাবে এদেশে ভাব - জাগরণ দেখা দিল :  - ইহার প্রথম ফল ,  গৌড়ীয় বৈষ্ণব - মতবাদ ।  খ্রীষ্টীয় ষোড়শ শতাব্দীতে    ইসলামি পারিপার্শ্বিকতার মধ্যে থাকিয়া বৈষ্ণব ও সুফি  - প্রভাবে নিরক্ষর প্রেণির ভিতর যে মর্মমুখী চিন্তা বিকশিত হইয়া উঠে  ,  তাহাই হইল বাউল মত ।    ( বঙ্গে সুফি প্রভাব ।  পৃষ্ঠা :  ১২৮  )  এ কারণে মুসলমান ফকির সম্প্রদায়কেই বাউলসাধনার আদিপ্রবর্তক বলে মনে করা হয় ।   ( দ্র :  আবুল আহসান চৌধুরী ।  লালন শাহের সন্ধানে ।  পৃষ্ঠা; ৩৭ )  গোলাম মুরশিদ লিখেছেন :  ‘  বৈষ্ণব সহজিয়াদের মতো দেহের দেউলেই এঁরা  ( অর্থাৎ বাউলেরা )  দেহাতীতের  সন্ধান পেতে চান ।  রূপের মধ্যে ধরতে চান অরূপকে ।  এঁদের কোনও মন্ত্রতন্ত্র নেই ।  সমস্ত ধর্মীয় বিধিবিধান এবং ধর্মগ্রন্থকে তাঁরা অস্বীকার করে গানে গানে এক মনের মানুষের খোঁজ করেন ।  এই মনের মানুষ কোনও দেবদেবী নন ।  তাঁর কোনও নামও নেই ।  এক কথায় সমস্ত শাস্ত্রের উর্ধ্বে উঠে তাঁরা এক পরম পুরুষের সাধনা করতে চান ।  তাঁরা বরং মনে করেন মনের মানুষকে পাওয়ার পথে আনুষ্ঠানিক ধর্ম একটা বড়ো অন্তরায় ।  ’  ( হাজার বছরের বাঙালি সংস্কৃতি ।  পৃষ্ঠা; ৮৪ ) 
এভাবে বাংলার দার্শনিক ঐতিহ্য হাজার বছর পথ পরিক্রমা শেষে উনিশ শতকে পৌঁছে বাউলমতে   -  যা প্রধানত লালনের গানের মাধ্যমে  পরিপূর্ণতা লাভ করেছে ।  
 কী সন্ধানে যাই সেখানে আমি 
মনের মানুষ যেখানে
আঁধার ঘরে জ্বলছে বাতি 
দিবারাত্রি নাই সেখানে  .  .  .    লালনের এই নিগূঢ় গান আজ বাঙালির ভাবরাজ্যের  এক অতুল মানসসম্পদে পরিনত হয়েছে ।  এই গানের জন্ম  সাংখ্য ,  তন্ত্র ,  যোগ ,  বৌদ্ধ সহজিয়া ,  সুফি ও বৈষ্ণব চিন্তাধারার সংর্স্পশে ঋদ্ধ বাংলার ভাবদর্শনের জমিনে বলেই  ।  
 তথ্যসূত্র : 
 ড .  আহমদ শরীফ ,  বাঙলা বাঙালি ও বাঙালীত্ব গোলাম মুরশিদ ,  হাজার বছরের বাঙালি সংস্কৃতি ড .  মুহম্মদ এনামুল হক ,  বঙ্গে সুফি প্রভাব রজজিৎ কর ,  সনাতনধর্ম :  মত ও মতান্তর নরেন্দ্রনাথ ভট্টাচার্য ,  ধর্ম ও সংস্কৃতি :  প্রাচীন ভারতীয় প্রেক্ষাপট আবুল আহসান চৌধুরী ,  লালন শাহের সন্ধানে ।  Click This Link http :  /  / indianphilosophy . 50webs . com / samkhya . htm http :  /  / www . srds . co . uk / begin / samkhya . htm http :  /  / www . cix . co . uk / ~mandrake / samkhya . htm 

                    




গল্প :  জওয়ান



                        দূর থেকে র‌্যাবের জিপটা দেখে শহীদুলের  বুকটা ধক করে উঠল  ।  সায়েদাবাদে লুকিয়ে থাকার সময়ই   সে পীর হাবীবের মুখে  ‘ অপারেশন রেবেল হান্ট ’  - এর কথা শুনেছে ।  পালানোর পথ এখন বন্ধ ।  এখন বাস থেকে নামতে গেলেই ওরা সন্দেহ করবে -  নৈলে বাসষ্ট্যান্ডের ভিড়ে নিমিষে মিশে যাওয়া যেত ।  তবে ,   বাঞ্ছারামপুর বাসস্ট্যান্ডে ভিড় তেমন নেই এই মুহূর্তে -  মধ্য দুপুর বলেই হয়তো ।  চারদিকে শেষ এপ্রিলের ঝলমলে রোদ ।  বাসটা থেমে আছে ।  যেহেতু র‌্যাবের জিপটা রাস্তার আড়াআড়ি থেমে আছে ।  
শহীদুলের সামনের সিটেই বসে আছেন চাঁদপুরের নুরুল ইসলাম ভাই ।  নুরুল ইসলাম ভাই বয়স্ক মানুষ; মুখে পাকা দাড়িও আছে ,  মাথায় সাদা রঙের কাপড়ের টুপি ,  পরনে রঙীন পাঞ্জাবি -  বিডিআর এ যে চাকরী করে তা বোঝার উপায় নেই ।  আল্লা আল্লা করতেছেন মনে হয়  নুরুল ইসলাম ভাই  ।   
সামনের দরজা দিয়ে একে একে চারজন র‌্যাব উঠল ।  পিছনে ?    পিছনে অবশ্য তাকাল না শহীদুল ।  তার বুকটা ধড়ফড় করছে ।   বাসযাত্রীদের মুখের দিকে তীক্ষ্ম চোখে তাকাচ্ছে ।  একটা শিশু তীক্ষ্মস্বরে কেঁদে উঠল ।  ঠিক তখনই একজন র‌্যাব শহীদুলের মুখের দিকে তীক্ষ্মদৃষ্টিতে তাকাল ।  শহীদুলের বুক কেঁপে ওঠে ।  কী মনে করে  র‌্যাবটা মুখটা সরিয়ে নিতেই হাঁপ ছেড়ে বাঁচল সে । 
নুরুল ইসলাম ভাইয়ের কাছে দুজন র‌্যাব থেমেছে ।  একজন ঝুঁকে কী যেন বলল নুরুল ইসলাম ভাইকে ।   নুরুল ইসলাম ভাই উঠে দাঁড়াল ।  শহীদুলের বুকের ভিতরে নিঃশব্দ বজ্রপাত হয়ে যায় ।  সে টের পায় তার হাত দুটো ভিজে গেছে ।  বাসের ভিতরে ডিজেলের ঘন গন্ধে তার বমির ভাব হয় ।  সেই শিশুর কান্না কী কারণে থেমে গেছে ।   
নুরুল ইসলাম ভাইকে নিয়ে র‌্যাবের ছোট দলটা নেমে গেল । 
বাসটা আবার চলতে শুরু করে ।  
ওপাশের জানলা খোলা ।  হু হু করে হাওয়া ঢুকছে ।  শহীদুলের ঘোর লাগে ।  ভীষণ নিস্তেজ লাগছে ।  সে সিটে হেলান দিয়ে চোখ বোজে ।   ওপাশ থেকে কে যেন বলে , বি ডি আর এইটা কী করল বলেন তো ?  এতগুলা অফিসার মারল ।  
মারব না ?   জওয়ানদের বেতন বাড়ায় না ।  ছুটি দেয় না ।  নিজেরা কথায় কথায় দেশবিদেশ ঘুরে ।  
তাই বইলা মাইরা ফেলাব ?  দেশে আইন নাই ? 
মারব না ?  দিনের পর দিন জওয়ানরা তাগো দাবিদাওয়া জানাইছে কর্তৃপক্ষ কাছে ।  হেরা দাবিদাওয়া কানে তুলে না ।  মারব না তো কি ।  
শুনছি আঠার শ বিডিআর নাকি পলাতক ?  
হ ।  আপনি ঠিকই শুনছেন ।  তয় আরও বেশি হইতে পারে ।  
ডালভাত কর্মসূচীর নামে বিডিআর - এর শাকিল সাহেব নাকি সরকারি তহবিল তছরুফ করছে ?  
আরে ভাই ,  আপনে কথাটা যে বললেন - আপনার কাছে প্রমান আছে ?  আমার ভায়রা ভাই কিশোরগঞ্জের টি এন ও; আমার ভায়রা ভাই শাকিল সাহেবরে চিনে ।  তার মত ত্যায়াগী লোক নাকি বাংলাদেশে আর নাই ।  
আসলে আর্মি ,  আর্মি - আর্মিই দায়ি; ডাক্তার মোহাম্মদ ইউনূস আম্রিকায় গিয়া বললে না -  যে কোনও দেশের জন্যই আর্মি খারাপ ।  পাকিস্থান দেখতেছেন না ? 
আরে রাখেন আপনের ডাক্তার মোহাম্মদ ইউনূস !  তিনি হইলেন সুদখোর মহাজন ।  সুন্দরবন উজার কইরা দিল । 
ভাইজানের বাড়ি কি খুলনা ? 
না । 
তাইলে .  .  . 
 ২
 বাসটা নবীনগর উপজেলা সদরের বাসষ্ট্যান্ডে যখন   থামল তখন দুপুর প্রায় শেষ ।   শহীদুল বাস থেকে ধীরে সুস্থ্যে নামল ।  চারপাশে তাকায় ।  নাঃ ,  র‌্যাবের জিপ নাই ।  নুরুল ইসলাম ভাইয়ের জন্য দুশ্চিন্তা হলেও শহীদুলের খিদে পেয়েছে; সেই সকাল সাতটার দিকে সায়েদাবাদের শাহী মদীনা হোটেলের পরোটা আর ডালভাজি খেয়েছে ।  বাসষ্ট্যান্ড সংলগ্ন হামিদুরের ভাতের হোটেলের দিকে যেতে থাকে সে  ।  ভাতের হোটেলে ঢুকে পিছনের দিকে বসল ।  হামিদুর কাউন্টারে বসে ছিল ।  এই হামিদুরের সঙ্গে সে আর কাজলিয়া হাটের দর্জি আক্তার হোসেন একসঙ্গে পড়েছে স্কুলে ।  তারপরও হামিদুর তাকে চিনল না ।  শহীদুলের মাথা কামানো ।  সেই কামানো মাথায় তালের টুপি ।  পরনে সায়েদাবাদের হাবীব পীরের কাছ থেকে ধার করা সাদা পাঞ্জাবি ।  তাকে কওমি মাদরাসার ছাত্রের মতন দেখায় ।  
শেষ বেলার ঠান্ডা ভাত আর ডাল ।  তাই ডলে ডলে খেল সে ।  বমির ভাবটা আছে অল্প ।  সেই সঙ্গে উদ্বেগ ।  গলা দিয়ে দলা ভাত নামতেছিল না ।  পানি খায় শহীদুল ।  নুরুল ইসলাম ভাইরে কই নিয়া গেল ? 
নুরুল ইসলাম ভাই শহীদুলকে বিশ্বাস করে ।   নুরুল ইসলাম ভাইয়ের সাড়ে চার হাজার টাকা শহীদুলের কাছে আছে ।   সেই টাকায় বিল মিটিয়ে  ( বিল মিটানোর সময়ও হামিদুর চিনল না )  ভাতের দোকান থেকে বেরিয়ে পাশের একতলা মার্কেটে ঢুকল ।  তারপর দেখেশুনে সাড়ে তিনশ টাকা দিয়ে মালার জন্য একটা আলতারঙের শাড়ি কিনল ।  আব্বার জন্য কিনল বারো শ টাকা দিয়ে লুঙ্গি - পাঞ্জাবি; উজানের জন্য হাফপ্যান্ট গেঞ্জি - প্লাসটিকের একটা গাড়ি ।  তাতে আরও দুই শ পঞ্চাশ টাকা খরচ হয়ে গেল ।  যাক ।  বেঁচে থাকলে শহীদুল নুরুল ইসলাম ভাইয়ের টাকা শোধ করে দেবে ।   
জিনিসগুলি দুটো প্লাস্টিকের ব্যাগে ভরে মার্কেট থেকে বেরিয়ে এসে মোড়ের দিকে হাঁটতে থাকে সে ।  চারপাশে তাকায় ।  নাঃ ,  র‌্যাবের জিপ নাই ।  রোদ মরে যাচ্ছিল তখন ।  মোড়ে ভিড় ।  রাস্তার দুপাশে  শশা আর শুঁটকি মাছের স্তূপ ।  রিকশা আর ভ্যানের জটলা ।  কাজলিয়ার দিকে একটা ভ্যান যাচ্ছিল ।  সে উঠে পরে ।   
 ৩
 শহীদুল যখন কাজলিয়ার শেখ বাড়ি পৌঁছল তখন সন্ধ্যা পেরিয়ে গেছে ।  
মাসের শেষ বলেই আকাশে চাঁদ ছিল না ।  উঠানে অন্ধকার ।  রান্নাঘরে  আলো ছিল ।  সে পা বাড়ায় ।   মালায় কই ?  উজানে ?    উঠান পেরিয়ে শহীদুল দাওয়ায় উঠে আসে ।  আহ্ ,  কী শান্তি শান্তি ।  বাড়িতে পা দিলেই শান্তি ।  শহীদুল আর ডিজেলের গন্ধটা পায় না ।  
কী করে যেন টের পেল মালা - রান্নাঘর থেকে  ছুটে আসে ।  দাওয়ার ওপর থমকে দাঁড়ায় ।  তারপর চাপাস্বরে বলে ,  আপনি আরছেন ? 
হ ।  উজানে কই ? 
ঘুমায়তেছে । 
আব্বায় ? 
আব্বায় বুকে বেথা উঠছে ।  পুবপাড়ার ছালেম হেমিকের কাছে গেছে মালিশ নিতে  ।  
অ ।  নাও ধর ।  বলে ব্যাগগুলি বাড়িয়ে দিল শহীদুল  ।  তারপর নীচুস্বরে বলল ,  আমার খবর নেওনের জন্য আইছিল কেউ ? 
না ।  কে আইব ?  বলতে বলতে মালা ব্যাগগুলি নেয় ।  তারপর বলে ,  আপনার কী হইছে ?  টুপি - পাঞ্জাবি পরছেন ক্যান ? 
উত্তর তৈরিই ছিল ।  শহীদুল বলে ,  ফরিদগঞ্জের শানাল পীরবাবার ওরসে গেছিলাম ।  তার কথা কইছিলাম না তোরে ?  
হ ।  মাথা কামাইছেন ক্যান ?  
কী করুম ?  খুকশী হইছিল ।  সত্তরে কইল মাথা চাইছা খইল দিতে ।    সর ।  ঘরে যামু ।  
মালা সরে যেতে যেতে বলে ,  ভিতর থিকা সত্য কথা না আইলে  চুপ কইরা থাকবেন - মিথ্যা কথা কন ক্যান ?  বলে ব্যাগটা নিয়ে মালা চলে যায়  ।  
শহীদুল  চুপ করে আধোঅন্ধকারে দাঁড়িয়ে থাকে ।  তারপর স্যান্ডেল খুলে ঘরের ভিতরে ঢোকে ।  কিছুক্ষণ দাঁড়িয়ে থাকে ।  মাটির মেঝে থেকে কুন্ডলী পাকিয়ে শীত ওর পায়ের পাতা ভেদ করে সমস্ত শরীরে ছড়িয়ে তারপর মাথার ঘিলুকে ঘিরে ফেলে ।   ঘরের ভিতরে অন্ধকার ।  মরা মায়ের শাড়ির গন্ধ ।  বোন শিউলির মেন্দির গন্ধ ।  জানালার ওপাশে সন্ধ্যার আলো  ।  ধানের গন্ধ  ।  বিছানায় চোখ যায় তার ।  উজান শুয়ে ।  ও এগিয়ে যায় ।  মালা ছুটে এসে শহীদুল পিছন থেকে আটকায় ।  চাপাস্বরে বলে ,  না ।  অখন না ।  আপনার পোলারে কাল বিয়ানে দেখবেন ।  
ঘুমন্ত ছেলেকে আদর করতে দেবে না মালা । 
শহীদুল দীর্ঘনিঃশ্বাস  ফেলে ।  আশ্চর্য !  বমির ভাবটা নাই ।    দ্রুত টুপি আর পাঞ্জাবি খুলে নেয় শহীদুল ।  মালা লুঙ্গি আর গামছা দিয়ে যায় ।  পাজামা খুলে লুঙ্গি পরে নেয় শহীদুল ।  তারপর  দ্রুত ঘর থেকে বেড়িয়ে অন্ধকার পুকুর পাড়ে চলে আসে সে ।  ঝিঁঝির ডাক ।  কচুরির গন্ধ ।  আর কেমন যেন বাতাস ।  তালগাছের গুঁড়ির ঘাটলা  ।  শহীদুল কালো পানিতে নামে;  ডুব দেয় ।  দুই মাস পর এই প্রথম শান্তি পায় সে ।  হু হু করে কেঁদে ফেলে শহীদুল ।  পুকুর পাড়ে বাঁশের ঝাঁর ।  সেখানে আম্মার কবর ।    শহীদুল হু হু করে কাঁদে ।  
খেতে বসার আগেই  শহীদুলের আব্বা এলেন ।  বললেন ,   কী সব হুনছি বাবা ।   
কইতে পারি না বাজান ।  আমি তো বর্ডারে ছিলাম ।  
আব্বার সামনে জীবনে এই প্রথম মিথ্যা বলল শহীদুল ।  
শহীদুলের আব্বা বললেন ,  তোমার লগে যোগাযোগ করছিলাম মোবাইলে; পারি নাই । 
গন্ডগোল তো ।  মালারে তো ফোন করছিলাম ।  
অ ।  বলতে বলতে কাশীর দমকে কেঁপে ওঠেন শহীদুলের বাবা মফিজ শেখ -  মানুষটা বেশ বৃদ্ধ ।  হাঁপানি আছে ।  তারপরও সকাল - বিকাল মুদি দোকানে বসে  সংসার টানেন ।  ছেলের আর কী আয় ।   মুক্তিযোদ্ধা ছিলেন মফিজ শেখ ।  সেই কাহিনী জন্মের পর থেকে শুনে আসছে শহীদুল ।  বাবায় বলে ,   বিদ্রোহ করলে লাশ ফেলায় দেয় ।  মুজিব বিদ্রোহ করছিল ।  তারে বন্দি করল ।  বাঙালির লাশ ফালায় দিল ।  বুঝলা ,  বিদ্রোহ করলে লাশ ফেলায় দেয় ।  এই নিয়ম ।  
মফিজ শেখ  অত্যন্ত রাজনৈতিক সচেতন - এবং মাওলানা ভাসানীর ভক্ত ।  ভাসানিরে তিনি মুজিব - জিয়ার চেয়েও বড় নেতা মনে করেন ।  তার দৃঢ় বিশ্বাস -  মুজিব না  - দেশ আসলে স্বাধীন করছেন মাওলানা ভাসানি ।  দেশের প্রতি অটুট টান ।  আই এ পাস করার পর চালতা পাড়ার আইনুদ্দীনের সঙ্গে যোগাযোগ করে শহীদুলের মালয়েশিয়া যাওয়া একরকম ঠিকই ছিল - মফিজ শেখ ছেলেরে মালয়েশিয়া যেতে দিলেন না ।  বললেন ,  ভিনদেশে যাইয়া কী হইব ।  দেশের জন্য কিছু কর বাবা ।  সীমান্তে যা ।  জান দিয়া দেশের মাটি আগলায় রাখ ।  বাবার কথায় তালতলির ফকরুল ভাইয়ের সঙ্গে ঢাকা গিয়া বিডিআরে আবেদনপত্র জমা দিল শহীদুল ।   তার আগেই মালাকে ঘরে এনেছিল শহীদুল ।  বাঞ্ছারামপুরের মেয়ে মালা ।  
শহীদুলের খাওয়া শেষ ।   পুকুর পাড়ে হাত ধুতে যায় সে ।  ফিরে এলে মালা গামছা এগিয়ে দেয় ।  তখন থেকেই মালার বমি বমি লাগতেছিল ।  আজকাল মালা ঠিকমতো খাইতেও পারে না ।  অভাবের সংসার ।  তারপরও শহীদুলের কন্যাসন্তান চাই ।  কন্যা সন্তান না হইলে ?   মালার কত যে দুশ্চিন্তা ।  তারপরও আলতারঙের শাড়িটা পরল মালা ।  মেজবোন লতিফার স্বামী মজনু দুলাভাই সেন্ট কিনে দিসিল ।  সেই সেন্টও লাগাল ব্লাউজে ।  
রাত আরও ঘনালে বউকে বুকে টেনে নেয় শহীদুল ।  
তখন ঝিঁঝির ডাক আরও ঘন হয়ে উঠেছে । 
 ৪
 সকাল বেলায় শহীদুলের ঘুম ভাঙ্গল উজানের কান্নায় আর আব্বার কাশীর শব্দে ।  
ঘরে রোদ আর রোদ ।  দরজা খোলা ।  খোলা দরজা দিয়েই দেখল উঠানে র‌্যাব ।   মুহূর্তেই শহীদুলের শরীরটা জমে যায় ।  তারা স্টেন উঁচিয়ে ঘরে ঢোকে ।   খালি লুঙ্গি পরে ছিল শহীদুল - শার্টও পরতে দিল না তাকে ।  
মফিজ শেখ দাওয়ার ওপর দাঁড়িয়ে ছিলেন ।  তিনি বললেন ,  বাবারা ,  আমার ছেলে অন্যায় করলে তার যেন যথারথ শাস্তি যেন হয় ।  
ওই খানকির পোলা চুপ কর ! 
তারপর শহীদুলকে জিপে তুলতে তাদের সময় লাগেনি ।  
জিপটা স্টার্ট নিয়েছে - ঠিক তখনই দূর থেকেই মালার চিৎকার শুনল শহীদুল ।  ওর বুকটা ধক করে ওঠে ।   পূবপাড়ায়  ছালেম হেকিমের কাছে আব্বায় বুকের মালিশ নিত ।  এখন ?  মালায় একা হইয়া যাইব ?  শহীদুল ছটফট করে ওঠে ।  
 জিপটা চলতে শুরু করেছে ।   বুকটা ভীষণ ধড়ফড় করছে ।  মুখ তুলে ভীষন অবাক হয়ে যায় সে ।  ওপাশে নূর মোহাম্মদ ভাই বসে ।   চালতা পাড়ার আইনুদ্দীনের খালাতো ভাই নূর মোহাম্মদ ভাই  ।  মাঝবয়েসী ।  মুখে দাড়ি ।  ছোটবেলায় কত চইত মেলায় নিয়া গেছে নূর মোহাম্মদ ভাই  ।   নূর মোহাম্মদ ভাই য়ের মুখটা কঠিন ।  শহীদুলকে যেন চিনে না ।  
এখন শক্র হয়ে গেল ? 
কেন ? 
শহীদুল চোখ বন্ধ করে । 
 ৫
 নুরুল ইসলাম ভাই সঙ্গেই পিলখানা থেকে পালিয়েছিল শহীদুল ।  নুরুল ইসলাম ভাইয়ের বড় মেয়ের বাড়ি মীরপুরের দক্ষিণ পাইকপাড়া ।  প্রথমে সেখানেই যাওয়ার সিদ্ধান্ত হল ।  তার আগে ৩ নং গেটের কাছে বেলা এগারোটার দিকে নুরুল ইসলাম ভাই ফিসফিস করে শহীদুলকে বললেন ,   দরকার হইলে না খাইয়া থাকমু ।  চাকরি ছাইড়া দিমু ।  তাই বইলা এই ভাবে মানুষ মারা ।  ডিজি ম্যাডামরে নির্যাতন করছে শুনছি ।  আল্লা এগো মাপ করব না ।  তারপর থেকে তারা পালানোর সুযোগ খুঁজছিল ।  সুযোগ এল ।  ঐ দিন সন্ধ্যার পর কয়েক ঘন্টার জন্য কী কারণে ইলেকট্রিসিটি বন্ধ করে দেওয়া হয়েছিল ।  সেই ফাঁকে দেওয়ার টপকে অন্ধকার গলিতে লাফ দিয়ে নামে শহীদুল  ।  তার পাশে তখন নুরুল ইসলাম ভাইও ছিলেন ।  আরও অন্য অনেকেই ছিল ।  দেওয়ার টপকানোর আগে ইউনিফরম বদলে ফেলেছিল শহীদুলরা ।  স্রেফ লুঙ্গি আর গেঞ্জি ।  কারও কারও পরনে শার্ট কি টিশার্ট ।   হাজারিবাগের গলি দিয়ে দ্রুত হাঁটছিল তারা ।   ফাঁকা গলি ।  দুপাশের বাড়িগুলোয় অন্ধকার ।  লোড শেডিং অথবা অন্য কোনও কারণে বিদ্যুৎ ছিল না ।  হাজারিবাগ থেকে রায়ের বাজার; -  রায়ের বাজার থেকে  মনেশ্বর রোড ।   তারপর ঝিকাতলা বাসষ্ট্যান্ড ।  অন্ধকার অন্ধকার রাস্তায় আর্মির ট্রাক ,  সাঁজোয়া যান ।  পরিবেশটা কেমন থমথম করছিল ।  কারফিউ ঘোষনা না - করলেও পরিস্থিতি সেরকমই মনে হচ্ছিল ।  পাইকপাড়ায় পৌঁছতে পৌঁছতে রাত বারোটা ।  এ বাড়িতে আগেও এসেছে শহীদুল ।  নুরুল ইসলাম ভাইয়ের দেশের বাড়ি চাঁদপুরের হাইমচরে ।  সেখানে তিন কানি জমি বেচে জামাইয়ের হাতে তুলে দিয়েছে ।  সে ফেলল না ।  জামাই আক্তার হোসেন কচুয়ার; ইলেকট্রিকের কাজ জানে -  লন্ড্রিও আছে মীরপুর দশ নম্বরে ।  লন্ড্রিটা সাইডব্যবসা ।   নুরুল ইসলাম ভাইয়ের মেয়ের নাম আসমা ।  আসমার দুই মেয়ে ।   দুরুমের বাড়ি ।  ভিতরের ঘরে ফেব্র “ য়ারির বাকি কয়েকটা দিন কাটল ।  মার্চ মাসটাও কাটল পাইকপাড়ায় ।  কাজলিয়া হাটের দর্জি আক্তার হোসেনের মোবাইলটা নম্বর মুখস্ত ছিল শহীদুলের ।  সে আসমার মোবাইল চেয়ে নিয়ে আক্তার হোসেনকে ফোন করে  মালারে খবর দিল .  .  .  আমরা ভালো আছি ।  আক্তার হোসেন শহীদুলের ছোটবেলার দোস্ত -  খবর সে মালারে ঠিকই দিব ।  আসমাদের প্রতিবেশিরা সবাই জানে আসমার বাপ   বিডিআর - এ আছে ।  কাজেই বেশি দিন পাইকপাড়ায়  নিরাপাদ না ।  এপ্রিলের ৩ তারিখ খুব  ভোরে তারা দুজন ভ্যান ভাড়া করে সায়েদাবাদ চলে আসে ।  নুরুল ইসলাম ভাইয়ের এক বন্ধু থাকে সায়েদাবাদে  ।  নাম হাবীবুর রকমান ।  ভ্যানে যেতে যেতে নুরুল ইসলাম ভাই বললেন -  স্বাধীনতার আগেই হাবীবব্যা  ঢাকায় আসছিল ।  সরদঘাটের কুলীগিরি করত - তারপর আল্লাহ্র নেক নজর পড়ছিল ।  ক্যামনে জানি পীর হইয়া যায় ।  এরশাদের সময়ে যাত্রাবাড়ী আর শ্যামপুরের ভক্তদের চাঁদায় উঠল শাহী মদীনা হোটেল ।  হাবীবুর রকমানের বয়স - শহীদুল যা বুঝল -  নুরুল ইসলাম ভাইয়ের মতোই -  হাবীবুর রকমানের  দেশের বাড়িও  হাইমচরে  ।  হাবীবুর রকমান অবশ্য শ্যামপুর আর সায়েদাবাদ এলাকায়   পীর হাবীব নামে পরিচিত ।  সায়েদাবাদে শাহী মদীনা হোটেল অ্যান্ড রেস্টুরেন্টের  দোতলায় পরিবার নিয়ে থাকে  ।  বেশ খানদান দেখেতে পীর হাবীব ।   ফরসা নাদুসনুদুস চেহারা ,  মাথায় তালের টুপি ,  দাড়িতে মেহেন্দি  ।  সবসময় ধবধবে পাঞ্জাবি পরেন ।  বেশ খাতির করল হাবীব পীর ।   দোতলায় একটা রুম পরিস্কার করে দিল ওদের জন্য ।  তারপর তিনবেলা বিরিয়ানি আর বুরহানির ওপর রাখলেন ।  এরই মধ্যে পীর সাহেবের মোবাইল দিয়ে কাজলিয়া হাটের দর্জি আক্তার হোসেনকে ফোন করে মালাকে আবার খবর দিল শহীদুল  - চিন্তার কারণ নাই ।  ভালো আছি ।  
এপ্রিল মাসের শেষে হাবীব পীর এসে দাড়িতে হাত বোলাতে বোলাতে বললেন ,  নুরু । 
কও । 
খবর পাইছি - পুলিশের ইনফর্মার মদীনার  আশেপাশে ঘুরঘুর করতেছে ।  আমারে আর বিপদে রাইখ না রে ভাই ।  একবার আমারে ডিবি অফিসে নিয়া পিটাইছিল - নাইনটিন সেভেনটি সিক্সে ।  আমারে আর বিপদে রাইখ না রে ভাই ।  রোজ হাশরের দিনে আল্লা যখন বলবেন  - ওহে হাবীর হাজী  ।  আমার বান্দা যখন আর্মি মাইরা পলাইয়া তোমার নিকটে আশ্রয় চাহিল  - তখন তুমি কি করিয়াছিলে ।  আল্লা এই কথা জিগাইলে আমি বলব  .  .  .  আমি বলব হে মহান আল্লাতালা  .  .  . আমি এপ্রিল মাসের পঁচিশ দিন তাহাদের গোলাপ পানি ,  আতর আর বিরিয়ানির ওপর রাখিয়াছি ।   আমার গোস্তাকি মাফ করুন ।  
এত কথার কী আচ্ছা ,  কালই যামু গা ।  নুরুল ইসলাম ভাই বললেন ।  এত বয়স হইছে ,  তোর তামশা যায় না ।  
এই কথার পর থতমত খেয়ে হাবীব পীর চলে যান ।  
এখন কী করবেন ?  শহীদুল জিজ্ঞেস করে ।   
লও আমার বাইত যাই । 
হাইমচর  ? 
হ ।  লও ।  আইজ রাতেই সদরঘাট থন লঞ্চে উঠি ।  
শহীদুল কী ভেবে বলে ,  আমার বাড়ি চলেন আগে ।  পোলাটারে দেখি না ।  
লও তাইলে । 
গতকালই সকাল সকাল সায়েদাবাদ থেকে বাসে উঠল দু ’ জন ।  বাঞ্ছারামপুর  হয়ে নবীনগরের কাজলিয়া ।  একসঙ্গে সিটে পাশাপাশি বসেনি যুক্তি করেই ।  সেই নুরুল ইসলাম ভাই বলে দিল ?  নাঃ ,  তা তো সম্ভব না ।  নুরুল ইসলাম ভাইয়ের সঙ্গে পরিচয় কুড়িগ্রামে; চার বছর  আগে ।  সে সময়   কুড়িগ্রামের রৌমারী  সীমান্তে দুজনেরই পোস্টিং ছিল ।  তখন একবার  জানা গেল -   বিএসএফ ’ র গুলিতে আইয়ুব আলী  ( ৩০ )  ও  ইসলাম  ( ২৭ )  নামে দুই বাংলাদেশী সহোদর নিহত হয়েছেন ।   রাত ৩টার দিকে আত্মীয়ের বাড়ি থেকে ফেরার পথে রৌমারী উপজেলার আন্তর্জাতিক সীমানা পিলার ১০৭১ - ৭২ - এর মাঝামাঝি বলদানগিরিতে বিএসএফ ক্যাম্পের সদস্যরা আইয়ুব আলী ও আমিরুল ইসলামকে লক্ষ্য করে গুলি করে ।  গুলিবিদ্ধ হয়ে ঘটনাস্থলেই তাদের মৃত্যু হয় ।  নিহতরা রৌমারী উপজেলার আলগারচর গ্রামের নূর মোহাম্মদের পুত্র বলে জানা গেছে ।  ভারতের কালাইরচর ক্যাম্পের বিএসএফ সদস্যরা তাদের লাশ ভারতের অভ্যন্তরে নিয়ে গেছে ।  বালিয়ামারী বিডিআর ’ র কোম্পানি কমান্ডার ঘটনার প্রতিবাদ এবং লাশ ফেরত চেয়ে বিএসএফকে চিঠি দিয়েছে ।  এ নিয়ে এলাকায় উত্তেজনা বিরাজ করছে ।  রাত্রে হঠাৎ দুপক্ষের তুমুল গোলাগুলি আরম্ভ হয় ।  সে কী ভয়ঙ্কর শব্দ ।  শহীদুল হতচকিত ।  সারারাত দুপক্ষের গুলি বিনিময়ের পর ভোরের দিকে পরিস্থিতি শান্ত হয়ে এসেছিল ।  তারপর থেকেই বুক ধড়ফড় করে শহীদুলের ।  বড় ডাক্তার দেখাবে সেই টাকা কই - নুরুল ইসলাম ভাইয়ের সঙ্গে ফরিদগঞ্জের এক পীরের কাছে গেছিল গতবছর ।  ফরিদগঞ্জের শানাল পীর ।  নুরুল ইসলাম ভাই বলেন ,  বেশুমার পীর নাকি শানাল শা -  প্রতি বছর এপ্রিল মাসের শেষ শুক্কুরবার শানাল পীরের উরছ মোবারক অনুষ্ঠিত হয় ।  শানাল পীর বেঁচে নেই - তাঁর মেয়ের ঘরের নাতি পীর নেছার আলী  রুহে হাককানী মুরিদানের তদবির দেন ।  তার আগে শানাল শার মাজারে ৩০২ টাকার সিন্নি চড়াতে হয় ।  একশিশি কৈতক তেল দিলেন পীর নেছার আলী রুহে হাককানী   ।  বুক ধড়ফড় করলে মালিশ করে শহীদুল ।   কাজ হলে আব্বারেও এক শিশি দিবে  .  .  . 
সেই নুরুল ইসলাম ভাই বলে দিল ?  নাঃ ,  তা তো সম্ভব না । 
আর ,  র‌্যাব শুধু নুরুল ইসলাম ভাইকে ধরল ।  আমারে ধরল না কেন ?   এও এক রহস্য ।  শহীদুল  বিভ্রান্ত বোধ করে ।  
জিপটা সদর রাস্তায় উঠে আসে ।  হামিদুরের ভাতের হোটেলটা দ্রুত গতিতে পার হয়ে যায় ।  মালার চিৎকার তখনও কানে ভাসছে । 
 ৬
 দুপুরের আগেই র‌্যাবের জিপটা ঢুকল  পিলখানার ভিতরে; তারপর একটা ব্যারাকের সামনে থামল  ।  দরজার কাছে সেনাবাহিনীর উর্দি পরা দু - জন সশস্ত্র সেনা  ।  শহীদুল নিস্তেজ বোধ করে ।  ভীষন ঘেমে গেছে সে ।  আড়চোখে দেখল ব্যারাকের পাশে মাঠে সার সার তাবু  .  .  .  সেনাবাহিনীর লোকজন ।  ব্যস্ত  ।  যেন দেশে যুদ্ধ লাগছে ।   
চারজন র‌্যাব টেনেহিঁচড়ে ওকে জিপ থেকে নামায় ।  তারপর প্রায় টানতে টানতে ব্যারাকের ভিতরে নিয়ে যায় ।  ভিতরে আবছা অন্ধকার আর ঘামের গন্ধ ।   মেঝের ওপর জওয়ানরা বসে ।  তার মত অনেকে ।  লুঙ্গি গেঞ্জি পরা ।  অনেকেই খালি গা ।  স্বাস্থ্যবান সব যুবক - এই কিছুদিন আগেও দেশের মাটি আগলে রাখত ।   এখন দেশদ্রোহী সব  .  .  . আব্বার কথাগুলি মনে পড়ল :  বিদ্রোহ করলে লাশ ফেলায় দেয় ।  মুজিব বিদ্রোহ করছিল ।  তারে বন্দি করল ।  বাঙালির লাশ ফালায় দিল ।  বুঝলা ,  বিদ্রোহ করলে লাশ ফেলায় দেয় ।  এই নিয়ম । 
শহীদুল বসল ।  চাপাচাপি করেই বসল ।  জায়গা কোথায় ?   নুরুল ইসলাম ভাইরে খুঁজল ।   পেল না ।   ওপাশে যশোরের শফিকুল ।  হাঁটুতে মাথা গুঁজে বসে আছে ছেলেটা; পাঁচশো টাকা পায় শফিকুল ।  আর দেওয়া হবে কি না কে জানে ।  যশোরের শফিকুলই আগের রাত নয়টার দিকে ওকে একটা লাল পট্টি দিয়ে গিয়েছিল ।  পট্টিটা পেয়ে শহীদুল অবাক ।  হুঁশিয়ার থাকিস শহীদ ।  আমরা বদলা নেব ।  যশোরের শফিকুল বলেছিল ।  
কীসের বদলা ?  
উত্তর না দিয়েই চলে গিয়েছিল শফিকুল । 
ব্যারাকে ক ’ টা দিন কাটল ঘামের গন্ধের ভিতর; বুকে অল্প অল্প ব্যথা নিয়ে ।  
মে মাসের সাত তারিখ ।   ভোর ।   দুজন সশস্ত্র সিপাহি এসে শহীদুলকে ওদের সঙ্গে যেতে বলে ।  শহীদুল উঠে দাঁড়ায় ।  দরজা পেরিয়ে করিডর ।  দুপাশে সার সার ঘর ।  ফিনাইলের গন্ধ পায় শহীদুল ।  বুকটা আবার ধড়ফড় করছে ।  আব্বার মুখটা মনে পড়ে ।  আব্বায় বলত তোর এমন স্বাস্থ্য বেডা - তুই বিদেশ যাবি ক্যান ?  দেশের জন্য জান দে ।   .  .  .  সত্যি শহীদুলের স্বাস্থ্যটা দেখার মতন ।  মিশমিশে রং ।   টানটান স্বাস্থ্য  ।  বিয়ের রাত্রে মালা কী ভয় ।  তারপর কথা বলে বলে মালা বলছিল আমি না কইলে আমারে ধরবেন না ।  তারপর এইসব কথা কোথায় ভাইসা গেল ।  তারপর এক বছরের মাথায় উজান হল ।   আব্বায় নাম রাখতে চাইছিল ভাসানী ।  মালায় দেয় নাই ।  শখ করে মালা প্রথম পোলার নাম রাখল -  উজান ।   বাঞ্ছারামপুরের এক উজানের কথা জানত শহীদুল - হিন্দু বাড়ির ছেলে  .  .  . গলায় ফাঁস দিসিল  .  .  . 
সিপাহিরা একটা দরজার সামনে এসে দাঁড়াল ।  একজন দরজার পাল্লা খুলে ধরে ।  অন্যজন বলে ,  ভিতরে যাও ।   শহীদুল ভিতরে ঢোকে ।  বেশি বড় ঘর না ।  একটাই দরজা ।  ওপাশে জানালাগুলি বন্ধ ।  সিলিং থেকে ইলেকট্রিকের তার ঝুলে আছে  ।  শেষ মাথায় একটা বালব জ্বলে আছে ।  রুমের মাঝখানে একটা টেবিল ।  এদিকে একটা টুল ।  টেবিলের ওধারে চারটা চেয়ার ।  একটা চেয়ার খালি ।  তিনটা চেয়ারে বাংলাদেশ সেনাবাহীনির তিন জন সদস্য বসে ।  টেবিলের ওপর ফাইল ।  
শেখ শহীদুল ইসলাম ?  জ্বী  ,  স্যার ।  বস ।  শহীদুল টুলে বসল ।  বসতেই একজন অফিসার চিৎকার করে উঠল ,  বল ,  ২৫ তারিখ সকালে কোথায় ছিলি ?  শহীদুল ভীষণ কেঁপে ওঠে ।  আমি দরবার হলে ছিলাম স্যার  ।  বল তুই কি জানিস ?  কারা ছিল বিদ্রোহের পিছনে ?  শহীদুল কী বলবে ?  ও কি জানে ।  ও বলল ,  আগের দিন রাত্রে শুনলাম জওয়ানরা তাদের দুঃখকষ্টের কথা পরের দিন দরবারে ডিজি সাহেবরে জানাবে ।  ডিজি সাহেবরে না শুনলে  .  .  . ডিজি সাহেবরে না শুনলে কী ?  শহীদুল কী বলতে যাবে - দরজায় নক করে ঘরে একজন ভদ্রলোক ঢুকলেন ।  লম্বা ।  ফরাসা ।  টাক মাথা ,  চশমা পরা ,  নীল রঙের  সাফারি স্যুট পরা ।  কালো ব্রিফকেস ।  ওটা টেবিলের ওপর রেখে বললেন ,  সরি লেট হয়ে গেছে ।  ইটস অল রাইট স্যার । 
খালি চেয়ারে বসতে বসতে ভদ্রলোক নরম সুরে জিজ্ঞেস করলেন ,  শাকিল সাহেবের কোয়ার্টারে গিয়েছিলে তুমি ?  না স্যার ।  আমি দরবার হলে ছিলাম ।  তারপর ?  তারপরে  .  .  . আমি পিছনের দিকে বসছিলাম ।  সাড়ে নয়টার দিকে মঞ্চের দিক থেকে প্রথমে গোলাগুলির আওয়াজ শুনি ।  যশোরের শফিকুল দেখি দৌড়ায় ।  আমি উইঠা তার পিছন পিছন দৌড় দেই ।  বাইরে আইসা দেখি জওয়ানরা অস্ত্র নিয়া দৌড়রাইয়া এদিকে আসতেছে ।  এদিকে মানে ?  দরবার হলের দিকে ।  
তারপর ? 
তারপর স্যার  .  .  . তারপর  .  .  .  শহীদুলের শরীর ঘেমে গেছে ।  গলার কাছে ভীষন পানির তৃষ্ণা ।  মাথা টলছিল ।  বুকের বাঁ পাশে বিন্দু বিন্দু ব্যাথা ।  
হ্যাঁ বল ,  তারপর ।  
ডিজি সাহেবরে দেখলাম গাড়ির দিকে দৌড়ায় যাচ্ছেন ।  
তারপর  ? 
তারপর গুলির শব্দ স্যার ।  ডিজি সাহেব মাটিতে পড়ে গেলেন ।    
কারা গুলি করল ? 
বলতে পারি না ।  আমি   .  .  . 
সত্যি কথা বল !  একজন অফিস চিৎকার করে উঠলেন ।  
আহ্ মেজর শহীদুল ।  সেই সিভিল ড্রেস পরা ভদ্রলোক মৃদু ধমক দিলেন ।  
শহীদুল অবাক হয়ে যায় ।  মেজর স্যারের আমার নামে নাম ।  আমিও মেজর হইতে পারতাম ।  র‌্যাব হইতে পারতাম ।  র‌্যাবের নূর মোহাম্মদ ভাই এখন আমার শক্র হয়ে গেল ?  কেন ? 
ডিজি সাহেবরে গুলির করার সময় ডি এ ডি তৌহিদ কই ছিল ? 
বলতে পারি না স্যার ।  
বল তারপর ?  সেই সিভিল ড্রেস পরা ভদ্রলোক জিজ্ঞেস করলেন ।  
আমি ঘুইরা দৌড় দিব ।   তখন দেখি রাস্তায় এ্যাম্বুলেন্স আসতেছে । 
এ্যাম্বুলেন্স  ? 
হ্যাঁ ।  স্যার এ্যাম্বুলেন্স  ? 
এ্যাম্বুলেন্সের ভিতরে কী ছিল ? 
বলতে পারি না সার ।  সত্য সার ।  বলতে পারি না ।  আমি তখন তিন নম্বর গেটের কাছে দৌড়ায় গেলাম ।  রকেট লাঞ্চার নিয়া বাগেরহাটের মোবারকরা দাঁড়ায় ছিল ।  আমি যাইতেই আমারে  লাল পট্টি দিয়া বলল পরতে ।  
কারা দিল লাল পট্টি ?  
গোপালগঞ্জের মজিদ আর শ্যামপুরের ইব্রাহীম ।  গেটের কাছে টেলিভীষনের লোকজন আসল ।  
ঘটনা ঘটার আগের দিন রাত্রে ডি এ ডি তৌহিদ সাহেবরে দেখছিলা ? 
 না ।  স্যার । 
আচ্ছা ,  এইসব কথা বাদ  ।  তুমি কি শাকিল সাহেবের কোয়ার্টারে গেছিলা ?  
না স্যার ।   আমি ৩ নম্বর গেইটের কাছে ছিলাম ।  নুরুল ইসলাম ভাইয়ের খোঁজে সেখানে গেছিলাম  । 
কে ? 
নুরুল ইসলাম ভাই ।  চাঁদপুরের ।  ১৮ নম্বর ব্যাটলিয়নের সুবেদার ।  আমরা আগে একলগে রৌমারী সীমান্তে ছিলাম স্যার । 
ও । 
শহীদুলের শরীর ঘেমে গেছে ।  গলার কাছে ভীষন পানির তৃষ্ণা ।   দূর্বল কন্ঠে বলল ,  স্যার ,  আমার হার্টে সমস্যা আছে  .  .  . স্যার  ।   আমারে সামান্য পানি দেন ।  
অফিসাররা তার কথা কানে নিল না ।  তারা নিজেদের মধ্যে আলোচনা করছেন ।  একজন মুখ তুলে বললেন ,  আচ্ছা ,  এর ইনিশিয়াল ইনফো চেক করেন তো ।  
একজন অফিসার অন্য একটা ফাইল টেনে নেন ।  ফাইলটা খুলে তারপর বলেন ,  এই তোমার  দেশের বাড়ি কই ? 
নবীনগর স্যার  .  .  .  নবীনগরের কাজলিয়া ।  
বাবার নাম । 
মফিজ শেখ স্যার ,  আমারে একটু পানি দেন স্যার ।  
কত সালে বিডিআর - এ জয়েন করছ ?  
স্যার আমার হার্টে সমস্যা আছে  .  .  . স্যার  .  .  . আমারে  .  .  .  স্যার ,  বিডিআরের বেতনে আমার সংসার চলে না ঠিকই - তাই বইলা মানুষ খুন ?  কী কইরা ভাবলেন  .  .  . স্যার আমি মফিজ শেখের পোলা   .  .  . স্যার আমার বিদেশ যাওয়া ঠিক ছিল স্যার .  .  .  আব্বায় বললেন ,  ভিনদেশে যাইয়া কী হইব ।  দেশের জন্য কিছু কর বাবা ।  সীমান্তে যা ।  জান দিয়া দেশের মাটি আগলায় রাখ ।  আমার আব্বায় মাওলানা ভাসানীর মুরিদ ছিলেন স্যার  .  .  .  মাওলানা ভাসানী স্যার  .  .  . স্যার ,  পানি  .  .  . 
         

                    




গল্প :  শহরে ও মফঃস্বলে



                        সজল অবিকল ওর বাবার মতোই হয়েছে ।   আদর্শবাদী ।   বামপন্থী  ।  এরা  এই যুগে বড় বেখাপ্পা  ।  এই মুঠোফোনের  যুগেও বাবা আর ছেলের মধ্যে  চিঠি চালাচালি হয়  ।   সম্প্রতি সজল  এক চিঠিতে তার বাবাকে  লিখেছে ,   .  .  .  বাবা ,   আমাদের  দেশপ্রেম সম্ভবত এক রকমের নয় ।  তা নাহলে ভারতীয় সীমান্তরক্ষীরা যখন বাংলাদেশিদের  গুলি করে  মারছে ঠিক তখনই   ঢাকা বিশ্ববিদ্যালয়ের একটা অনুষ্ঠানে হিন্দি গান বাজে কেন ?  এটুকু পড়ে দীর্ঘশ্বাস ফেলেন সাঈদ আলী ।  একবার তিনি বাইপাস অপারেশন করানোর জন্য ইন্ডিয়া গিয়েছিলেন ,  তাঁর সে কথাও মনে পড়ে ।  সকাল আটটার মতো বাজে ।  গায়ে চাদর জড়িয়ে দাওয়ার ওপর  কাঠের বেঞ্চিতে বসে আছেন সাঈদ আলী ।  পায়ের কাছে  মাঘ মাসের রোদ পড়ে আছে  ।  এই মফঃস্বল শহরে  শীত এখনও অনেকটাই তীব্র  ।  সকাল সন্ধ্যায় ঘন কুয়াশায় ডুবে থাকে ।  আর চারধার তখন কী রকম নির্জন   হয়ে থাকে । সেতারা চা নিয়ে এলেন ।  চায়ের কাপ স্বামীর দিকে এগিয়ে দিতে দিতে ক্ষোভের সুরে বললেন ,  সোহরাব ভাই এইটা কি করলেন ,  কন তো  ? সাঈদ আলী চায়ের কাপ নিতে নিতে  বললেন ,  ক্যান ,  কি হইছে ? শুনলাম ,   সোহরাব ভাই নাকি নবীগঞ্জের লোকমান হাজীর বড় ছেলে আমানুল্লার সঙ্গে তার ছোট মেয়ের  বিয়া ঠিক করছেন ।    আমাগো একবার খবরও দিলেন না ।  সাঈদ আলী দীর্ঘশ্বাস ফেলেন  ।  তাঁর  বুকটা সামান্য মুচড়ে ওঠে  ।    তিনি অন্যমনস্কভাবে চায়ে চুমুক দেন ।  সোহরাব ,  মানে  লতিফপুরের  ‘ গাজীবাড়ির ’  বড় ছেলে  সোহরাব গাজী সাঈদ আলীর বাল্যবন্ধু ।  খানদান পরিবার হিসেবে   লতিফপুরে গাজীবাড়ির বেশ নাম ডাক আছে     ।  সোহরাব গাজীর দাদা আরাফাত গাজীর  নামে দৌলতপুর শহরে একটি  স্কুল আছে ।   গাজীদের অর্থনৈতিক অবস্থাও বেশ ভালো ।  সোহরাব গাজীর  বাবা আজমত গাজীর বাড়ুইপাড়ায়    ‘ স ’  মিল ,  লতিফপুর স্টেশনের কাছে মুদি দোকান ,  তালতলার মোড়ে একটা মিষ্টির দোকান ছিল ।    সোহরাব গাজী আর সাঈদ আলী ছেলেবেলায় এই মফঃস্বল শহরটা দাপিয়ে বেড়িয়েছে ।  সোহরাব গাজী ছোটবেলা থেকেই সাহসী ,  বুদ্ধিমান ,  এবং রসিক; অন্যদিকে সাঈদ আলী মুখচোরা ,  কিছুটা ভীতু স্বভাবের আর গম্ভীর ।   দুজনেই  মুক্তিযুদ্ধে ঝাঁপিয়ে পড়েছিলেন ।  দুজনের  বয়েস তখনও ষোল অতিক্রম করেনি ।   এত বছর পরও দুজনের সম্পর্ক ভালো ।   সাঈদ আলী চায়ে চুমুক দেন ।  তাঁর মুখেচোখে গভীর চিন্তার ছাপ ফুটে আছে ।  সত্যিই কি নবীগঞ্জের লোকমান হাজীর ছেলের সঙ্গে সোহরাব গাজী তার ছোট মেয়ের  বিয়ে ঠিক করে ফেলেছে ?   তাহলে সোহরাব গাজী  আমাকে সে কথা জানাল না কেন ?  স্বামীর মুখ গম্ভীর হয়ে উঠেছে দেখে সেতারা আর কিছু বললেন না ।  তিনি  ঘুরে দাঁড়িয়ে  রান্নাঘরের দিকে যেতে থাকেন ।    কাজের মেয়েটার জ্বর ।  রান্নাবান্না যা করার আজ তাকেই করতে হবে ।  সারা বাড়ি খাঁখাঁ করছে ।  ছোট ছেলে সজল ঢাকায় থাকে ,  পড়ে ঢাকা বিশ্ববিদ্যালয়ে      ।  বড় মেয়ে পারভীনের ঘরসংসারও ওই শহরেই     ।  মেয়ের কথা মনে হলেই বুকটা কেমন খাঁ খাঁ করে ।    সোহরাব  ভাইয়ের  ছোট মেয়ের নাম স্নিগ্ধা । বাড়ুইপাড়ার ময়নার মার কাছে  স্নিগ্ধার  বিয়ের কথা শোনার পর থেকেই  বুকটায় জ্বালাপোড়া শুরু হয়েছে ।  স্নিগ্ধার সঙ্গেই মনে মনে সজলের  বিয়ের স্বপ্ন দেখছিলেন সেতারা ।   স্নিগ্ধা দারুণ রূপবতী - এ এক কারণ ।  মেয়েটি  লতিফপুরে বেড়ে উঠলেও এসএসসি - র পর   ঢাকায় ওর এক ফুপুর বাড়ি থেকে পড়াশোনা করছে স্নিগ্ধা ।   সেতারা ঠিকই জানেন ,  সজল চাপা স্বভাবের হলেও মনে মনে  স্নিগ্ধাকে পছন্দ করে ।     চা খেতে খেতে সাঈদ আলী  বড় অস্থির বোধ করেন ।  মেয়ের বিয়ের কথা বলল না সোহরাব গাজী ।  অথচ দুজনের মধ্যে এতদিনের সম্পর্ক !  মুক্তিযুদ্ধের  ট্রেনিং চলাকালীন সময়ে  আগরতলায়  মস্কোপন্থী ন্যাপ  ( ওয়ালি )   - এর জালাল ভাই দুজনকেই  মার্কসবাদী আদর্শে দীক্ষা দিয়েছিলেন ।  তবে   মাকর্সবাদী থিওরি সোহরাব গাজী কে তেমন না -  টানলেও  সাঈদ আলী ছিলেন সিরিয়াস ।  ওদিকে   সোহরাব গাজীর  বাবা আজমত গাজী ছিলেন  রাজাকার ।  স্বাধীনতার পর অর্থাৎ ১৯৭২ সালের ফেব্রুয়ারি মাসে আরাফাত গাজী  স্কুলের সামনে মুক্তিযোদ্ধারা বৃদ্ধকে  গুলি করে হত্যা করে ।  মুক্তিযুদ্ধে সোহরাব গাজীর   প্রত্যক্ষ ভূমিকা  ছিল বলে ঘটনা বেশি দূর গড়ায়নি ।  স্বাধীনতার পর   সোহরাব গাজী পৈত্রিক   ব্যবসায় জড়িয়ে পড়ে ।  আর ওই সোহরাব গাজীরই সহায়তায় তাদের পারিবারিক   আরাফাত গাজী  স্কুলে জয়েন করেন সাঈদ আলী  ।  শিক্ষকতার পাশাপাশি কমিউনিষ্ট পার্টির কাজও  এগিয়ে নিয়ে যান ।   পচাত্তর সালে মাত্র   কুড়ি বছর বয়েসে  সোহরাব গাজী পরিবহণ  ব্যবসা শুরু করে ।  দশটা  বাস আর পঁচিশটা  ট্রাকই এখন সোহরাব  গাজীর কাঁড়ি কাঁড়ি টাকার উৎস ।   অবশ্য এতেও দুজনের  সর্ম্পকে কখনোই চির ধরেনি ।  দু - জনার বন্ধুত্ব বরাবরই  অটুটই ছিল ।  যদিও আদর্শগত কারণেই তাঁরা  একে অন্যের প্রতিপক্ষ ।  সোহরাব  গাজী গত চল্লিশ বছরে বৈধভাবে কিংবা ঘুরপথে  ধনসম্পদ বাড়িয়েই চলেছেন ।  অন্যদিকে সাঈদ আলী  ধনবন্টনের পক্ষপাতী ।   সোহরাব  গাজী খাইরুন্নেসা প্রাইমারি  স্কুলের পিছনের জমি ভাড়াটে লোকজন দিয়ে দখল করে  পানাপুকুর ভরাট করে গাছপালা কেটে ফেলে  বহুতল মার্কেটের সাইনবোর্ড পুঁতে রাখেন কিংবা আরাফাত গাজী  স্কুলের হেডস্যার কর্তৃক  ষষ্ট শ্রেণির ছাত্রী যৌন নির্যাতনের শিকার হলে   ধর্ষনকারীকে সোহরাব  গাজী প্রত্যক্ষভাবে মদদ দেন - এসব অন্যায়ের প্রতিবাদে সাঈদ আলী কে তালতলার মোড়ে মানববন্ধনে দাঁড়াতেই হয় ।  সোহরাব  গাজীর কালো রঙের একটা  পুরনো  ধ্যাদ্ধেড়া ভক্সওয়াগেন আছে ।  মানববন্ধনের যে জায়গায়  সাঈদ আলী দাঁড়িয়ে থাকেন  -  ঠিক তার সামনেই  সেই ভক্সওয়াগেন এসে  থামে ।  জানালায়  কালো সানগ্লাস পরা সোহরাব গাজীর ফরসা ভরাট গোলপানা  মুখ ,  মেহদি রাঙানো  তামা রঙের   চুল ।   বুর্জোয়া  বন্ধুকে দেখে  সাঈদ আলী শিঁটিয়ে  ওঠেন ।  রসিক সোহরাব  গাজী তখন সাঈদ আলীর নাম্বারে বারবার  মিস কল দিতে থাকেন   ।  সাঈদ আলীর পাঞ্জাবির পকেটে  ভাইব্রেশন মোডে থাকা মুঠোফোন বিজবিজ করে  বাজে ।  সাঈদ আলী ফোন ধরেন কি করে   .  .  . এসব বেহাল দশার কথা সেতারা কি সজলকে বলতে পারেন না সাঈদ আলী ।  বলেন সাদিক আমিন কে ।  সাদিক আমিন  হল সজলের বিশ্ববিদ্যালয়ের বন্ধু;  ছেলেটা  মাঝেমাঝে লতিফপুর আসে ।  ছেলেটার মাথায় সারাক্ষণ  ফিলমের পোকা ঘোরে ।  চোখে ফিলম বানানোর স্বপ্ন ।  কালো মতন চেহারা ।  মাথায় লম্বা চুল ,  তাতে ঝুঁটি ।   চোখে গোল ফ্রেমের  চশমা ।  কানের লতিতে দুল ।  চোয়াল ভাঙা ।  মুখে  চাপদাড়ি ।   সব সময় পাঞ্জাবি - পায়জামা পরে ।    মিষ্টি করে বাংলা বলে ।  যদিও গ্রামের বাড়ি কুমিল্লার বড়ুরা ।   সেই সাদিক আমিনই একমাত্র  সোহরাব গাজীর রঙ্গরসিকতার  ব্যাপারটা   জানে ।   সাদিক আমিন বলে ,    আমার ফিলমে  এই পার্টটা রাখব চাচা ।  আচ্ছা ,  রাইখো ।  সাঈদ আলী বলেন ।    ছেলেটাকে পছন্দ করেন সাঈদ আলী ।  জ্ঞানবুদ্ধি ভালোই ।  মার্কস -  লেনিন এর প্রতি   ভক্তিশ্রদ্ধা আছে ।  সাদিক আমিন  বলে ,   ওরাই তো জগতের আসল গুরু  চাচা ।  জগৎ পালটে দিতে এসেছিল ।  শুনে সাঈদ আলী  ভীষণই উত্তেজিত হয়ে পড়েন ।  তো এত কিছুর পরও সোহরাব  গাজীর  সঙ্গে সাঈদ আলীর সম্পর্ক আজও অটুট আছে ।  আজ থেকে পাঁচ - বছর আগে   সাঈদ আলীর  বড় মেয়ে পারভীন যখন জাহাঙ্গীর নামে লতিফপুরের এক তরুণ ব্যবসায়ীর   সঙ্গে পালিয়ে গেল তখন সাঈদ আলী বুকের  ব্যথায় মেঝের ওপর ঢলে পড়েছিলেন ;  সোহরাব  গাজীই তখন  খবর পেয়ে ছুটে এসেছিলেন ।  সব খরচ বহন করে ইন্ডিয়ায় নিয়ে গিয়ে বাইপাস অপারেশন   করিয়ে এনেছিলেন ।  আজ হোক কাল হোক বন্ধুর টাকা তিনি শোধ করবেন ।  সজল কি ভালো চাকরি পাবে না ?  খটকা এখানেই ।   সজল কি চাকরি করবে ?   না ,   শ্রমিকের  ছদ্মবেশে কারখানায় ঢুকে  শ্রমিক আন্দোলন করবে ? সেতারা খালি কাপ নিতে   দাওয়ায় এলেন  ।  বললেন ,  পারভীন কইল জামাইয়ের ব্যবসাপাতি  ভালো না ,  মেয়ে নিয়া লতিফপুরে  কিছু দিন থাকতে চায় । সাঈদ আলীর  মুখ গম্ভীর হয়ে ওঠে ।    পারভীন কে না - হলেও  পারভীনের মেয়ে ঐশীকে দেখার জন্য মন ভীষণ ছটফট করে   ।  মুঠোফোনে মাঝেমাঝে ঐশীর সঙ্গে কথা  হয় ।  কথা বলার সময় ঐশী হিন্দি শব্দ বলে ।  তখন কষ্ট হয় সাঈদ আলীর  ।  ঐশীরা  কি  বাংলার বদলে হিন্দি শিখছে নাকি ?  সাঈদ আলী বললেন ,  সজল রে ফোন কইরা কও ,  পারভীনরে  নিয়া আসবে ।  আচ্ছা ,  বলব ।   সেতারার বুকের ভিতরে কান্নার বলক ওঠে ।  তার কত সখ ছিল মেয়ে জামাইকে আদরযত্ন করবেন ,  রান্না করে খাওয়াবেন । আর শুন ,  পারভীনের জামাই যেন আমার বাড়িতে না আসে ।   কথাটা শুনে সেতারার চোখে পানি চলে আসে ।    স্বামীর  বিরুদ্ধে যাওয়ার সাহস নেই সেতারা বানুর ।  হায় আল্লা ,  আমার কপালে তুমি সুখ দিলা না !   সেতারা চলে গেলে সাঈদ আলী বুকে হাত দেন ।  মেয়ে জামাইয়ের কথা মনে পড়লে পাঁচ বছর আগের সেই পুরনো  ব্যথা  টের পান ।  সোহরাব  গাজীর কাছে আমারে  ছোট করল পারভীন  ।  চিকিৎসা খরচ বাবদ সাত লক্ষ টাকা পায় সোহরাব  গাজী ।  কথাটা মনে হলেই সাঈদ আলীর মাটির সঙ্গে মিশে যেতে ইচ্ছে করে ।   মেয়েকে কখনও বাড়িতে ঢুকতে দেবেন না বলে পণ করেছিলেন ।  মৃত্যুর আগে  ঐশীর মুখটা একবার দেখবেন বলেই রাজি হলেন ।  নাতনীকে নিয়ে মেয়ে আাসতে পারে ,  কিন্তু মেয়েজামাই কখনও নয় !  ঐশী  গত বছর  স্কুলে ভর্তি হয়েছে ।  তবে  স্কুলের বই ও পড়তে চায় না ,   এমন কী ছবির বইটইও  না ।  সারাক্ষণ টিভিতে কার্টুন দেখে ।   ‘ ডোরেমন ’  ওর খুব প্রিয় ।  সেদিন নাজমাকে   হিন্দি ভাষায়  পানি আনতে বলল ঐশী ।   অতটুকু মেয়ের কারিশমায় পারভীন রীতিমতো তব্দ খেয়েছিল   ।  পারভীনকেই ঐশী কে   খাইতে দিতে হয় ।  মেয়েটা নাজমার হাতে খায় না ।  পারভীন একা কত দিকে সামলাবে  ।   ওদিকে ঐশীর বাবা  ‘ কাজের মেয়ের হাতে ’  খেতে পারে না ।  রান্নাবান্না পারভীনকেই করতে হয় ।  এমনিতেই শেয়ার মার্কেটে টাকা - পয়সা লস করে  জাহাঙ্গীরের মেজাজ খিটখিটে হয়ে থাকে  ।  তরকারিতে নুন কম হলে চেঁচিয়ে বাড়ি মাথায় তোলে  ।  জাহাঙ্গীর দু - বছর আগে  গার্মেন্টস - এ  একসেসরিস সাপ্লাইয়ের  কাজ করত  ।  লাভ যা হোক একটা হত তখন  ।   এক বন্ধুর  ( কু )  পরামর্শে সব জমানো টাকা  শেয়ার মার্কেটে খাটাল ।  আর তাতেই  -   .  .  . কলেজে  পড়ার সময়ই  জাহাঙ্গীর - এর প্রেমে পড়েছিল পারভীন ।  জাহাঙ্গীর পড়াশোনা বেশি করেনি  ।   ব্যবসায় নেমে পড়েছিল ।  মেয়েকে বিশ্ববিদ্যালয়ে পড়াবেন ,  সাঈদ আলীর তাই সে ‍ " অসম "  বিয়েতে রাজি হওয়ার কথা নয় ।  প্রেমের ঘোরে  এক সন্ধ্যায়  লতিফপুর স্টেশনে বোরখা পরে  জাহাঙ্গীরের সঙ্গে  ঢাকাগামী ট্রেনে উঠল পারভীন  ।  জাহাঙ্গীর নতুন  বৌকে যাত্রাবাড়িতে দুরুমের একটা  ভাড়া বাড়িতে এনে তুলেছিল ।  কী সুখের দিনই না ছিল তখন  ।  সজল তখন সদ্য ঢাকা বিশ্ববিদ্যালয়ে  ভর্তি হয়েছে ।   দুই ভাইবোনের মধ্যে খুব ভাব  ।  বাবার চোখ এড়িয়ে  বড় বোনের সঙ্গে যোগাযোগ রাখত সজল ।  আর কী কারণে জাহাঙ্গীরকেও পছন্দ করত  ।  লেখাপড়া বেশিদূর না করলে কী হবে - বেশ সহজ সরল আছে জাহাঙ্গীর ।  সজলের মাধ্যমে স্বামীকে  লুকিয়ে টাকা পাঠাতেন  সেতারা ,  কখনও শাড়ি - কাপড়  ,  কখনও আচার ।  সজল ওর ফিলিম - পাগল বন্ধু সাদিক আমিন কেও মাঝেমধ্যে পারভীনের বাসায়  নিয়ে যেত   ।    পাগলাটে  সাদিক আমিন -  এর সঙ্গে কথা বলে ভারি মাজা পায় পারভীন ।  সাদিক আমিনও বেশ মিশুক আছে ।  পারভীনকে  ‘ আপু ’   ‘ আপু ’  করে ।  অনায়াসে রান্নাঘরে চলে আসে ।   একদিন তো সে পারভীনকে বলেই বসল ,   ‘ তোমার  মুখটা না আপু ভীষণ ফটোজেনিক ।  ’  শুনে পারভীন লজ্জ্বায় লাল ।  ভাগ্যিস সজল তখন টিভি অফ করে  ড্রইংরুমে ঐশীকে বসিয়ে  বাংলা ছড়া মুখস্ত করাচ্ছিল ।    .  .  .  ভোর হল দোর খোল খুকি মনি ওঠ রে  / ওই জাগে জুঁইশাখে ফুলকলি ছোট রে  ।  পারভীন বুকের আঁচল ঠিক করেছিল ।  সারা শরীর ঝনঝন করে বাজছিল  ।  জাহাঙ্গীর - এর সঙ্গে আজকাল সেক্সটা ঠিক উপভোগ করে না পারভীন ।  শেয়ার বাজারে সর্বশ্রান্ত   মানুষটা  আগের মত দীর্ঘক্ষণ ধরে  সুখ দিতে পারে না ,  জাহাঙ্গীর - এর স্খলন  দ্রুত  হয়ে যায় ।  পারভীন বলে ,   ' ডাক্তার দেখাও ।  সারাদিন এত কষ্ট করি ওইটুকু সুখের জন্যই তো ।  '   .  .  .  জাহাঙ্গীর কি জানে যে পৃথিবীর কোনও ডাক্তারই  এ অসুখ সারাতে পারবে না ?  সে পারভীনকে আঁকড়ে ধরে কাঁদে ।   বারবার বলে ,   কথা দাও আমারে ফেলায়া তুমি কখখোনো যাইবা না ।  পারভীন বলে ,   ‘ আরে তুমি কি পাগল হইলা ।  তুমার হাত ধইরা আমি পালাইসি বইলা আমি কি বেইশ্যা নাকি ।  ’  জাহাঙ্গীর তারপরেও কাঁদে ,  বাচ্চা শিশুর মত কাঁদে ।  সেদিন সন্ধ্যায়  মতিঝিল থেকে ফিরল জাহাঙ্গীর  ।  শরীরের এখানে ওখানে ক্ষত ,  পুলিশ পিটিয়ে মারাত্মকভাবে জখম করেছে ।  সেদিনও হুহু করে  কেঁদেছিল জাহাঙ্গীর  ।  তারপর  অসার্থক   মিলন ।  জাহাঙ্গীরের শরীরে আর বন্য ঘোড়ার মতো শক্তি  নেই ,  সেই শক্তি ছিল  যখন বিয়ের আগে লতিফপুরের কোনও নির্জন স্থানে তারা  দুজনে মিলিত হত  ।  যেসব দিনে জাহাঙ্গীর গভীর আবেগে  স্বীকার করত  .  .  .  তোমারে আদর করতেই আমার জন্ম পারভীন ।  এখন সেই আবেগের নদীতে চর পড়ে গেছে ।  এদিকে পারভীনের দিনদিন যৌনতৃষ্ণা বাড়ছেই ।   পারভীন আজকাল  সাদিক আমিন কে খুব মন দিয়ে দেখে ।  সাদিক আমিন -  এর এক ফুপাতো বোন পলি রামপুরায় থাকে ,  খুব নিরীহভাবে ঐশীকে নিয়ে  পলিদের  বাড়িতে যেতে চায় পারভীন    .  .  . আজ সন্ধ্যার পর সজল এসেছিল ।  টিভি অফ করে ঐশীকে পড়াল কিছুক্ষণ  ।  ঐ দেখা যায় তালগাছ ঐ আমাদের গাঁ /  ঐখানেতে বাস করে কানাবগীর ছা  ।  তারপর  ভোর হল দোর খোল  .  .  .  সজল নাজমাকেও পড়ায় ।  নাজমা যে নাম সই করতে পারে সে সজলের জন্যই ।  গেল মাসে নাজমা তার মাকে চিঠি লিখে পাঠিয়েছে ।  পারভীন জানে  .  .  .  এই মুঠোফোনের  যুগেও সজল আজও তার বাবা কে    চিঠি লেখে ।  নাজমা দিন দিন ডাগর হয়ে উঠছে ।  অথচ নিজের ওপর সজলের আশ্চর্য নিয়ন্ত্রণ দেখে অবাক পারভীন ।  অথচ ,   নাজমার নগ্নদেহ কল্পনা করে জাহাঙ্গীর - এর চাপা উত্তেজনা ঠিকই টের পায় পারভীন ।   জীবিকার তাগিদে গ্রাম থেকে বড় শহরে আসা এই গরীব কিশোরীকে যথাসাধ্য আগলে রাখে ।  এতকাল  নামাজ - কালামের ধার না ধরলেও  আজকাল অবশ্য  নামাজ পড়ছে জাহাঙ্গীর ।      .  .  .  সজল রাত দশটা অবধি ছিল ।  তখনও জাহাঙ্গীর ফেরেনি ।  সজল এলে সাধারণত খেয়েই যায় ।  আজ খাওয়ার পর পারভীন সজলকে বেডরুমে ডেকে নিয়ে গেল ।  তারপর সব খুলে বলল ।  আর কত কাল একাএকা সহ্য করা যায় ?  তোর দুলাভাই শেয়ার মার্কেটে লাখ লাখ টাকা লস করছে   ।  ছয় মাসের বাড়ি ভাড়া বাকি ,  নাজমার তিন মাসের বেতন বাকি ।  সামনের মাস থেকে  ঐশীর স্কুল বন্ধ ।    মায়ের দেওয়া  গয়না বিক্রি করে কোনওমতে চলছে সব । জাহাঙ্গীর  তাবলীগ জামাতএর নাম লিখিয়েছে ।  কি !  জাহাঙ্গীর ভাই তবলীগ জামাত করে ?  সজল ভীষণ চমকে ওঠে ।    হ্যাঁ ।  সজল এর শ্যামল মুখটা কী রকম আরক্ত হয়ে উঠেছিল তখন ,  যেন মায়ের মৃত্যু সংবাদ শুনেছে ।  আপনমনে বলল ,  যারা সহজেই বেহেস্ত -  দোযখে   বিশ্বাস করে ,   তারা সহজেই  শেয়ারমার্কেটে ইনভেস্ট করে ।  দেশে এত স্টুপিড লোক !  এদের দিয়ে কী হবে  .  .  . ছিঃসীমান্তে ভারতীয় আগ্রাসনের বিরুদ্ধে দুপুরে টিএসসি - র সামনে মানববন্ধন ।  বিশিষ্ট গায়ক মাহমুদুজ্জামান বাবুর পাশে  দাঁড়িয়ে আছে  সাদিক আমিন ।  মাঝেমাঝে হতাশ লাগে সাদিক আমিন এর ।  কী হয় মানববন্ধন করে ।  গুলি কি থামবে ।  মানববন্ধনে  সজল নেই ।  ঘন্টাখানেক আগে পারভীন আপাদের নিয়ে  লতিফপুর গেছে ।  হঠাৎ রাস্তার দিকে তাকিয়ে  সাদিক আমিন চমকে ওঠে ।  ক্রিম কালারের একটা টয়োটা প্রিয়াস শাহবাগের দিকে চলে যাচ্ছে ,  সামনে ড্রাইভিং সিটের পাশে স্নিগ্ধা বসে  ।  স্নিগ্ধার ফরসা মুখে কালো সান গ্লাস ।  গাড়ির ড্রাইভিং সিটে যে সুদর্শন তরুণটি  বসে ছিল তাকেও চেনে সাদিক আমিন ।  নাঈম আদনান  ।  জাস্টওয়ে  গ্রুপের চেয়ারম্যান শামসের হুদার ছোট ছেলে  ।  নাঈম আদনান মিডিয়াতেও ইনভেস্ট করেছে ।  স্নিগ্ধা টল ,  ফরসা ,   সুন্দরী ।  শখের বশে আজকাল  মডেলিংয়ের প্রতি ঝুঁকেছে ।  সেইসূত্রেই নাঈম আদনান - এর সঙ্গে পরিচয় স্নিগ্ধার ।  সাদিক আমিন  মিডিয়ায় ঘোরাফেরা করে বলেই সে জগতের ভিতরের কথা সে জানে ।  স্নিগ্ধার আকর্ষণ সামান্য ভিন্ন বলেই স্নিগ্ধার সঙ্গে ঘনিষ্ট হয়ে উঠছে নাঈম আদনান  ।  মডেলিং ছাড়াও স্নিগ্ধা নাটকে অভিনয় করতে চায় ।  নাঈম আদনানও রাজি ।   সজলের কাছে এসব কথা সাদিক আমিন চেপে রেখেছে  ।  স্নিগ্ধা যে নাঈম আদনান এর গ্রিপে চলে গেছে সেটি সজল এখনও জানে না ।  সজল কষ্ট পাবে বলেই সাদিক আমিন বলেনি ।  এখন বলার সময় এসেছে ।  সাদিক আমিন  জানে সজল স্নিগ্ধাকে ভালোবাসে ।  কিন্তু ,  স্নিগ্ধা ?  জটিলতা আরও আছে ।  সজল ওর  আর্দশবাদী বাবার আদর্শ সন্তান  ।  স্নিগ্ধার মডেলিং করবে ,   এটা জানার পর ব্যাপারটা  সজল  কি ভাবে ?  মডেলিং যেমন পণ্য সর্বস্ব নয়া ঔপনেবিশিক আগ্রাসনের অংশ ,   তেমনি আবার নারীস্বাধীনতার প্রশ্নটিও এর সঙ্গে জড়িত  ।  এই বিষয়টি এই সময়ের  ফিলমে কীভাবে আসা উচিত ?  সাদিক আমিন  ঈষৎ উত্তেজিত ।  আর যে সব মানুষ নেপথ্যে থেকে পণ্যকে সমাজে ছড়িয়ে স্থানীয় বাজার ধ্বংস করে দেয় , তাদেরকেই -  বা   ফিলমে কীভাবে দেখানো যায়  ।  কাজেই স্থান কাল পাত্র বিস্মৃত হয়ে সাদিক আমিন স্নিগ্ধা এবং নাঈম আদনান এর নিভৃত দুপুরটি কল্পনায় জীবন্ত করে তুলতে থাকে  :   .  .  . গাজীপুরে  লন ঘেরা বাংলো আদনান - এর লাল টালির  বাড়ি  ।  বাংলো ।   নাম :   ‘ নায়রি লজ ’  ।  এই বাংলোয় নাঈম আদনান  এসে মাঝে মাঝে  রিল্যাক্স করে  ।  তখন কেউ না কেউ থাকে ।  কখনও  অল্প বয়েসি  মডেল কখনও মধ্যবয়েসি  নাট্যাভিনেত্রী ।  আজ স্নিগ্ধা ।  বাংলোয় একজন বুড়ো কেয়ারটেকার আছে ।  সে চোখে কম দেখে ।  লনে নানারকম ফুলের গাছ  ।  বাগানে দোপাটি ,  ডালিয়া আর  চন্দ্রমল্লিকা আছে ।  বাংলোয় সুগন্ধী ঘরে আছে নরম বিছানা ।  সে  বিছানায় শুয়ে থেকে এই মুহূর্তে  নাঈম আদনান বড়  বিপর্যস্ত বোধ করছে ।  তার আজ প্রিম্যাচুওর ইজাকুলেশন হয়ে গেছে ।  নগ্ন অতৃপ্ত স্নিগ্ধা জিগ্যেস করে ,   হোয়াট ' স রং !  নাঈম আদনান  বলে ,  সরি ।  সে স্নিগ্ধাকে সত্যি কথা বলতে পারে না  ।  বলতে পারে না   আমাদের  গ্রুপ অভ ইন্ড্রাষ্ট্রির অনেক ব্যাঙ্ক লোন স্নিগ্ধা ।  আবাসন শিল্পে যেভাবে ধস নেমেছে ।  রড - সিমেন্টের দাম দিনদিন বাড়ছে ।  আগের দামে ক্রেতাদের  ফ্ল্যাট দিতে পারছি না ।  ক্রেতারা মামলা করছে ।  এর ওপর শেয়ার মার্কেটে কোটি টাকা ইনভেস্ট করে লস করেছি ।  আমার বাবার মাইল্ড স্ট্রোক হয়ে গেছে গত নভেম্বরে ।   এ শহরে  আমাদের চেয়ে আরও কঠিন হৃদয়ের ঈশ্বরে অবিশ্বাসী  বুদ্ধিমান মানুষ  বাস করে  স্নিগ্ধা ।  আমরা তাদের কাছে হেরে গেছি ।   স্নিগ্ধা বলে ,   এনি ওয়ে ,   তুমি কি আমাকে বিয়ে করবে নাঈম ? ইউ নো ,  দ্যাটস ইমপসিবল ।  বাট ,  হোয়াই ?  বাবা ইকরা গ্রুপের চেয়ারমেন হাজী আলমের    ছোট  মেয়ের সঙ্গে আমার বিয়ে ঠিক করে রেখেছে  ।   শুনেছি তাসনুভা খুব রিলিজিয়াস ।  স্নিগ্ধা চিৎকার করে ওঠে ।  আই নো !  আই নো !  আই নো !  উফঃ হাউ আই হেইট অল দিস ! নাঈম আদনান একটা সিগারেট ধরায় ।  মালবোরো  ।   স্নিগ্ধা কন্ঠস্বর নীচু করে বলে ,  আমাকে তুমি কোথাও লুকিয়ে রাখতে পারবে নাঈম ?  মেয়েটির কন্ঠস্বর কেমন করুণ শোনাল । লুকিয়ে রাখব মানে ?  আমার বাবা আমার বিয়ে ঠিক করেছে ফেলেছে ।  পাত্র নবীগঞ্জের লোকমান হাজীর বড় ছেলে আমানুল্লা আমান না কে যেন ।  আমি এখন বিয়েটিয়ে  করব না  ।  আমি নাটক আর মডেলিং নিয়ে বেঁচে থাকতে চাই ।   ’ কজ আই ওয়ান্ট ফ্রিডম ,  এনাফ ফ্রিডম !  তুমি  আমায় কোথাও লুকিয়ে রাখবে নাঈম ? ওকে ।  আমার কিন্তু বাবার পাওয়ারফুল লোক ।  পুলিশের পিছনে টাকা ঢালবে । নো প্রোব ।   পুলিশের  মুখ আমিও বন্ধ করতে জানি ।  তুমি কালই গুলশান থানায় তোমার বাবার বিরুদ্ধে একটা জিডি করে রেখ ।   ওকে ।  আমি  তাহলে এ মাসেই গুলশানে আলাদা ফ্ল্যাটে উঠব ।  তোমার  বিয়ের আমাকে তোমার লাভ - টাভ করতে  হবে না ।  জাস্ট তুমি মাঝে মাঝে এস ।  কফি খাওয়াব । ওকে । তোমার হবু বউয়ের নাম তাসনুভা ,  না ?  খুব রিলিজিয়াস বললে ।  তার মানে হিজাব পড়ে ।  ভালো ।  এরা একটু বোকা কিসিমেরই হয় ,  রিয়েলিটিকে মিসরিড করে ,  তাসনুভা আমাদের রিলেশন সহজে টের পাবে না ,  কেননা ,  ও ভাববে দয়াময় গড দয়া করে তোমাকে ওকে মিলিয়ে দিয়েছেন; তবে তাসনুভা মেয়ে বলে একদিন টের আমাদের গোপন অভিসার ঠিকই পেয়ে যাবে ,  বাট ততদিন তোমার আমাকে কিংবা আমাকে তোমার ভালো নাও লাগতে পারে   .  .  . হি হি  .  .  . ওরা যখন লতিফপুর বাস্টস্ট্যান্ডে বাস থেকে  নামল তখন সন্ধ্যা ।   পারভীনের কোলে ঐশী ।  নাজমার বকেয়া বেতন মিটিয়ে দিয়ে ওকে  বিদায় করে দেওয়া হয়েছে ।  সজল একটা রিকশায় বড়  সুটকেশটা    তুলে  দিল ।   ঠিক তখনই  মুঠোফোন বেজে ওঠে ।   ‘ তোরা যা ।  আমি আসছি বলে ’  সে হাঁটতে থাকে ।  সাদিক আমিন ফোন করেছে ।  তারপর  ও প্রান্তের কথা শুনতে শুনতে সজলের  শরীর জমে যায় ।  তারপর ফোন অফ করে   হনহন করে হাঁটতে থাকে সে ।  ততক্ষণে ছোট্ট মফস্বল শহরটায় ঘোর কুয়াশা ছড়িয়ে পড়েছে   .  .  .  সজল রেললাইনের সমান্তরাল হাঁটছে; লতিফপুর স্টেশনটা পিছনে পড়ে থাকে  .  .  .   হাঁটতে হাঁটতে  কত কথা মনে পড়ে তার  .  .  .  বাবা ,  মা ,  ঐশী ,  পারভীন ,  সূর্যসেন হল ,  মধুর কেন্টিন আর এই দেশে সমাজতান্ত্রিক বিপ্লব সংগঠিত করবার কথা    .  .  .  কিন্তু তার চেয়েও বড় হয়তো প্রেম   .  .  .  যে প্রেম পিছনে ফেলে আসা স্টেশনের মতো   .  .  .  সামনে আরেকটি স্টেশন  .  .  .  যে স্টেশনে কোনওদিনই পৌঁছাবে না সে  .  .  .  কেবল ওকে ঘিরে ধরে মাঘের কুয়াশা আর শীত   .  .  .  আর  ঝিঁঝি পোকার ডাক  .  .  . আর ভোর হল দোর খোল  .  .  . আর   .  .  .  বিপরীত দিক  থেকে কুউউ ঝিক ঝিক কুউউ ঝিক ঝিক করে আসছিল একটা ট্রেন  .  .  . 






ভৌতিক গল্প :  বুনো শিয়ালের টিলা




                        রেম্রাচাই  চৌধুরি বলল ,  আমার ঠাকুরর্দা মাইসাং চৌধুরি  তাঁর  বেডরুমে খুন হয়েছিলেন ।   তুমি কিন্তু মাইসাং  ভিলার দোতলার বেডরুমে রাতে থেকো না শোয়েব ।  তথাস্তু ।  আমি বললাম ।  আমি একটা বৈজ্ঞানিক কল্পকাহিনী লেখায় হাত দিয়েছি ।  সিদ্ধান্ত নিলাম  কমলছড়ি চলে যাব ।  তখনও বুঝিনি যে কী ভয়ঙ্কর এক বিপদের মুখোমুখি হতে চলেছি  .  .  .  বুনো শিয়ালের ডাকে আমার শরীরের রক্ত জমে যাবে  .  .  .  ঢাকা শহরে বড় হৈহল্লা ।  লেখাটা শেষ করার জন্য নিরিবিলি একটা জায়গা চাই ।  আমার বন্ধু রেম্রাচাই   চৌধুরিদের কমলছড়িতে  একটা ভিলা আছে শুনেছি; ওকে ফোন করলাম ।  ও অবশ্য এটা - ওটা বলে এড়িয়ে যাওয়ার চেষ্টা করল ।  কমলছড়ির মাইসাং ভিলাটা নাকি ভালো না ।  অভিশপ্ত ।  ওদের  পরিবারের কেউই নাকি দীর্ঘদিন ধরে কমলছড়ির মাইসাং ভিলায় যায় না ।  আমি ওর কথায়  পাত্তাই দিলাম না ।  উলটো ওকে বললাম ,  অভিশপ্ত হলে তো ভালোই ।  বেশ একটা লেখার প্লট পেয়ে যাব ।  আমার কমলছড়ি যাওয়ার ব্যাপারে রেম্রাচাই চৌধুরি  যেন অনিচ্ছা সত্ত্বেও রাজি হয়েছিল ।  সিলভার কালারের ফিয়াট পালিওসটা চালিয়ে সিধে কমলছড়ি  চলে এলাম ।   ( রেম্রাচাই চৌধুরি  ডিটেইস ঠিকানা বলে দিয়েছিল )  জায়গাটা খাগড়াছড়ি সদরের বেশ খানিকটা পুব দিকে  ।  মাঝখানে পাথর ভরতি খরস্রোতা  একটি পাহাড়ি নদী; সে নদীর নাম চেঙ্গী  ।  সে পাহাড়ি নদীর নির্জন তীর ঘেঁষে  বাঁশবনে ঘেরা বেশ উঁচু একটি টিলায় পিচ রাস্তার পাকদন্ডীর পথ ঘুরে ঘুরে উঠে গেছে  ।   দু ’  পাশে দীর্ঘ  ইউক্যালিপ্টাস গাছ ।  ফিয়াটটা নিয়ে ওপরে ওঠার সময়  ইঙ্গিনের শব্দে শিশির ভেজা পাতার ওপর দিয়ে  একটি খরগোশ কি দুটি কাঠবেড়ালী সুরুৎ সুরুৎ  এদিক -  ওদিক পালিয়ে যাচ্ছিল ।  টিলার ওপরে অনেকটা হলদে সূর্যমূখীর বাগান ।  একপাশে  পেঁপে ,  লিচু ,  সফেদা আর  পাহাড়ি কলার বোঝ ছাড়াও মাল্টা ,  কমলা ,  আগর আর কফিগাছও চোখে পড়ল ।  টিলা থেকে ঢালু হয়ে নেমে যাওয়া ঢালে আনারসের ক্ষেত ।  ভিলার পিছনে ঘন বাঁশঝাড়  ।  তার ভিতর দিয়ে একটা সরু  পথ ।  ঝোপঝাড়ে ঢাকা একটা পাকা দালানোর মতন কাঠামো চোখে পড়ল ।  জিনিসটা যে কী তা ঠিক বোঝা গেল না ।   তবে বুনো শেয়াল দেখলাম ।  একসঙ্গে বেশ ক ’ টা বন্য শৃগাল দেখে অস্বস্তিই লাগল ।  আরাকানি স্টাইলের বার্মা টিকের কালো রঙের কাঠের  দোতলা বাড়িটিই  ‘ মাইসাং  ভিলা ’   ।  এক তলায় বিশাল বারান্দা ,  কাঠের মেঝে ,  বিশাল বৈঠকখানা ।  আসলে ভিলাটির একতলা আর দোতলায় রুমগুলি বেশ বড় - বড় ।  বেশ আলোবাতাস খেলে ।  সবচে বড় কথা হল ভিলাটি ভারি নির্জন ।  লেখালেখির জন্য ভারি উপযুক্ত ।  একতলার বৈঠকখানার দেয়ালে আভিজাত্যের প্রতীক হিসেবে বুঝছে পুরনো আমলের একটি গাদা বন্দুক ,  একটি বুনো শিয়ালের স্টাফ - করা মাথা আর বারো ইঞ্চি একটি  বার্মিজ কিরিচ ।  দেয়ালের অন্য পাশে  একজন বৃদ্ধের রঙিন একটি তৈলচিত্র টাঙ্গানো  ।  ইনিই  সম্ভবত রেম্রাচাই চৌধুরির  ঠাকুরর্দা মাইসাং চৌধুরি  ।  কিছুটা  মঙ্গেলয়েড চেহারার বেশ সৌম্যদর্শন বৃদ্ধ ।  পরনে শেরওয়ানি ।  মাথায় পাগড়ি ।  কোমরে তরবারি ঝুলছে ।  কমলছড়িতে এককালে নাকি রেম্রাচাই চৌধুরির  পরিবারের বেশ প্রভাবপ্রতিপত্তি ছিল ।  মাইসাং চৌধুরিই পরিবারের কর্তা ।   আরাকানে  রতœপাথরের ব্যবসা ছিল ।    রেম্রাচাই চৌধুরির মুখে শুনেছি  ইনিই  ব্রিটিশ আমলে   মাইসাং  ভিলাটি  তৈরি করেছেন  ।   রেম্রাচাই চৌধুরি যে ঠাকুরর্দার গল্প করত -  তা কিন্তু নয়; বরং কী এক অজ্ঞাত কারণে এড়িয়েই যেত ।  রেম্রাচাই চৌধুরি পরিবার - পরিজন নিয়ে ঢাকাতেই  থাকে ।  পাকিস্তান আমল থেকেই  নাকি তারা কমলছড়ি আসে না ।  কেন আসে না  - সেও এক রহস্য ।  মাইসাং ভিলা দেখাশোনার জন্য একজন কেয়ারটেকার আছে   ।   ছোটখাটো হলুদাভ গড়নের মাঝবয়েসি স্থানীয় আদিবাসী  লোকটার নামটি ভারি অদ্ভূত  -  য়ংদ্দ  ।   ( জানি না সঠিক বানান লিখতে পারলাম কিনা  )  য়ংদ্দ  সব্যসাচী ধরণের লোক; বাগানে মালির কাজও করে দেখলাম ।  টিলার খাড়া ঢালে আনারস ক্ষেতে উবু হয়ে বসে থাকে ।  ওই গড়ানো ঢালে কীভাবে যে শরীরের ভারসাম্য ধরে রাখে  সেটাও একটা বিস্ময় ।  আমি আবার ঘন ঘন চা খাই ।  টি - ব্যাগ আর গুঁড়ো দুধের কৌটো সঙ্গেই এনেছি ।  চিনি আনতে ভুলে গেছি ।  য়ংদ্দকে বাজার করার জন্য টাকা দিয়েছি;  কাছেই একটা বাজারে  গিয়ে বাজার - টাজার   করে ফিরে আসার সময় এক কেজি চিনিও নিয়ে এল  ।  লোকটা বাংলা বলতে পারে কিনা সে বিষয়ে আমার খানিকটা সন্দেহই  ছিল ।  তবে বাজারের টাকা ফেরত দেবার সময় বুঝলাম  য়ংদ্দ  কেবল বাংলা ভালোই বোঝে না ,  চমৎকার  বাংলা  বলতেও পারে ।  কার্তিক মাসের শুরু ।  সকাল - সন্ধ্যায় টিলার বাঁশঝাড়ে আর আনারস ক্ষেতের ওপরে হালকা কুয়াশা ছড়িয়ে থাকে ।  দোতলার পুব দিকের বারান্দায় বসে লিখি ।  গায়ে উষ্ণ রোদ এসে পড়ে ।  ভারি আরাম লাগে আমার ।  কমলছড়ি মাস দুয়েক থাকব ।  আশা করি ততদিনে  লেখাটা শেষ করে ফেলতে পারব । কমলছড়ি আসার পরদিন সকালেই  রেম্রাচাই চৌধুরির ফোন পেলাম ।   (  মোবাইলে তখনও সামান্য চার্জ ছিল )  কি সোয়েব ?   অসুবিধে হচ্ছে না তো ? আরে না না ।  রাজার হালে আছি ।  তোমাদের এই য়ংদ্দ  কিন্তু বেশ ।  অস্বাভাবিক কিছু দেখলে নাকি ?  না , না ।  এখনও দেখিনি ।   কপাল মন্দ হলে যা হয় আর কী !  সাবধানে থেকো কিন্তু ।  আচ্ছা ,  থাকব । রেম্রাচাই চৌধুরি কিছু বলার আগেই মোবাইলের চার্জ শেষ হয়ে যায় ।  যাক ,  সমস্যা নেই ।  আমি তো ওই জিনিসটা কমলছড়ি পৌঁছেই  অফ করে রাখব ভেবেছিলাম ।   খুব ভোরে উঠে গায়ে চাদর জড়িয়ে  হাঁটতে বেরোই ।  টিলা থেকে কুয়াশা ছড়ানো  পাকদন্ডীর পথ দিয়ে ধীরে ধীরে  নেমে আসি নীচে ।  শব্দহীন  নির্জন চেঙ্গী নদীটি ভোরবেলা ছবির মতন স্থির হয়ে থাকে  ।  নদীর পাড়ে পাড়ে  বড় - বড় পাথর ।  তারই একটার ওপর বসে থাকি ।  অনেকক্ষণ ।  তরুণ বয়েসে ধ্যান করতাম ।  সেই নির্মল অনুভূতি অনেক বছর পর আবার ফিরে পেলাম ।  চেঙ্গী নদীর পাড় ঘেঁষে একটা পুরাতন বৌদ্ধবিহার ।  বিহারের তোরণদ্বারের ওপরে এক  সিমেন্টের   স্ল্যাবের  ওপর বাংলায় লেখা :   ‘ কমলছড়ি মাঝ্যাং বিহার ’  ।  দু - একটি অক্ষর ক্ষয়ে গেছে ।  ঠিকমতো বোঝা যায় না ।   তোরণদ্বারের বাঁ পাশে  বিশাল একটি কৃষ্ণচূড়া গাছ ।  ভিতরে অপরিসর একটি সিমেন্টের চাতাল ।  চাতালে   অজস্র শুকনো পাতা পড়ে ছিল  ।  উবু হয়ে  চটি খুলে  ভিতরে পা বাড়ালাম ।   ধূপ ধূপ একটা মিষ্টি গন্ধ ভাসছিল বাতাসে ।  বিহারের উত্তর দিকে বড় একটা কক্ষে কাঠের একটি বুদ্ধমূর্তি  ।  প্রায় আট ফুট উঁচু ।  বুদ্ধমূর্তির  সামনে পদ্মাসনে বসে বৃদ্ধ ভিক্ষু ।   ধ্যানে বসেছেন মনে হল ।  বৃদ্ধের পরনে লাল রঙের চীবর ।  মসৃনভাবে মাথা কামানো ।   গভীর প্রশান্তময় দৃশ্যটা আমার অত্যন্ত ভালো লাগছিল ।  আমি নিঃশব্দে কক্ষের ভিতরে ঢুকে বৃদ্ধের পাশে বসলাম ।  চোখ বুজতেই গভীর এক  অনুভূতিতে ডুবে গেলাম ।   কতক্ষণ যে ধ্যানের মধ্যে কাটল  .  .  .  চোখ মেলে তাকিয়ে দেখি বৃদ্ধ ভিক্ষু  আমার দিকে তাকিয়ে আছেন ।  চোখে ক্ষীণ  বিস্ময়ের রেখা ।  চওড়া কপালে ভাঁজ পড়েছে ।  বৃদ্ধের  পাশে একটি বড় তামার পাত্র ।  তাতে টলটলে পানি ।  পানিতে কয়েকটি পদ্ম পাপড়ি ।  বৃদ্ধ  একটি পদ্ম পাপড়ি তুলে আমার দিকে ছুড়ে দিলেন ।  কী ঠান্ডা আর সুগন্ধী পাপড়ি ।  হৃদয়ে  গভীর প্রশান্তি অনুভব করলাম ।  আমি তখনও বুঝিনি যে ওই মন্ত্রপূতঃ পদ্ম পাপড়িটি আমাকে ভয়ঙ্কর এক বিপদ থেকে বাঁচিয়ে দেবে ।  বৃদ্ধ ভিক্ষু কোনও কথা বলছেন না ।  কোনও প্রশ্নও করছেন না ।  তিনি হয়তো মৌনব্রত পালন করছেন ।  আমি তাকে বিরক্ত না করে একটু পর বিহার থেকে বের হয়ে এলাম  ।  আজও খুব ভোরে হাঁটতে বেরিয়েছি ।  গায়ে চাদর জড়িয়ে কুয়াশার চাদর ছিঁড়ে পাকদন্ডীর পথ বেয়ে নীচে নামছি ।  একটা বুনো শেয়াল ওদিকে দৌড়ে পালিয়ে গেল ।  মনের মধ্যে কেমন একটা ক্ষীণ অস্বস্তি হচ্ছিল আমার ।  রাতে একবার  ঘুম  ভেঙে গিয়েছিল ।  তারপর আর ঘুম হয়নি ।  ঘরে আবছা অন্ধকার ।  জানালার কাছে চাঁদের আলো ।   ঘরের মধ্যে কে যেন ।  য়ংদ্দ ?  না ।  দরজা তো বন্ধ ।  বাতাসে হালকা ধূপের গন্ধ ।  নারীমূর্তি মনে হল ।   চেয়ারের ওপর রাখা আমার ব্যাগের ওপর ঝুঁকে কী যেন দেখছে ।  হ্যালুসিনেশন ?  বুঝতে পারলাম না ।  তারপর আর কাউকে দেখতে পাইনি  .  .  .   রেম্রাচাই চৌধুরির  ঠাকুরর্দা নাকি  তার  বেডরুমে খুন হয়েছিলেন ।  আমি দোতলার যে ঘরে থাকি সেই ঘরটাই মাইসাং চৌধুরির  বেডরুম কিনা বলতে পারব না ।  কই ,   য়ংদ্দ তো এ নিয়ে আমাকে কিছু বলল না ।  ওকি জানে মাইসাং  ভিলাটি  অভিশপ্ত ?  কিন্তু ,  রাতে আমি ঘরে কাকে দেখলাম ?  আমার মনের মধ্যে  অস্বস্তির এই কারণ  .  .  .  বড় একটি পাথরের ওপর  চেঙ্গী নদীর পাড়ে এত ভোরে  একজন লোক   বসে আছে দেখে আমি অবাক হলাম ।  কে লোকটা ?  মাঝবয়েসি লোকটার গায়ে ছাই -  ছাই রঙের নকশাদার বার্মিজ চাদর;  মাথায় কমলা রঙের উলের নেপালি টুপি ।  ছোটখাটো গড়নের লোকটা স্থানীয় ক্ষুদ্র  নৃগোষ্ঠীর কেউ ?   ঠিক বোঝা গেল না ।   ধীরে ধীরে হেঁটে লোকটার কাছে গেলাম ।  বাঙালি বলেই  মনে হল ।   বেশ কালোই মুখের রং ,  ভাঙ্গা চোয়ালে  খোঁচা খোঁচা পাকা দাড়িগোঁফ ।  আমাকে দেখে দু ’ হাত জড়ো করে সাবলীল ভঙ্গিতে বললন ,  নমস্কার ।  আমি মৃদু হেসে মাথা নাড়লাম ।  লোকটার দীর্ঘ কালো সরু  আঙুল ।   মধ্যমায় টকটকে লাল রঙের প্রবাল ।  কী কারণে মনে পড়ে গেল রেম্রাচাই চৌধুরির  ঠাকুরর্দা মাইসাং চৌধুরির আরাকানে  রত্নপাথরের ব্যবসা ছিল ।  লোকটা বলল ,  আমার নাম যামিনীরঞ্জন ।  থাকি লংগদু ।  আমার পূর্বপুরুষ অবশ্য বার্মায় সেটল করেছিলেন ।  এখন কাঠের ব্যবসা করি ।  লিজ নেওয়ার জন্যেই এদিককার জঙ্গল দেখতে এসেছি ।  তা আপনি ? আমি আমার পরিচয় দিলাম ।  যামিনীরঞ্জন বলল ,  বসুন না ।  বড় একটি পাথরের ওপর আমি  পা ঝুলিয়ে বসলাম ।  এই নির্জন ভোরে কারও সঙ্গে কথা বলতে ইচ্ছে করছিল না যদিও -  তবে  আমি লেখালেখি করি বলেই হয়তো মধ্যমায় টকটকে লাল রঙের প্রবাল পরা লোকটা সম্বন্ধে ভারি কৌতূহল হচ্ছিল আমার ।  যামিনীরঞ্জন জিজ্ঞেস করল ,  তা ,  আপনি এদিকে কোথায়  এসেছেন ?   আমি উঠেছি এই কাছেই ।  মাইসাং নামে একটি ভিলায় ।  যামিনীরঞ্জন  চমকে উঠল মনে হল ।  তারপর অদ্ভূত চোখে আমার মুখের দিকে তাকিয়ে রইল ।   আমি লোকটাকে আশ্বস্ত করার জন্য চট জলদি বললাম ,  এখানকার চৌধুরি পরিবারে ছোটছেলে রেম্রাচাই চৌধুরি   আমার বিশ্ববিদ্যালয় জীবনের বন্ধু ।  আমি একটা উপন্যাস লেখায় হাত দিয়েছি ।  শহরের হৈহল্লা আমার ভালো লাগছিল না ।  লেখাটা শেষ করব বলে  নিরিবিলি একটা জায়গা দরকার ছিল আমার   ।  রেম্রাচাই চৌধুরিদের  কমলছড়িতে  একটা ভিলা আছে জানতাম  ।  ওর  সঙ্গে টেলিফোনে কথা বলে সিধে কমলছড়ি চলে এলাম ।  কবে এসেছেন ?  যামিনীরঞ্জনের  কন্ঠস্বর কেমন গম্ভীর শোনালো ।  এসেছি গত পরশু বিকেলে ।  বললাম ।  চারিদিকে তাকালাম ।  দূরে চেঙ্গী নদী নদীতে একটি সাম্পান ।   ধূসর কুয়াশার ভিতর দৃশ্যটা কেমন অলৌকিক দেখায়  ।  একটা সিগারেট ধরাবো কিনা ভাবলাম ।   হুমম ।  বুঝেছি ।  তা আপনি মাইসাং চৌধুরি নাম শুনেছেন তো ?  যামিনীরঞ্জন জিগ্যেস করলেন ।  হ্যাঁ ,  হ্যাঁ ।   শুনেছি ।  তিনি রেম্রাচাই চৌধুরির ঠাকুরর্দা ।  হ্যাঁ ।   এই কমলছড়িতে এককালে মাইসাং চৌধুরি বিস্তর  প্রভাব প্রতিপত্তি  ছিল ।  আগে তার পরিবার মাটিরাঙ্গা ছিলেন  ।  পরে কমলছড়ি চলে আসেন ।  দ্বিতীয় বিশ্বযুদ্ধের সময়  বার্মায় বাঙালি কুলি সরবরাহ করে মাইসাং চৌধুরি  বিস্তর অর্থসম্পদের মালিক হন ।  কমলছড়িতে  টিলা ইজারা নিয়ে একটি ভিলা তৈরি করেন ।   বলে যামিনী রঞ্জন চুপ করে রইল ।  একটু পর এদিক  - ওদিক চেয়ে লোকটা বলল ,  আমি আমার বাপ - ঠাকুর্দার কাছে শুনেছি   মাইসাং চৌধুরি  লোকটা নাকি আধা - উন্মাদ ধরনের  ছিলেন ।  বুনো শিয়াল পুষতেন ।  যে জন্য স্থানীয় লোকেরা  মাইসাং চৌধুরির  টিলাকে বুনো শিয়ালে  টিলা বলে ।  মাইসাং  ভিলার পিছনে  বাঁশবনে ভিতরে একটি দালানে মধ্যরাতে গুপ্ত তান্ত্রিক সাধনা করতেন মাইসাং চৌধুরি  ।  অবশ্য অতি গোপনে  ।  এই সাধনাই তার জীবনে কাল হয়ে দাঁড়ায় ।  কি ভাবে ?  আমি কৌতূহল বোধ করি ।  গল্পের আবহ পাচ্ছি ।  আমি কেবল বৈজ্ঞানিক কল্পকাহিনীই যে লিখি তা নয় ,  রহস্য গল্পও লিখি ।  বলছি ।  যামিনীরঞ্জন বলল ।  ধীরে ধীরে চারধারে রোদ ফুটে উঠছিল ।  চেঙ্গী  নদীর পাড়ের গাছপালায় কাকপাখিরা ডাকছিল ।  নদীতে  একটা সাম্পানে একজন কিশোর দাঁড়িয়ে লগি ঠেলছিল  ।  আমার একবার  মাঝ্যাং বিহারে যাবার ইচ্ছে ছিল ।   বুদ্ধমূর্তির  সামনে লাল রঙের চীবর পরা বৃদ্ধ ভিক্ষুর ধ্যানরত  গভীর প্রশান্তময় দৃশ্যটা আমাকে টানছিল । যামিনীরঞ্জন বলল ,  ব্রিটিশ আমলের কথা ।  আমি আমার বাপঠাকুর্দার কাছে শুনেছি ।  আরাকানের ¤্রােহং নগর থেকে  থিরিথুধম্মা নামে এক আরাকানি বৌদ্ধ তান্ত্রিক কী কারণে কমলছড়ি পালিয়ে এসেছিল ।  থিরিথুধম্মার সঙ্গে ছিল  অমঙ্গলী নামে এক অত্যন্ত রূপবতী এক যুবতী  ।  অমঙ্গলী ছিল  থিরিথুধম্মার সাধনসঙ্গিনী ।  থিরিথুধম্মা তান্ত্রিক  বৌদ্ধ শুনে মাইসাং চৌধুরি তাকে  মাইসাং ভিলায়  আশ্রয় দেন ।  মাইসাং চৌধুরির  বয়স তখন প্রায় সত্তর ।   এসব কথা আমি আমার বাপঠাকুর্দার কাছে শুনেছি ।  সত্যমিথ্যা বলতে পারব না ।  বলে যামিনীরঞ্জন চুপ করে রইল । তারপর ?  আমি ততক্ষণে গল্পের মধ্যে ঢুকে গেছি ।  কিছুটা আঁচও করতে পারছি ।  দীর্ঘদিন গল্প লিখলে এ ধরণের ক্ষমতা জন্মায় ।   তারপর মানে  .  .  .  ইয়ে আর কী   .  .  . মাইসাং চৌধুরি  নাকি  উদ্ভিন্ন যৌবনা  অমঙ্গলীর প্রতি   আসক্ত হয়ে পড়েছিলেন  ।  ওই বয়েসে  .  .  .  মানে বুঝতেই পারছেন  .  .  .  পথের কাঁটা দূর করতে মাইসাং চৌধুরি পরিকল্পনা আঁটতে থাকেন ।  কথাটা শুনে আমার ভ্রুঁ কুঁচকে যায় ।  এটাই তাহলে গল্পের ক্লাইমেক্স ?  বেশ কমন প্লট ।  যামিনীরঞ্জন বলল ,  যামিনীরঞ্জন  নামে মাইসাং চৌধুরির এক পোষা গুপ্তঘাতক ছিল ।  যামিনীরঞ্জন ?  আমি খানিকটা অবাক হয়ে বললাম ।  হ্যাঁ ।  যামিনীরঞ্জন ।  বলে লোকটা মাথা নাড়ল ।  আপনার  .  .  .  আপনার নামও তো  যামিনীরঞ্জন ।  বলে লোকটার আঙুলের প্রবালের দিকে তাকালাম ।  যামিনীরঞ্জন হাসল ।  আহা ,  জগতে কত লোকের নামই তো যামিনীরঞ্জন ।  আহ্ ,  শোনেন না তারপর কী হল ।  কার্তিক মাসের এক শীতের রাত ।  যামিনীরঞ্জন ধারালো বার্মিজ কিরিচ দিয়ে খুঁচিয়ে খুঁচিয়ে ঘুমন্ত থিরিথুধম্মার   ধড় থেকে মাথা আলাদা করে ফেলে ।  তারপর বিভৎস মৃতদেহটা মাইসাং ভিলার পিছনে  বাঁশবনে ফেলে রাখে  ।  পাহাড়ি শেয়ালরা তার ক্ষতবিক্ষত শরীর ছিঁড়ে ছিঁড়ে  খায় ।  বলতে বলতে কেমন ফুঁসে ওঠে লোকটা ।  মুখচোখ কেমন কুঁচকে গেছে ।   আমি চমকে উঠলাম  ।  আপনি  .  .  .  আপনি এসব জানলেন কি করে ? যামিনীরঞ্জন  কিছুটা বিরক্ত হয়ে বলল ,  আহা ,  তখন আমি বললাম কী ।   বললাম না আমি এসব বাপঠাকুর্দার মুখে শুনেছি ।  সত্যিমিথ্যা জানি না ।  আমি চুপ করে থাকি ।  ক্লাইমেক্সটা হঠাৎ করেই বিভৎস রূপ নেয়াতে অস্বস্তি বোধ করতে থাকি ।  যামিনীরঞ্জন  বলল ,  কার্তিক মাসের সাত তারিখ রাতে যামিনীরঞ্জন  থিরিথুধম্মা কে  খুন করে  ।  ওদিকে কী হল শুনুন ।  অমঙ্গলী থিরিথুধম্মার সাধনসঙ্গিণী ছিল বটে ,  তবে থিরিথুধম্মার মৃত্যুর পর অমঙ্গলী  বৃদ্ধ চৌধুরির মনোরঞ্জনে ব্যস্ত হয়ে ওঠে ।  কিন্তু ,   কী এক অজ্ঞাত কারণে   থিরিথুধম্মার মৃত্যুর  এক বছর পরই  ওই কার্তিক মাসেরই সাত তারিখ রাতে ধারালো বার্মিজ কিরিচ  দিয়ে হাতের শিরা কেটে অমঙ্গলী আত্মহত্যা করে ।  ওহ্ ।  বেশ গোছানো প্লট ।  আমি গল্প লিখে আনন্দ পাই ,  আর যামিনীরঞ্জন  গল্প বলে আনন্দ পায় ।   এ ধরণের কল্পনাপ্রবণ মানুষ আমি এর আগেও ঢের দেখেছি ।  যামিনীরঞ্জন  বলে চলেছে ,  অমঙ্গলীর আত্মহত্যার পর  মাইসাং চৌধুরি  নাকি উন্মাদ হয়ে উঠেছিলেন ।  মাইসাং ভিলার পিছনে  বাঁশবনে আনারস ক্ষেতে মূল্যবান রত্নপাথর ছড়াতেন ।  পাহাড়ি  শিয়ালের ডাক শুনলে দোতলার বারান্দায় দাঁড়িয়ে বন্দুক দিয়ে গুলি ছুঁড়তেন ।  অমঙ্গলীর আত্মহত্যার ঠিক  এক বছর পর কার্তিক মাসের সাত তারিখ রাতে একটি ছায়ামূর্তি ঘুমন্ত  মাইসাং চৌধুরি  বুকে বার্মিজ কিরিচ ঢুকিয়ে খুন করে ।  বলে চুপ করে রইল ।  আমি চেঙ্গী নদীর জলের শব্দ শুনছি ।   দীর্ঘশ্বাস ফেলব কিনা ভাবছি ।  একটু পর নিরবতা ভেঙে যামিনীরঞ্জন  বলল ,  মাইসাং চৌধুরি ,   থিরিথুধম্মা আর অমঙ্গলী  .  .  .  এরা তিনজন আজও কার্তিক মাসের সাত তারিখ রাতে মাইসাং ভিলায় ফিরে আসে ।  কথাটা শুনে আমি চমকে উঠলাম না ।  কারণ এই কথাটা বিশ্বাসযোগ্য না ।  মৃত ব্যাক্তির ফিরে আসা  ভৌতিক কাহিনীর  খুবই একটা কমন প্লট ।  যা একুশ শতকের লেখকেরা এড়িয়েই  যান ।  তবে ক্যামেরার কাজ ভালো  হলে এ ধরনে  হরর ফিলম  বেশ উপভোগ্যই হয় ।   যামিনীরঞ্জন উঠে দাঁড়াল ।  গায়ে ভালো করে চাদর জড়িয়ে বলল ,  আজ কার্তিক মাসের সাত তারিখ ।  আজ মধ্যরাতে মাইসাং চৌধুরি ,   থিরিথুধম্মা আর অমঙ্গলী মাইসাং  ভিলায় জাগ্রত হবে ।  আপনি আজই এখান থেকে চলে যান ।  নইলে বিপদে পড়বেন  ।   বলে লোকটা ঘুরে দাঁড়িয়ে  হাঁটতে লাগলেন ।  একটু পর কুয়াশায় মিলিয়ে গেল ।    আমি পাথরের বসে থাকি ।  মনের মধ্যে ক্ষীণ অস্বস্তি পাক খাচ্ছে ।  মাঝ্যাং বিহারে যাওযার ইচ্ছে ছিল ।  মনটা দূষিত হয়ে যাওয়ায় আজ আর মাঝ্যাং বিহারে যাব না ঠিক করলাম ।  মনের মধ্যে অস্থিরতা নিয়ে  মাইসাং ভিলায় ফিরে এলাম ।  বাথরুম থেকে ফিরে একটা সিগারেট ধরালাম ।   তারপর দোতলায় বারান্দায়  বসলাম ।  আটটার মতন বাজে ।  কার্তিক সকালের টলটলে রোদ ।  বাতাসে সূর্যমূখি ফুলের গন্ধ ।   য়ংদ্দ চা নিয়ে এল ।  তাকে কেমন গম্ভীর দেখালো ।  তার হলদে মুখটি কেমন ফ্যাকাশে দেখাচ্ছিল ।  কী যেন বলতে চায় ।  যামিনীরঞ্জন আজ যে গল্পটা বলল তা কি য়ংদ্দ  জানে ?  য়ংদ্দ  কদ্দিন ধরে  মাইসাং  ভিলা  তে আছে ?  সকাল বেলাটায় লিখে কাটল ।  মহাকাশের  দূরতম এক সৌরজগতের  এক গ্রহে   পৃথিবীর নভোচারীরা অবতরণ করেছে ।  এদের মধ্যে বাঙালি নভোচারী সায়েম হকও রয়েছে  ।  গ্রহটির একটি ডিজিটাল নাম দিয়েছি ।  এক্সটিএক্স - থ্রি । এই অবধি লিখেছি ।  কাহিনীতে এখনও  ক্লাইমেক্স আনতে পারছি না ।  ক্লাইমেক্স ছাড়া গল্প জমবে না ।  লিখতে -  লিখতে  যামিনীরঞ্জনের গল্পটা কখন ভুলে গেছি  .  .  .  দুপুরে খেতে বসে দেখি য়ংদ্দ  ছোট ছোট পাহাড়ি আলু দিয়ে বনমোরগের মাংস রেঁধেছে  ।  ঝাল ঝাল স্বাদ  ।  লালচে ধোঁওয়া ওঠা জুমভাতের সঙ্গে মাখিয়ে খেতে ভালোই লাগছিল ।     বুনো জলপাইয়ের আচার ভাতের আরও বাড়িয়ে দিয়েছিল ।  লেখায় বিষম ঘোর লেগেছিল ।  লিখে -  লিখেই  দুপুর আর বিকেলটা কেটে গেল ।   সন্ধ্যার ঠিক আগে - আগে আজকের মতো লেখা শেষ করলাম ।  নীচের বাগানের সূর্যমূখীর ঝাড় খুব টানছিল ।  ভাবছি নীচে নেমে একবার বাগানে  যাব কিনা ।  ঠিক তখনই চা নিয়ে এল  য়ংদ্দ  ।  একটা সিগারেট ধরালাম ।  য়ংদ্দ  কী এক বুনোপাতা মিশিয়েছে চায়ে; লেবু  - লেবু স্বাদ ।  আশ্চর্য !  দুধ চায়ে কেমন লেবু - লেবু স্বাদ !  বেশ লাগছিল কিন্তু চুমুক দিতে ।  দুধটাও টকে যায়নি ।  সন্ধ্যার পর  টলটলে পূর্ণিমার আলো ছড়িয়ে পড়ল   ।  বেশ কুয়াশা ছড়িয়েছে ।  আমি সাধারণত সন্ধ্যার পর লিখি না ।  তাছাড়া মাইসাং  ভিলায় ইলেকট্রিসিটিও নেই ।  বারান্দায় শীত করছিল ।   ঘরে এসে গায়ে চাদর জড়িয়ে একটা  ইজিচেয়ারে বসেছি ।  য়ংদ্দ কূপি জ্বালিয়ে এনে টেবিলের ওপর রাখল ।  সন্ধ্যার পর মশা তাড়ানোর জন্য ধূপও জ্বালায়   ।  এদিকটায় মশার ভীষণ উৎপাত ।  দক্ষিণ এশিয়ায় ডেঙ্গুর প্রকোপ বাড়ছে ।  অবশ্য  ঢাকা থেকে প্রয়োজনীয় ঔষুধপত্র  সবই এনেছি ।  ধূপের মালসাটি বিছানার কোণে রেখে য়ংদ্দ এসে আমার সামনে  দাঁড়াল ।  কী যেন বলতে চায় মনে হল ।  আমি জিজ্ঞেস করলাম ,  তুমি কিছু বলবে ? য়ংদ্দ চুপ করে মাথা নীচু করে রইল ।  তারপর বলল ,  আপনি আজ এইখান থেইকে চইলে যান বাবু ।  চলে যাব ।  কেন ?  আমি অবাক ।  য়ংদ্দ  ইতস্তত করে ।   তারপর বলল ,  আপনে এইখান থেইকে  এখনি চইলে যান বাবু । কী বলছ তুমি । মৃদু ধমক দিলাম লোকটাকে ।  আমার  ভীষণ অস্বস্তি হচ্ছিল ।  ধমক খেয়েও লোকটা ভড়কে গেল না ।  বরং বলল ,  নাইলে বিপদে পড়িবেন ।  আমি য়ংদ্দর ওপর   বিরক্ত হলাম ।  কী কারণে চলে যাব সেটাই তো বলছে না ।  ও স্থানীয়  কুসংস্কারগ্রস্থ মানুষ ।  ওর কথায় আমি যাব কেন ?  আমার কেমন জেদ চেপে যায় ।   আজ ভোরে যামিনীরঞ্জন বলল ,  আজ কার্তিক মাসের সাত তারিখ ।  আজ রাতে মাইসাং ভিলায়  মাইসাং  চৌধুরি ,   থিরিথুধম্মা আর অমঙ্গলী জাগ্রত হবে ।  আপনি ভিলা থেকে চলে যান ।  আশ্চর্য !  য়ংদ্দও আমাকে চলে যেতে বলছে ।  ভাবলাম এদের কথায় এখন ব্যাগ - ট্যাগ গুছিয়ে ফিয়াট পালিওসটা চালিয়ে সিধে কমলছড়ি থেকে ঢাকায় চলে গেলে ব্যাপারটা হাস্যকর দেখাবে না  ? ভোরে উঠে হাঁটাহাঁটি করি বলে আমি সাধারণত রাত দশটার মধ্যেই খেয়েদেয়ে  শুয়ে পড়ি ।  তার আগে বিছানায় শুয়ে লেখাটায় একবার চোখ বুলাই  ।  মাথার কাছে টেবিলের ওপর  কুপি জ্বলেছিল ।  ম্লান আলোয় পড়ছি ।  হাতে একটা বল পয়েন্ট ।  নতুন আইডিয়া এলে লিখে রাখি ।  এলোমেলো ভাবে লিখছি  .  .  .  ,  এক্সটিএক্স - থ্রি গ্রহেরই অন্য একটি অঞ্চলে  অপেক্ষাকৃত উন্নত সভ্যতার আরেকটি নভোচারীর দল অবতরণ করবে ।  লৌহযুগে ।  ওদেরও  স্মৃতি থাকবে এক্সটিএক্স - থ্রিবাসীর মনে  ।  লিখিত ভাষার আবিস্কার পর তারা  স্মৃতিকথা লিখে রাখবে ।  পরবর্তীতে এক্সটিএক্স - থ্রি গ্রহে উন্নত সভ্যতার বিকাশ হয় ।   আমাদের স্মৃতিকথাই একমাত্র সত্য -  এই দাবিতে এক্সটিএক্স - থ্রিবাসী দুটি দলে বিভক্ত হয়ে যাবে  .  .  .   লেখাটায় টেকনিক্যাল তেমন কিছু নেই ।    মহাকাশের  দূরতম এক সৌরজগতের  একটি  গ্রহে  ঘটনা ঘটছে  বলেই  বৈজ্ঞানিক কল্পকাহিনী ।  এক্সটিএক্স - থ্রি গ্রহের সভ্যতার অগ্রগতি  .  .  .  সামাজিক প্রতিষ্ঠানের বিবর্তন  .  .  .  বিস্ময়কর বৈজ্ঞানিক উন্নতি   .  .  .  আণবিক শক্তির আবিস্কার  .  .  . স্মৃতিকথা নিয়ে  বিভেদ  .  .  .  দরজার কাছে খুট করে শব্দ হল ।  মুখ তুলে তাকালাম ।  ঘরের মধ্যে  তিনটে আবছা  ছায়ামূর্তি আমার দিকে দাঁড়িয়ে আছে ।  আমি ধড়মড় করে বিছানায় উঠে বসলাম ।  এর আগে এদের কখনও দেখিনি তা সত্ত্বেও  মাইসাং চৌধুরি ,   থিরিথুধম্মা আর অমঙ্গলী কে চিনতে পারলাম ।   .  .  .  আমি জানি ওরা মিথ্যে ।  ছায়া ।  মরিচিকা ।  যামিনীরঞ্জনের গল্প থেকে উঠে এসেছে ।  এই মুহূর্তে  আমার  হ্যালুসিনেশন হচ্ছে ।  কে যেন মাথার ভিতর থেকে বলল  .  .  .  সোয়েব পালাও ।  ঘরে গিয়ে গাড়ির চাবি নাও ।  নীচে ফিয়াট পালিওসটা যাও দেরি করো না  .  .  . আমি উঠে দাঁড়ালাম ।  তারপর  দাঁড়িয়ে থাকলাম ।  মাইসাং চৌধুরি  থিরিথুধম্মা আর অমঙ্গলী আমার দিকে এগিয়ে আসতে থাকে ।   আমি দাঁড়িয়েই  থাকলাম ।  ভীষণ ঘামছি ।  তৃষ্ণা টের পেলাম ।   য়ংদ্দ  !  বলে আমি চিৎকার করে উঠলাম ।  আমার গলায় স্বর ফুটল না ।  আমার ঘুম ভেঙে গেল  .  .  .  ঘরে অন্ধকার ।   কূপি কখন নিভে গেছে ।  জানালার কাছে জ্যো¯œার আলো ।  বাতাসে হালকা ধূপের গন্ধ ।  এখন ক ’ টা বাজে ?  টেবিলের ওপর হাতঘড়িটা আছে   ।  আন্দাজে হাত বাড়ালাম ।   তিনটে বাজতে দশ মিনিট ।  লেখাটা পড়তে পড়তে কখন ঘুমিয়ে পড়েছিলাম ।  টেবিলের ওপর একটা জগ আর গ্লাস ।  অসম্ভব তৃষ্ণা পেয়েছে ।   পানি খেলাম ।  আজ রাতে আর ঘুম হবে না ।  গায়ে চাদর ধরিয়ে একটি সিগারেট ধরিয়ে বারান্দায় চলে এলাম ।  আকাশে পূর্ণিমার ধবধবে  সাদা আলোয় কুয়াশার মিশেল  ।  বেশ  শীতও করছি ।    ভিলার পিছনে ঘন বাঁশঝাড়ের দিক থেকে পাহাড়ি শেয়াল ডাক ভেসে এল ।  ডাকে শরীরের রক্ত জমে  যায় ।  ভালো করে তাকিয়ে নীচে য়ংদ্দ কে দেখলাম ।  আশ্চর্য !  এত রাতে য়ংদ্দ  ওখানে  কি করছে ?  য়ংদ্দর  ঠিক পাশে যামিনীরঞ্জন দাঁড়িয়ে  ।  আমি  চমকে উঠলাম ।  লোকটা য়ংদ্দ কে কী যেন বলছিল ।  কিন্তু ,  ওখানে  .  .  .  ওখানে যামিনী রঞ্জন কেন ?  কুয়াশায় কী যেন নড়ছিল ।  ভালো করে চেয়ে দেখি বুনো শেয়াল ।  একটি - দুটি নয -  অজস্র ।  গুণে শেষ করা যাবে না ।  আমি সিগারেটে টান দিতে ভুলে গেছি ।  কুয়াশা ফুঁড়ে তিনটি ছায়ামূর্তি বেরিয়ে এল ।  আমি চমকে উঠলাম ।  আমার হাত থেকে সিগারেট খসে পড়ল ।  এদের  আমি এর আগে কখনও দেখিনি ।  তবে মাইসাং থংজা ,   থিরিথুধম্মা আর অমঙ্গলী কে চিনতে ভুল হল না ।  অমঙ্গলী মুখ তুলে ওপরে তাকালো ।  আমাকে দেখছে ?   আমি আর ওই দৃশ্য এই মুহূর্তে মায়াছায়া মিথ্যে মরিচিকা ভাবতে পারলাম না  ।  আমি জানি এবার আমার  হ্যালুসিনেশন হচ্ছে না ।  আমি তিনটি প্রেত দেখতে পাচ্ছি ।  যারা অনেক অনেক দিন আগে নিজেদের মধ্যে খুনোখুনি করে মরে গিয়েছিল ।  ঠিক তখুনি আমার মাথার ভিতর থেকে   কে যেন বলে উঠল  .  .  .   সোয়েব !  পালাও ।  ঘরে গিয়ে গাড়ির চাবি নাও ।  তারপর নীচে নেমে যাও ।   দেরি করো না ।  যাও ।  আমি ঘরে চলে এলাম ।  টেবিলের ওপর গাড়ির চাবি নেই ।  আমার বুক ধক করে উঠল  .  .  . কাঠের সিঁড়িতে পায়ের শব্দ ।  কারা যেন উঠে আসছে ।  আমার পা আটকে আছে ।  দরজার ওপাশে বুনো  শেয়ালরা ভয়ানক গর্জন   ।  আমার চোখে অন্ধকার ঘনিয়ে এল  .  .  .  . আমার চোখেমুখে গরম লাগছিল টের পেলাম  ।  চোখ খুলে একটা গাছ দেখতে পেলাম  ।   ডালপালার ফাঁকে  সূর্যের আলো ।  গাছটা  কৃষ্ণচূড়া বলে মনে হল ।  কাকপাখিরা সব ডাকছিল ।   টের পেলাম  মাঝ্যাং বিহারের  ঠান্ডা চাতালের ওপর  শুয়ে আছি ।  আমি এখানে এলাম কী করে ?  আমার পাশে   লাল রঙের চীবর পরা সেই বৃদ্ধ  ভিক্ষু বসে আছেন ।  বৃদ্ধের  পাশে একটি তামার পাত্র ।  তাতে টলটলে পানি ।  পানিতে কয়েকটি পদ্ম পাপড়ি ।  বৃদ্ধ ভিক্ষু আমার চোখেমুখে পানি ছিটিয়ে দিলেন ।  কী ঠান্ডা সুগন্ধী  পানি ।  হৃদয়ে  গভীর প্রশান্তি অনুভব করলাম  .  .  . 






গল্প :  এবার সুপ্তির পালা



                        ওয়াসেক গং নিশিকে শহরের একটি পরিত্যক্ত  স্কুল বিল্ডিংয়ে নিয়ে ধর্ষন করেছে  ।  ওয়াসেক - এর স্যাঙ্গাতরা গ্যাং রেপ করেই  ক্ষান্ত হয়নি ,  তারা নিশিকে শ্বাসরোধ করে হত্যা করে ।  আকাশ নিম আর বিলাতী শিরীষ  গাছে ঘেরা পালপাড়ার  নিরিবিলি রাস্তা দিয়ে নিশি স্কুল থেকে ফিরছিল ।  ওই ধর্ষন  ওয়াসেক গংয়ের অনেক দিনের প্ল্যান নাকি আকস্মিক সিদ্ধান্ত  - তা ঠিক বলা যাচ্ছে না ।  পরিত্যক্ত স্কুল বিল্ডিংটার  ঠিক উলটো দিকে রায়চৌধুরীদের  পুরনো দরদালানের  দক্ষিণ দিকের এক্সটেনশন ।  তারই দোতলার ছাদ থেকে দীনদয়াল  হাজরা সেই বিভৎসটি দেখে নির্বাক হয়ে পড়েছিল ।  তবে থানায় গিয়ে রিপোর্ট করার সাহস পায়নি ।  তবে দীনদয়াল  হাজরার মুখ বন্ধ থাকেনি;  শহরের লোকজন আগেই আঁচ করতে পেরেছিল ,  এবার তারা নিশ্চিত হল ।  তবে   ওয়াসেক গং অর্থাৎ  আসামীদের পলিটিক্যাল কানেকশন অত্যন্ত  ষ্ট্রং হওয়ায় তারা অবশ্য ধরা - ছোঁওয়ার বাইরেই রয়ে গেল ।  শহরের আইন প্রয়োগকারী সংস্থা অবশ্য বেশ তৎপরতা দেখাল ।  তারা  দিনে - দুপুরে রেললাইনের পাশের উত্তর পাশের হাজীর বস্তিতে রেইড দিল ।  তিন - চার জন হিরোইনখোরকে টেনেহিঁচড়ে গাড়িতে তুলল ।  স্থানীয় সংবাদকর্মীরা প্রথামাফিক থানায় গিয়ে আইন প্রয়োগকারী সংস্থার সদস্যদের নানা প্রশ্ন করে ।    এস . আই রুহুল আমিন বললেন  যে ,  তারা ধর্ষনের প্রকৃত আসামীদের ধরতে আন্তরিক ।  
নিশির বয়স ছিল দশ ।  পড়ত  ক্লাস ফাইভে  ।  তো ওই বয়েসের একটি বালিকাকে ওয়াসেক গং গ্যাংরেপের পর হত্যা করেছে; এতে সুপ্তি ,   নিশির চাচাতো বোন ,  প্রাথমিক শোক ,  বিস্ময় আর হাহাকার সামলে মৌন হয়ে যায় ।  সুপ্তি বিস্ময়ের সঙ্গে দেখে যে :  ছোট মফস্বল শহরটি আগের মতেই আছে -  ভোর হয় ,  দিনের আলো ফোটে ,  তারপর রাত নামে  ।  ঋতুচক্রের ফেরে  গ্রীষ্মের পালা শেষে বর্ষারম্ভ ।  মফস্বল শহরটির  আকাশে মেঘ জমে ,  বৃষ্টি ঝরে ,  বৃষ্টি পর  ওঠে হলুদবরণ রোদ; স্কুলের মাঠে হলদে প্রজাপতি নেচে বেড়ায় ।  সেই বৃষ্টি - ধোওয়া হলুদবরণ রোদের ভিতর  ওয়াসেক গং শহরের রাস্তায় মোটর সাইকেলে করে ঘুরে বেড়ায় ।  
সুপ্তি ,   শহরের বেগম রোকেয়া কলেজে দ্বিতীয় বর্ষে পড়ে ।  কিছুটা ওরই  উদ্যেগেই   বলা যায় বেগম রোকেয়া কলেজের শিক্ষক - শিক্ষিকা ,  ছাত্রছাত্রী এবং কর্মচারীরা  একটি মানববন্ধনে অংশ নেয়  ।   ( তাতে শহরের নানা পেশার নারীপুরুষ স্বতস্ফূর্ত ভাবে অংশ গ্রহন করে  ।  )  শহরের সাংস্কৃতিক গোষ্ঠী একত্রিত হবে একটি মৌন মিছিল করে ।   ( তাতে শহরের নানা পেশার নারীপুরুষ স্বতস্ফূর্ত ভাবে অংশ গ্রহন করে  ।  )  মিছিলের সামনে কালো ব্যানারে সাদা অক্ষরে লেখা ছিল -   ‘ নিশি হত্যার বিচার চাই ।  ’  ওয়াকার্স পার্টির উদ্যেগে সন্ধ্যার পর স্থানীয় শহীদ মিনারে মোমবাতি প্রজ্বলিত করা হয় ।   ( তাতে শহরের নানা পেশার নারীপুরুষ স্বতস্ফূর্ত ভাবে অংশ গ্রহন করে  ।  )  নিশি কিন্তু এ শহরে একেবারে অপরিচিত মুখ ছিল না ।  ও বহ্নিশিখা শিল্পীগোষ্ঠীর সদস্য ছিল; ওই বয়েসেই চমৎকার  নজরুল সংগীত গাইত ।  নিশির গাওয়া এই গানটি শহরের কারও কারও মনে থাকার কথা  - 
 আকাশে হেলান দিয়ে পাহাড় ঘুমায় ওই  .  .  .   নিশির স্মরণে মানববন্ধন ,  মৌনমিছিল এবং মোমবাতি প্রজ্জ্বলন ইত্যাদি প্রতিবাদ কর্মসূচী স্তিমিত হয়ে এলে সুপ্তি গভীর বিস্ময়ের সঙ্গে দেখে যে  .  .  .  মফস্বল শহরটি আগের মতোই রয়ে গেছে ।  ভোর হয় ,  দিনের আলো ফোটে ,  তারপর রাত নামে  ।  ঋতুচক্রে গ্রীষ্মের পালার শেষে বর্ষারম্ভ ।  মফস্বল শহরটির  আকাশে জমে ওঠে  ঘন মেঘ  ।  কখনও - বা বড় বড় ফোঁটায় ,  কখনও - বা ঝিরঝির করে বৃষ্টি ঝরে ।  নিশির কবর  ভিজে যায় ।  সে কবরের পাশে একটি কামিনী গাছ ।  কবরের ওপর কামিনীর অজস্র ঝরাপাতা ।  যেন  নিশিকে ঢেকে রাখতে চায়  ।  বৃষ্টিতে কামিনীর সে পাতাগুলিও ভিজে যায় ।  কখনও - বা বৃষ্টির পর ওঠে  হলুদবরণ ঝরঝরে রোদ  ।  সেই হলুদবরণ  ঝরঝরে রোদে ওয়াসেক গং ওদের বাপদাদার শহরে মটর সাইকেলে করে ঘুরে বেড়ায় ।  ভয়হীন ।  নিশ্চিন্ত  .  .  . 
 নিশির মৃত্যুর পর থেকে নিশির বাবা ফকরুদ্দীন চাচা ,  আর নিশির মা নাদিরা চাচী -  কার্যত নির্বাক  ।   মামলা - মোকদ্দমার কারণে সুপ্তির বাবা - মার সঙ্গে এদের দূরত্ব ছিল ।  নিশির মৃত্যুর পর দূরত্ব ঘুচল ।  সুপ্তি প্রায় প্রতিদিনই নিশিদের বাড়িতে আসে ।  দোওয়া - দরুদ পড়ে ।  নিশির কবর বসতভিটায় হয়েছে ।  বাড়ির পিছনে  কলার বাগান ।  ফকরুদ্দীন চাচা আগে স্কুলের পড়াতেন ।  এখন চাষবাদ করেন ।  চাষবাদ মানে কলার চাষ ।  বাড়ির পিছনে কলাবাগান ।  তার উত্তর পার্শ্বে কাঁঠাল আর সজিনা গাছ ।    একটা বিলাতী গাব গাছও আছে  ।  এক পাশে নাদিরা চাচী ধুন্দর আর বথুয়া শাক লাগিয়েছেন ।  নিশির কবর ওখানেই ।  কবরের শিয়রে একটা কামিনী গাছ ।  সুপ্তি কবরের পাশে দাঁড়িয়ে আকাশ - পাতাল ভাবে ।  আর কাঁদে ।   নিশি বলত ,  মৌসুমী আপু । 
বল । 
রাতে তুমি  যে কামিনী ফুলের গন্ধ পাও এই গাছের । 
ধ্যাত ,  পাগলি !  কামিনীর  গন্ধ কি অত দূরে যায় ?  
কথা সত্য ।  সুপ্তিদের বাড়ি রেললাইন পেরিয়ে প্রেস ক্লাবের উলটো দিকে মালা সিনেমা হলের পাশের গলি ।  ওদের বাড়িতে অশোক গন্ধরাজ গোলাপ গাঁদা চামেলী চাঁপা জবা টগর পলাশ বকুল গাছ থাকলেও সত্যি সত্যিই কামিনী গাছ নেই ।  তবে সুপ্তি সত্যি সত্যি রাতের বেলা ওর ঘরের  লাগোয়া বারান্দায় বসলে কামিনী ফুলের গন্ধ পায় ।  কিন্তু সে কথা নিশি কি করে জানল ?  আশ্চর্য !   সেমন্তী একবার  বলেছিল নিশির চেহারায় কেমন দেবী দেবী ভাব আছে ।  সুপ্তি এসব ভেবে ভেবে দীর্ঘশ্বাস ফেলে ।  সুপ্তির আজকাল কেন যেন মনে হয়  কামিনী পাতায় ঢাকা নিশির  কবর একটা দেশের ,  একটা শহরের এবং একটা সময়ের মৃত্যুর প্রতীক ।  যে দেশের মানুষ নির্লিপ্ত হয়ে উঠেছে ,  অন্যায় অত্যাচার সহ্য করে যাচ্ছে  ।  নিশির মৃত্যুর পর  শহরটি  আগের মতেই আছে ।  শহরের জীবনযাত্রা স্বাভাবিক ।  নিশি কিংবা নিশির  মর্মান্তিক  মৃত্যু আলোচনার কেন্দ্রে আর নেই ।  সর্বত্র কেমন এক স্বস্তি - বিপদটা আমাদের পরিবারের ওপর দিয়ে যায়নি - এমন একটা ভাব  ।   ( তবে কারও কারও মুখে দুঃখের ছাপও রয়েছে ।  নিশির কোনও বান্ধবী কিংবা শিক্ষক ।  )  নিশির কবরের পাশে দাঁড়িয়ে  এসবই ভাবতে ভাবতে আগরবাতির গন্ধে অপাথির্ব অনুভূতির বদলে বিকৃত গ্যাং রেপের দৃশ্যটা সুপ্তির মাথায় ভেসে ওঠে  ।  ও কেঁপে ওঠে ।   হাজার চেষ্টা  করেও ওই বিভৎস দৃশ্যটা মাথা থেকে সরাতে পারে না  .  .  . 
 সুপ্তি  কলেজ যেতে যেতে ভাবে তাহলে  নিশির জন্ম হয়েছিল কেন ?  এই জটিল প্রশ্নটিও ভাবে সুপ্তি ।  আমার কেন জন্ম হয়েছে ?   এই জটিল প্রশ্নটিও ভাবে সুপ্তি ।  ।  এভাবে পৃথিবী সৃষ্টির লাভক্ষতি অবধি পৌঁছে যায় ।   ঈশ্বরে বিশ্বাস আর আগের মতন অটল থাকে না ।  ওকে কেমন এলোমেলো আর বিভ্রান্ত মনে হয় ।   ঘরের বাইরে বেরুলে অপহরণের আশঙ্কায় আতঙ্কিত হয়ে থাকে  ।  তবু   কলেজ যেতে হয় ।  ঘরে ভালো লাগে না ।  মা অসুস্থ ।  কলেজে ঘন্টা কয়েক অন্যমনস্ক থাকে ।   তারপর অত্যন্ত ক্লান্ত বিমর্ষ ভঙ্গিতে বাড়ি ফিরে  আসে ।  
সুপ্তি  কখনও বাড়ি ফেরার পথে পাল পাড়ায়  রণজিৎ কর স্যারের বাড়ি যায়  ।  অর্থনীতির অধ্যাপক রণজিৎ কর স্যার ওর প্রিয় শিক্ষকদের একজন ।   পারিবারিক এক দুর্যোগের পর আর ক্লাস নিচ্ছেন না ।  স্যারের মেয়ে সেমন্তী কর ছিল সুপ্তির ক্লাসমেট ।  ক্লাস ওয়ান থেকে একই স্কুলে পড়েছে ।  সেই সেমন্তী কোথায় হারিয়ে গেল । 
আকাশ মনি গাছে ঘেরা টিনসেডের ঘর ।  ঘরে ঢুকলেই  ধূপের গন্ধ পায় সুপ্তি ।  স্যার ইদানীং ধর্মকর্মের দিকে ।  আগে ওয়ার্কাস পার্টি করতেন ।  বহ্নিশিখা শিল্পীগোষ্ঠীর প্রতিষ্ঠাতা সদস্য ।  এখন এসব থেকে দূরে ।  স্বেচ্ছা নির্বাসিত ।  স্যারের মাথা ভর্তি পাকা চুল  ।  ফরসা মুখে খোঁচা খোঁচা  পাকা দাড়ি ।  মুখে ঘন বিষাদের ছাপ ।  
এসো  সেমন্তী । 
সুপ্তি চমকে ওঠে ।  স্যারের জীবন থেকে সত্যিকারের সেমন্তী হারিয়ে যাওয়ার পর থেকে স্যার ওকে সেমন্তী নামে ডাকে ।   স্যার যতবারই সুপ্তিকে সেমন্তী নামে ডাকে ,  সুপ্তি ততবারই চমকে ওঠে ।  যেন সেমন্তী নামে রূপসী  এক কিশোরীর অভিন্ন পরিনতি ওর জন্যেও অপেক্ষা করছে ।  
বসো মা ।  কেমন আছো ।  স্যারের কি সুন্দর জলদ গম্ভীর কন্ঠস্বর !  
সুপ্তি কেমন আছে তা কিন্তু বলে না ।  হাজার হলে স্যার পুরুষমানুষ ।  তিনি বুঝবেন না কী যন্ত্রণা সুপ্তিকে কুড়ে কুড়ে খাচ্ছে ,  কুড়ে কুড়ে খাচ্ছে  ।  নিশির বয়স ছিল  দশ  .  .  . 
নিশি ।  বলে চুপ করে রইলেন স্যার ।    
সুপ্তি ও চুপ করে থাকে ।  
সুরবালা চা আর নিমকি নিয়ে আসে ।  সুরবালা স্যারের দূর সর্ম্পকের আত্মীয়া  ।    স্যারের স্ত্রী  ( নিভা মাসি )  মারা যাওয়ার পর বিপত্নীক স্যার গ্রাম থেকে সুরবালাকে নিয়ে এসেছেন ।  না এনে উপায় কী ।  স্যারের মেয়ে সেমন্তীও তো হারিয়ে গেল !  ঘরসংসার গুছিয়ে রাখবে কে ।   মধ্যবয়েসি ফরসা ঢলোঢলো শরীর সুরবালার  ।  কি মিষ্টি কন্ঠস্বর ।   সুপ্তিকে ভীষন আদর করে সুরবালা ।  
নিশির মৃত্যুর পর থেকেই  সুপ্তি    মানুষের যৌনবোধ নিয়ে গভীরভাবে ভাবছে ।  ভাবছে যৌনতায় বন্যতা  পরিমানই কি বেশি ?  তাই মনে হয় ।  নইলে  পাশের বাড়ি রেশমা ভাবী পেট্রল পাম্পের তরুন কর্মচারীর হাত ধরে পালিয়ে গেল কেন একটি সন্তান রেখে ?   নাজিম ভাইয়ের মুখের  দিকে তাকানো যায় না ।  সংসার তছনছ ।   ( রুমালীর কথা ভেবেই নাজিম ভাই আবার বিয়ে করতে চাইছেন ।  পাত্রী খুঁজছেন ।  )   কিন্তু ,  কিন্তু ,  যৌনতায় বন্যতার পরিমান  বেশিই  যদি হয় তাহলে স্যারের প্রতি সুুপ্ত এক ভালোলাগার অনুভূতি এত পবিত্র কেন ?  ভাবতে নেই  .  .  .  তবু ভাবনা চলে যায়  .  .  .  স্যার যেন গভীর অথই শূন্যতায় সুরবালার কাছে মানসিক আশ্রয় পেয়েছেন ।  এই ভাবনা সুপ্তিকে  চাপা কষ্টও দেয় ।  সুরবালা যেন কি রকম  ।  ভারী স্তন ,  তার নীলশিরা আর  কমলার কোয়ার মতন রাঙা ঠোঁট দুটো দেখেই বোঝে সুরবালা ভোগী ।  দু ’ বেলা নিরামিষ খেয়েও বিধবা আগুন নেভে নি ।  
সুপ্তি  আজও জিজ্ঞেস করে ,  স্যার ।  আপনি আর ক্লাস নেবেন না ? 
অধ্যাপক রণজিৎ কর  খোঁচা খোঁচা  দাড়িতে হাত বুলিয়ে বলেন ,  না রে মা ।  আজকাল আমার  কিছু মনে থাকে না ।  কি পড়াব ?  ছাত্র পড়িয়ে মাইনে নিই ।  ওদের ঠকালে চলে ।  এ শহর ছেড়ে চলেই যেতাম কাশী ।  শহরের মায়ার টানে যেতে পারি না ।  চল্লিশ বছর আগে মুক্তিযুদ্ধ করেছি ।  
আমি এ শহর ঘৃনা করি ।  সুপ্তি হিসহিস করে  বলে ।  
স্যার কেমন অদ্ভূত  দৃষ্টিতে চেয়ে থাকে ।  খরখরে কন্ঠে বলেন ,  আমারও  মনে  হয় এ শহরে আর থাকা গেল না  .  .  . 
কেন স্যার ?  সুপ্তি চমকে ওঠে  ।  ওর  কান্না পায় ।  স্যার এ শহর ছেড়ে চলে গেলে ওর জীবন যে গভীর শূন্যতায় ভরে উঠবে  ।  
আসলে আমার জমির ওপর চোখ পড়েছে ।  টেলিফোনে চাঁদা চেয়ে জ্বালাচ্ছে  ।  তিরিশ লাখ ।  
কারা ?  প্রশ্নটা করেই থমকে গেল সুপ্তি ।  ও জানে কারা ।  কত ? 
তিরিশ লাখ । 
ওহ্  । 
সুপ্তি জানে কারা চাঁদা চাচ্ছে ।  ওয়াসেক গং ছাড়া আর কে ।  ওদের পৃষ্ঠপোষক  এ শহরের কেউকেটা ব্যবসায়ী আজিজ ইমদাদ ।  আজিজ ইমদাদ লোকটার  ট্রান্সপোর্টের ব্যবসা ছাড়াও আছে পেট্রল পাম্প ,  সিএনজি ফিলিং স্টেশন ,  সিনেমা হল ,  রাইস মিল  ।  এ শহরের লোজজন জানে লোকটা তলে তলে ফেনসিডিলের ব্যবসা করে  ।  আজিজ ইমদাদ - এর ছেলে বাহরাম  ওয়াসেক গং এর অন্যতম সদস্য  ।  নীল রঙের একটা ইয়ামাহা মোটর সাইকেলে বাহরাম  চড়ে ঘুরে বেড়ায় ।  সঙ্গে থাকে কখনও নূর ,  কখনও কুঞ্জ ।  অন্য মোটর সাইকেলে বায়োজিদ ,  হেমায়েৎ কিংবা লোকমান ।  এরা সবাই  খুনি  ।  শহরের লোকজন জানে ।   ওয়াসেক কে সচরাচর বাইরে দেখা যায় না ।  রেলস্টেশনের পাশে   সুরভী নামে একটা আবাসিক হোটেলের চারতলায় থাকে ওয়াসেক ।  ওই হোটেলে -  শহরের লোকজন জানে -   রাতদিন অসামাজিক কার্যকলাপ চলে  ।  সুরভী হোটেল থেকে থানা দুশো ফুটও না ।  তবে পুলিশ কখনও রেইড দেয়নি ।  সুরভী হোটেলের মালিক যে আজিজ ইমদাদ  ।  তিনিই  ওয়াসেক কে চারতলায়  থাকার বরাদ্দ দিয়েছেন ।  আজিজ ইমদাদ  গড ফাদার ।  এরকম গড ফাদার বাংলাদেশ জুড়ে রয়েছে ।  রাজনৈতিক দলের প্রধান মূলত রাষ্ট্রীয় ক্ষমতায় যেতে গড ফাদার এর নির্ভর করে ।  কাজেই বাংলাদেশ অথই শূন্যতায় ভাসছে ।  আজকাল এসব ভেবে ভেবে  ( আগে তেমন ভাবত না  )  সুপ্তির শরীর কেমন হিম হয়ে আসে ।  
 নিশির সঙ্গে সুপ্তির  গার্লস স্কুলের সমানে কখনও কখনও  দেখা হত ।  তখন কথা হত ।  দু ’ জনে  চালতার আচার খেত ।  শহরের অন্যান্য সাংস্কৃতিক অনুষ্ঠানেও নিশির সঙ্গে দেখা হত ।  জীবন তখন অন্যরকম ছিল ।  সুখ না হলেও স্বস্তি ছিল ,  সেমন্তী তখন বেঁচে ছিল; জীবন এখন দুঃসহ হয়ে উঠেছে ।    সামনে পরীক্ষা  ।  পরীক্ষা ভালো হবে না ।  মাথায় গ্যাং রেপের দৃশ্যটা ভাসে ।  সুপ্তি হাজার চেষ্টা করেও দৃশ্যটা  মাথা থেকে সরাতে পারে না ।  নিশার বয়স ছিল দশ মাত্র দশ ।   ঋতুবতী হওয়ার কথা না ।  কাজেই মৃত্যর আগের যন্ত্রনা ও আতঙ্ক মাথার মাথার ভিতরে বিমর্ষ চেতনায় মতন লেগে থাকে ।   সুপ্তির বয়স আঠারো ।  এই বয়েসের ওর অভিজ্ঞতা তো কম নয় ।  বাংলাদেশে ৯০ %  নারী যেখানে  কোনও না কোনও ভাবে যৌননির্যাতনের শিকার এবং এর বেশির ভাগই লোকলজ্জার ভয়ে অপ্রকাশিত সেহেতু আঠারো বছর বয়েসের মধ্যেই অনেক মেয়েরই  অনাকাঙ্খিত তিক্ত অভিজ্ঞতা অনিবার্য  ।  সুপ্তি মাথা থেকে গ্যাংরেপের দৃশ্যটা হাজার চেষ্টা করেও সরাতে পারে না ।  কেননা ,  নিশির বয়স ছিল দশ;  .  .  .  মাত্র দশ ।   ঋতুবতী হওয়ার তো কথা না ।  কাজেই সুপ্তি ওর অভিজ্ঞতাহেতু জানে যে পালপাড়ার ওই পরিত্যক্ত  স্কুল বিল্ডিংয়ে নিশির ধর্ষনটা ছিল বিকৃতি ,   ছিল রক্তপাতের আকাঙ্খা  ।  যদিও তাতে বালিকা - শরীর র্স্পশের   নিষিদ্ধ আনন্দ ছিল হয়তো - বা ।  এসব ভেবে ভেবে সুপ্তি অবশ বোধ করে  .  .  .  আশ্চর্য !   এই দেশের সমাজে কুমারীত্ব  বহুলভাবে প্রশংসিত এবং কাম্য ।  অথচ কুমারীত্ব রক্ষা করার স্বাভাবিক  পরিবেশ নেই ।  সর্বত্র কামার্ত পুরুষ আর কামার্ত পুরুষ ।   পত্রিকায় পড়েছে সুপ্তি  বাংলাদেশে অধিকাংশ যৌন নির্যাতনের ঘটনা ঘটাচ্ছে  ‘ কাছের মানুষ ’   ।  সমাজবিজ্ঞানীদের গবেষণার ফলে এই ভয়ানক তথ্য জানা গেছে ।  সুপ্তি জানে এটা সত্যি ।   ওর কানে এ শহরের কত গোপন  কথা ভেসে আসে ।  এ শহরের তথাকথিত ভদ্রলোক বালিকা কিংবা কিশোরী গৃহ পরিচারিকাকে বাই ফোস যৌনকর্মে বাধ্য করে ,  আসলে তো রেপই করে  ।   ( দরিদ্র গৃহকর্মীরা চরম অভাবে পড়ে কাজ করতে এসেছে ।  তারা ধর্ষিত হয়েও  মুখ বুজে থাকে ।  প্রতিবাদ করলে তাড়িয়ে দেবে ।  তাহলে নির্ঘাৎ অনাহার কিংবা পথে ঘটে শস্তা পতিতাবৃত্তি  )   .  .  .  ভদ্রলোকের  মধ্যবয়েসি স্ত্রীর রুচি বিকৃত হলে অপকর্মে  তারও  সায় থাকে ,  পত্রিকায় এমন সংবাদও বেরোয় ।    .  .  .  এ শহরের সুশীল সমাজের অন্যতম একজন প্রতিনিধি আজিজুল হক ।  সুপ্তি লোকটাকে  ‘ আজিজ খালু ’  বলে ডাকে ।  ভদ্রলোকের বাড়িতে কাজ করত শিখা;   ফরসা মতন বছর পনেরোর বাড়ন্ত  কিশোরী ।   গতবছর শিখা গর্ভবতী হলে শহরে আলোরণ উঠেছিল ।  আজিজুল হক দোষ চাপান তারই এক ভাগ্নের ওপর ।  এটা ঠিক যে মোজাম্মেল  কয়েক সপ্তাহ  তার মামার বাড়ি ছিল; মোজাম্মেল  মালয়েশিয়া যাবে ,   টাকা পয়সার জন্য মামার কাছে ধর্না দিতে এসেছিল ।  ওই মোজাম্মেলই শিখার সর্বনাশ করল কিনা কে জানে ।  তো ,  শিখা  ট্রেনের নীচে ঝাঁপিয়ে পড়ে  মরল ।  আজিজুল হক  - এর  স্ত্রী  ( শাফিয়া খালাম্মা )  পক্ষপাতগ্রস্থ ।   তার কিছুদিন পরই শাফিয়া খালাম্মা হার্ট অ্যাটাক করে মারা গেলেন ।   
আজিজ চাচা আর শাফিয়া খালাম্মা নিঃসন্তান ছিলেন ।  শিখাকে শাফিয়া খালাম্মা  আপন মেয়ের মতনই দেখতেন ।  শিখার মৃত্যু সহ্য করতে পারেন নি ।   তবে আজিজুল হক আজও নির্বিকার ।  রোজ ভোরে ছড়ি হাতে নীল ট্রাউজার আর সাদা টি - শার্ট  পরে ভদ্রলোক  হাঁটতে বেরোন পরানি নদীর দিকে  ।  ছাদ থেকে সুপ্তি দেখে ।  সুপ্তির মন এসব ভেবে ভেবে অবশ হয়ে ওঠে ।  এসব অনাচারের সঙ্গে নতুন এক মাত্র যোগ হয়েছে ।  
যার জন্য জীবন দিতে হল  সেমন্তী কে ।   সেমন্তী আত্মহত্যা  করেছিল !   সেমন্তী ভালোবাসত শিবতলার নীলোৎপল সাহাকে ।  নীলোৎপল বিট্রে করেছিল ।  নীলোৎপল ওদের ঘনিষ্ট মিলন দৃশ্য ভিডিও ফরমেটে শহরে ছড়িয়ে দিয়েছিল ।  অহেতুক ।    কোনওই দরকার ছিল না ।  একেবারেই  দরকার ছিল না ।  পৃথিবীতে প্রতি মুহূর্তে  বৈধ অবৈধ প্রণয় প্রতিমুহূর্তে ঘটছে ।  সেসব আড়ালেই থাক না ।  মৌসুমী জানত  .  .  .  সেমন্তী নীলোৎপল কে বিশ্বাস করত ।  গভীরভাবে ভালোবাসত ।    ( ও আর সেমন্তী তো নিছক  ক্লাসমেট ছিল না ।  ওরা ছিল মেয়েবেলার সই ।   )  সেমন্তী যে নীলোৎপল কে বিশ্বাস করত এটা নীলোৎপল জানতই না ।  হায় ।  মেয়েরা এমন অবুঝ ।  আর ভালোবাসা এমনই যে তার জন্য মৃত্যুকে বরণ করা যায় ।  আর মৃত্যু এমনই যে তা কখনোই এ পৃথিবী ছাড়িয়ে যায় না ,   .  .  .  সেমন্তীর  অনেক আছে মৌসুমীর অ্যাবামে ।  
মাঝরাতে সেমন্তী  জীবন্ত হয়ে ওঠে ।  
 গড ফাদারদের ভয়ে রণজিৎ কর স্যারের পাশে এ শহরের কেউ দাঁড়াল না ।   স্যার শহর ছেড়ে চলে গেছেন ।  চাঁদাবাজদের কাছ থেকে নিয়মিত হুমকি পাচ্ছিলেন ।  তিরিশ লাখ টাকা তিনি কোথায় পাবেন ?  স্যারের সঙ্গে চলে যাওয়ার আগে দেখা হয়েছিল ।  স্যার বলেছিলেন ,  জীবন এমনই সেমন্তী !  তুমি বয়সে ছোট ।  আরও কত কত ঘাটে ভিড়বে তোমার তরী ।  এক ঘাটে তরী বেঁধে রাখা মানুষের নিয়তি না ।  
 সুপ্তি   কলেজ থেকে বাড়ি ফেরার পথে পালপাড়ার ওই আকাশ নিম আর বিলাতী শিরীষ  গাছে ঘেরা নিরিবিলি পথটা দিয়ে হেঁটে যায়  ।   আকাশ মনি গাছে ঘেরা টিনসেডের ঘরটি নেই ।  দেওয়াল ঘেরা জমিতে একটি বড় সাইনবোর্ড ।  তাতে লেখা :  বহুতল হোটেল এর জন্য নির্ধারিত জমি  ।  ইমদাদ গ্রুপ অভ ইন্ড্রাষ্টির সম্পত্তি  .  .  . সুপ্তি দীর্ঘশ্বাস ফেলে ।  স্যারের স্মৃতি হৃদয়ে আজীবন থাকলেও স্যারকে তো আর কোনওদিনই দেখব না ।  এখন কি আমার জীবনে স্বাভাবিক প্রেম আসবে ?  স্যারের সঙ্গে ওর অদ্ভূত গোপন পবিত্র  সর্ম্পকের কথা সেমন্তী   ( মেয়ে বলেই )  টের পেয়েছিল ।  অনেকবারই যেন ইশারা -  ইঙ্গিতে  বলার চেষ্ট করেছিল ,  এই ঘোর ছাড় রে সুপ্তি ।  এই জন্যেই তোর জীবনে স্বাভাবিক প্রেম এল না ।  সুপ্তি ঘোর কাটাতে পারে না ।  বরং জানতে ইচ্ছে হয় স্যারের প্রিয় রং কি ।   
 ওয়াসেক গং শহরের রাস্তায় বুক ফুলিয়ে ঘুরে বেড়ায় ।  
ফকরুদ্দীন চাচা  দৃশ্যটি মেনে নিতে পারছেন না ।  
আজ  পালপাড়ার দীনদয়াল  হাজরা এসেছিল ।  থুত্থুড়ে বুড়োর বয়স সত্তরের মতন বয়স ।  কর্মজীবনে  লোকনাথ বিদ্যানিকেতনের   দপ্তরি ছিল ।  ফকরুদ্দীন চাচার মাছ ধরার নেশা ।  দীঘি ,  খাল -  বিল আর পরানি নদীতে মাছ ধরেন চাচা ।  এই দীননাথ হাজরাই ফকরুদ্দীন চাচার সঙ্গী ।   তো ,  বুড়োই যে দৃশ্যটি  স্কুলের ছাদ থেকে   দেখেছে ।  সেই কথাই বলল শ্লেষ্মা জড়ানো কন্ঠে ।   পুলিশে বলতে সাহস পাচ্ছে না ।   ফরুদ্দীন চাচাও  চাপ দিলেন না ।  মৌসুমী জানে লাভ হবে না ।  সটান বুড়োকে  হাজতে পুড়বে ।  বুড়োর বদলে কথাটা আজিজ ইমদাদ বললে না হয় একটা কথা ছিল ।   
ফকরুদ্দীন চাচা সংবাদ সম্মেলন কথা ভাবলেন ।  ফকরুদ্দীন চাচার নার্ভের অসুখ ।  কাজেই প্রেস কনফারেন্সের লিখিত বক্তব্য  সুপ্তিই লিখল ।  সংবাদ সম্মেলন করে লাভ হবে কিনা লিখতে লিখতে ভাবছিল  ।  ওই আজিজ ইমদাদ -  এর কারণেই ওয়াসেক গং এর পলিটিকাল কানেকশন স্ট্রং ।  আর আইন প্রয়োগকারীর সংস্থার অদৃশ্য নিয়ন্তা   তো স্থানীয় গড ফাদার ।     অদৃশ্য কোনও স্থান থেকে তিনি রিমোট কন্ট্রলারের বাটন প্রেস করলেই তবেই   এরা মুভ করে ।  
 স্থানীয় প্রেস ক্লাবে সংবাদ সম্মেলন    ।   বিকেলে ।  বাইরে ঝমঝম বৃষ্টি  ।  লোকজন খুব একটা বেশি হয়নি ।  অনেকেরই   আসেনি ।  সুপ্তি হতাশ বোধ করে ।  নিশি এতই হতভাগী ।  রণজিৎ স্যার এ শহরে থাকলে বৃষ্টি উপেক্ষ করে অবশ্যই আসতেন ।  আজিজুল হক আর নীলোৎপল সাহা কে দেখে বিরক্ত হল  ।  এরা কেন এসেছে ।   ( দিন কয়েক আগে কাটপট্টির কাছে রিকশায় নীলোৎপল কে দেখল দরগা পাড়ার অনুভা রায়ের সঙ্গে  .  .  . আশ্চর্য !   )  নিশির স্কুলের অনেকেই এসেছে ।    এসেছে বহ্নিশিখা শিল্পীগোষ্ঠীর সদস্যরা;  নীল রঙের শাড়ি পরে বসে আছেন বহ্নিশিখা শিল্পীগোষ্ঠীর প্রতিষ্ঠাতা সদস্য নিবেদিতা দাশ পুরকাস্থ; তার পাশে কালো রঙের টিশার্ট পরে বসে আছেন নাজিম ভাই ।  বেগম   রোকেয়া কলেজের অনেক ছাত্রছাত্রীও এসেছে ।  সুপ্তিই মূলত এদের অর্গানাইজ করেছে ।  এদের সঙ্গে   স্থানীয় সাংবাদিকদের  অনেককেই উপস্থিতি দেখা গেল । 
ফকরুদ্দীন  চাচা সাদা রঙের পায়জামা পাঞ্জাবি পরে সুপ্তির ডান পাশে বসে আছেন  ।  নাদিরা চাচী কালো বোরখা পরে এসেছেন ।  মৌসুমী লিখিত বক্তব্য পড়ল ।  ১০ বছরের এক বালিকার গণধষর্ণকে একটি নজীরবিহীন কলঙ্কিত ঘটনা বলে উল্লেখ করল;  সেই সঙ্গে শহরের আইন প্রয়োগকারী  সংস্থার নিরব ভূমিকাকে রহস্যময় বলল ।  শহরের মানুষ জানে কারা এই জঘন্য অপরাধ করেছে আর তারা জানেন না ?  তাদের ইনফরমাররা কি করে ?  কাজেই  পুলিশের ভূমিকা  শহরের আপামর জনগনের মধ্যে বিস্ময়ের সৃষ্টি করেছে ।   ( পড়তে পড়তে সুপ্তি কামিনী ফুলের গন্ধ পায় )  .  .  .  সম্ভাব্য আসামীদের প্রতি ইঙ্গিত করে অতি শীঘ্র তাদের রিমান্ডে নেওয়ার কথাও বলল ।  নারীর প্রতি দৃষ্টিভঙ্গি পরিবর্তনের কথাও বলল ।  সামাজিক আচরণের পরিবর্তনের কথাও বলল ।  আরও বলল ,  গড ফাদার বাংলাদেশ জুড়ে রয়েছে  .  .  .   রাজনৈতিক দলের প্রধান মূলত রাষ্ট্রীয় ক্ষমতায় যেতে গড ফাদার এর নির্ভর করে  .  .  . কাজেই বাংলাদেশ অথই শূন্যতায় ভাসছে । 
সংবাদ সম্মেলনের পর ফকরুদ্দীন  চাচা কে সাংবাদিকরা একটি দুটি প্রশ্ন করল ।  ফকরুদ্দীন  চাচা উত্তর দিতে পারলেন না ।  কথা জড়িয়ে গেল ।  চোখে পানি ।  নাদিরা চাচীও চুপ করে রইলেন ।   প্রশ্নের উত্তর মৌসুমীই দিল  ।  সম্ভাব্য আসামীদের প্রতি ইঙ্গিত করে অতি শীঘ্র তাদের রিমান্ডে নেওয়ার কথা বলল । 
আজিজ ইমদাদ - এর অর্থায়নে প্রতিষ্ঠিত   ‘ সাপ্তাহিক দেশবার্তার ’  মনিরুজ্জামান দোদুল প্রশ্ন করে ,  চিহ্নিত স্বন্ত্রাসী  বলতে আপনি কাকে বোঝাচ্ছেন ? 
সুপ্তি চট করে উত্তর দেয় ,  এই প্রশ্ন তো আমি আপনাকেও করতে পারি  ।  পারি না ?  আপনি এ শহরে বাস করেন ।  করেন না ? 
মনিরুজ্জামান দোদুল আর কোনও প্রশ্ন খুঁজে পায় না । 
হলরুমের বাইরে বেড়িয়ে দেখে বৃষ্টি থেমে গেছে ।  ততক্ষণে সন্ধ্যাও  ঘনিয়েছে ।   চাচা আর চাচীকে একটা রিকশায় তুলে দেয় সুপ্তি  ।  তারপর হাঁটতে থাকে ।  ওদের বাড়ি কাছেই  । 
 নিবেদিতা দাশ পুরকাস্থ রিকশায় উঠছিলেন ।  সুপ্তিকে ডাকলেন ।   বললেন ,  সুপ্তি ,  তোমার ক্রিপ্টটা দাও তো ,  আমি জলজ এ ছাপানোর ব্যবস্থা করব । 
সুপ্তি লেখাটা দেয় ।   সাংবাদিকদেরও কপি দিয়েছে ও ।  পুরাটা ছাপবে না ।  চাকরি চলে যাবে ।   তবে জলজ সাহিত্যপত্রিকা ।  সুপ্তি পুরো বক্তব্যই ছাপা হবে ।   
ভিজে সন্ধ্যেয় হাঁটতে - হাঁটতে  বাড়ির দিকে যেতে থাকে  । হাঁটতে হাঁটতে ভাবল  আসন্ন মৃত্যুর আগে এক লেখকের জন্ম হল ।  
বাড়ির সামনে  গলিতে পানি ।  লোডশেডিং ।  
দরজা খুলল মমতা  ।  মমতার হাতে মোমবাতি ।  
বাবা ফেরেনি ?  সুপ্তি জিজ্ঞেস করল ।  
না । 
সুপ্তি দীর্ঘশ্বাস ফেলে মায়ের ঘরের দিকে যায় ।  অন্ধকার ঘরে উঁকি দেয় ।  মা ঘুমাচ্ছে ।  শাফিয়া খালাম্মার মৃত্যুর পর সুপ্তির মাও  অসুখে পড়লেন ।  তার কারণ আছে ।  সুপ্তির মা  এবং শাফিয়া খালাম্মা  দু ’ জন সখি পাতিয়েছিলেন ।   আইনজীবি স্বামীর ব্যস্ততায় হয়তো মা নিঃসঙ্গ হয়ে গিয়েছিলেন ।  মা কি  সব জানে ?   ।  শাফিয়া খালাম্মার  মৃত্যু সহ্য করতে পারেন নি মা ।  দিনদিন মায়ের শরীর খারাপ হতে থাকে ।  মা আজ শয্যাশায়ী । 
কাপড় বদলে নিয়ে ঘরের  লাগোয়া বারান্দায় এসে বসল সুপ্তি ।  
অশোক গন্ধরাজ গোলাপ গাঁদা চামেলী চাঁপা জবা টগর পলাশ বকুল গাছ নিয়ে  বাগানটা অন্ধকারে ডুবে আছে ।    গাছপালায় বৃষ্টিভেজা অস্থির  বাতাসের দাপাদাপি   ।  আবার বৃষ্টি আসবে ?  কে জানে ।   
মমতা এসে এক কাপ লেবু - চা দিয়ে গেল ।  সুপ্তি জানে নাজিম ভাই  বাবার কাছে ওকে বিয়ে করার  প্রস্তাব পাঠিয়েছে ।  সুপ্তির আইনজীবি বাবা বিষয়টি বিবেচনা করছেন ।  নাজিম ভাইয়ের প্রস্তাব  শুনে সুপ্তি হেসেছে ।  বেশ তো -  রুমালীর মা হওয়া যাবে ।  বাবা রাজি হলে কি আর করার আছে ।  বাবা কি রাজি হবেন ?  হতে পারেন ।  বাবা আর নাজিম ভাই একই  রাজনৈতিক দল করেন ।   
চায়ে চুমুক দেয় সুপ্তি ।  ও জানে ওর আসলে রুমালীর মা হওয়া সম্ভব না ।  কেননা ,  এবার ওর পালা ।   ওরা আসবেই ।  ওয়াসেক গং !  আমাকে কি ওরা  পালপাড়ার সেই পরিত্যক্ত  স্কুল বিল্ডিংয়ে নিয়ে যাবে  ?  যেখানে ওয়াসেক গং  নিশিকে নিয়ে গিয়ে ধর্ষন করেছিল ?  নাকি তুলে নিয়ে যাবে না রেলস্টেশনের পাশের সুরভী আবাসিক হোটেলের চারতলায় ?  যেখান থেকে  থানার দূরত্ব দুশো ফুটও না ।  তবে আমার চিৎকার শুনে কেউই এগিয়ে আসবে না ।  একে কি বলে ?  নিয়তি ?  আমি কি আত্মহত্যা করছি ?   সুপ্তি দীর্ঘনিঃশ্বাস ফেলে ।  অন্ধকার বৃষ্টিজল ছুঁয়ে বাতাস এসে আছড়ে পড়ে অন্ধকার বারান্দায় ।  আশ্চর্য এই রোদবৃষ্টিতে জীবনের আঠারোটা বছর কাটল এই তো অনেক ।  কে চেয়েছিল এই জীবন ।  ও ভাবল ।  সামনের ওই অন্ধকার বারান্দায়  কামিনী গাছ নেই ।  
সুপ্তি কামিনী ফুলের গন্ধ পায়  .  .  . 


                    




গল্প :  এবার মোসাদ -  এর  মুখোমুখী প্রোফেসর আশরাফি



                        বাংলাদেশের অভ্যন্তরে  কুখ্যাত ইজরাইলী  গোয়েন্দা সংস্থা  মোসাদ যে এত বড় ষড়যন্ত্রে লিপ্ত তা কে জানত !  তবে প্রোফেসর  আশরাফি দ্রুত মোকাবেলা করে মোসাদ -  এর সে ষড়যন্ত্র নৎসাত করে দিলেন ।  ঘটনাটা ঘটেছিল এভাবে -  মিরপুর রোডের আড়ংয়ের সামনে থেকে  চ্যানেল ফর্টি ওয়ানের এক্স ক্যামেরা পারসন শাহীনূর কে বা কারা  মাইক্রোবাসে  তুলে নিল ।  বৃহস্পতিবার রাত সাড়ে দশটার সময় সে  ‘ স্পেস গার্ডেন ’  থেকে খেয়ে দেয়ে বাড়ি ফিরছিল ,  তখনই  ঘটনাটা ঘটল   ।  অপহরণের দৃশ্যটা দেখেছিল  ‘ স্পেস গার্ডেন ’  - এর একজন গার্ড ।  নাসিরউল্লাহ কে সেই খবর দিল ।  নাসিরউল্লাহর ফোন পেয়ে প্রোফেসর আশরাফি দু ’  এক জায়গায় ফোন করলেন ।  শাহীনূর  সামান্য ক্যামেরাম্যান বলে তেমন  রেসপন্স পেলেন না ।  ব্রিগেডিয়ার এস্তেমদাদ ওয়াজেদ জার্মানি ।    অবশেষে  মেজর ইফতেখার হায়দার কে ফোন করলেন প্রফেসর  ।  খোঁজখবর  করে মেজর জানালেন ,  কিছু করতে পারছি না প্রোফেসর  ।  সরি । দুঃসংবাদ শুনে পরের দিন   আটটার  মধ্যেই   সাংবাদিক মোশতাক আন্দালিব ,  তানিয়া তাবাসসুম ,  শান্ত ও ফারহান উত্তরার ল্যাবে পেঁছে গেল ।   প্রোফেসর আশরাফির   মুখ কালো ।  বিমর্ষ ভঙ্গিকে  বসে আছেন ।  তানিয়া কান্না কান্না কন্ঠে বলল ,  এখন কী হবে স্যার ?  শাহীনূর  ওর কলিগ ।  ওর উদ্বেগই বেশি ।  প্রফেসর বললেন ,  কাজটা কারা করেছে জানতে পেরেছি ,  কিন্তু কিছু করা যাচ্ছে না লোকটা পাওয়াফুল বলে ।   লোকটা কে স্যার ?  শান্ত জিজ্ঞেস করে । গাজীপুরের এক  নটরিয়াস  গড ফাদার ।  লোকটা অবশ্য ব্যবসায়ী ।  এফএফ গ্রুপ অভ ইন্ড্রাষ্ট্রির চেয়ারম্যান ।  নাম ফাইইম ফাইয়াজি ।  এফএসআরএম লিমিটেড -  এর প্রতিষ্ঠাতা ।   ফারহান জিজ্ঞেস করে ,  এফএসআরএম লিমিটেড মানে  ফাইয়াজি   স্টিল রি - রোলিং মিলস  লিমিটেড ? হ্যাঁ ।  লোকটা আসলে কুখ্যাত ভূমিদস্যু ,   ইট ভাটারও মালিক ।  এছাড়া   জঙ্গী মদদ ,  জাল টাকা ,   মাদক ব্যবসা ,  আমর্স ডিলিং ,  হিউম্যান ট্যাফিকিং   - এসব করে প্রচুর অর্থের মালিক হয়েছে সে ।  গাজীপুরে  ‘ ফাইয়িম প্যালেস ’  নামে আলিশান এক  অট্টালিকায় থাকে ।  ফাইইম ফাইয়াজির  ডান হাত কুখ্যাত মাস্তান  চোখ  কানা ফাত্তাহ এবং বাম হাত  নাচ বোচা  টনি  ।  সিআইডির এক ইন্সপেক্টর  এদের বিরুদ্ধে তদন্ত করলেও ওপর মহলের নির্দেশে  সে আর বেশিদূর এগো তে পারেনি । কিন্তু স্যার ,  ছাপোষা শাহীনূরকে অপহরণ করে লোকটার কী লাভ ?  তানিয়া জিজ্ঞেস করে ।  লাভ আছে ।  মেজর বলল ,   ফাইইম ফাইয়াজি  অত্যন্ত নোংরা লোক ।  লোকজন অপহরণ করে  ইট ভাটায় বেঁধে রেখে  বিনে পয়সায় খাটায় ।  ছি ! সাংবাদিক মোশতাক আন্দালিব বললেন ,  এত ভালো একটা ছেলে ।  সে কি না কিডন্যাপড হল । এখন কী করবি রে শ্যামল ?  প্রোফেসর আশরাফি  বললেন ,  একটা কিছু তো করবই  ।  আফটার অল ,  আই অ্যাম আ সাইনটিষ্ট ।  যথেষ্ট ক্লু পাওয়া গেছে ।  প্রথমত :  ফাইইম ফাইয়াজির গাজীপুরের বাড়ির খোঁজখবর নিতে হবে ।  মেজর বলেছে ,  ফাইইম ফাইয়াজির মূল আস্তানা হল  - গাজীপুরের শালবনে একটি পরিত্যক্ত সিরামিক কারখানা ।  ম্যাপে দেখেছি জায়গাটা গাজীপুরের তেলিপাড়ায় ।  এই দু -  জায়গায় আমাদের অনুসন্ধান চালাতে  হবে ।  বলে উঠে পাশের রুমে চলে গেলেন ।  একটু পরই ফিরে এলেন  সেই অ্যান্টিম্যাটার জেনারেটর ডিভাইস বা গোলাপি রঙের ফুল আঁকা টিনের  ট্রাঙ্ক নিয়ে ।  সোফায় বসে এলজি অপটিমাস দিয়ে ফারহান -  এর ছবি তুললেন ।  তারপর গোলাপি ট্রাঙ্কটা খুলে কী সব করলেন -  ওটা থেকে কমলা রশ্মি বেরিয়ে সামনেই অবিকল দ্বিতীয় এক ফারহান তৈরি হল  ।  তানিয়া তাবাসসুম চাপা আর্তস্বরে বলল ,  ও স্যার ,  এটা কে ? প্রোফেসর আশরাফি  হেসে বললেন ,  আরে এ হল ফারহান -  এর অ্যান্টি ম্যাটার  ।  ওর নাম দিলাম :  ফারহান  - টু ।  ও  আজ গাজীপুরের তেলিপাড়া শাল জঙ্গলে এক্সপিডিশান চালাবে ।  কি করবে ও ? গাজীপুরের শাল জঙ্গলে এক্সপিডিশান চালাবে ।  ইন ফ্যাক্ট ,   ফারহান  - টু হল টোপ ।  আমার প্ল্যান হল ,  ফাইয়াজির  লোকেরা যেন ওকে কিডন্যাপ করে ইটভাটায় নিয়ে যায় ।  তাহলে শাহনূরের একটা খোঁজ পাওয়ার আশা আছে ।  ওহ্ ।   গ্রেইট ।  এবার শান্তর দিকে তাকিয়ে প্রোফেসর আশরাফি  বললেন ,  শান্ত । জ্বী ।  স্যার । তুমি তোমার বাইকে করে   ফারহান  - টু কে গাজীপুর পৌঁছে দাও  ।  তারপর ওকে বাসস্টপে নামিয়ে দেবে ।  ওকে স্যার ।  বলে শান্ত উঠে দাঁড়ায় ।   ওর পিছন -  পিছন ফারহান - টু হাঁটতে থাকে ।  অবিকল ফারহান যেন ।  ঘুরে দাঁড়ানোর ভঙ্গি ,  হাঁটার ধরন ।  পরনে ফারহানের মতোই কালো থ্রিকোয়ার্টাস ।   ‘ সামার অভ সিক্সটি নাইন ’  লেখা  নীল গেঞ্জি  ।  তার ওপর শাদা শার্ট ।  পায়ে সাদা জাম্প কেডস । প্রোফেসর আশরাফি  এবার আবারর পাশের রুমে গেলেন ।  একটু পর রুম থেকে বেরিয়ে  কালো রঙের একটি ছোট্ট ভালুকছানা সাংবাদিক মোশতাক আন্দালিব -   এর দিকে ক্যাচ ছুড়ে দিলেন ।  ক্যাচ ধরে সাংবাদিক মোশতাক আন্দালিব  বেকুব বনে গেলেন ।   লিটু । বল । তুই এই ভালুক ছানা নিয়ে এখনই তেলিপাড়া যা ।  জায়গাটা জয়দেবপুর চৌরাস্তা ছাড়িয়ে ঢাকা -  ময়মনসিংহ রোডে ।  গাড়ি  থেকে শালবনে ভালুক ছানা ছুড়েই সোজা এখানে চলে আসবি ।  ব্যস ।   কম্পিউটার থেকে তেলিপাড়ার গুগুল ম্যাপের প্রিন্ট বার করেছি ।  এই যে ম্যাপ ,  নে ।  ম্যাপ আর ভালুকছানা নিয়ে সাংবাদিক মোশতাক আন্দালিব  বললেন ,  এই ভালুকছানা দিয়ে কি হবে রে ?  প্রোফেসর আশরাফি  বললেন ,  আসলে এটা হল রোবোটিক্স মানে  .  .  .  রোবটস দ্যাট ইমুলেইট অর স্টিটিমিউলেট লিভিং বায়োলজিক্যাল অর্গানিজমস মেকানেক্যালি অর ইভেন ক্যামিকেলি ।  এই ভালুকছানা রোবোটিক্স আর জেনেটিক ইঞ্জিনিয়ারিংয়ের কম্বিনেশন  ।  এটা ফাইইম ফাইয়াজির সিরামিক কারখানায় হানা দিয়ে আতঙ্ক সৃষ্টি করবে  । বদমাস  লোকটাকে শায়েস্তা করা দরকার ।  ওহ । সাংবাদিক মোশতাক আন্দালিব  শ্যামল ,  এই পুচকেটা গড ফাদারের আখরায় আতঙ্ক সৃষ্টিকরবে ?  এটা কে তো গুলি করলেই ফুটো হবে যাবে ।  প্রফেসর হাসলেন ।  আরে না ,  না ।  গ্রেনেড ছুড়লেও এর কিছু হবে না । এটা বিশেষ ফাইবার দিয়ে তৈরি ।  শাল জঙ্গলে ছেড়ে দিলে ওটা  ধীরে ধীরে আরও বড় হবে ।  ওসব পরে দেখবি ।  সব রেকর্ড করে রাখবে ।  এখন যা তো  ।  আজ শুক্রবার ।  রাস্তা ফাঁকা ।  একটানে এটা তেলিপাড়ায় রেখে আয় ।  কুইক । সাংবাদিক মোশতাক আন্দালিব চলে গেলেন ।  প্রোফেসর আশরাফি  বললেন ,  এবার তানিয়ার  দিকে তাকিয়ে বললেন ,  তোমার আর ফারহানের পার্ট একটু রিক্সি তানিয়া ।  তোমাদের সিংহের গুহায় ঢুকতে হবে ।  তানিয়া বলল ,  রিক্সি হলেও করব ।  শাহীনূর শ্রদ্ধা করত ।  আর ফারহানও সাহসী । গুড ।  স্যার আমি স্কটল্যান্ডের ইউনিভার্সিটি অভ অ্যাবারডিন -  এ পড়ার সময়  ওখানকার মাউন্টেনিয়ারিং ক্লাবের সদস্য ছিলাম ।  স্কটল্যান্ডের  গ্রামপিয়ান মাউন্টেইনে উঠেছি বলে দস্যি মেয়ের খেতাব জুটেছিল । ওকে ,  তাহলে তুমি চ্যানেল ফর্টি নাইনের রিপোর্টারে ছদ্মবেশে  গাজীপুরে ফাইয়িম প্যালেস -  এ যাবে ।  আর ফারহান যাবে  ক্যামেরাপারসন হিসেবে ।   মেজর বলল ,  ফাইয়িম প্যালেসটা  গাজীপুরের উত্তর ছায়াবীথি সড়কে গাজীপুর ডিসট্রিক্ট কোর্টের কাছে ।  যদি একসেস পাও তো ভালো ।  নইলে ফিরে এসো ।  তখন অন্য ব্যবস্থা করব ।    ফাইইম ফাইয়াজির ইন্টারভিউ নেবার চেষ্টা করবে ।  দেখ লোকটাকে ভজিয়ে তেলিপাড়া  সিরামিক ইন্ড্রাষ্টি ভিসিট করতে পার কিনা ।  এখন তোমরা আমার সঙ্গে এসো  ।  বলে প্রোফেসর আশরাফি পাশের রুমে গেলেন ।  রুমে লম্বা  একটি টেবিল ।  টেবিলের ওপর গেজেট ,  ডিভাইস আর নানান ইলেকট্রনিক পার্টস । দেয়ালে ওয়াল ক্যবিনেট ।  ক্যাবিনেট থেকে একটা ডিভি ক্যামেরা বের করে ফারহানকে  দিলেন প্রফেসর ।  বললেন ,  এটা তুমি রাখ ।  আর তানিয়া তুমি এই ডিভিইসগুলি রাখ ।  বলে একটা ড্রয়ার থেকে দুটো কালো রঙের ছোট্ট ডিভাইস দিলেন ।  বললেন ,  এগুলি গাজীপুরে ফাইয়িম প্যালেস আর তেলিপাড়ার সিরামিক ইন্ড্রষ্ট্রির ভিতরে কোথায় গোপনে রেখে দেবে ।  এই ডিভাইসগুলি অত্যন্ত  পাওয়ারফুল ।  অডিও আর ভিডিও  ট্রান্সমিট করবে ।  ফাইয়াজীর  অপকর্মের  প্রমান পেলে সরাসরি  প্রাইমিনিষ্টারের সঙ্গে কথা বলব ।  আর এই মোবাইলটায় তোমার সিম ইনসার্ট করে নাও ।  বলে তানিয়াকে একটা নকিয়া এক্স - টু মোবাইল সেট দিলেন ।  এটা কি স্যার ? এটা  আসলে একটা লেজার গান ।  বুঝেছ ?  বিপদে পড়লে এই হ্যাশ বাটন প্রেস করবে ।  ওকে ,  স্যার ।  তানিয়ার পরনে কালো শার্ট আর কালো জিন্স ।  শার্টের কলারে ক্লিপ দিয়ে কী একটা আটকে দিয়ে প্রফেসর বললেন ,  সবচে ইম্পটেন্ট হল এটা  ।  এটা মাইক্রোফোন ।  অন করাই আছে ।  তোমার সামনে কথাবার্তা যা তা সবই আমি শুনতে পাব ।  ওকে ।  তাহলে তোমরা অভিযানে বেরিয়ে পড় । চল  ।  ফারহান ।  বলে তানিয়া ব্যাগ কাঁধে তুলে নিল ।  শোন ,  গাড়ি নিও না ।  ওরা সাসপেক্ট করবে ।   বাসে যাও ।  ওকে স্যার । ওরা ফাইয়িম প্যালেস পৌঁছতে দশটা বাজল ।  সাদা গেট ।  ধাক্কা দিতেই   গাট্টাগোট্টা চেহারার এক লোক বেরিয়ে এল ।  ন্যাড়া মাথা  গায়ের রং তামাটে ।  মুখের বসন্তের দাগ ।  সবুজ ফুলহাতা গেঞ্জির ওপর নীল শার্ট ।  জলদস্যুদের মত বাঁ চোখে কালো কাপড় ।  এই কি  চোখ  কানা ফাত্তাহ কিনা কে জানে ।  লোকটা কর্কক কন্ঠে বলল ,  কি চাই ? তানিয়া  বলল ,  আমি ফারহাত জেরিন ।   চ্যানেল ফর্টি নাইনের রিপোর্টার ।  মিস্টার ফাইয়াজির  ইন্টারভিউ নিতে এসেছি ।  ওকে ।  ওয়েট ।  বলে লোকটা চলে যায় ।  একটু পর  ফিরে এসে গেট খুলে ভিতরে ঢোকার ইঙ্গিত করল সে ।  গেটের ওপাশে চেইন দিয়ে বাধা সাদা রঙের একটি আমেরিকান বুলডগ ।  ওদের দেখে  হিং¯্র আক্রমানত্মক ভঙ্গিতে ঢেউ ঢেউ করতে লাগল  ।  ওপাশে  বড় একটি লন ।  বাঁ পাশে টেনিস কোর্ট ।  সুইমিংপুল ।   ডান পাশে সাদা রঙের দোতলা রাজপ্রাসাদ ।  পোর্টিকোয় সিলভার রঙের একটি হ্যামার এইচ থ্রি ।  সিঁড়ি পেরোলে নীল কার্পেট মোড়ানো  বিশাল ড্রইংরুম ।  মাঝখানে   কালো রঙের ঢাউস সোফা সেট ।  দেয়ালে তুয়ার ঢাকা মাউন্ট কিলিমানজারোর ছবি ।  বাঁ পাশে বাঁকানো  সিঁড়ি উঠে গেছে ।  সিঁড়ির গোড়ায় ধূসর কোট পরা ঢ্যাঙা মতন  একটা লোক দু ’ পা ফাঁক করে ফিলমি কায়দায় দাঁড়িয়েছিল ।  চোখে সান গ্লাস ।  কোঁকড়া চুল ।   ফরসা ।  তবে নাক চ্যাপ্টা ।    এ কি নাক বোচা  টনি ?   বাইরে বুলডগটা ভয়ঙ্করভাবে ডাকছে ।  নাক বোচা  টনি কোটের পকেটে হাত ঢুকিয়ে দৌড়ে বেড়িয়ে গেল ।   তানিয়া ঝুঁকে  কালো রঙের ডিভাইসটা সোফার নীচে রাখল ।  একটু পর ওরা সিঁড়ি দিয়ে  সুমো রেসলারদের মতন দেখতে  বেঁটে মতন  হলদে রঙের থলথলে  একটা লোক কে নামতে দেখল ।  ফাইইম ফাইয়াজি  ?   লোকটার চুল ছোট ছোট করে ছাঁটা ।  পরনে লাল  ড্রাগনের ছবি আঁকা হলদে হাওয়াই শার্ট আর সাদা হাফ প্যান্ট ।   হাঁটার সময় লোকটার বুকের চর্বি কাঁপছে ।  চোখ দুটি কুতকুতে  ।  গলার নীচে গলকম্বর ।   দেখলেই বোঝা যায় লোকটা  অবাঙালি ।   সালাম স্যার ।  বলে তানিয়া ও ফারহান উঠে দাঁড়াল । ফাইইম ফাইয়াজি গদগদ কন্ঠে বলল ,  বসুন ,  বসুন ।  বলে সোফায় বসল লোকটা ।   তানিয়া বলল ,  আমার নাম নাসরীন জেরিন স্যার । আমি   চ্যানেল ফর্টি নাইনের রিপোর্টার ।  আপনার একটা   ইন্টারভিউ নিয়ে এসেছি ।  তানিয়া বলল ,  স্যার এফএফ গ্রুপ অভ ইন্ড্রাষ্ট্রি বাংলাদেশের অর্থনৈতিক উন্নয়নে ব্যাপক অবদান রেখেছে ।  বিশেষ করে এফএসআরএম লিমিটেড ইস্পাত শিল্পে তো মাইলফলক ।  ইন্টারভিউতে  এসব প্রতিষ্ঠান প্রতিষ্ঠার পিছনে আপনা ভূমিকা  তুলে ধরতে চাই ।  ফাইইম ফাইয়াজি বলল ,  বেশ বেশ ।  সেটা করতে হলে তো আপনাকে আমার কাজ দেখতে হবে । অবশ্যই ।  মনে মনে তানিয়া বলল স্যার সব শুনতে পাচ্ছেন তো ? ফাইইম ফাইয়াজি  বলল ,  গাজীপুরের  তেলিপাড়ায় আমি একটা চিপ সোলার প্যানেলের ইন্ড্রাষ্ট্রি দিয়েছি ।  আগে সেটা অ্যাবানডোনেড সিরামিক ইন্ড্রাষ্টি ছিল ।  বাংলাদেশে সৌর শক্তিতে রেভুলুশন ঘটিয়ে দেব ।  ওটা তো দেখতে হবে ।  তবে কারখানায় আমি ক্যামেরাম্যান এলাও করিনা ।  ওই ছেলে যাবে না ।  ঠিক আছে স্যার ,  ও যাবে না ।  বলে অভাবিত সাফল্যে আনন্দিত তানিয়া ফারহানকে চোখে ইঙ্গিত করে । ফারহান কাঁধ ঝাঁকিয়ে উঠে ঘরের বাইরে চলে আসে ।  তারপর গেটের বাইরে এসে রিকশা নেয় ।  প্রফেসর আশরাফিকে কে  ফোন করে ।  প্রফেসর বললেন ,  শোন ফারহান ।  শান্ত ,  এখনও গাজীপুর বাস স্টপেই আছে ।  এই মাত্র ফারহান -  টু কে বাস স্টপে  নামিয়ে দিল ।  ওকে আমি এখুনি ফোন করছি ।  ও তোমাকে তুলে নেবে ।  ওকে স্যার  ।  বলে ফারহান ফোন অফ করে দেয় ।  রিকশার পাশ দিয়ে একটা সিলভার রঙের হ্যামার এইচ থ্রি হেলে দুলে চলে যায় ।  ফাইইম ফাইয়াজি  নিজেই ড্রাইভ করছে ।  পাশে তানিয়া তাবাসসুম ।  চোখ  কানা ফাত্তাহ এবং নাক বোচা  টনি বসেছে পিছনে । গাজীপুর বাস্টস্ট্যান্ড বেশ ভিড় ।  ফারহান দূর থেকে শান্তকে দেখল ।  ফারহান রিকশা থেকে নেমে টের পায় লাল গেঞ্জি পরা মাঝবয়েসি এক  লোক ওকে অনুসরণ করছে ।  ও দ্রুত শান্তর বাইকে উঠে পড়ে ।  ভিড়ের মধ্যে লাল গেঞ্জি পরা মাঝবয়েসি অনুসরণ কারী ফারহান -  টু কে অনুসরণ করতে থাকে ।  ফারহান -  টু  তেলিপাড়ার বাসে উঠল ।  দৃশ্যটা দেখে ফারহান মুচকি হাসল ।  ওদিকে সাংবাদিক মোশতাক আন্দালিব কালো ভালুক ছানাটি ঢাকা ময়মনসিং সড়কে তেলিপাড়ার শাল জঙ্গলের পাশে গাড়ি থেকে ছুড়ে আবার ঢাকার উদ্দেশ্যে রওনা হলেন ।  দেখতে দেখতে ভালুক ছানাটি বড় হয়ে  বিশাল একটি রোমশ ভালুকে পরিনত হল ।  তারপর ওটা শাল জঙ্গলের ভিতর দিয়ে  এগোতে লাগল  .  .  .  হ্যামারটা ঢাকা -  ময়মনসিংহ রোডে ছুটছে  ।  একটু পর বাঁ দিকে বাঁক নিল ফাইইম ফাইয়াজি  ।  সরু পিচ রাস্তা ।  দু ’ পাশে শালবন  ।  ফাইইম ফাইয়াজি  অনর্গল কথা বলে যাচ্ছে ।  তানিয়াকে একবার বলছে নাসরীন ।  একবার জেরিন ।  ফাইইম ফাইয়াজিরা নাকি ঢাকার আরমেনিয়দের  বংশধর ।  পূর্বপুরুষ জোসেফ মার্টিন ছিলেন অত্যন্ত ধনী  ।  ঢাকায় টমটমের প্রচলন তার হাত দিয়েই নাকি ।  উনিশ শতকের শেষ দিকে ফাইইম ফাইয়াজির দাদা   ইসলাম ধর্মে কনভার্ট হয়েছিল ।  পিছনে কার মোবাইল ফোন বাজল  ।  একটু পর  চোখ কানা  ফাত্তাহ বলল ,  বস ,  ডাক্তার ওরা ইটজিক ঢাকা এয়ারপোর্টে পৌঁছে গেছেন ।  হেলাল আর রীতা তাকে  রিসিভ করতে গেছে ।  ওকে ।   ফাইন ,  ফাইন ।   ‘ ওরা ইটজিক ’   শব্দটা খট করে তানিয়ার কানে  বিধঁঁল ।  নামটা  ইহুদি  ।   স্কটল্যান্ডে ইউনিভার্সিটি অভ অ্যাবারডিন -  এ ওরা ইটজিক নামে এক ইহুদি প্রফেসর তানিয়াদের  আর্থ সায়েন্স পড়াতেন  ।  মহিলার  বাড়ি তেল আবিব ।  একটু পর দূর থেকে এফএফ গ্রুপ লেখা লাল রঙের একটি লোহার গেট দেখা যায় ।  দু ’ পাশে উঁচু আস্তরহীন ইটের দেয়াল ।  ওপরে  কাঁটা তার ।  ইলেকট্রিফায়েড বলে মনে হল ।  দেওয়ালের ওপাশে  ইউক্যালিপটাস গাছের সারি ।  দূরে  ধোঁওয়া ।  কিসের ?  ইট ভাটা নয়তো ?  হর্ন দেবার পর গেটটা  খুলে যাচ্ছে ।  হ্যামারটা ভিতরে ঢোকাতে ঢোকাতে ফাইইম ফাইয়াজি  হে হে  করে হেসে বলল ,  এই গেটের ওপাশে  বাংলাদেশে প্রাইমিনিস্টারও একসেস পায় না । নিরীহ কন্ঠে তানিয়া জিজ্ঞেস করল ,  কেন স্যার ?  কেন ?  দেখবে ।  আগে ভিতরে চল ।   মূল আস্তানায় এসে লোকটার হাবভাব কেমন বদলে গেছে ।  জিন্সের পকেটে   লেজার গানটা আছে । তানিয়া আলতো করে স্পর্শ করে ।    একজন গার্ডের হাতে চেইনে   সাদা রঙের  একটা আমেরিকান বুলডগ ।  কুকুরটা  হিং¯্র আক্রমানত্মক ভঙ্গিতে লাফাচ্ছে   ।  গার্ডদের ড্রেস কালো ।  গেটের একপাশে গার্ডরুম মনে হল ।  সামনে কনক্রিটের রাস্তা ।  দু ’ পাশে ঝাউগাছ ।  তারপর জায়গাটা ফাঁকা ।  সেখানে একটি  ফোয়ারা  ।  তারপর  একতলা লাল সিরামিক ইটের বিল্ডিং ।  পোর্টিকোয় হ্যামার এইচ থ্রিটা  থামালো  ফাইইম ফাইয়াজি ।   তারপর দরজা খুলে একলাফ দিয়ে নামল ।  পোর্টিকোয় বেশ ক ’ টা গাড়ি ।  সব মনে রাখতে ।  পরে প্রফেসর জিজ্ঞেস করতে পারেন  .  .  .  একটা কালো রঙের  নিশান সাফারি ,   একটা সিলভার কালারের নিশান পেট্রোল ,  লাল রঙের মিতসুবিশি ল্যান্ড রোভার ।  অ্যাশ কালালের  টয়োটা প্রাডোও আছে একটা ।  চোখ  কানা ফাত্তাহ কে ফাইইম ফাইয়াজি  বলল ,  এই ফাত্তাহ ,  তুমি এখন একবার আন্ডারগ্রাউন্ড প্ল্যান্টে যাও । চোখ  কানা ফাত্তাহ চলে যায় ।  কীসের প্ল্যান্টে ?  শাহীনূর কি এখানে বন্দি ?  ফাইয়াজি লোকজন অপহরণ করে  ইট ভাটায় বেঁধে রেখে  বিনে পয়সায় খাটায় ।  পিছনে ইটভাটা ।  ফাইয়াজির নয়তো ।   কয়েক ধাপ সিঁড়ির পরই  ছোট্ট একটি রিসিপসন রুম ।  ডান পাশে কাঁচের স্লাইডিং ডোর  ।  ফাইইম ফাইয়াজি ভিতরে ঢুকল ।  পিছন পিছন তানিয়া ।  নাক বোচা  টনি অবশ্য ভিতরে  ঢুকল না ।   বেশ বেশ বড় একটা  হলরুম ।  প্লাস্টিকের   টেবিল ঘিরে  স্টিলের চেয়ার ।  ওপাশে দরজা ।  ইংরেজিতে লেখা  :  ‘ কিচেন ’   ।  ক্যান্টিন মনে হল ।  ওপাশের দেয়ালে  কাঁচ  ।  দূরে  ফ্যাক্টরির শেড দেখা যায় ।   সবুজ রঙের শেডের ওপর লেখা :  এফ এফ গ্রুপ  ।   দু ’ পাশে আস্তর হীন ইটের দেয়াল ।  এ পাশে বাগান ।  সূর্যমুখি ফুলের ঝাড় ।  টেবিল টেনিস কোর্ট ।  সুইমিংপুল ।  লন ।  ডান পাশের বিল্ডিংটা   ডরমিটরি মনে হল ।  হেলিপ্যাড ।  দেখে মনে হয় ট্যুরিস্ট  রিজর্ট ।  ভূমিদস্যুটা ভালোই টাকা ইনভেস্ট করেছেন ।   কিন্তু ,  ইহুদি মহিলা  ডক্টর ওরা ইটজিক - এর সঙ্গে এই ভূমিদস্যুর কী সম্পর্ক ?  কাঁচের দেয়াল ঘেঁষে এক সেট সোফা ।  সামনে  কাঁচের টেবিল ।  তার ওপর লাইটার ,  রিমোট ও  হলুদ রঙের একটি কাঠের বক্স ।  বক্সের ওপর লেখা :  আরোমা দ্য সান আনড্রেস ।  বাক্স থেকে একটা  খয়েরি রঙের  সিগার বের করে  ফাইইম ফাইয়াজি সোফায় বসল ।  ঝুঁকে লাইটার তুলে নিয়ে ধীরে ধীরে সিগার ধরালো ।   তারপর তানিয়া কে বসতে ইঙ্গিত করল ।  কড়া ধোঁওয়া নাকে নিতে নিতে তানিয়া বসতে বসতে   ওপাশে  দেয়ালে বড় একটি স্ক্রিন দেখতে পেল ।  স্ক্রিন কেন ? ফাইইম ফাইয়াজি  জিজ্ঞেস করল ,  কেমন লাগচে তোমার নতুন ওয়ার্ক প্লেস নাসরীন ?  তানিয়া  বলল ,  নতুন ওয়ার্ক প্লেস মানে ?   আহা এই প্ল্যান্টে কত কাজ । বলে একমুখ নীল ধোঁওয়া ছাড়ল ।  এই প্ল্যান্টে কত কাজ  তো সো হোয়াট ?  চমৎকার অভিনয় করে তানিয়া বলল ।  স্যার নিশ্চয়ই সব শুনে হাসছেন ।  ফাইইম ফাইয়াজি বলল ,    আহা জেরিন  !  অত গিরবা দেখাও কেন ?  ফাইয়াজী তোমায় ভালো বেতন দিবে ।  ইক লাখ ।  মান্থলী ।    এক লাখ !  বলেন কী স্যার ।  তা আমাকে কী করতে হবে ? তোমাকে এই ক্যান্টিনে কাজ করতে হবে ।  তানিয়া চারিদিকে তাকিয়ে বলল ,  ক্যান্টিনে  বেশ পরিস্কার ।  ওকে স্যার ডান ।   কিচেন কফি বানাবে রিচার্ড  ।  তুমি সার্ভ করবে ।  এই যে দেখ এরা মাটির তলা থেকে উঠে এসে এখানে কফি খাবে ।  বলে টেবিলের ওপর থেকে রিমোট তুলে চাপল ফাইয়াজি ।  তানিয়া অবাক হয়ে দেখল -  একটা বড় হলরুম ।  অনেক গুলি প্ল্যাটর্ফম ।  লোহার সিঁড়ি ।  মোটা মোটা পাইপ ।   ফিডওয়াটার পাম্প ।  হলরুমে একদল সাইনটিষ্ট কাজ করছে মনে হল ।  মাথায় হালকা নীল কাভার ।  পরনে সাদা অ্যাপ্রোন ।  মুখে মাস্ক ।  তানিয়া এরকম দৃশ্য  মুভিতে দেখেছে ।  নিউক্লিয়ার প্ল্যান্ট ?  ও মাই গড ।  তানিয়া টের পায় ,  ওর শরীর ঠান্ডা হয়ে আসছে । ও  জিজ্ঞেস করে ,  স্যার ওরা  কি অষুধ বানাচ্ছে ?  ফাইইম ফাইয়াজি হা হা হা করে হেসে উঠল ।  তখনই সাইরেন বাজল । কি ব্যাপার ?  বলে ফাইইম ফাইয়াজি চুরুট ফেলে কাঁচের স্লাইডিং ডোরের দিকে দৌড়ে গেল ।  তানিয়া দ্রুত    পকেট থেকে ছোট ডিভাইসটা বের করে ঝুঁকে  সোফার নীচে রাখল  । তারপর  শার্টের কলারের কাছে ঝুঁকে ফিসফিস করে তানিয়া  বলল ,  স্যার ,   মনে হচ্ছে মাটির তলায় অ্যাটমিক  প্ল্যাট ।  এটমিক রিএকটর মনে হচ্ছে স্যার ।  ইউরেনিয়াম প্রসেস হচ্ছে কিনা বুঝতে পারছি না ।  আপনি স্যার এখুনি প্রাইমিনিষ্টারের সঙ্গে কথা বলুন ।  একটু পর ফাইইম ফাইয়াজি  কেন্টিনে এল ।  মুখ গনগনে লাল ।  তার পিছনে নাক বোচা  টনি  ফারহান টু - র চুল ধরে টানছে ।    ফাইইম ফাইয়াজি  রেগে মেগে কাঁই হয়ে বলল ,  তখনই দেখে বুঝেছিলাম স্পাই ।  তানিয়া উঠে দাঁড়াল ।   বলল ,  ও চ্যানেল ফোর্টি নাইন এ নতুন রিক্রট স্যার ।  স্পাই হবে পারে ।   স্যার ,  প্লিজ ওকে শুট করুন ।  ফাইইম ফাইয়াজি হাত বাড়ায় ।  নাক বোচা টনি কোট পকেট থেকে  একটি পিস্তল  ( সম্ভবত কোল্ট )  বের করে দেয় ।  ফাইইম ফাইয়াজি দেরি না করে ট্রিগার টিপল ।  ফারহান টু লুটিয়ে পড়ল ।  আশঙ্কা ছিল  - অ্যান্টি ম্যাটারের রক্ত পড়বে না  ।  রক্ত দেখে তানিয়া হাততালি দিল ।   আবার সাইরেন বাজল ।  কি ব্যাপার এসব হচ্ছে কি ?  ফাইইম ফাইয়াজি চিৎকার করে ওঠে । ঐ যে স্যার দেখুন ।  নাক বোচা টনি  বলে ।   ওরা কাঁচের দেয়ালের সামনে চলে আসে । দূরে   বিশাল একটি কালো রোমশ ভালুক ।   আস্তর হীন ইটের দেয়াল  ভেঙে ঢুকে পড়েছে ।  আশ্চর্য !  কালো রঙের ভালুকছানা এত বড় হল কখন ?  মনে পড়ল  - রোবোটিক্স আর জেনেটিক ইঞ্জিনিয়ারিংয়ের কম্বিনেশন  । এর গ্রেনেড ছুড়লেও কিছু হবে না ।  বিশেষ ফাইবার দিয়ে তৈরি । রোবাটটা   এগোতে লাগল ।  ফাইইম ফাইয়াজি  মোবাইল ফোনে কাকে যেন বলল ,  জামশেদ ,  কুইক ।  গার্ডদের বল গার্ডরুম থেকে এম সিক্সটিন রাইফেল আর  গ্রেনেড লাঞ্চার বের করতে ।  বলেই  ফাইইম ফাইয়াজি আর নাক বোচা টনি  ছুটল স্লাইডিং ডোরের দিকে ।   তানিয়া দৌড়ে একটা স্টিলের চেয়ার তুলে কাঁচের ওপর  ছুড়ে মারল ।  ঝনঝন শব্দে ভেঙে পড়ল ।  কাঁচের ওপাশে কংক্রিট ।   তারপর লন  ।   ডান পাশে  ডরমিটরি আর হেলিপ্যাড ।  ওখানে   চোখ  কানা ফাত্তাহ  কে  গ্রেনেড লাঞ্চার হাতে  ছুটতে দেখল তানিয়া ।  গ্রেনেড লাঞ্চার  কোন্ ছবিতে দেখেছিলাম ?  মনে পড়ছে না ।  চোখ  কানা ফাত্তাহ কালো রোমশ ভালুকটা   তাক করে গ্রেনেড ছুড়ল ।  ভয়ানক  বিস্ফোরণ হলেও রোবোটিক্স ভালুকটা  ধাক্কা খেল কেবল ।   পরের গ্রেনেডটা মিস হয়ে দেয়ালে আরও বড় ফাটল তৈরি করল ।  সুইমিংপুলের পাশে তদক্ষণে দশ বারো জন গার্ড মিলিটারি কায়দায় পজিশন  নিয়েছে ।  ফাইইম ফাইয়াজি  - এর হাতে রাইফেল ।   তানিয়া দৌড়ে ডান দিকে যায় ।  তারপর টার্ন নিতেই পোর্টিকো ।  এ দিকটায় লোকজন নেই ।  ও দ্রুত   হ্যামার এইচ থ্রি তে উঠে পড়ে ।  তখনই খেয়াল করেছিল ইগনিশন কি ।  ফাইইম ফাইয়াজি এখানে ভীষণ কনফিডেন্ট ।  তানিয়া দরজা বন্ধ করে চাবি ঘুরায় ।  তখনই  মনে পড়েছে ,   “ এন্ড অভ ডেজ ” ছবিতে আর্ন্ডল সোয়াজনাইজার গ্রেনেড লাঞ্চার ছুড়েছিল ।  হ্যামার দ্রুত পিছনে ব্যাক করে ।  তারপর মেন গেটের দিকে ছুটল ।  গার্ডদের কাউকে দেখা গেল না ।  লেজার গানটা   পকেট থেকে  বের করে ড্যাশ বোর্ডের ওপর রাখল ।   তারপর প্রচন্ড স্পিড ।  গেটের ওপর গেটটা  দুমড়ে যায় ।  যদিও হ্যামারটা প্রচন্ড টাল খেল ।   এরপর সোজা রাস্তা ।  একটু পর রেয়ার ভিউ মিররে দেখে পিছনে লাল রঙের মিতসুবিশি ল্যান্ড রোভার ।  রাইফেল দিয়ে ফায়ার করছে ।  এই রে এখন  টায়ার পাংচার হলেই গেছি ।  বাঁ হাতে লেজার গানটা তুলে পিছন দিকে  আন্দাজে বাটন টিপল ।   ঘন হলদে রে বেরুলো মনে হল ।  লাগল কিনা কে জানে ।  একটু পর রেয়ার ভিউ মিররে দেখে  তাকিয়ে দেখে  মিতসুবিশি উল্টে পড়ে আছে ।  কমলা রঙের আগুন আর ধোঁওয়া ।  আকাশে হেলিকপ্টার ।  সেনাবাহিনীর  ?  তাহলে স্যার প্রধানমন্ত্রীর সঙ্গে যোগাযোগ করেছেন  .  .  .  প্রোফেসর আশরাফি  তানিয়াকে বললেন ,  তুমি যখন বললে ,  স্যার ,   মনে হচ্ছে মাটির তলায় এটমিক রি - একটর ।  তখনই আমি ফোন করে   সরসরি প্রধানমন্ত্রীর সঙ্গে কথা বলি ।  তিনি দ্রুত সেনাবাহিনীকে নির্দেশ দিলেন ।  ওরা আন্ডার গ্রাউন্ডে  ইকিউজিএম বসাচ্ছিল । কি বসাচ্ছিল স্যার ?  তানিয়া কফিতে চুমুক দিয়ে বলে ।  ইকিউজিএম ।  মানে  আর্থকোয়েক জেনারেটর মেশিন ।  ওরা কারা স্যার  ?  মোসাদ ।  ইজরাইলি ইন্টিলিজেন্স ।  ওহ্ মাই গড ।  তখন নামটা জিউ বলে  ‘ ওরা ইটজিক ’   শব্দটা খট করে কানে বিধেঁঁছিল ।   । প্রফেসর আশরাফি লেবুর শরবতে চুমুক দিয়ে বললেন ,  বাংলাদেশি গোয়েন্দা সংস্থার কাছে আগেই তথ্য ছিল ।      মরক্কো থেকে ইন্দোনেশিয়া পর্যন্ত  ইজরাইল  ‘ লাইন অভ অ্যাটাক ’  তৈরি করার জন্য আর্থকোয়েক জেনারেটর মেশিন বসাচ্ছে ।  উদ্দেশ্য -   মুসলিম রাষ্ট্র ধ্বংস ।  প্রতিটি দেশেই এমন কিছু লোভী মানুষ আছে যাদের কেনা যায় ।   ফাইইম ফাইয়াজি তাদেরই একজন ।  তানিয়া বলল ,  তার মানে ,  ফাইইম ফাইয়াজি  মোসাদ এর এজেন্ট ?  ডেফেনিটলি ।  ফাইইম ফাইয়াজি  ধরা পড়েছে ।  উনডেড ।   ইন্টারোগেশন চলছে ।  তেলিপাড়ার আন্ডার গ্রাউন্ড প্ল্যান্টা বাংলাদেশ আর্মি টেক ওভার করেছে ।   বিজ্ঞানীরা প্ল্যান্টটা  পরীক্ষা করছেন ।   সাংবাদিক মোশতাক আন্দালিব হতাশ বললেন ,  বলল ,  ইস্  ।  শাহীনূরকে হারালাম ।  প্রফেসর কী বলতে যাবেন - তানিয়ার মোবাইলের রিং টোন বাজল ।  তানিয়া কফির কাপ রেখে বলল ,  হ্যালো ।  কে ?  শাহীনূর ?  তুমি ?  কি  .  .  .  কি  .  .  .  একটু পরে ফোন অফ করে তানিয়া বলল ,  আসলে শাহীনূর কে ওরা কিডন্যাপ করতে পারেনি ।  শাহীনূর মাইক্রোতে অজ্ঞান হওয়ার ভান করে পড়ে ছিল ।  ওদের একজন জয়দেবপুর রোডে  মাইক্রো থামিয়ে হিসি করতে নামে ।  দরজা খোলাই ছিল ।  শাহীনূর মাইক্রো থেকে পিছলে পড়ে দৌড়  ।  জয়দেবপুরে ওর এক বোন থাকে ।  সেখানে চলে যায় ।  ও পায়ে চোট পেয়েছে ।  সেরে উঠলেই ও আবার স্পেস গার্ডেনে খাওয়া - দাওয়া শুরু করবে ।   সবাই হেসে উঠল ।  






গল্প :  নায়লা ,  এখন  .  .  . 



                        বিয়ের দিন দুপুরে আদিত্যর মৃত্যু সংবাদ পেল নায়লা ।  যশোরে যাচ্ছিল আদিত্য ।  যশোর - মাগুরা মহাসড়কে ওদের বাসটা নিয়ন্ত্রন হারিয়ে খালে পড়ে যায় ।  যশোরের বিষ্ণপুর গ্রামে আদিত্যর একটা  ‘ আশ্রয় ’   ছিল ।  কখনও মনে আঘাত পেলে সেখানে পালিয়ে বাঁচত  ।  বিষ্ণুপুর গ্রামটি  সবুজ ও নির্জন  ।  তারই দক্ষিণে টলটলে কালো রঙের পানির  প্রাচীন এক দীঘি ।  বিশাল  দীঘি ।  লোকে বলে -  পরীর দীঘি  ।   সে দিঘীর দক্ষিণ পাড়ে বিস্তীর্ণ ঘাসের বন  ।  গভীর গ্রামীণ নির্জনতায় সে ঘাসের বনে শুয়ে থেকে দুঃখকষ্ট ভুলে যেত আদিত্য ।  মানবজন্মকে অভিশপ্ত বলে মনে হত না ,  মনে হত মহাকালের সচেতন ইঙ্গিত  ।  ঘাসের বন পেরিয়ে খেজুর গাছে ঘেরা রমা  বৈষ্ণবীর  ঘর ।  রমা  বৈষ্ণবী আদিত্যর ধর্মমা ।  ষাট বছরের বৃদ্ধা এই নারীর মূল আকর্ষন  তাঁর মিষ্টি বাচনভঙ্গি ও বাউল গান  -  বছর পাঁচেক আগে যে বাউল গান শুনে মুগ্ধ হয়ে রমা বৈষ্ণবীকে মা ডেকেছিল আদিত্য .  .  .  নায়লাকে গত অক্টোবরে  নিয়ে গিয়েছিল বিষ্ণপুরে ।  বিষ্ণুপুর গ্রাম ,  পরীর দীঘি আর  আদিত্যর ধর্মমাকে নায়লার বড় ভালো লেগেছিল  ।   ওদের সঙ্গে ওদের বন্ধু সোমা এবং সূর্যও ছিল ।  ওরাও পরী দীঘি পাড়ের বৃদ্ধা বৈষ্ণবী কে দেখে অভিভূত হয়েছিল  ।  নির্জন অপরাহ্নের হিমমাখা রোদের ভিতরে উঠানে বসে  রমা বৈষ্ণবী গাইছিল -  বিধাতা সংসারে রাজা আমায় করে রাখলেন প্রজা ;কর না দিলে দেয় গো সাজাকারও দোহাই মানে না রমা বৈষ্ণবীর কন্ঠের দরদে নায়লার চোখ জলে ভরে ওঠে ।  ধীরে ধীরে রমা বৈষ্ণবীর জীবন সম্বন্ধে কৌতূহলী হয়ে ওঠে ও ।   রমা বৈষ্ণবী স্বামী যতীন বৈষ্ণব পেশায় ছিল গুড় ব্যবসায়ী ।  এদের পূর্বপুরুষ হয়তো বৈষ্ণব ঢংয়ে গানবাজনাই করত -  পরবর্তীতে অর্থনীতির চাপে পেশা বেছে নিতে হয়েছে ।  যতীন বৈষ্ণব নিজেই  ‘ গাছি ’  ছিল -  খেজুর গাছ থেকে রস নামাতে পারত ।  পৈত্রিক ভিটেয় ২ পন গাছ ছিল ।   (  ৮০টি খেজুর গাছে ১ পন ।  )  সে রসে গুড় তৈরি করে খাজুরা বাজারে বেচে সংসার চলত ।  তবে যতীন বৈষ্ণব জাতে ছিল উদাস প্রকৃতির  ।  সে চার সন্তানের পিতা হওয়ার পর সংসার ত্যাগ করে ।  ভাগ্যিস খেজুর গাছ ছিল ।  রমা বৈষ্ণবী পথে বসেনি ।   কথায় বলে :  যশোরে যশ ,  খেজুরের রস ।  রমা বৈষ্ণবী  ' গাছি '  দিয়ে রস নামিয়ে নিজেই সে রস উঠানে  জ্বালিয়ে পাটালী গুড় তৈরি করে খাজুরা বাজারে বিক্রি করে  চার সন্তানকে মানুষ করেছে ।   এরই ফাঁকে একতারা হাতে গানও করেছে রমা বৈষ্ণবী ।  গান শিখেছে শ্বশুর কৃষ্ণপদ বৈষ্ণব - এর কাছে থেকে  ।  এত কথা শুনে তো নায়লা অবাক ।  প্রশ্ন করেছিল ,  নিজে এতকিছু সামলালেন কি করে ?   রমা বৈষ্ণবী বলেছিল ,  কী করব মা ?   বিধাতা আমাদের সর্বংসহা কইরেই সৃষ্টি করেছেন ।  তবে রমা বৈষ্ণবী যতই গানে ডুবে থাকুক না কেন - এই বয়েসেও গুড় তৈরির সময় চোখ বড় সতর্ক ।  বলল ,   আকাশ যেন মেঘলা না হয় মা ।  হলি পরে রস ঘোলা হইয়ে যায় ।  গুড়ের স্বাদ কমে যায় ।  আদিত্য ওর ধর্মমার কাছে যাচ্ছিল  .  .  . নায়লার সঙ্গে মুখোমুখি বসেই দু - একটা কথা বলে সম্পর্ক ছিন্ন করেছে আদিত্য  ।  বছর দুয়েক হল আদিত্য বেকার ।  তবে বেকারত্ব ঘোচানোর উদ্যমও নেই ওর ভিতরে ।  ওদিকে নায়লার বয়স হয়ে যাচ্ছে ।  নায়লার বাবা বড় আর্কিটেক্ট ,  মেয়েকে আলটিমেটাম দিয়েছেন ।  তার কারণ আছে ।  আজকাল এইসব পেশাজীবি শ্রেণিতে বিয়েগুলি  ইকোনমিকালি মোটিভেটেড হয়ে থাকে .  .  .  বিয়ের পিছনে থাকে শত কোটি টাকার চুক্তির সম্ভাবনা ।  বুয়েট থেকে পাস করে  বাবার ফার্মে জয়েন করেছে নায়লা ।  শ্যামলা ,  কানে রিং ,  একমুখ দাড়িগোঁফ আর  কাঁধ অবশি ঝাঁকড়া চুলের আদিত্যকে যে ঝকঝকে অফিসে মানায় না  ।  কাজেই  .  .  .  .  যশোরের বিষ্ণপুর গ্রামে   যাত্রা করেছিল আদিত্য । আদিত্য ওর ধর্মমার কাছে পৌঁছতে পারেনি ।  বিয়ের দিন দুপুরে ঢাকা শহরের একটি বিউটি পার্লারে ছিল নায়লা  .  .  .  কাঁদছিল ।  আজ নতুন জীবনে পা রাখতে যাচ্ছে ।  আর বারবার আদিত্যর মুখটা ভাসছিল ।  তার ওপর ,  নতুন জীবনে প্রবেশ - মুহূর্তের ভয়ও ছিল ।  পাত্র সোহেল আহমেদ মজুমদার ।  চটকদার নামসর্বস্ব রিয়েল এসটেট ফার্ম আছে  -  ক্রিয়েটিভ ডিজাইন অ্যান্ড ডেভেলাপমেন্ট লিমিটেড; তারই এমডি সোহেল আহমেদ মজুমদার ।  বাবা খালেক আহমেদ মজুমদার সে ফার্মের চেয়ারম্যান ।  ঢাকা শহরটি ক্রমশ কংক্রিটে - কংক্রিটে ভরে যাচ্ছে ।  এখন রিয়েল এসটেট ব্যবসার জয়জয়াকার ।  এদের পারিবারিক  ব্যাঙ্ক অ্যাকাউন্টটি হৃষ্টপুষ্ট হওয়ারই কথা ।  নায়লা সোহেল আহমেদ মজুমদাদের কাছ থেকে জাগতিক সবই পাবে ,  তবে গান পাবে না ।  এসব ঠিকাদারদের গান শোনার সময় থাকে না ।  অথচ আদিত্য চমৎকার ফোক গান গাইত ।  গুরু গো বলে চমৎকার টান দিত  .  .  .  আজকাল একটা গান গাইত প্রায় ও - আমার জেল হবে কি ফাঁসী হবেতাও তো ভেবে দেখলাম না - চিন্তারাম দারোগা বাবু জামিন দিল না  .  .  . কি এর মানে ?  নায়লার বুকের জল ছলকে উঠত ।  মেধাবী ছাত্র ছিল আদিত্য ,  গান ভালোবাসে বলেই  চাকরির ব্যাপারে সিরিয়াস  হয়ে ওঠেনি কখনোই  ।     .  .  .  নায়লার মোবাইলটা বন্ধ ছিল ।  ওর পাশে  সোমা ,  দিঠি আর অপর্নারা ছিল ।  সোমার মোবাইল বেজে ওঠে ।   সূর্য ।  সেই দুঃসংবাদ দেয় ।  সোমা চমকে ওঠে ।  কখন ? আজ ভোরে ।  সূর্য বলল । তুমি যাচ্ছো ? হ্যাঁ । এক্সিডেন্ট  - না ? না ,  না ।  এক্সিডেন্ট ।  যশোর - মাগুরা মহাসড়কে ওদের বাসটা নিয়ন্ত্রন হারিয়ে খালে পড়ে যায় ।  ও বাসে ছিল ।  সূর্য বলল ।  সোমার শরীর হিম হয়ে আসে ।  এক মুহূর্তের জন্য চারপাশের আলো যেন নিভে আসে ।  আদিত্যর বাড়ি যশোর শহরে ।  আমি কি সূর্যর সঙ্গে যাব ?    নায়লাকে খবরটা দেওয়া  কি ঠিক হবে ?  এক কঠিন প্রশ্নের মুখোমুখি হয় সোমা ।  তারপর ওর স্বভাবের কাছে পরাজিত হয় ।  সোমা ফিসফিস করে নায়লার কাছে আদিত্যর মৃত্যুর সংবাদটি দেয় ।  মুহূর্তেই নায়লা পাথরের মূর্তির মতো জমে যায় ।  যে চাকমা মেয়েটি ওর তুলতুলে টোল পরা গালে ক্রিম ঘষছিল -    সেই চাকমা মেয়েটি  টের পায় মুখটি মুহূর্তেই শক্ত পাথরের রূপান্তরিত হয়ে গেছে ।  চাকমা মেয়েটি বিস্মিত হয়ে যায় ।  কী এমন ঘটল ।  নায়লা কাঁদে না ।  আশ্চর্য !  এই সংযম কোথায় ছিল ওর ?  তবে ওর শরীর কাঁপে ।  আদিত্য তো আমার কাছে মৃত ।  সোমা ওর হাত ধরে থাকে ।  এবার দিঠি ও অর্পনা কিছু টের পায় ।  ওরা চোখাচোখি করে ।  এই রুমটা শীততাপ নিয়ন্ত্রিত আর আলোময় - অনেক সুন্দর করে সাজানো ।  ওদের ভালো লাগছিল ।  এখন অস্বস্তি হতে থাকে ।  সোমাকে চোখের ইঙ্গিতে প্রশ্ন করে ।  লুকিয়ে কী লাভ ?  সোমা জানায় ।  এবার দিঠি ও অর্পনা একসঙ্গে আর্ত চিৎকার করে ওঠে ।  চাকমা মেয়েটি টের পায়; কনের ক্রিমে ভেজা নরম মুখটি কেমন  ফেটে চৌচির হয়ে গেছে ।  নায়লার শরীরে তাপমাত্রা দ্রুত নেমে আসে ।  মৃদু শ্বাসকষ্ঠ টের পায় ও ।  সোমা ওকে যতটা পারে জড়িয়ে ধরে ।  হুহু করে কাঁদে নায়লা ।  আদিত্যর মুখটা ভেসে ওঠে ,  পরক্ষণেই ডুবে যায় ।  তার বদলে রমা  বৈষ্ণবীর মুখটা ভেসে ওঠে ।  সেই মাতৃসম প্রসন্ন মুখটি ভেবে ভেবে সান্ত্বনা  পেতে চায় নায়লা  .  .  . গত বছর  অক্টোবর মাসের মাঝামাঝি  গিয়েছিল বিষ্ণুপুরে ।  সেবার অক্টোবরেই খেজুর গাছে রস এসেছিল ।  রস আসতে আসতে নাকি  নভেম্বর গড়িয়ে যায় ।  আদিত্য ওর  ‘ আশ্রয় ’  ঘুরিয়ে ঘুরিয়ে দেখাল  ।  রমা বৈষ্ণবীর উঠানে দাঁড়ালেই  ‘ এল সেপড ’  পরীর দীঘি চোখে পড়ে ।  যে দীঘির দক্ষিণ পারে নিবিড় ঘাসের বন ।  দীঘির মাঝখানে দ্বীপের মতন ।  আদিত্য সে দ্বীপের নাম রেখেছে  -  ‘ জীবনানন্দ ’  ।  জীবনানন্দ যেমন আশ্রয় হয়ে উঠেছেন বাংলাদেশে সীমিত মানুষের জন্য যখন বাংলাদেশে আবহমান বাংলার শিল্প - সংস্কৃতি আঘাতে আঘাতে জর্জরিত ।  কুয়াশা ঘেরা জীবনানন্দ ঘন ঝাউবন ,  আম্রকুঞ্জ আর তালতমালের বনে ছাওয়া ।  সেখানে নিঃসঙ্গ মায়া হরিণেরা ঘুরে বেড়ায়  .  .  . সূর্য ও সোমা আম্রকুঞ্জে হারিয়ে গেল  ।  সূর্য সরূপ তরুণ কবি ।   ( সূর্য সরূপের আসল নাম আসাদুর রহমান মিলটন )   .  .  .  আশৈশব কবিতার সাধনায় নিমগ্ন ও ।  সোমা চারুকলায় পড়ছে ।  দু ’ জনে আট বছরের সর্ম্পক  ।  সূর্যর ধাত অনেকটা আদিত্যর মতো ।  সোমা বিয়েটা যত শিঘ্রী সম্ভব সেরে ফেলতে চায় ।  যশোরে পৌঁছে  ‘ অক্টোবরের এই হিরন্ময় আলোর ভিতরে ’  নামে কবিতা লিখল সূর্য   : অক্টোবরের এই হিরন্ময় আলোর ভিতরেকুয়াশা ফুঁড়ে উঠে আসা এক অশ্বারোহী বাংলার মধ্যযুগীয় রাজাকে যেন দেখলাম ।  তিনি আমাদের আর্শীবাদ করে কুয়াশায় মিলিয়ে গেলেন ।  এসব কথায় কী ছিল - নায়লা অভিভূত হয় ।  রমা বৈষ্ণবীও কবিতার প্রশংসা করেন ।  রমা বৈষ্ণবীকে বড় হাসিখুশি দেখাচ্ছিল ।  তাঁর নিরুদিষ্ট স্বামী যতীন বৈষ্ণব ফিরে এসেছে ।  কালো ছোটখাটো গড়নের  বাহাত্তুরে এক বুড়ো ।  সারাদিন চাদর মুড়ি দিয়ে দাওয়া বসে থাকে ।  কুড়ি বছর আগে স্বপ্নে  নাকি নির্দেশ পেয়ে স্ত্রী - সন্তান ফেলে আসামের কামরূপ কামাখ্যায় চলে গিয়েছিল ।   সেখানে ঘরও নাকি বেধেছিল ।  কুড়ি বছর পর দ্বিতীয় স্ত্রী মারা গেলে বাংলাদেশে প্রথমা স্ত্রীর কাছে ফিরে এসেছে ।  এসব কথা হাসতে হাসতে বলেছিল রমা বৈষ্ণবী  .  .  .  এই ভালোবাসায় উদ্দীপ্ত হয়ে আদিত্যকে বলেছিল নায়লা  .  .  .  পরীর দীঘির পাড়ে ঘর বাধবে ।  আদিত্য মিটমিট করে হাসছিল ।  এ রকম মাটি ঘেঁষা জলগন্ধী খেজুরের রসের মতন মিষ্টি মাদক জীবনই প্রতিটি বাঙালির জন্মজন্মান্তরের আকাঙ্খা ।   .  .  . আর নায়লা ভেবেছিল আদিত্যর ধর্মমা ' টি কেমন সর্বংসহা নারী  .  .  .  বয়স ষাট  .  .  . প্রসন্ন ভরাট মুখ ।  গায়ের রং শ্যামল ।  রমা  বৈষ্ণবীর  ঘরে ঢুকে মুহূর্তেই শরীর জুড়িয়ে গিয়েছিল নায়লার ।  বাতাসে মিহিন ধূপের গন্ধ ।  মাটির মেঝেটি পরিচ্ছন্ন করে লেপা ।   এক পাশে রাধাকৃষ্ণর যুগল মূর্তি ।  পাশে আর একটি অর্ধ নগ্ন নারীর ব্রোঞ্জের মূর্তি ।  নায়লা ঠিক চিনতে পারল না ।  আদিত্য ফিসফিস করে বলল ,  রমা বৈষ্ণবী রামীপন্থি উপাসিকা ।  মানে ? সূর্য  বলে ,  কবি চন্ডীদাশ -  এর নাম শুননি তুমি ? হ্যাঁ ,  শুনেছি ।  সেই পুরোহিত চন্ডীদাশকে কবিতে রূপান্তরিত করেছিলেন রামী নামে এক ধোপার কন্যা । জানি ।  রজকিনী রামী । হ্যাঁ ।  এরা মনে করে ঈশ্বর নারীরূপে পৃথিবীতে নেমে এসে রামীমূর্তি ধারণ করে আপন কৃত্য সম্পন্ন করেছিলেন । আপন কৃত্য মানে ? লালন একটি গানে আছেন না  ?  এমন মানব জনম আর কি হবে ?  হ্যাঁ । সেই গানের একটা লাইন হচ্ছে - এই মানুষে হবে মাধুর্যভজন /  তাইতে মানবরূপ গঠলেন নিরঞ্জন ।  সুন্দরের প্রশংসাই হল মানুষের আসল কাজ ।  দার্শনিক নিৎসে বলেছেন ,  আর্ট ইজ দি পপার টাস্ক অভ লাইফ ।  রবীন্দ্রনাথ বলেন নি  ' আনন্দলোকে মঙ্গলালোকে বিরাজ সত্য সুন্দরও '  ? নায়লা মাথা নাড়ে । সেরকম  ঈশ্বর রামীমূর্তি ধারণ করে পুরোহিত চন্ডীদাশকে কবিতে রূপান্তরিত করেছিলেন  ।  সংসারে পুরোহিতের কি দরকার ?   ঈশ্বর সম্বন্ধে পুরোহিতদের ব্যাখ্যা সঠিক নয় ।  আর কবিরা যা বলেন তাই সঠিক ।  কবিরা বাস্তবকে অতিরঞ্জিত করে ঠিকই - তবে মিথ্যে বলে না ।  পুরোহিত চন্ডীদাশকে কবিতে রূপান্তরিত করেছিলেন রামী  ।  আমার ধর্মমা হল  রামীর  উপাসিকা ।  যারা রামীর উপাসনা করে তাদের  রামীপন্থী উপাসিকা বলা হয়  ।  এদের সম্প্রদায়টি পশ্চিম বাংলায় আছে ।  ওহ্  ।  নায়লা বিস্মিত হয় ।   এদের কথা কি বাংলাদেশের রাজনীতিবিদরা জানেন ?  এত অজ্ঞ থেকে কী সুন্দর তারা রাজ্য শাসন করে যাচ্ছেন ! শীতের ফুটফুটে জোছনায় উঠানে বসে পরীর দীঘি উপাখ্যান বলেছিল রমা বৈষ্ণবী   .  .  . অনেক অনেক কাল আগের কথা ।  বিষ্ণুপুর গ্রামের সম্ভ্রান্ত জমিদার ছিলেন কৃষ্ণকান্ত রায় ।  তার প্রজাদের জলকষ্ট ছিল ।  খালে -  বিলে জল নাই ।  প্রজারা জমিদারের বিরুদ্ধে বিদ্রোহের প্রস্তুতি নিচ্ছিল ।  জমিদার তখন আতঙ্কিত হয়ে উঠে যশোহরের প্রখ্যাত পন্ডিত শ্রী  প্রনব আচার্যর সঙ্গে পরামর্শ করেন ।  পন্ডিত  বিস্তীর্ণ এক দীঘি খনন করার পরামর্শ দেন ।  সহস্র শ্রমিকের পরিশ্রমে দীঘি খনন করা হল বটে  তবে জল উঠল না  .  .  .  জল উঠল না ।   কী আর করা ।  জমিদার তখন  প্রধান পুরোহিত শ্রীরাধাকান্ত উপাধ্যায়ের সঙ্গে পরামর্শ করতে বসলেন ।  রাজার একমাত্র কন্যা ছিল ।  নাম পরী ।  পরীকে দীঘির মধ্যে বলি দিতে বললেন পুরোহিত ।  তাতেই নাকি  জল উঠবে ।  এ কথা শুনে জমিদারের  স্ত্রী প্রভাবতী দেবীর চোখ অশ্রুভারাক্রান্ত হয়ে উঠল বটে কিন্তু কী আর করা ।  চতুর্দিকে  প্রজাদের বিদ্রহের হুমকি ।  জমিদার কৃষ্ণকান্ত রায় আপন কন্যাকে বিসর্জন দিলেন ।   ( পাশে সোমা বসেছিল ।  ও ফিসফিস করে বলল ,  হাজার বছরের বাংলার ইতিহাসে আপন পুত্রকে বলি দেওয়ার কথা কখনও শোনা যায়নি ।  আশ্চর্য !  )   .  .  .  পরীকে বলি দেওয়ার পর নাকি দীঘি জলে ভরে উঠেছিল ।  সেই থেকে দীঘির নাম পরীর দীঘি ।   ঢাকার একটি অভিজাত বিউটি পার্লারে ঘন সুগন্ধীর ভিতর রমা বৈষ্ণবীর প্রসন্ন মুখটি প্রাণপন স্মরণ করে স্বাভাবিক হতে চেস্টা করে নায়লা  ।  পারে না  .  .  .  নায়লা বিকেল পাঁচটার দিকে পাত্রপক্ষের গাড়িতে উঠল  ।  অর্ধ - অচেতন নায়লা ভাবছিল  .  .  .   ক্রিয়েটিভ ডিজাইন অ্যান্ড ডেভেলাপমেন্ট লিমিটেড - এর চেয়ারম্যান খালেক আহমেদ মজুমদারের সঙ্গে আত্মীয়তা করার জন্য বাবা আমাকে বলি দিল ।  এখন দুপক্ষের শত কোটি টাকার ডিল হবে ।  প্রজাদের বিদ্রোহ থেকে নিজেকে বাঁচাতে জমিদার  কৃষ্ণকান্ত রায় তার মেয়েকে বলি দিয়েছিল ।  পরীকে নিয়ে পালিয়ে যাননি  .  .  . ধিক !   বিয়ে বাড়ির ভিড়ের মধ্যে দাঁড়িয়ে সোমা তখনও গাড়িতে বসা নায়লার দিকে তাকিয়ে আছে ।  ওর বুকটা শূন্য হয়ে যাচ্ছিল ।  নায়লাকে আর আগের মতো করে পাবে না ।  নায়লা হারিয়ে যাচ্ছে ।  খারাপ লাগার এই কারণ ।  এই মুহূর্তে সূর্য পাশে থাকলে অতটা খারাপ লাগত না ।   বিয়েতে সূর্য আসেনি ।  পাত্রীর ছেলে বন্ধু কে দেখে বরপক্ষ আবার কী মনে করে - তাই ।  সোমা কাঁদছিল ।  আদিত্যর মৃত্যুর জন্য ।  নায়লার জন্যও ।   নায়লা বন্দি হয়ে গেছে ।  ওর হাত - পা বেধে ফেলা হয়েছে ।  এখন ও এই বন্ধন ছিঁড়ে পালিয়ে যেতে পারবে না ।  আদিত্যর শোকে নির্জনে হু হু কাঁদার অধিকার ওর নেই ।  আধ ঘন্টার জন্যও ছুটি নেই ।   সোমার মাথায় একটি দগদগে প্রশ্ন উঠে আসে  .  .  . আজ রাতে কি নায়লার বর  ওর শরীরের দিকে হাত বাড়াবে ?  এই ভাবনায় সোমা কেঁপে ওঠে ।  সোমা  জানে - সবচে সংবেদনশীল কাব্যপ্রেমিক  পুরুষটিও অজান্তে মেয়েদের ভীষণ দুঃখ দেয় ।   বিয়ের কয়েক মাস পরের কথা  .  .  .  এক মেঘলা দিনে নায়লা ওর বরের সঙ্গে আশুলিয়া এল  ।  ক্রিয়েটিভ ডিজাইন অ্যান্ড ডেভেলাপমেন্ট লিমিটেড - এর নতুন প্রজেক্টটা   তুরাগ নদীর পাড়ে ।  জায়গাটার নাম মুদিপাড়া ।  ফাঁকা মাঠে বড় একটা সাইনবোর্ড পোঁতা ।  তাতে  ‘ ধরণী আবাসন প্রকল্প ’  বাক্যটি লেখা ।  পাজেরো থেকে নেমে  ম্লান হাসে নায়লা  ।  ওর ফরসা মুখে কালো সানগ্লাস ।  কালো জামদানী পরে আছে ।   সোহেলরা ধরণীর সর্বনাশ  করছে ,  এরাই আবার প্রজেক্টের নাম দিয়েছে ধরণী ।  বাহ্  ।  ভারি মজার তো ।  আশেপাশে তাকিয়ে  বোঝা যায় এখানে আগে মানুষের ঘরবাড়ি ছিল ।  ওদের কি জোর করে উচ্ছেদ করা হয়েছে ?   নদীর ধার ঘেঁষে গাছপালা ছিল । গাছগুলি সব কেটে ফেলল না ?  নায়লা জিজ্ঞেস করে । সোহেল  হুমম শব্দ করে ।  কাঁধ ঝাঁকায় ।  আজকাল সিগার ধরেছে ।  একমুখ ধোঁওয়া ছাড়ল ।  নায়লার বারণ করতে সাহস হয় না ।  বিয়ের পরপরই ওর বাবা মারা গেছেন ।  নায়লা অবশ্য একটা স্বার্থপর মানুষের জন্য তেমন শোক করেনি ।  তবে  বাবা মারা যাওয়ায় ওর আগেকার ভিতটি নড়বড়ে হয়ে গেছে ।  ও দিন দিন শক্তিহীন হয়ে পড়ছে ।   চারিদিকে ন্যাড়া প্রকৃতি দেখে নায়লা ।   দীর্ঘশ্বাস ফেলে ।  মেঘলা আকাশের দিকে তাকায় ।  এক ঝাঁক বক উড়ে যাচ্ছে   .  .  .  আজ ৭ জুন ।  আজ আদিত্যর জন্মদিন ।  আদিত্য এখন কোথায় ?   .  .  . আজ খুব ভোরে ঘুম ভেঙে গিয়েছিল নায়লার ।  পাশে সোহেল ঘুমাচ্ছিল ।  ঘরে কেমন মৃদু ধূপের  গন্ধ  .  .  .  রমা বৈষ্ণবীর ঘরে যেমন ধূপের গন্ধ পেয়েছিল ,  ঠিক তেমনি ।  ও কিছুক্ষণ অবশ হয়ে শুয়ে থাকে ।  ঘরটা আধো - অন্ধকার ।  ভোরটা মেঘলা ছিল বলেই ।  তারপর  উঠে বাথরুমে যায় ।  ফিরে এসেও ধূপের গন্ধ পেল ।  কেউ এসেছিল ?  কে ?  রমা বৈষ্ণবী আদিত্যর ধর্মমা ছিল  .  .  .  নায়লার সারা শরীর কাঁপছিল  ।  এককাপ চা বানিয়ে টেরেসে চলে আসে ।  মরাটে মেঘলা আলোয় চারপাশ বিষন্ন হয়ে ছিল ।  তবে ধূপের গন্ধটা থমকানো বাতাসে রয়ে গেল ।  থাক ।     .  .  .  উত্তরায় ১৫ কাঠার ওপর বাগান - ঘেরা সিরামিক ইটের দোতলা বাড়ি ।  দোতলায় সুপরিসর টেরেস ।  তাতে গোলাপ বাগান ।  প্রায় ভোরেই হালকা কুয়াশার ভিতরে  একা একা হাঁটে নায়লা ।   ( না ।  অত স্বাধীনতা নায়লার নেই ।   ভোরবেলা শূন্য বিছানা দেখলে বকাঝকা করে সোহেল )   .  .  .  টেরেসে হাঁটতে হাঁটতে  চা  খায় নায়লা  ।  তখন যাবতীয় স্মৃতির আঘাতে কান্না পায় ।  ভেঙে খানখান হয়ে যেতে ।   যশোরের বিষ্ণুগ্রামের পরীর দিঘীর পাড়ে ঘর বাধার  কথা ছিল ।  হল না ।  এই দুঃখ ।  রমা বৈষ্ণবীকে ভিটেমাটি থেকে উচ্ছেদ করা হবে ।  এই দুঃখ ।   সেবার যশোর থেকে ফেরা পথে বাসে আদিত্য কথাটা বলল ,  রমা বৈষ্ণবীকে উচ্ছেদ নোটিশ দেওয়া হবে ।   নায়লা চমকে ওঠে ।  কেন ? জান তো - বাংলাদেশে এখন ট্যুরিস্ট রিজোট  করার ধূম পড়েছে ।  রমা বৈষ্ণবীর জমিতে সেরকম ট্যুরিস্ট রিজোট তৈরি করবে একটা কোম্পানী । আশ্চর্য !  কেন ?  রমা বৈষ্ণবীর জায়গা নিজের নয় ? হ্যাঁ ।  নিজের । তাহলে ? সালাউদ্দীন আহমেদ নামে এ অঞ্চলের একজন প্রভাবশালী লোক  ।  তিনি দাবি করছেন জমিটা নাকি তার পরিবারের ।  অরিজিনাল দলিলদস্তাবেজও নাকি আছে ।  সালাউদ্দীন আহমেদ - এর দাদা এনায়েতউদ্দীন আহমেদ   রমা বৈষ্ণবীর শ্বশুর  কৃষ্ণপদ বৈষ্ণবকে চাষবাস করতে জমি বর্গা দিয়েছিল ।  সালাউদ্দীন আহমেদ - এর ছেলে অনীক আহমেদ ট্যুরিজম নিয়ে লন্ডনে পড়াশোনা করেছে ।  দেশে ফিরে কিছু একটা করতে চায় ।  পরীর দিঘীর পাড়ের স্পটটা পছন্দ হয়েছে  ।  বলে আদিত্য সিগারেট ধরায় ।  ওহ্  ।  তাহলে এখন রমা বৈষ্ণবী কোথায় যাবে ?  এই বয়েসে ?  নায়লা অসহায় বোধ করছিল ।  রাস্তায় ।  ভাগ্য যদি ভালো থাকে ।  আদিত্য বলে ।  কন্ঠস্বর গম্ভীর ।  ভাগ্য যদি ভালো থাকে মানে ?  নায়লা অবাক হয়ে জিজ্ঞেস করে ।  আদিত্য বলে ,  রাস্তায় থাকার অনেক নিয়মকানুন আছে ।  রাস্তায় টিকে থাকা অত সহজ না ।  অনেক কঠিন ।  বলে  ধোঁওয়া ছাড়ে ।  ওর মুখে অক্টোবরের রোদ । নায়লার বুকটা কাঁপছিল ।  ও মেয়েবেলায় ছায়ানটে গান শিখত ।  ও জানে রমা বৈষ্ণবীরা আবহমান বাংলার সংস্কৃতি ধরে রেখেছে ।  অথচ  .  .  .  অথচ  .  .  .  স্বাধীন বাংলাদেশেই বাংলার সংস্কৃতির ওপর আঘাত এসেছে সবচে বেশি ।  আর  .  .  . আর  .  .  .  কথায় কথায় এত উচ্ছেদ কেন ?  রমা বৈষ্ণবী বলেছিল ,  বিধাতা আমাদের সর্বংসহা কইরেই সৃষ্টি করেছেন ।  তখন তো রমা বৈষ্ণবীর নিজের ভিটেমাটি ছিল ।  এখন কি হবে ? বিষন্ন মনে  টেরেস থেকে ঘরে ফিরে ফিরল নায়লা ।  তখনও সোহেল  ঘুমিয়ে ।  খানিক বাদে সোমার ফোন পেল ।  সোমা  ভালো খবর দিল ।  সূর্যর  ‘  অক্টোবরের এই হিরন্ময় আলোর ভিতরে ’  বইটি বের হয়েছে ।  সূর্যর চাকরিও হয়েছে একটা দৈনিক পত্রিকায় ।  এ মাসেই ওদের বিয়ে ।  নায়লা ম্লান হাসে ।  পৃথিবীতে কেউ কেউ এত লাকি !  ভালোবাসার মানুষের সঙ্গে ঘর করতে পারে ।  আর আমি  .  .  .  বিয়ের আগে বাবার বাইপাস অপরেশন হল ।  নইলে নায়লা অপরিচিত একটা পরিবারে বিয়েতে রাজী হত না ।  আদিত্যকে ফিরিয়ে দেওয়া সহজ না ।  মা বলল ,  তোর বাবা হবিগঞ্জের এক অজ পাড়াগাঁ থেকে অনেক কষ্টে এই পর্যন্ত এসেছে ।  এখন এই শেষ বয়েসে কষ্ট পেলে .  .  . সেই বাবা মারা গেলেন ।  মারুফ ভাই কানাডা থাকে ।  মাকে সে দেশে নিয়ে গেল  ।  নায়লা হঠাৎ করেই জলে পড়ল ।  সোহেল তেমন আশ্রয় হয়ে উঠতে পারল না ।  পারবেও না ।  সোহেল  - অন্য পুরুষেরা যেমন হয় - ঠিক তেমনি ।  সীমাবদ্ধ  .  .  .  ব্যস্ত ।  সকালে বেরয় ফেলে অনেক রাতে ।  তবুও  .  .  . এ সংসারে নিজেকে পার্বতীর মতো মনে হয় নায়লার ।  পার্বতীর অনেক দুঃখ ছিল  .  .  .  নায়লার শাশুড়িও নায়লার হাতের রান্না খেতে পারে না ।  নায়লারা সিলেটের ।  নায়লার শাশুড়ি বলে ,  সিলেটের লোকের রান্না নাকি ভালো হয় না ।  এ কথা শুনে নায়লার কান্না পায় ।  মায়ের কাছে রান্না শিখেছে ।  সবাই মায়ের রান্নার প্রশংসা করত ।  সুনামগঞ্জের হাওর থেকে কই মাছ আসত ।   ধনে পাতা দিয়ে রাঁধত মা ।  এখনও মুখে সে স্বাদ লেগে আছে  .  .  . নায়লার সবচে বড় বিপদ ওর  শ্বশুরকে নিয়ে ।  শ্বশুর বিয়ের পর থেকেই নায়লাকে  ‘ মা ’  ,   ‘ মা ’  করে অস্থির করে তুলেছে ।  আইএফআইসি ব্যাঙ্কে নিয়ে গিয়ে নায়লার অ্যাকাউন্টে তিন কোটি টাকা ট্রান্সফার করে দিয়েছেন ।  এসব উঠতি ধনীরা অশিক্ষিত পরিবার থেকে এসেছে বলে বাড়িতে লাইব্রেরি থাকে ।  এ বাড়িতেও আছে ।  শ্বশুর লাইব্রেরিতে নায়লাকে ডেকে পাঠান  ।   ( শাশুড়ি প্রায় অসুস্থ থাকে ।  বৃদ্ধ এই সুযোগটা গ্রহন করেন ।  সোহেলও ছুটির দিন ছাড়া বাড়ি থাকে না  .  .  .  পরী নামে সোহেলের ছোট বোন ছিল ।  কলেজে পড়ার সময় বিয়ে দিয়েছেন এক রি - রোলিং মিলের মালিকের ছোট ছেলের সঙ্গে ।  সেই বিয়েও ছিল অর্থনৈতিক উদ্দেশ্য হাসিলের জন্য ।  )   .  .  .   নতুন প্রজেক্ট নিয়ে আলোচনা করেন খালেক আহমেদ মজুমদার ।  তা তিনি  করতেই পারেন ।  সুন্দরী বউমাটি যে আর্কিটেক্ট ।  খালেক আহমেদ মজুমদার নতুন প্রজেক্ট নিয়ে আলোচনার  ছলে  কথাবার্তা ঘুরিয়ে ফেলেন ।   সোফায় পাশাপাশি বসে রাজুক প্ল্যান  ( ডিএমডিপি ১৯৯৫ - ২০১৫ )  দেখিয়ে বলেন ,  এই যে মা ,  এই হল তুরাগ নদী ।  আর এই যে মুদীপাড়া মা ।  সাড়ে তিন বিঘা জমি এখানেই কিনে রেখেছিলাম বছর পনেরো আগে ।  তখন কাঠা প্রতি ছিল মাত্র ৫ , ০০০ টাকা করে   .  .  . বলতে বলতে বৃদ্ধে শিরা ফোলা দগদগে হাতটি আলতো করে নায়লার  স্তন ছুঁয়ে যায় ।  নায়লা কেঁপে ওঠে ।  ওর মনে পড়ে রমা বৈষ্ণবী গান শিখেছিল শ্বশুর কৃষ্ণপদ বৈষ্ণব এর  কাছে   .  .  .  কৌশলে আলাপ ইরোটিক স্তরে নিয়ে যান বৃদ্ধ খালেক আহমেদ মজুমদার  ।  সর্বনাশ  ।  আজ হোক কাল হোক  - এ কথা জানাজানি হবেই ।  পার্বতীর কি এই উৎপাত ছিল ?   .  .  .  স্বামীর দ্বিতীয় বিয়ের কথা হাসতে হাসতে বলেছিলেন রমা বৈষ্ণবী ।  কই ,  তখন তো অশ্লীল তো মনে হয়নি । নায়লা বলে ,  বাবা ,  আমি একটা চাকরি করতে চাই । আরে ।  চাকরির কি দরকার ?  মানুষ চাকরি করে টাকায় পয়সার জন্য ।  তোমার কিসের অভাব ?  বৃদ্ধ উচ্ছ্বসিত হয়ে উঠে বলেন । খালেক আহমেদ মজুমদারের কথাই সত্য ।  তবে বুয়েট - এর আর্কিটেকচার ডিপার্টমেন্টে পড়েছে নায়লা ।  মেয়েবেলা থেকেই ওর ছবি আঁকার দারুন হাত ।  খুব ইচ্ছে ছিল ছোটদের ছবি আঁকা শেখাবে ।  ওর বান্ধবী শম্পার মোহাম্মদপুরে শিশুদের আর্ট শেখানোর একটি স্কুল আছে ।  বিয়ের আগে নিয়মিত সে স্কুলে যেত ,  বিনে মায়নায় ক্লাসও নিত ।   তো বিয়ের পর নায়লার শ্বশুর তো ওখানে যেতে দেন না ।  ক ’ দিন আগে নায়লা লুকিয়ে ওর ডায়েরিতে লিখেছে :  আমি তো  ‘ পুস্পিত নরক ’  - এ আছি ।  কিংবা আছি  ‘ ফুলেল দোজখে ’   .  .  .  ) ক ’ দিন আগে কানাডা থেকে মারূফ ভাইয়া ফোন করে বলল :  মায়ের শরীর ভালো না ।  হাসপাতালে ভর্তি করেছি ।  নায়লা টের পায় পায়ের নীচে শক্ত মেঝের বদলে ঝুরো ঝুরো বালি ছড়িয়ে আছে ।  মারূফ ভাইয়া আরও বলল ,  মা ,   কলাবাগানের ফ্ল্যাটের আমার অংশটা ছেড়ে তোকে  দিতে বলল ।  আমি রাজি ।  তোর ভাবীও রাজি ।  নায়লা মুখ ফসকে বলে ফেল ,  না ,  না ।  তোমাকে তোমার অংশ ছাড়তে হবে না ভাইয়া ।   দাম যা হয় আমিই দিয়ে দেব তোমাকে  । বোনকে নিজের অংশ ছেড়ে দিয়ে সাধুত্বের স্বাদ নিতে চাইছিল মারূফ ভাইয়া ।  তাতে বাধা পাওয়ায়  হিস হিস করে মারুফ ভাইয়াবলল ,  করাপ্ট শ্বশুরের টাকায় দেমাগ দেখাচ্ছিস ?  ঠিক সেই মুহূর্তে নায়লা পৃথিবীতে একা হয়ে যায় ।  পৃথিবীতে জন্মের পর মানুষ তার মৃত্যুক্ষণ নিয়ে কৌতূহলী থাকে ।  নায়লা ভাগ্যবতী ।  নায়লা তার মৃত্যুর ক্ষণটি জানতে পারল ।  আজ সকালে সোমা আরও বলল ,   রমা বৈষ্ণবী আর বেঁচে নেই !  কি হয়েছিল ! উচ্ছেদ নোটিশ হাতে পাওয়ামাত্র স্ট্রোক করেছিল  .  .  . কথাটা শুনে নায়লার নিঃশ্বাস আটকে আসছিল ।  কত কথা মনে পড়ল ।  নায়লা রমা বৈষ্ণবীকে  জিজ্ঞেস করেছিল ,  আপনারা কি সত্যিকারের বৈষ্ণব ছিলেন ? না রে মা ।  আমার শ্বশুরের পিতে বৈষ্ণব ছিলেন ।  আমি বিয়ের পর আমি  স্বামীর নাম নিয়েছি ।  আজ আদিত্যর জন্মদিন ।  দিনটা কেমন মেঘলা ।  শুক্রবার ।  সোহেল  সাদা পায়জামা - পাঞ্জাবি পরে আছে ।  সব সময় কী রকম ফুরফুরে মেজাজে থাকে লোকটা ।  নায়লা সেরকম থাকতে পারে না ।    এক মুখ ধোঁওয়া ছেড়ে সোহেল বলল ,  অফিসে অ্যাড - এর কথাবার্তা চলছে ।  তোমার কাকে পছন্দ ? কি ! আরে ।  নতুন প্রজেক্ট হাতে নিসি ।  টিভিতে অ্যাড দেখাতে হবে না ? ওহ্  । তোমার কোন্ মডেলকে পছন্দ ?  নীলা ,  ডলি না মলি ? এদের নায়লা চিনে না ।  বলে ,  আমার  .  .  . আমার  .  .  . দাঁড়াও  .  .  . একটু ভেবে নিই  .  .  . বলছি  .  .  . নায়লার চোখ ঘুরে যায় দূরের  সীমানাচিহ্ন ওপারে .  .  . যেখানে একদা মানববসতি ছিল ।  আজ আর নেই ।  সেই বসতিতে বাস করত রমা বৈষ্ণবীদের মতো প্রান্তিক জনগোষ্ঠী ।  যশোরে রমা বৈষ্ণবীদের উচ্ছেদ করা হয়েছে ।  এদেরও কি সোহেলরা উচ্ছেদ নোটিশ দিয়েছে ?  রমা বৈষ্ণবী  আজ আর বেঁচে নেই  ।   .  .  . এর হয়তো অন্যকোথাও টিকে যাবে ।  আরও কিছুকাল টিকে থাকবে  .  .  . নায়লার মতো ।  আরও কিছুকাল  .  .  . সোহেল আহমেদ মজুমদাররা পৃথিবী খুঁড়ছে বড় বড় ড্রিল মেশিন দিয়ে ।   সর্বংসহা বলেই ধরণী আজও টিকে আছে  .  .  . 






গল্প :  আলেকজান্দ্রিয়ার স্বর্ণ সেরাপিস



                        ভদ্রলোকের নামটি ভারি অদ্ভূত   ।  বাহমান বাবাক ।  মধ্যবয়েসি ।  থাকেন  মিশরের আলেকজান্দ্রিয়ায় ।  সেই কারণেই হয়তো শরীরের চামড়ায় লালচে আভা আছে ।  মাথার সামনের দিকে টাক ।  পিছনের দিকের চুল পাকা ।  মুখের গড়ন অনেকটা  সাবেক সোভিয়েত প্রিমিয়ার  মিখাইল গরভাচেফ -  এর মতন  ।   পার্থক্য কেবল ভদ্রলোকের  থুতনিতে লালচে ফ্রেঞ্চ কাট দাড়ি ।  ভদ্রলোকের  পরনের শ্যূটটি অত্যন্ত দামী ।  ভ্যান - হিউসেন এর তৈরি মনে হল ।  টুসকান সিগার  টানছেন ভদ্রলোক ।  ড্রইংরুমে মহার্ঘ তামাকের বিকট গন্ধ ভাসছিল ।  
বাহমান বাবাক আমাকে একটি অদ্ভূত রোমাঞ্চকর গল্প বলে যাচ্ছেন  .  .  .  
বাহমান বাবাক -  এর পূর্বপুরুষ ছিলেন পারস্যের অধিবাসী  ।  তারা পারস্যের   হামদানিদ রাজবংশের শাসনামলে ইসলাম ধর্মে   কনভার্ট হয়েছিল  ।  হামদানিদরা ছিল শিয়া মুসলিম আরব ।  তারা  ৮৯০ থেকে ১০০৪ খ্রিস্টাব্দ অব্দি পারস্যে রাজত্ব করেছিল ।   আপনি জানেন তো পারস্যে মুসলিম অভিযান আরম্ভ হয়েছিল  ৬৩২ খ্রিস্টাব্দে ?  
আমি মাথা নাড়লাম ।  
আমার পূর্বপুরুষ ছিল মিথ্রার উপাসক ।  
মিথ্রা মানে - প্রাচীন পারস্যের  ধর্মশাস্ত্র ,  চুক্তি ও শপথের দেবতা ? 
ইয়েস ।  ইসলাম ধর্মে কনভার্ট হলেও মিথ্রা  ধর্মের কিছু কিছু বিশ্বাস আমার পূর্বপুরুষের মধ্যে বজায় ছিল ।  কাজেই হামদানিদ রাজবংশের সঙ্গে আমাদের বিরোধ বাঁধল   ।  আমার পূর্বপুরুষ গোপনে  মিশরের আলেকজান্দ্রিয়া চলে যায় ।  সময়টা ৯৫০ খিস্টাব্দ ।  জানেন তো  মিশরে মুসলিম অভিযান আরম্ভ হয়েছিল ৬৩৯ খ্রিস্টাব্দে ? 
আমি মাথা নাড়লাম ।  চায়ে চুমুক দিলাম ।   জানালা দিয়ে রোদ ঢুকেছে  ।  উত্তরার এই ফ্ল্যাটটি সদ্য কিনেছি ।  বেশ খোলামেলা ।  বসার ঘরে বই আর বই ।  সবই পুরাতত্ত্বের ।   আমি পুরাতত্ত্বের ওপর কিছু বই লিখেছি ।  বইগুলি দেশিবিদেশি পুরাতাত্ত্বিক মহলে বেশ প্রশংসিত হয়েছে ।  দেশবিদেশ থেকে লোকজন আসে নানা সমস্য নিয়ে ।  বেশির ভাগই বনেদি পরিবারের লোকজন ।   
বাহমান বাবাক সিগার  টানছেন ।  বাতাসে নীলচে ধোঁওয়া উড়ছে ।  চোখ মুদে কী যেন ভাবছেন ভদ্রলোক ।  বললেন ,  আলেকজান্দ্রিয়ায়  এসে আমার পূর্বপুরুষের এক বিচিত্র অভিজ্ঞতা হল ।  ওই শহরটি গড়েছিলেন আলেকজান্দার দ্যা গ্রেইট ।  তাঁর মৃত্যুর পর শহরটি তারই এক সেনাপতি   প্রথম টলেমি সোতের - এর ভাগে পড়েছিল  ।  সময়টা তৃতীয় খ্রিস্টপূর্ব ।  প্রথম টলেমি সোতের  সেরাপিস নামে এক  গ্রিকো - ইজিপ্টশিয়ান গড - এর উপসনা চালু করলেন ।  তাঁর  উদ্দেশ্য ছিল গ্রিক আর ইজিপ্টশিয়ানদের ইউনিফাই করা ।  তিনি আলেকজান্দ্রিয়ায় একটি সেরাপিস - উপসনালয় বা সেপারিয়াম নির্মান করলেন ।  যাই হোক ।  আমার পূর্বপুরুষ যখন আলেকজান্দ্রিয়া পৌঁছল ,  সেই  ৯৫০ খিস্টাব্দে ,  তখনও আলেকজান্দ্রিয়ায় কাল্ট অভ সেরাপিস  টিকে ছিল ।  অবশ্য আন্ডারগ্রাউন্ডে ।  আমার পূর্বপুরুষ কী এক অজানা কারণে কাল্ট অভ সেরাপিস - এ যোগ দেয় ।  এবং আজও আমরা কাল্ট অভ সেরাপিস - এ  বিশ্বাস করি । 
এই প্রথম আমি অবাক হলাম ।  ভদ্রলোক একটা প্রাচীন কাল্টের সদস্য ।  কিন্তু আমার সঙ্গে দেখার করার কি উদ্দেশ্য তার ? 
একমুখ ধোঁওয়া ছেড়ে বাহমান বাবাক বললেন ,  আমরা নিজেদের বলি  সেরাপিসাইট ।   আমার পূর্বপুরুষ  দেবতা সেরাপিস -  এর একটি গোল্ডেন স্টাচু তৈরি করেছিল ।  আমরা সেই পবিত্র মূর্তি আরাধনা করি ।  এই যে দেখুন ।  বলে ভদ্রলোক কোটের পকেট থেকে ছবি বের করে দেখালেন   ।  দেখলাম  ।   ছ ফুট উঁচু দেবতা সেরাপিস এর গোল্ডেন স্টাচু   ।  সেরাপিস - এর স্টাচু আমি আগেই দেখেছি ।  অক্সফোর্ডের পুরাতত্ত্বের ক্লাসে ।  এ বিষয়ে  আমার শিক্ষক ছিলেন প্রখ্যাত পুরাতাত্ত্বিক জেসম এ উইলিয়ামসন । 
বাহমান বাবাক  বললেন ,  আমার সন্দেহ এটি অরিজিনাল নয় ।  আসলটি কেউ হয়তো সরিয়ে ফেলেছে ।  এখন যেটা আছে ,  সেটি নকল ।  আমাদের কাল্টের পুরোহিতেরও এমনই ধারণা ।  
আমি বললাম ,  ছবি দেখে তো আসল - নকল বলা সম্ভব না ।    
তাহলে কি আপনি  একবার  আলেকজান্দ্রিয়া যাবেন ?  বাহমান বাবাক  কাতর কন্ঠে বললেন ।    
আমি ?  মানে  .  .  .  
আপনি যদি মিসট্রিটা সলভ করতেন  ।  বুঝতেই পারছেন আমি ইজিপ্টশিয়ান আর্কিলজিস্টদের বিষয়টা জানাতে পারি না ।  আমাদের কাল্টটি গোপন ।  আপনি বাইরের লোক ।  তার ওপর এ বিষয়ে বিশেষজ্ঞ ।  আপনার ওপর আমি বিশ্বাস রাখতে পারি ।  আপনি চলুন না  ।    প্লিজ ।  
 নতুই একটা বই লেখায় হাত দেওয়ার কথা ছিল আমার ।  আমতা আমতা করে বললাম ।  
বাহমান বাবাক এবার কোটের পকেটে হাত ঢোকালেন ।  তারপর একটা  চেক বের করে আমার দিকে বাড়িয়ে দিলেন ।  
বিশ্বাস করতে পারছি না ।  চেকে লেখা এক মিলিয়ন ডলার !  
 প্রাইভেট জেটে আলেকজান্দ্রিয়া আসতে আসতে অনেক কিছু বললেন বাহমান বাবাক ।  দীর্ঘদিন ধরে তার পরিবার নানান ব্যবসা করে বিস্তর টাকা করেছে ।  দক্ষিণ ফ্রান্সে ভিলা আছে ।  আলেকজান্দ্রিয়া শহরেও অনেকগুলি ভিলা আছে ।  তিনি যে ভিলায় থাকেন সেই ভিলার নাম  ‘ ফারাবি প্যালেস ’  ।  এল গ্যামাল নামে একটি অটোমোটিভ ম্যানুফ্যাকচারিং কোম্পানীর মালিক বাহমান বাবাক  ।  কোম্পানীটি   কিয়া স্পেকট্রা তৈরি করছে  ।  এ ছাড়া আছে সান স্তেফানো গ্রান্ড প্লাজা ,  মারিনা রির্জোট ,  ফ্যানটাজিল্যান্ড ।  এ  ছাড়াও  হারাস এল হাডুড নামে একটি ফুটবল ক্লাব মালিক বাহমান বাবাক  ।  এল শামালেক পালেস হোটেল এবং হোটেল ডেলটা আলেকজান্ডার নামে দুটি হোটেলেরও মালিক তিনি  ।   
আমরা এয়ারপোর্ট থেকে একটা নীল রঙের উঠলাম হেলিকপ্টারে   ।  রবিনসন আর ফোর ফোর  ।  বাহমান বাবাক যে বিলিয়নিয়ার এখন সেটি স্বচ্ছ ।  এমন একজন ধনকুবের এক লোক মারফত এক মিলিয়নের চেক পাঠিয়ে   আমাকে ডেকে পাঠালেই তো পারতেন ।  তাহলে হয়তো তিনি প্রাইভেসি পেতেন না ।  দেখেই বোঝা যায় বাহমান বাবাক কাউকে ভয় পাচ্ছেন ।  গভীর অস্বস্তিতে আছেন ।   
হেলিকপ্টার চালাচ্ছে এক বলিষ্ঠ তরুণ ।  নাম দুখান ।  ভুর ভুর করে পারফিউম বেরুচ্ছে গা থেকে  ।   সম্পর্কে বাহমান বাবাক - এর ভাইয়ের ছেলে ।   বাহমান বাবাক বললেন ,  দুখান আমার অতি বিশস্ত ।  তবে অন্যদের কাছে  আপনার পরিচয় গোপন রেখেছি ।  বলব যে আপনি বাংলাদেশি গারমেন্টস ব্যবসায়ী ।  বাংলাদেশে আমার ইনভেষ্টমেন্ট চাচ্ছেন ।   
ওকে ।  বলে নীচের দিকে তাকালাম ।  বিকেলের ম্লান ছায়া ছড়িয়েছে আলেকজান্দ্রিয়া শহরে ।  ছোট ছোট বাড়িঘর ।  আপাত শান্ত ।  অথচ মিশরের রাজনৈতিক পরিস্থিতি বেশ উদ্বেগজনক ।   মিশরের প্রেসিডেন্ট নির্বাচনের প্রথম দফার ফলাফল সদ্য প্রকাশিত হয়েছে ।  তাতে মুসলিম ব্রাদারহুড প্রার্থী মোহাম্মদ মুরসি পেয়েছেন ২৪দশমিক ৩ ভাগ ভোট ।  মোবারকপন্থী প্রার্থী আহমেদ শফিক পেয়েছেন ২৩ দশমিক ৩ ভাগ ভোট ।  এই দুই প্রার্থীর মধ্যে দ্বিতীয় দফা নির্বাচন অনুষ্ঠিত হবে জন মাসে ।  কায়রোর অবস্থা উত্তাল ।  বিক্ষোভকারীরা রাস্তায় নেমে এসেছে ।  মোবারকপন্থী প্রার্থী আহমেদ শফিক - এর কার্যালয় আক্রমন করেছে ।  
 বাহমান বাবাক -  এর প্রাসাদোপম ভিলাটি  আলেকজান্দ্রিয়ার শাটবে এলাকায় ।   জায়গাটি  কেপ সিলসিলেহর পুবে ।  ভিলার পিছনে বিশাল শাললালাত গার্ডেন ।  আলেকজান্দ্রিয়া ইউনিভারসিটি কাছেই ।  বছর পাঁচেক আগে একবার এসেছিলাম ।  লেকচার দিয়েছিলাম ইজিপ্টের থার্টি সেকেন্ড সেঞ্চচুরির  ফারাও নারমের পালেট -  এর ওপর ।  
হেলিপ্যাডটা ফারাবি প্যালেস ভিলার ছাদে ।  বিশাল ছাদ ।  বিশাল বাগান ।  একটা টেনিস কোর্টও আছে ।  আর আছে  দুটি বিশাল সুইমিংপুল ।   সুইমিংপুরে টলটলে নীলজল । 
দুখান হেলিকপ্টার ছাদের ওপর নামিয়ে আনে ।  বাহমান বাবাক প্রথমে হেলিকপ্টার থেকে নামলেন ।  নেমে  হাঁটছেন ভদ্রলোক  ।  আমি তার পিছন পিছন হাঁটছি  ।  সামনে দুখান ।  তার দুহাতে সুটকেস ।   সন্ধ্যা ঘনিয়ে এসেছে ।  ভূমধ্যসাগরের মৃদুমন্দ হাওয়া বইছে ।   দুটি সুইমিংপুলের মাঝখানে কালো রঙের আরামদায়ক গদিওলা সোফা ।  বাহমান বাবাক  সেখানেই বসলেন ।  আমিও ।  ফুলের গন্ধ পাচ্ছিলাম ।  এক অপরূপ রূপসী এল ।  পরনে সাদা রঙের গ্রিক পেপলস ।  আশ্চর্য !  রূপসীর হাতে রূপার ট্রে ।  তাতে কাচের  পানপাত্র ।  পানপাত্রে রেড ওয়াইন ।  মাত্র পাত্র  নিয়েছি হেলিপ্যাডের দিকে ভয়ানক বিম্ফোরণ হল  ।  মুহূর্তে গরম বাতাসের ধাক্কায় আমি সুইমিংপুলে পড়ে গেলাম  .  .  . 
 আমি চোখ মেললাম ।  দিন কি রাত বলতে পারি না ।  মাথায় আবছা কুয়াশা ।  কুয়াশা কাটতেই একটি মুখ দেখতে পেলাম ।  বেশ সুদর্শন মুখ ।  বয়েসে তরুণ ।  মাথায় লালচে চুল ।  মসৃন গাল ,  তাতে নীলচে ছোপ ।  চোখ দুটি নীলাভ  ।  তরুণটি ভাঙা ভাঙা ইংরেজিতে বলল ,  আমি গ্যামাল বিন বাবাক  । 
আমি হাসতে চেষ্টা করলাম ।  জানি না হাসতে পারলাম কিনা  ।  
আর ও হল আমার বোন ।  ওর নাম  বেহরোখ ,  বেহরোখ ফারজানে ।  
তাকিয়ে দেখি তরুণি এক স্বর্ণকেশি ।  ফরসা শার্প মুখ ।   নীলাভ চোখ ।  রামধনু ভুরু ।  কানে দুল ।  রিনরিনে কন্ঠে জিজ্ঞেস করল ,  আপনি এখন কেমন আছেন মি :  সাদিক ? 
আমি মাথা নাড়লাম ।  তাকিয়ে দেখি বিশাল বেডরুম ।  সিলিংয়ে কাঠের প্যানেল ।  দেওয়ালে তাক ।  বই আর বই ।  নিস্তেজ কন্ঠে জিজ্ঞেস করলাম ,  মি :   বাবাক কেমন আছে ? 
বাবা ভালো আছে ।  রেস্ট নিচ্ছেন ।  গ্যামাল বলল । 
লোনা মারা গেছে ।  বেহরোখ  বলল ।   কন্ঠস্বর বিষন্ন ।  
কে ? 
ওই যে গ্রিক মেয়েটা ।  
এবার যেন মনে পড়ল ।  মেয়েটি দাঁড়িয়ে ছিল ।  আমরাও অল্পের জন্য রক্ষা পেয়েছি ।  ভয়ঙ্কর বিস্ফোরণের শব্দ কানে বাজে ।   
কার সেলফোন যেন বাজল ।   গ্যামাল পকেট থেকে একটা ব্ল্যাকবেরি বোল্ড বের করে কানে ঠেকিয়েছে ।  কার সঙ্গে  কথা বলল ক্ষাণিক ক্ষণ ।  ভাষাটা গ্রিক মনে হল ।  বাহমান বাবাক বলেছিলেন ,  তার পরিবারে বেশ কটা ভাষার চর্চা আছে ।  তিনি নিজে ফারসি জানেন ।  
গ্যামাল  হন্তদন্ত  হয়ে বেড়িয়ে গেল ।  
আমি এখন যাই ।   আপনি রেস্ট নিন ।   বেহরোখ  বলল ।  বলে রুম ছেড়ে চলে গেল ।  
 বিকেলে ছাদে এসে বসেছি ।  দুপুরে অনেক ক্ষণ  ঘুমিয়েছি ।  ঝরঝরে লাগছিল ।  বাতাসে ফুলের গন্ধ ।  হেলিপ্যাডের দিকে তাকালাম ।  দূর্ঘটনার চিহ্নমাত্র নেই ।  হেলিপ্যাডে একটা  সুপার পুমা হেলিকপ্টার ।   ফোর - ব্লেডেড ,  টুইনইঞ্জিন ,  মিডিয়াম সাইজ  ।  মিলিয়ন ডলারের কস্টলি জিনিসও এদের রিপ্লেস করতে সময় লাগে না ! 
সুইমিংপুলের পাশ দিয়ে হেঁটে বেহরোখ এল ।  পরনে কালো শার্ট ।  নীল স্কার্ট ।  চুল পিছন দিকে  টেনে বাঁধা ।  চুলে একটি গোলাপ ।  কানে বড় বড় রিং ।  তামার মনে হল ।  কাঁধে কালো ব্যাগ ।  
বেহরোখ এসে বসল ।  বসতেই জিজ্ঞেস করলাম ,  মি :  বাহমান এখন   কেমন আছেন ? 
ভালো ।  রেস্ট নিচ্ছেন ।  তবে প্রেসার হাই ।  
কাল হেলিকপ্টার  .  .  . মানে ।  কথাটা শেষ করলাম না ।  
টাইম বোম্ব ছিল ।  গোয়েন্দা সংস্থার লোকজন বলল ।    নির্বিকার কন্ঠে বলল বেহরোখ ।  
ওহ্  ।  
আমার খুবই খারাপ লাগছে মি :  সাদিক ।  আলেকজান্দ্রিয়া এসেই বিপদে পড়লেন ।  
আমি চুপ করে রইলাম ।  
ওসব বাদ দিন তো ।   আমি আপনাকে কফি খেতে ইনভাইট করছি ।  আমার সঙ্গে যাবেন তো ?  
আমার হাতে কাজ ছিল না ।  তা ছাড়া আমার কেমন কৌতূহল হচ্ছিল ।  বললাম ,  ওকে ।  
দু ’ জনে হেঁটে লিফটের কাছে এলাম ।  লিফটের  ভিতরটা কাচে মোড়ানো ।  লিফট নীচে নামছে  ।  চারিদিকে  অ্যাকুয়ারিয়াম ।  তাতে ছোট ছোট মাছ ।  এরা কুৎসিত কিছু দেখতে চায় না ।  অবশ্য এদের মৃত্যুর হয় বিভৎস মহিমায় ।  এই যেমন  হেলিকপ্টারে রাখা টাইম বোমার বিস্ফোরণে ! 
গ্যারেজে ছাই রঙের একটা পোরশে প্যানামেরা এস হাইব্রিড ।  বেহরোখ উঠে বসল ড্রাইভিং সিটে ।  আমি ওর পাশে ।   নিঃশব্দে বেড়িয়ে এল গ্যারেজ থেকে ।  তারপর পামগাছের ভিতর দিয়ে পথ ।  সশস্ত্র প্রহরীর পাহারায় একটি  জমকালো গেট ।  তারপর নির্জন অভিজাত রাস্তা ।   
গাড়ি চালাতে চালাতে বেহরোখ  বলল ,   ব্রাদারহুড মিশরের পাওয়ারে এলে ওরা আমাদের ড্রাইভ করতে দেবে না ।  বলে একটা সিগারেট ধরালো  ।  কেন্ট ব্লু ।   মেনথল দেওয়া সাদা ফিলটার  ।  আমাকে অফার  করল ।   আমি মাথা নাড়লাম ।  আমার মনে পড়ে গেল আগামী জুনে দ্বিতীয় দফা নির্বাচনে মুসলিম ব্রাদারহুড প্রার্থী মোহাম্মদ মুরসির বিজয়ী হওয়ার সম্ভাবনাই বেশি ।  মোহাম্মদ মুরসি বলেছেন ,  পত্রিকায় দেখলাম ,   তিনি সমমনা রাজনৈতিক দলগুলি নিয়ে বৃহৎ জোট গঠন করবেন ।  তাহলে কি মিশরে বিশাল ধর্মীয় পরিবর্তন আসন্ন ?   
ভূমধ্যসাগরের তীরবর্তী  এই শহরে সন্ধ্যা নেমেছে  ।  আলেকজান্দ্রিয়া মিশরের দ্বিতীয় বৃহত্তম শহর ।  লোকসংখ্যা চল্লিশ লক্ষ ।  ভূমধ্যসাগরের কিনারে ৩২ কিলোমিটার জুড়ে শহর ছড়িয়ে ।  মিশরের সবচে বৃহৎ নৌবন্দর আলেকজান্দ্রিয়া  ।   ৮০ %  মালামাল এ পথেই দেশের বাইরে যায় ,  বাইরে থেকে আসে ।  
নিঃশব্দে চলছে পোরশে । ভিতরে কোনও দুলুনি নেই ।  
কফিশপের নাম  ‘ লা পারগোলা ক্যাফে অ্যান্ড রেস্টুরেন্ট ।  ’  জায়গাটির নাম  মোহররম বে ।  কফিশপের সামনে উর্দি পরা সশস্ত্র গার্ড ।  তাদের অস্ত্রশস্ত্র আর তল্লাশীর ধরন দেখে  বোঝা গেল কফিশপটি  চুনোপুঁটিদের জন্য নয় ।  ভিতরে  হলরুমটি বেশ বড়  ।   আলোআঁধারির ভিতর তামাক আর কফির টক টক গন্ধ  ।  আরবি উচ্চারণে  ইংলিশ শব্দের ফোয়ারা ।   ন্যান্সি নাবিল আজরামের গান বাজছিল ।  এই লেবানিজ শিল্পী আরববিশ্বে ভীষন পপুলার ।   টেবিলের ওপর একটা প্লেটে স্লাইস করে কাটা আনারস ।  একটা পিস কাটায় তুলে   মুখে দিলাম ।  মিষ্টিরসে মুখ ভরে গেল ।   
আমি আপনাকে  বিশ্বাস করি মিস্টার সাদিক ।  বেহরোখ বলল ।  কন্ঠস্বর অবশ্য গম্ভীর ।  
আমি মৃদু হাসলাম ।  মেয়েটি আমাকে  এই কথা বলল কি মনে করে ?  
বেহরোখ  বলল ,  আমাদের পরিবারে বেশ ঝামেলা যাচ্ছে ।  গ্যামাল আর্মিতে ছিল ।  ট্রেনিংয়ের সময় রাগের মাথায় এক মেজরের পায়ে গুলি করে বসেছিল ।   ওকে আর্মি থেকে বের করে দিয়েছে ।  বাবা কোনওরকমে  ম্যানেজ করেছে  ।  নইলে কোর্ট মার্শাল হত ।  মিশরের ক্ষমতায়   ব্রাদারহুড এলে গ্যামালের বিপদ হবে  ।  আমাদেরও বিপদ হবে  ।  আপনি যখন আর্কিওলজিস্ট তখন  .  .  . তখন বাবা নিশ্চয়ই আপনাকে বলেছে যে আমরা সেরাপিসাইট ?  
আমি মাথা নাড়লাম ।  
বিপদ এখানেও ।  মিশরের ক্ষমতায়   ব্রাদারহুড এলে  .  .  . 
কথা শেষ হল না ।  আমি জিজ্ঞেস করলাম ,  তোমরা যে সেরাপিসাইট তা ওরা কি জানে ? 
হু নোজ ।  বলে কাঁধ ঝাঁকাল বেহরোখ  ।  তারপর বলল ,   প্লিজ ,  মিট মি :  দিয়াব দাউদি ।  
দেখলাম  আটাশ উনত্রিশ বছরের তরুন এসে দাঁড়িয়েছে ।  বেশ সুদর্শন  ।   পরনে সাদা শার্ট আর নীল র‌্যাংলার জিন্স ।  গায়ের রং লালচে ধরনের ফরসা ।   মুখে চাপদাড়ি ।  
বস ,   দিয়াব ।  বেহরোখ কোমল কন্ঠে বলল ।  কোমল কন্ঠে তাকাল ।  
দিয়াব দাউদি বসল ।  পকেট থেকে  সিগারেটের প্যাকেট বের করল ।  সোনালি রঙের প্যাকেট ।  ক্লিওপেট্রা ।  লোকাল ব্র্যান্ড ।   আমায় অফার করল ।  নো ,  থ্যাঙ্কস ।  বললাম ।  
আমি একটু আসছি ।  বলে বেহরোখ ব্যাগটা কাঁধে তুলে উঠে চলে গেল ।  
দিয়াব দাউদি সিগারেট টানছে ।  ভাঙা ভাঙা ইংরেজিতে বলল ,  সে বেহরোখ  - এর ফ্রেন্ড ।  ইউনিভারসিটিতে পড়েছে ।  থাকে জালাল ইব্রাহিম সড়কে ।  তাইওয়ান থেকে  ইলেকট্রনিক গুডস ইম্পট করে ।  তারপর  কথা ঘুরে  ইলেকশন প্রসঙ্গে চলে গেল ।  মোবারকপন্থী  আহমেদ শফিক পশ্চিমের দালাল ।   ইঙ্গ - মার্কিনের বিরুদ্ধে দারুণ ক্রোধ দাউদি ।  তীব্র ঘৃনা ।  আমি মধ্যপ্রাচ্যে এই বিষয়টি এর আগেও দেখেছি ।   হঠাৎ দাউদির মোবাইলটা বাজল  ।  প্যান্টের পকেট থেকে বের করল একটা কালো রঙের  ব্ল্যাকবেরি কার্ভ ।  কিছুক্ষন কথা বলল কার সঙ্গে  ।  তারপর  ঝট করে উঠে দাঁড়াল দাউদি ।  কি ব্যাপার ?  আমি অবাক । 
বেহরোখ সম্ভবত কোনও ঝামেলায় পড়েছে ,  আমার সঙ্গে আসুন তো   .  .  . 
আমিও দ্রুত  উঠে দাউদির পিছনে পিছনে  গেলাম ।  হঠাৎ কি হল বুঝতে পারছি না ।  একটু আগে বেহরোখ  বলল ,  আমাদের পরিবারে বেশ ঝামেলা যাচ্ছে । 
দাউদি কফিশপের মেন এন্ট্রান্সের দিকে গেল না ।  কিচেন দিয়ে সরু একটা করিডোর ধরে বেড়িয়ে যাওয়ার পথ ।  ওদিকে একটা সরু গলি ।  পা রাখতেই গরম বাতাসের ধাক্কা খেলাম ।  পায়ের তলায় নুড়িপাথর ।  লোনা গন্ধ ।  কাছেই ভূমধ্যসাগর ।  জায়গাটা পরিত্যক্ত ডকইয়ার্ড বলে মনে হল ।   দাউদি দ্রুত পায়ে একটা গলিতে ঢুকল ।  এই গলিটা আরও সরু ।  দু ’ পা এগিয়েছি -   ৬ / ৭ জন ঘিরে ধরল ।  প্রত্যেকের হাতে  পিস্তল ।  আর্মি আর টুয়েনটি এইট মনে হল ।  কিংবার ওয়ারিওর ।   দাউদির হাতে একটা স্মিথ অ্যান্ড ওয়েসন ।  সে আমাকে  ইঙ্গিত করে বাঁ পাশে যেতে ।  ওদিকে একটা দরজা ।  দেয়ালের সঙ্গে মিশে ছিল ।    ঢুকলাম ।  ঢুকতেই পুরনো কাগজের গন্ধ পেলাম ।   বেশ বড় ঘর ।  সিলিং থেকে বাল্ব ঝুলে ছিল ।  ঘরে অনেকগুলি  বক্স ।  লাল রঙে লেখা মটোরোলা জি এক্স ফাইভ ।  ইলেকট্রনিক মালামালের গোডাউন মনে হল ।   দাউদি জিজ্ঞেস করে ,  আপনি ঠিক কি কারণে আলেকজান্দ্রিয়ায় এসেছেন বলুন তো ?  কন্ঠস্বরে বিরক্তি ।  
আমি চারপাশে তাকালাম  ।  লোকগুলির পজিশন বলে দিচ্ছে প্রফেশনাল ।  জিজ্ঞেস করলাম ,  আপনারা কারা ? 
দিয়াব দাউদি হাসল । অত্যন্ত ক্রর হাসি ।  
আমি বললাম ,  ব্রাদারহুড ? 
ইউ আর রাইট ।  বলে বক্সের ওপার থেকে বেড়িয়ে এল বেহরোখ  ।  হাতে একটি কালো রঙের স্প্রিংফিল্ড আরমরি এক্সডি পিস্তল ।  আমি কেন যেন অবাক হলাম না ।   বেহরোখ শীতলকন্ঠে  জিজ্ঞেস করল ,  আপনি কি স্বর্ণ সেরাপিস - এর জন্য আলেকজান্দ্রিয়ায় এসেছেন  মি :  সাদিক ? 
তখন এক মিলিয়ন ডলারের চেক পেয়ে অত্যন্ত  উৎফুল্ল হয়েছিলাম ।  এখন  ম্লান হাসলাম ।  বলল ,  আমি পুরাতাত্ত্বিক ।  পুরনো জিনিসে আমার আগ্রহ থাকাই স্বাভাবিক ।   
হুমম ।  আপনি অনেক গভীর পানির মাছ দেখছি ।  এনি ওয়ে ।  বলা না বলা আপনার ব্যাপার ।  আমার বাবা প্রাচীন বিশ্বাস নিয়ে পুরনো সময়ে বেঁচে থাকতে চায় ।  তাই বাবা আপনাকে শ্রদ্ধা করে । 
আমি চুপ করে থাকি ।   
হিস হিস করে বেহরোখ  বলে ,  আমি দিয়াব -  এর সঙ্গে বন্ধুত্ব করেছি ।  আমি আপনাকে শ্রদ্ধা নাও করতে পারি ।  বলে স্প্রিংফিল্ড আরমরি এক্সডি পিস্তলটা তুলে আমার কপাল বরাবর তাক করে । 
আমি শিরশিরানি টের পাই ।  
ঠিক তখনই কাট কাট কাট কাট শব্দ হল ।  ঘর অন্ধকার হয়ে যায় ।  আমি মুহূর্তেই মাটিতে শুয়ে পড়লাম ।  অন্ধকারে টেক নাইন সেমি অটোমেটিক পিস্তলের কাট কাট কাট কাট  শব্দ ।  আর্মি আর টুয়েনটি এইটও গর্জে উঠছিল ।  কিছুক্ষণ অন্ধকারে দু ’ পক্ষের গোলাগুলি ।  আর্ত চিৎকার শুনলাম ।  
অন্ধকারেই কে যেন আমায় পাঁজকোলা করে  তুলে নিল ।  পরিচিত পারফিউমের গন্ধ পেলাম ।  খানিকবাদে আলোয় দেখি দুখান ।  আমায় মাটিতে নামিয়ে বলল দুখান ,  আমার সঙ্গে আসুন স্যার । 
গলির মাথায় একটি কালো রঙের মার্সিডিজ এ এম জি ।  দ্রুত  উঠে বসলাম ।  দুখান ড্রাইভিং সিটে ।  মার্সিডিজ এএমজি  ছুটল ।  এসব পশ গাড়িতে শব্দ নেই ।  কাঁপুনি নেই ।  মার্সিডিজ এএমজি নির্জন  ছুটছে ।  দু ’ পাশে  আলো ।  আলেকজান্দ্রিয়ায় রাত ঝলমল করছে । শহরটি রাতে ঘুমায় না ।     
দুখান একটা  মালবোরোর প্যাকেট বাড়িয়ে দিল  ।  আমি একটা সিগারেট  ধরালাম ।  তারপর জিজ্ঞেস কললাম ,  কোথায় যাচ্ছি আমরা ?  
আঙ্কেল অপেক্ষা করছেন । 
গাড়িটা টার্ন নিয়ে একটা সুড়ঙ্গের ভিতর ঢুকে পড়ল  ।  মিসমিসে অন্ধকার  ।  কেবল হেড লাইট জ্বলছিল ।  সুড়ঙ্গের শেষ মাথায় একটা পাথুরে চত্ত্বর ।  বড়সরো  হলঘর ।  অনেকগুলি  থাম ।  তাতে  গ্রিক স্থাপত্য শৈলীর চিহ্ন স্পস্ট ।  একটা থামের পাশে বাহমান বাবাক দাঁড়িয়ে ।  পরনে কালো স্যুটপ্যান্ট ।  বাঁ হাতে স্লিং ।  সিগার টানছেন ।  আমাকে দেখে সিগার ফেলে দিয়ে জুতায়  পিষলেন ।  তারপর চারিদিকে একবার তাকালেন ।  জিজ্ঞেস করলাম ,  আপনি কেমন আছেন মি :  বাবাক ?   
ভালো ।  আপনি ? 
আমি ভালো ।  
চোট পাননি তো ? 
না ।  
বাহমান বাবাক বললেন ,  মি :  সাদিক    আপনার নিশ্চয়ই মনে আছে স¤্রাট প্রথম টলেমি সোতের দেবতা সেরাপিস উপাসনার জন্য  আলেকজান্দ্রিয়ায়  একটি সেপারিয়াম নির্মান করেছিলেন । 
আমি মাথা ঝাঁকালাম । 
এই সেই সেপারিয়াম ।  
আমি চমকে উঠলাম ।  বাহমান বাবাক বললেন ,  এই সেপারিয়াম এখন অবশ্য পরিত্যক্ত ।  প্রার্থনা হয় না ।  আমাদের মূল প্রার্থনালয়টি আল মোনতাজায় ।  ওটাও বেশ পুরনো ।  বর্তমানে এটি যদিও দর্শনীয় স্থান ,  তবে আমরা মাঝেমধ্যে মিলিত হই ।  এনিওয়ে আপনি যে কারণে আলেকজান্দ্রিয়া  এসেছেন - আসুন আমার সঙ্গে ।  বলে বাহমান বাবাক  হাঁটতে লাগলেন ।  বেশ খুঁড়িয়ে খুঁড়িয়ে হাঁটছেন ।   তখন বেহরোখ বলল বাবার প্রেশার হাই ।  বেহরোখ এখন কোথায় ?  বেঁচে আছে তো ?    
আমি পিছনে পিছনে হাঁটছি ।  বাহমান বাবাক  একটি কক্ষে ঢুকলেন ।  মাঝারি আকারের কক্ষ ।  মেঝেটি মসৃন পাথরের ।  দেয়াল কালচে মসৃন ।  কক্ষটি কেমন ঠান্ডা ।   আর প্রাচীন গন্ধ ছড়ানো ।  আমার পরিচিত গন্ধ ।  কক্ষের ঠিক মাঝখানে একটি পাথরের স্ল্যাব ।  তার ওপর একটা স্টাচু ।  স্বর্ণের ।  স্বর্ণ সেরাপিস ?  আমি অবাক হয়ে দেখলাম ।    দাড়িওয়ালা মাঝবয়েসি একটি মুখ ।  মাথার ঢেউ খেলানো চুল  ।  গ্রিক সম্রাট মনে হয় ।   মাথায় একটি পাত্র ।  সে পাত্রে পাতা আঁকা ।  
মি :  সাদিক আপনার কি মনে হয় এটি অরিজিনাল ?  বাহমান বাবাক জিজ্ঞেস করলেন ।  
না ।  বললাম ।  
আপনি সিওর ? 
হ্যাঁ ।  অক্সফোর্ডে আমার শিক্ষক ছিলেন জেসম এ উইলিয়ামসন ।  যাঁকে বলা হত গ্রিসের পুরাতত্ত্বের ওপর শ্রেষ্ঠ একজন ধ্রুপদী পন্ডিত ।  
বাহমান বাবাক এর মুখটি   গনগনে হয়ে উঠল ।  বিড়বিড় করে বললেন ,  বুঝেছি ,  ওরা পবিত্র স্বর্ণ সেরাপিস সরিয়ে ফেলেছে ।  
কারা ? 
আমার  প্রশ্নের উত্তর না দিয়ে খানিকটা রূঢ় বললেন ,  আসুন আমার সঙ্গে  ।  
ওপাশে সিঁড়ি ।  আমি পিছনে পিছনে হাঁটছি ।  বিশাল ছাদ ।  মাঝখানে  লাল রঙের  সেই  সুপার পুমা থেমে আছে ।  আমরা উঠে বসতেই সুপার পুমাটি আকাশে উঠিয়ে নিল দুখান ।  নীচে ভূমধ্যসাগর । আধা জাগা আধা ঘুমন্ত  আলেকজান্দ্রিয়া ।  এই শহরে অন্তত কুড়ি হাজার সেরাপিসাইট আছে ।  কথাটা ভাবলে কেমন লাগে ।  ব্রাদারহুড মিশরের ক্ষমতায় আসছে ।  তখন কি হবে ?  সবচে বড় পরিবর্তন হয়েছে  সেরাপিসাইট  পরিবারের তরুন প্রজন্মের মনে ।  এরা আর ওল্ড ট্র্যাডিশন মানতে চাইছে না ।  
সাগরের পাড় ঘেঁষে একটা ভিলা ।  সামনে লন ।  পামগাছ ।  হেলিপ্যাড ।  দুখান নামিয়ে আনল ।  সুইমিংপুলের পাশে সাদা রঙের ডেকচেয়ার ।  বাহমান বাবাক বসলেন ।  আমিও বসলাম ।  বাহমান বাবাক  রুমাল বের করে ঘাম মুছে নিলেন ।  তারপর  সিগার ধরালেন ।  জমকালো   নীল পোশাক পরা   একটি অপ্সরী এসে দু - পাত্র রেড ওয়াইন রেখে গেল ।  এরা রাত্রে ঘুমায় না মনে হল । 
বাহমান বাবাক  বললেন ,  আমি জানতাম পবিত্র স্বর্ণ সেরাপিস  ওরিজিন্যাল না ।  বলে দীর্ঘশ্বাস ফেললেন ।  
আমি চুপ করে রইলাম ।  রেড ওয়াইনে চুমুক দিই ।  দূরের হেলিকপ্টরে বিস্ফোরণ হল না অবশ্য । 
পবিত্র স্বর্ণ সেরাপিস আমার ছেলেমেয়েদের কেউ সরিয়েছে ।  গ্যামাল কিংবা বেহরোখ  ।  আমাকে মেন্টালি দূর্বল করতে চায় ।   হেলিকপ্টার টাইম বোম্ব ছিল ।  ইচ্ছে করে পরে রিমোট কনট্রোলের বাটন টিপেছে ।  বেহরোখ কীভাবে যেন জড়িয়ে গেল ব্রাদার হুড ।  আমাকে ব্ল্যাকমেইল করছে ।  বলে ,  ব্রাদার হুড জেনে গেছে আমরা সেরাপিসাইট  ।  মোবারক ছিলেন ওয়েস্টার্ন ।  তিনি ব্যাপারটা জানলেও টলারেট করতেন ।  আসলে এক বিলিয়ন চাইছে ইলেকশনের জন্য । 
কত ? 
এক বিলিয়ন ।  
আমি থ বনে গেলাম ।  তখন বেহরোখ  বলল ,  আমি দিয়াব -  এর সঙ্গে বন্ধুত্ব করেছি ।  তার মানে বেহরোখ দিয়াব কে ভালোবাসে ।  আশ্চর্য !  এক সেরাপিসাইট এর সঙ্গে এক কট্টরপন্থীর প্রেম ! 
বাহমান বাবাক বললেন ,  আপনার কাজ শেষ মি :  সাদিক ।  আপনি ইচ্ছে করলে আজই বাংলাদেশ চলে যেতে পারেন ।  দুখান সব ব্যবস্থা করে দেবে ।  আমার  পারিবারিক দ্বন্ধের মধ্যে আপনাকে অযাথা টেনে আনার জন্য আমি অত্যন্ত দুঃখিত ।  
না ,  না ।  ইটস ওকে ।  বলে সান্ত¦না দিলাম ।  তারপর দাঁড়িয়ে পড়লাম ।  
দুখান আপনাকে ফারাবি প্যালেস নিয়ে যাবে ।  ওখানে আপানার জিনিসপত্র আছে ।   
আপনাকে অনেক ধন্যবাদ ।  বলে হাঁটতে হাঁটতে ভিলার সামনে এলাম ।   পোর্টিকোয় একটি সিলভার কালারের  হ্যামার এইচ থ্রি আলফা ।  তার সামনে দাঁড়িয়ে ছিল দুখান  ।    আমি যেতেই দরজা খুলে দিল ।  উঠলাম ।  কিন্তু আমি আজই বাংলাদেশ ফিরছি না ।  লেখালেখি চুলায় উঠুক ।  ফারাবি প্যালেস  থেকে মালপত্র নিয়ে আগে একটা কোনও লাক্সারি হোটেলে উঠব ।  তারপর মিশর দেশটা ঘুরে ঘুরে দেখব ঠিক করলাম ।  ব্যাঙ্কে যখন  বাহমান বাবাক - এর এক মিলিয়ন ডলারের চেক আছে !  
হ্যামারটা ভোরের আবছা আলোয়  ছুটছে ।  শব্দহীন ।  আমি আমার ক্লান্ত শরীর সিটে ছেড়ে দিলাম ।  বাতাসের জন্য জানালার কাচ তুলে দিলাম ।  দূর থেকে মুয়াজ্জিনের কন্ঠে আজানের মধুর ধ্বনি  ভেসে এল কানে  ।  
 এই গল্পটি কাল্পনিক ।  আমার জানামতে আলেকজান্দ্রিয়ায় সেরাপিসাইট নেই ।  এই গল্পে উল্লিখিত হেলিকপ্টার ,  গাড়ি এবং ফায়ারআর্মসের নাম নিয়েছি ইন্টারনেট থেকে ।  


                    




গল্প :  সীমান্তে মৃত্যুর গান



                        আগষ্ট মাসের গোড়ায় ফরিদা দেখে তাদের কাকনহাটি গ্রামের ঘরবাড়ি আত্মীয়স্বজনে ভরে যাচ্ছে ।  শহরে মিলিটারি ।  শহরে নাকি থাকা যাচ্ছে না ।  শহরের লোকজন গ্রামের আত্মীয়স্বজনের বাড়িতে আশ্রয় নিতে ছুটে এসেছে ।  বাড়িময় চরকির মত ঘুরছে ফরিদা ।  আম্মা আম্মা বিছানায় ,  কোমড়ে ব্যাথা ।  তিন ভাবীর একজন পোয়াতি; বড় জন বাপের বাড়ি ,  ছোটজন কলমাকান্দার ,  আর এতই ছোট যে বাড়িভরতি বিদেশি লোকজন দেখে ভীষন ঘাবড়ে গেছে ।  তার ওপর ফরিদার বড় বোন  রেহানার ননদের  ছোট মেয়েটার পক্স ।  তার জন্য নিমপাতা যোগার কর ।  জামাল ,  জামাল কই ,  জামাল  .  .  . যা ,  মোনাফ কবিরাজরে খবর দে ।  বাড়িভরতি মেহমানদের সামলাতে বাড়িময় চরকির মত ঘুরছে ফরিদা । এক দুপুরে গৌরীপুরের মাইলাকান্দা থেকে ফরিদার বড় ভাবীর বাপের বাড়ির লোকজনও এলো ।  সঙ্গে বড় ভাই ও ভাবী ।  রীনা ভাবি ফরিদার এই বড় ভাবীর খালাতো বোন ।  রীনা ভাবীর স্বামী শতকত ভাই ঈশ্বরগঞ্জ কলেজের বাংলার শিক্ষক ।  গত বছর আশ্বিন মাসের মাঝামাঝি রীনা ভাবীদের ঈশ্বরগঞ্জে বাড়িতেই  প্রথম  আরজ ভাইকে দেখেছিল ফরিদা ।  কিন্তু ,  এইসব ভাবার সময় এখন কই ?  শরীফাবুর সাত মাসের বাচ্চার কী জ্বর ।  শরীফাবু ,  ফরিদার বড় বোনের জা ,  তের বছর পর বাচ্চা হয়েছে ।  সেই শরিফার স্বামী আলী আহমেদ দিঘলিয়ায় সেনহাটি মাধ্যমিক বিদ্যালয়ের শিক্ষক ।  মাস খানেক ধরে নাকি শরীফাবুর স্বামীর কুনো খোঁজখবর নাই ।  মাস ছয়েক ধরে নাকি স্বামীস্ত্রীর মধ্যে মনোমালিন্য চলছে  ।   দিনরাত শরীফাবুর কান্নাকাটি ,  তার ওপর বাচ্চার জ্বর ।  ফরিদা কী করে ।  চরকির মত বাড়িময় ঘুরতে থাকে ।  ইব্রাহীম শেখের বড় বেয়াই আবদুল লতিফ পোদ্দারের বাড়ি গৌরীপুরের মাইলাকান্দায় ।  আজীবন সুরিয়া নামে একটি নদীর উত্তরে ক্ষেতিজমিতে কৃষি করেছেন লতিফ পোদ্দার ।  বর্তমানে সেই কৃষিজমিতে পাকবাহিনীর শিবির ,  জবাইকৃত গরুর রক্ত ,  হাড় ,  ভুঁড়ি ।  সুরিয়া নদীর পানির রং পালটায় গেছে ।  দেশে এমন গজব নাজিল হইছে ।  বিপদ বুঝে পরিবারপরিজন সমেত কাকনহাটির বেয়াইবাড়ি এসেছেন লতিফ পোদ্দার  ।  তারপর থেকেই ইব্রাহীম শেখের কালো মুখটা চাপা আনন্দে ভরে যাচ্ছিল ।  বড়ছেলের বিয়ের সময় সামান্য বাদানুবাদের কারণে বিয়ের পর শেখবাড়ি তেমন এই আসেন নাই লতিফ পোদ্দার ।  বড় বেয়াইকে আপ্যায়ন করার জন্য শিশুর মতন হয়ে ওঠেন ইব্রাহীম শেখ  ।  বাড়িময় চরকির মতন ঘুরছে ইব্রাহীম শেখ  ।  তার সঙ্গে সঙ্গে পানের বাটা ,  জায়নামাজ ও অজুর পানির বদনা নিয়ে ফরিদাও ।  ফরিদার মেজবোন শাহানার শ্বশুড়বাড়ি ঢাকার কলাবাগান ।  তারাও এসেছে ,  দুপক্ষর সম্পর্ক আগে শীতল ছিল ,  শাহানার বাবা নাকি বেশি খরচ করেন ,  হিসাবী নন ।  শাহানার শ্বশুড়ের আদিবাড়ি মুর্শিদাবাদ বলেই হয়তো এইরকম বলার কারণ ।  এখন ওসব অভিযোগ ধুয়ে মুছে গেছে ।  তার কারণ এই হতে পারে যে ,  আসলে ইব্রাহিম শেখ দারুন হিসেবী লোক হলেও ঘরভরতি আত্মীয়স্বজন দেখে এখন কেমন যেন বেপরোয়া হয়ে উঠেছে ।  মসজিদের পুকুরে জাল ফেলার জন্য ওড়াপাড়ার ফালুমাঝিকে নির্দেশ এরই মধ্যে দেওয়া হয়ে গেছে  ।  কদিন ধরে ভোরবেলা থেকেই পুকুরঘাটে ভিড় ,  যেন উৎসব ,  যেন শহরে মিলিটারি আসে নাই ,  যেন তারা গতমাসে পুবপাড়ার কুতুবের চুরানব্বই বছর বয়েসি নানীরে তারা গুলি কইরা মারে নাই ।  যেন শেখবাড়িতে মিলিটারি আসবে না ,  শেখ বাড়িতে এখন  বেয়াই খাওনের ধুম ,  মিলিটারি তফাৎ থাকো । সকাল থেকে শাহানার শ্বশুড় সৈয়দ আহমেদ নাজীর পুকুরঘাটে আরাম কেদারায় আরাম করে বসে ঘন ঘন পাইপ টানছেন ।  নিজেকে তিনি মুর্শিদাবাদের ভুতপূর্ব নবাবদের একজন বলে দাবী করেন ।  অবসর জীবনে যাওয়ার পর এই নিয়ে একটি গ্রন্থ রচনার কথাও ভাবেন ।  এখন এই রৌদ্রময় সকালে পাইপ টানতে টানতে মাঝে মাঝে বেয়াইয়ের দিকে তাকাচ্ছেন আড়চোখে ।  বেয়াইটি খালি গা ,  লুঙ্গি পরা , সামান্য উত্তেজিত ।  যেন মসজিদের পুকুরের সব মাছ আজই তুলে ফেলবেন বলে পন করেছেন ।  সৈয়দ আহমেদ নাজীর এখন বুঝতে পারেন  বেঁচে থাকার স্বাথে ‘ বাঙাল ’ দের এইরকম দলবদ্ধ হুলুস্থুলেরও দরকার আছে ।  দুপুরে সবাই সবে খেয়ে উঠে দাওয়ার ওপর বসে গল্পগুজব করে ।   সৈয়দ আহমেদ নাজীর কী মনে করে পান খাওয়া ধরেছেন ।  যদিও পরস্পরের কাছে পরস্পরের ভাষা বোধগম্য নয়; তবু ,  স্বল্পভাষী লতিফ পোদ্দার তাঁকে সাদা পাতার ফজিলত বুঝিয়ে দেন ।  কিন্তু কিছুতেই সৈয়দ আহমেদ নাজীর পানের সঙ্গে সাদাপাতা খেতে রাজি হচ্ছেন না ,  পান যে খাচ্ছেন এই তো যথেষ্ট ।  উঠানের রোদের ভিতরে তখন মুরগীর ছানার কক কক করছিল ।  এই শান্তি ।  তখন মনে হয় এই ভাটির দেশে বিদেশি সৈন্যরা গ্রামের পর গ্রাম জ্বালিয়ে দিচ্ছে না ।  তাদের সাহায্যকারীরা নিরীহ লোকজনদের জবাই করছে না ।  তখন .  . তখন  লতিফ পোদ্দারের ছোট ছেলে সোলেমান গান ধরে ।   প্রায় দু - বছর  হতে চলল সুমানগঞ্জের প্রখ্যাত সুরসাধক রহমত আলীর শিষ্যত্ব বরণ করেছে সোলেমান  ।  প্রায়ই সে বাড়ি থেকে পালিয়ে যায় সুমানগঞ্জে ।  সোলেমানের গান গাওয়ার প্রতিভা এখন সবার আমোদের কারণ হয়ে উঠেছে ।  গতকালও চাঁদের আলোয় আলোকিত পুকুরঘাটে বসে অনেকরাত্র অবধি গান করেছিল সে  ।  বাররি চুলের শ্যামলা স্বাস্থল অবিবাহিত এই বয়াতি এরইমধ্যে শেখ বাড়ির মেয়েমহলে দারুন জনপ্রিয় হয়ে উঠেছে ।   কেউ তাকে গান ধরার জন্য অনুরোধ করলে সে সাধারনত দেওয়ানজীর এই গানটাই প্রথমে ধরে :  
 কানাই তুমি খেল খেলাও কেমনে 
রঙ্গে রঙ্গিলা কানাই ,  কানাই তুমি খেল খেলাও কেমনে ? 
 শ্রোতাদের মধ্যে সৈয়দ নাজীর আহমেদের মেঝ বোনের বড় ছেলে রাসেল ছিল ।  রাসেল নিজেও মিউজিশিয়ান বলেই হয়তো - বা খুব মন দিয়ে সোলেমানকে লক্ষ করে ।  ও এভাবে সামনাসামনি এর আগে কখনও গ্রামীন পরিবেশে ফোন গান শোনেনি ।  ঢাকা বিশ্ববিদ্যালয়ের ছাত্র রাসেল ।  ওর বাবার পোস্টিং যদি হবিগঞ্জে; ওর মাও সেখানেই থাকে ।  রাসেল অবশ্য ছেলেবেলা থেকেই মামার বাড়ি থেকে ঢাকার স্কুল - কলেজে পড়াশোনা করছে ।  চমৎকার গিটার বাজায় । কিন্তু ,  এখন   ও লক্ষ করে বাংলা ফোকগানের মেলোডির ব্যবহার অসাধারন ।  ও বিশ্বাস করে গানের প্রাণই হচ্ছে মেলোডি ।  রাসেল সোলেমানের গান শুনতে শুনতে চমৎকৃত হয়ে ওঠে ।     বিশেষ করে সোলেমান যখন  এই গানটি গাইতে শুরু করল :  বাউলা কে বানাইল রে হাছন রাজারে বাউলা  .  .  . তখন রাসেল গিটারের জন্য হাত নিসপিস করে ।  হায় ,  শহরে সৈন্যদের আক্রমন কতকিছু কেড়ে নেয় ।  রাসেল কলাবাগানে ওর ঘরটির কথা মনে করে ম্লান হয়ে যায় ।  গান শুনতে শুনতে কেউ কেউ উঠান ভরা রোদের দিকে তাকিয়েছিল ।  পুকুরঘাটের দিকে তাকিয়ে ছিল ।  পুকুর ঘাটে বাসনকোসন নিয়ে বসেছিল সরলা  ।  আর একটু পরেই তেঁতুলগাছে ডেকে উঠবে একটা চিল আর একদল নীলাভ ফরিং উড়ে আসবে এই সব গাঢ় নির্জন দুপুরের রোদে ।  যারা উঠান ও পুকুরঘাটের দিকে তাকিয়েছিল তাদেরই কেউ জামালকে দৌড়ে উঠানে এসে দাঁড়াতে দেখল প্রথম ।  জামালের পাশে তার জানের দোস্ত মিরু হাজং ।  জামাল প্রচন্ড হাঁপাচ্ছিল ।  জামাল চিৎকার করে বলল ,  বাড়িতে আর থাকন যাবো না ।  বাড়িতে আর থাকন যাবো না ।  কেন কী হইছে !  ইব্রাহীম শেখ গর্জে ওঠেন ।  জামাল চিৎকার করে বলল ,  বাজারে মিলিটারি আইসে ,  বাজারে মিলিটারি আইসে ,  বাজারে আগুন দিসে ,  বাজারে আগুন দিসে ,  বাজারে আগুন দিসে ।  বাড়িতে আর থাকন যাবো না ।  বাড়িতে আর থাকন যাবো না ।  মোনাফ কবিরাজরে গুলি কইরা মারছে ।  মোনাফ কবিরাজরে গুলি কইরা মারছে ।  
নিমিষে বাড়ির অতিথিদের আতঙ্কের তরঙ্গ ছড়িয়ে পড়ল ।  আর্মিরা মি :  মোনাফ কবিরাজকে গুলি করে মেরেছে ।  এ বাড়িতে না মানুষটা সেদিন এলো  ।  সবাইকে যেচে সবুজ রঙের  নিমপাতার বড়ি খেতে সাধল ?   তারপর একাই ৫ প্লেট ভাত খেলো ?  ইজন্ট হি আ ফানি ম্যান ?  আর্মিরা মি :  মোনাফ কবিরাজকে গুলি করে মেরে ফেলতে পারল ?  উৎসবরত মুখগুলিতে ভয়ের ছায়া ঘনীভূত হয় ,  হতে থাকে ।  আমরা কি অনেক দূর থেকে আসি নি ?  তা হলে  কোথায় যাব ?  তা হলে  কোথায় যাব ?  আমরা কি অনেক দূর থেকে আসি নি ?  তা হলে  আমরা এখন কোথায় যাব ?  এই প্রশ্নের এক আবছা উত্তর ছিল ।   উত্তরের এক অচেনা পথে ।  পুড়ে মরার চেয়ে কিংবা গুলি খেয়ে মরার চেয়ে অজানা পথে চলাই ভালো ।  তাতে বাঁচার সম্ভাবনা থাকে ।  সবার শরীরে বিদ্যুৎ খেলে গেল ।  মালপত্র তুলে নিতে সবাই ছুটল ।  মালপত্র বেশির ভাগই পড়ে রইল ।  শেখ বাড়িতে শিশুর সংখ্যা ২৫ / ৩০ এর মতো হবে ।  যে যেমন পারল কোলে - কাঁধে শিশু তুলে নিল ।  সৈয়দ আহমেদ নাজীর যখন আগ বাড়িয়ে রেহানার ননদের  ছোট মেয়েটার পক্সশরীরটা কোলে তুলে নিলেন তখন বোঝা গেল বর্তমান দূর্যোগ এতদিনকার অনেক দূরত্ব ঘুচিয়ে দিয়েছে ।  ফরিদার মেঝভাবি মোমেনা ভরা পোয়াতি; নয় মাস চলছে একুশ বছরের মেয়েটির ।  ফ্যাকাশে বউটিকে অতি দ্রুত একটা বাঁশের মাচায় তোলা হলো  ।  বাঁশের মাচাটি পুরুষেরা বহন করবে ।   বহনকারীদের মধ্যে রাসেলও ছিল ।  সে ,  রাসেল ,  ভাবছিল :  ঢাকা ছাড়ার পর থেকে আমার এত ষ্ট্রেঞ্জ একসপিরিয়েন্স হচ্ছে কেন ?  তা হলে কি আমরা আমাদের ভাগ্যকে নিয়ন্ত্রণ করতে পারি না ?  মিলিটারির নামে ফরিদার মায়ের কোমড়ের ব্যথা কোথায় পালাল ।  ফরিদা অবাক হয়ে লক্ষ করে মা গটগট করে হাঁটতে পারছে ।  একহাতে মুড়ির টিন অন্য হাতে সবুজ রঙের কাঁথা ।  চুলার আগুন নিভিয়ে সরলা ও জোছনা উঠানে এসে দাঁড়িয়েছে ।  ইব্রাহিম শেখের  হাঁপানির ব্যামো ।  খালপাড়ে গাব গাছের নীচে বসে পড়ে ইব্রাহিম শেখ বলে ,  আমি যামু না ।  তোমরা যাও ।  আমি আর পারি না ।  আমি বুড়া মানুষ আমারে তারা মারবে না ।  ইব্রাহীম শেখের বড় ছেলে আমানুল্লা বলল ,  তারা কাউরে ছাড়ে না ।  শোনেন নাই গতমাসে পুবপাড়ার কুতুবের নানীরে তারা গুলি কইরা মারছে ?  ইব্রাহিম শেখ জানে কুতুবের নানীর বয়স ছিল চুরানব্বই ।   ইব্রাহিম শেখ উঠে দাঁড়াতে সাহায্য করে মিরু হাজং ।  এই সপ্তাখানেক আগেও জামালের প্রানের দোস্ত এই মিরু হাজং গালাগাল করেছিল ইব্রাহিম শেখ ।  এখন সেসব ধুয়েমুছে গেছে ।  অগাষ্ট মাসের ২য় সপ্তাহে শেখ বাড়ির লোকেরা / অতিথিরা উত্তরের অচেনা পথে নামল ।  দলটা বেশ বড় ।  ছেলেবুড়ো মিলিয়ে সত্তর / আশিজনের কম হবে না ।  পথ দেখিয়ে নিচ্ছিল মিরু হাজং ।  ও ছাড়া এ এলাকা আর কে এত ভালো করে চেনে ?  হ্যাঁ ,  মিরুর ওপর ভরসা করা যায় ।  সে গারো পাহাড়ের পথ চেনে । শরীফাবুর পাশে পাশে ফরিদা হাঁটতে থাকে  ।  পরিচিত বাড়িঘর পড়ে থাকল পিছনে ।  আর তখনও ভরা দুপুর বলেই শেখবাড়ির  টিনের চালে রোদ পড়ে ঝকঝক করছিল ।  গোয়ালঘরের সামনে থেকে দুধির গম্ভীর ডাকও শোনা গেল একবার ।  খালপাড়ের গাবগাছের গাবপাতারা ডুমুর পাতারা কাঁপছিল ঝিরঝির মিঠা বাতাসে । রাসেল এর আগে তেমন গ্রামে আসেনি ।  সে এখন চেয়ে চেয়ে দেখল পথটা আর বাঁশঝারের ছায়ায় ঢাকা থাকল না ,  ক্রমেই কেমন অপরিচিত আর অন্যরকম হয়ে উঠেছে ।  চারপাশের সবই যেন কালো ধোঁওয়ায় ঢাকা ।  বাতাসে পোড়া পোড়া গন্ধ ।  কীসের ?  আর দিনে দুপুরে এত শিয়াল ডাকে কেন ?  মুখ তুললে দেখা যায় একটা পোড়াটে আকাশ ,  রংশূন্য ,  সে আকাশে অনেক শকুন ।  দিগন্তের কাছে কালো ধোঁওয়ার পাক ।  এখন খাঁ খাঁ দুপুর ।  পথের পাশে পোড়া পোড়া ভাঙ্গাচোরা বাড়িঘর ।  বাতাসে মাংশ পোড়া ,  পাতা পোড়ার গন্ধ; ডালপালা পোড়ার গন্ধ ।  ঝোপে ঝারে শেয়ালকুকুরের লাশ নিয়ে খেয়োখেয়ি ।  আর সেই খেয়োখেয়ি  থামলে অটুট নির্জনতা ।  একটা লাল রঙের পুকুর ।  লাল রঙের সিঁড়ি ।  একটি মসজিদের ভাঙ্গা গম্বুজ ।  কামান দেগে ভেঙ্গেছে ।  পোড়া বাজার । পোড়া দোকানপাঠ ।   দুর্গন্ধ ও শুনশান নীরবতা ।  রাস্তায় ট্রাকের চাকার দাগ; খালি কেরসিনের টিন ,  শুকনো রক্তের দাগ ,  শুকনো পাতার ওপর শুকনো রক্তের দাগ ,  মৃত কুকুরের শরীর; কালো রঙের পোড়া কুকুরের শরীর ।  গুলিবিদ্ধ কুকুর ছড়িয়ে ছিটিয়ে ।  রাস্তার পাশে বুলেটবিদ্ধ গাছ ও গাছের গুঁড়ি ।  রাস্তার পাশে খাল ।  খালে কচুরিপানা ।  একটা সাদা রঙের হাত কচুরিপানার ভিতর থেকে বেরিয়ে আছে ।  রাস্তায় বুলেটবিদ্ধ একটা লাশ ।  সেই লাশ নিয়ে জীবিত কুকুরদের মধ্যে লড়াই ।  গোলাপি রঙের ছোট্ট খুলিটা বলের মতো গড়িয়ে যায় রাস্তার ওপর ।  লাশটা শিশুর !  রাস্তার দুধারে পোড়া বাঁশঝাড় ,  গাছ ।  পোড়া কলাগাছের ফাঁকে ছাই ভরতি পুকুর ।  পুকুর পাড়ে মানুষের পোড়া শরীর ,  খড়ের পোড়া স্তুপ ,  বিধস্ত উঠান ,  পোড়া বাড়ি ,  পোড়া ঘর পোড়া বাড়িঘর পোড়া গরু পোড়া হাঁসমুরগীছাগলমানুষশিশু  .  .  . সবাই মুখ ফিরিয়ে নিল ।  দ্রুত পা ফেলে হাঁটে ।  সামনে একটা পথ ।  তারপর পথটা বেঁকে যেতেই একটা মাঠ পড়ল ,  ছায়াশূন্য মাঠ ,  রাখালশূন্য গরুশূন্য মাঠ; ছায়াশূন্য গরুশূন্য তেপান্তরের মাঠ .  .  . এমন ধূ ধূ ।  সেই তেপান্তরের মাঠের  মাঝখানে একটা পদ্মপুকুর ।  পুকুরে চোখ বাঁধা লাশ ।  রাখালের ?  ভেসে ফুলে উঠেছে ।  পুকুরপাড়ে কয়েকটা শকুন বসে ।  দলটা থমকে যায় ।  মিরু হাজং তাড়া দিলে আবার হাঁটতে থাকে উদ্বাস্তুরা ।  সোলেমান বয়াতির পাশে পাশে হাঁটছিল অবসন্ন রাসেল ।  একবার মুখ তুলে দেখল সোলেমান বয়াতি ঝুঁকে - ঝুঁকে হাঁটছিল ।  ভঙ্গিটা বড় মর্মান্তিক ।  রাসেল ঠিকই টের পেয়েছিল শেখবাড়ি ছাড়ার পরপরই বিষম মনমরা হয়ে রয়েছে এই সঙ্গীত শিল্পী ।  গায়ের কালো পাঞ্জাবিটা অজস্র ভাঁজ ।  শ্যামলা মুখটা শুকনো ।  গানের এই দেশটা এই সুরের দেশটা বহিরাগত লুটেরা দস্যুরা ছারখার করে দিচ্ছে Ñ স্পর্শকাতর শিল্পী বলে ব্যথা বেশি বাজতেই পারে বুকে ।  শেখবাড়ি আসার পরপরই  সোলেমান বয়াতির সঙ্গে খানিকটা খাতির হয়ে গেছে রাসেলের ।  বয়াতিরা সহজে ধরা দেয় না ।  তবুও ।  তবুও সোলেমান বয়াতি কাল রাতে রাসেলকে কিছু গোপন কথা বলল ।  তার মধ্যে যেমন ছিল লালনের গোপন তরিকার কথা ও মারেফত - এর গুপ্ত সাধনার কথা তেমনি ছিল ,  সুনামগঞ্জের ধিরাই অঞ্চলের উজান ধল গ্রামের তাঁর এক উস্তাদ বাউল শাহ আবদুল করিমের কথা ।  আল্লা নাকি নিজ হাতে শাহ আবদুল করিমকে সঙ্গীতপ্রতিভা দিয়েছেন ।  তাঁর গানের মধ্যে আল্লাপ্রেম আর মানবপ্রেম একাকার হয়ে গেছে ।  আবদুল করিমের গানে প্রেমই প্রধান ।  এখন যুদ্ধের সময় কে বাঁচে কে মরে বলা যায় না ।  শাহ আবদুল করিম  বেঁচে থাকলে বাংলার মানুষ তাঁকে ঘিরে উন্মাদ হয়ে যাবে ।  তাঁর গান অন্যরকম ।  সহজসরল ভাবে হৃদয়ের কথা বলে ।  ১৯৫৭ সালে টাঙ্গাইল জেলার কাগমারিতে আওয়ামী লীগের কাউন্সিল অধিবেশন ও সাংস্কৃতিক হইছিল ,  সেখানে গান গাইছিল শাহ্ আবদুল করিম ।  গান গেয়ে নাইমা আসার পরে মাওলানা ভাসানী শাহ আবদুল করিমরে বললেন ,  শাহ আবদুল করিম ,  সাধনায় একাগ্র থাকলে একদিন তুমি গনমানুষের শিল্পী হবে ।  রাসেল ঠিক করল সে যুদ্ধের পরে শাহ আবদুল করিমকে খুঁজবে ।  আমি আমেরিকান ব্যান্ড ঞযব ইুৎফং এর খোঁজ রাখি :  আমি বাউল শাহ আবদুল করিমের খোঁজ করব না কেন ?  তারপর সোলেমান বয়াতি হাঁটতে - হাঁটতে হঠাৎ পথের শুকনো পাতার উপর পড়ে যায় ।  সবাই পথচলা থামিয়ে তাকে ঘিরে ধরে ।   দলটার সঙ্গে ঢাকার এক ডাক্তার ছিলেন ।  নাজমুন্নাহার ।  ডাক্তার নাজমুন্নাহার ঝুঁকে পড়ে সোলেমান বয়াতির পালস পরীক্ষা করে মাথা নাড়লেন ।  তারপর সবাই সোলেমান বয়াতির লাস ফেলে উত্তর দিকে হাঁটতে থাকে ।  মিরু হাজংএর পিছু - পিছু উত্তরের সীমান্তের দিকে হাঁটতে থাকে উদ্বাস্তুরা ।  যাত্রাপথে  সোমেশ্বরী নদীটা হাতের বাঁয়েই থাকল ।  ওটার কাছাকাছি যাওয়া হলেও  ঠিক পাড় হতে হলো না ।  পথে আরও যে কত পোড়া গ্রাম পড়ল ।  যাত্রাপথে উদ্বাস্তুরা জিপের শব্দ পায় ।  ট্রাকের শব্দ পায় ।  দলটা তখন কলাঝোপের আড়ালের লুকায় কিংবা অগভীর খালের পানিতে নেমে যায় ।  জিপের শব্দ ,  ট্রাকের শব্দ দূরে সরে গেলে আবার  হাঁটতে থাকে কাদামাখা ভুতের মতন আতংকিত - ক্লান্ত দলটা  ।  প্রচন্ড যন্ত্রনায় ক্ষুধায় তৃষ্ণায় সবার শরীর ভেঙ্গে আসতে চায় ও  শরণার্থীরা দূরে আবছা একটি পাহাড়ের অবয়ব দেখতে পায় ।  মেঘালয় ?  ফরিদার বড় ভাবী মনোয়ারার পায়ে ব্যথা ।  কোলে দুই বছরের ইয়াসিনকে নিয়ে সেই ব্যথা নিয়েই হাঁটছিল মনোয়ারা ।  ফরিদা হাঁটতে হাঁটতে বড় ভাবীর পাশে যায় ।  কী মনে করে ফিসফিস করে আরেকবার রীনা ভাবীদের কথা জিজ্ঞেস করল ফরিদা ।  মনোয়ারা বলল ,  তাদের খবর জানি না  .  .  .  ,  আমরা বাজারে গুলির শব্দ শুনে যেমন তেমন পলায়া আসছি ।  ফরিরদা দীর্ঘনিঃশ্বাস ফেলল ।  এখন আরজ ভাই সঙ্গে থাকলে একসঙ্গে মরে যাওয়া যেত ।  সেই দিনটায় শতকত ভাই কত বাজার করল শওকত ভাই ।  রীনা ভাবি আর ফরিদা মিলে রান্না করতে বসল ।   খিচুরি ,  বেগুন ভাজি ,  পটল ভাজা ,  পাবদা মাছ ,  ভাজা ও রান্না ,  হাঁসের মাংস ,  গুড়ের ক্ষীর ।  রীনা ভাবী নারী বলেই সবই বুঝতে পারে ।  ফরিদার অবস্থা দমসম দেখে রীনা ভাবী হাসছিল মিটমিট করে  ।  একবার তো ধাক্কাও মারল ।  দৃশ্য দেখে শওকত ভাই অবাক ।  কী কর তোমরা ?  আমরা কী করি তা বুঝলে তো ?  মেয়েরা কত কী যে করে ।  তো আরজ ভাই লোকটা আসল না বারান্দায় ।  খাওয়ার পর বাইরের ঘরে বসে থাকল আরজ ভাই ।  তখন কানে কারে রীনা ভাবী যা বলল তা মুখে আনা যায় না ।  কথাটা বলে আবার একবার তো ধাক্কাও মারল রীনা ভাবী ।  এইবার ভালোই ব্যথা পেল ফরিদা ।  তখন সত্তর সাল ,  আশ্বিন মাসের মাঝামাঝি ।  আমবাগানে ও ঘাসের মাছে মিষ্টি রোদ ছড়িয়েছিল ।  নির্জন দুপুর ।  দূরে রেললাইনের পাশের তারে বসে ঘুঘুপাখি ডাকতেছিল খালের পানিতে আকাশের ছায়া ।  আকাশে বাতাসে শীত আসবে সেই কথা বলে ।  খাওয়া দাওয়ার পর বারান্দায়  বেতের চেয়ারে বসে  অপেক্ষা করছিল ফরিদা ।  না ,  লোকটা আসে নাই ।  বসার ঘরে বই খুলে মুখ গুঁজে লোকটা ।  না ,  আরজ ভাই আসে নাই ।  আসে নাই বলেই লোকটাকে বিয়ে করার জেদ ধরে ফরিদা ।  তারপর বিকালের দিকে একফাঁকে টেনে নিয়ে রীনা ভাবী বলেই বসল ,  তুমি কোনও চিন্তা কইর না ফরি ,  দরকার পড়লে আমি খালুজানরে সব বুঝায়ে বলব ।  ফরিদা সেই আশায় ছিল এতদিন ।  কিন্তু  .  .  . কিন্তু  .  .  . রীনা ভাবীরা এখন কোথায় ?  রাতটা কাটল মিরু হাজংদের গ্রামে ।  দুটো ঘটনা ঘটল এখানে ।  এক .  এত ক্লান্তি ও বিপদেও সজারুর মাংস খেয়ে আহলাদিত হয়ে উঠল উদ্বাস্তুদের কেউ কেউ  ।  দুই .  রেহানার ননদের  ছোট মেয়েটার পক্সশরীরটা ঝেঁড়ে দিল এক শনচুলো থুড়থুড়ি বুড়ি ।  পরদিন সকালে দেখা গেল রেহনুমা হাঁটতে পারছে  ।  পরদিন ভোরে আবার সেই প্রাগৈতিহাসিক অরণ্যের দিকে যাত্রা শুরু ।  তার আগে মিরু হাজংদের গ্রামে ফরিদার মেঝভাবি মোমেনাকে রেখে যেতেই হলো ।  প্রসব বেদনা উঠেছে পোয়াতির ।  মুখটা ফ্যাকাশে হয়ে উঠেছে ।  ঘনঘন শ্বাস পড়ছে ।  সেই শনচুলো থুড়থুড়ি বুড়িটি অবশ্য নির্বিকার ।  বুড়ি ওত পেতে আছে ।   ঘুপচি একটি ঘরের প্রায়ান্ধকারে একটি থকথকে পিছল লাল শিশুর জন্মপথের খুব কাছেই আছে ওত পেতে বুড়ি ।  এই অতি বয়স্ক অরণ্যবুড়িটি এখনও না - জম্মানো শিশুটির নাড়ি কাটবে বলে শুয়োরের সুতীক্ষ্ম হাড় নিয়ে ওত পেতে আছে ওত পেতে আছে ওই থকথকে পিছল লাল শিশুটিকে এই এই ভয়ার্ত কালো ধোঁওয়ার পোড়া গন্ধের বিশাক্ত কটূ জগতে স্বাগত জানাবে ।  হাজংদের গ্রামে ফরিদার মা আর বড় ভাবী থাকল  ।  সঙ্গে কয়েকটি গোমরামুখো বিষন্ন শিশু  ।  ইব্রাহীম শেখের বড় বেয়াই  গৌরীপুরের মাইলাকান্দার সেই আবদুল লতিফ পোদ্দারও রয়ে গেলেন ।   এমন পেট ছেড়েছে তার ।  আজীবন সুরিয়া নামে একটি নদীর উত্তর দিকের জমিতে কৃষি করেছেন লতিফ পোদ্দার ।  এখন সেই কৃষিজমি পাকবাহিনীর দখলে ।  আর আশেপাশের গ্রামগুলিও তাদের নির্বিচার গুলিবর্ষনের লক্ষ্যবস্তু ।  সে কারণেই এখন সুরিয়া নদীতে লাশের স্রোত নদীর স্রোতের মতন ।  বিপদ বুঝে কাকনহাটির বেয়াইবাড়ি এসেছেন ।  সেখান থেকে এই হাজংগ্রামে ।  আজীবন গারো - হাজংদের এড়িয়ে গেছেন লতিফ পোদ্দার ।  গালাগাল করেছেন ।  জমিতে খাটিয়েছেন ।  এখন তাদের হাতেই ভাত খেতেই হচ্ছে ।  কী আর করা ।  মেয়েদের সঙ্গে এক তরুন কারও থাকা উচিত ।  বয়স্করা বিষন্ন রাসেলকে নির্বাচন করলেন ।  এর আগে কখনও হাজংগ্রামে আসেনি রাসেল ।  প্রাক্ - সন্ধ্যার বিষন্ন আলোয় একটি থকথকে কাদার উঠান আর উঠান ঘিরে কয়েকটি দূর্বল ঘর আর লালমুখো গোল আর থকথকে কাদার উঠানে রোওয়া - ওঠা শূকরছানার সঙ্গে হাজংশিশুদেরখেলা সে খুব মন দিয়ে লক্ষ করে ।  পরবর্তীকালে এই হাজং গ্রামেই মুক্তিযোদ্ধাদের একটা দলের সঙ্গে দেখা হয়ে গিয়েছিল রাসেলের ।  ভোরের অশুভ আলোয় হাঁটতে হাঁটতে উদ্বাস্তুরা দেখল চারদিকে বাঁশের বন আর তারই তলাকার লাল রঙের মাটি  অল্প অল্প করে উঁচু হয়ে উঠেছে  ।  চড়াই - পথ আরম্ভ হয়েছে ।  দৃশ্যপথও বদলে যাচ্ছে ক্রমেই ।  পায়ের নিচের মাটিটা এখন আরও লাল ।  লাল আর রুখু ,  কোথাও নুড়িপাথর ছড়ানো ।  পথের দুপাশে বাঁশঝার আর কীসব ঘন গাছ ,  ছায়াছায়া ।  জঙ্গলমতন ।  গাছে গাছে পাতলা কুয়াশা ঝুলে ছিল ।  আস্তে আস্তে ডালপালা ফুঁড়ে আকাশের আলোও ফুটে উঠছিল ।  আর সেই আলোয় পাতলা কুয়াশার ফাঁকে দেখা গেল একটা বাদামি - ধূসর রঙের ছোট একটা লজ্জাবতী বানর ।  একটা বাঁশ বেয়ে ওঠার চেষ্টা করছে  ।  বাঁশঝারের কাছে দাঁড়িয়ে ছিল একটা অল্পবয়েসী ছেলে ওই লজ্জাবতী বানরটাকে দেখছিল  ।   কাছে এসে ফরিদা দেখল  ছেলেটার কালো চুল কালো চোখ  /  মাথা ও মুখটা গোলাকার /  কপাল চোখের দিকে কিছুটা বাড়ানো  / ঘন ভুরু /  ছোট চোখ /  গালে মনে হয়না দাড়িগোফ ওঠে  /  শরীর নির্লোম  / চ্যাপ্টা নাকমুখ /  উঁচু চোয়াল /  নাকের ফুটা মোটা /  বুকটা চওড়া  / হাত পা পেশি  / স্থুল সবল শরীর /  বেঁটে  / চমড়া মসৃন  /  পীতাভ রং  .  .  . ছেলেটা কি গারো ?  সৈয়দ আহমেদ নাজীর ভাবলেন ।  গারোই হবে ।  গারো বালক বাঁশঝার লজ্জ্বাবতী বানর ফেলে এগিয়ে যেতে থাকে উদ্বাস্তুরা ।  সন্ধ্যার মুখে এক পশলা বৃষ্টি হয়ে গেল ।  সেই বৃষ্টি মাথায় উদ্বাস্তুরা সীমান্তের কাছাকাছি সেই প্রাগৈতিহাসিক অরণ্যে ঢুকল ।  সবার পায়ের নিচে ভেজা মাটি ।  সেই ভেজা মাটিতে শুকনো আর ভেজা বাঁশপাতা ,  তার বুনো গন্ধ ।  সবার শরীরে ঘাম ও তরল উদ্বেগ ।  একথালা সাদা ভাতের জন্য ক্ষুধা ও হাহাকার ।  তা সত্ত্বেও যে যার মতো ভেজা মাটির ওপর অন্ধকার অরণ্যটি এই মুহূর্তে শ্বাপদপ্রজাতির চাপা চিৎকারে ভরে যাচ্ছিল ।  ষ্পস্টতই সে চিৎকার আশ্রয়প্রার্থীদের কানে আতঙ্কজনক মনে হতে থাকে ।  কারও কারও চোখে ঘুম ।  ভেজা মাটির ওপর কেউ - বা শুয়েও পড়ল ।   ঘুমের মধ্যে কেউ - বা সামনে একটা ধূসর বেঁকে - যাওয়া পথ দেখতে পায় ।  বাঁকটা পেরোতেই একটা ছায়াশূন্য রাখালশূন্য গরুশূন্য তেপান্তরের মাঠ .  .  . এমন ধূ ধূ ।  সেই তেপান্তরের মাঠের  মাঝখানে একটা হৃৎপিন্ডাকৃতির পদ্মপুকুর ।  পুকুরের পানি সবজে রঙের আর পদ্মফুলে ফুলে ভ্রমর ।  সবুজ পানিতে লাশ ।  চোখ বাঁধা ।  ভেসে ফুলে উঠেছে ।   মধ্যরাত্রে কী এক শব্দ শোনা গেল ।  পাতায় পাতায় বাতাসের আর্তনাদ ছড়িয়ে পড়ল অন্ধকার অরণ্যে ।  অনেকটা তীব্র ঝড়ের মতো ,  যেন গাছগুলি উপড়ে ফেলবে ।  সেই সঙ্গে বোঁ বোঁ শব্দ শোনা গেল ।  এর কিছুক্ষন পর খুব নীচু দিয়ে একটা কী উড়ে গেল ।  প্লেন ?  সৈয়দ আহমেদ নাজীর অবাক হলেন ।  প্লেন কেন ?  এই অনিবার্য প্রশ্নটিই তার মাথায় ঘুরপাক খেতে থাকে ।  ততক্ষনে পপলারের ধাক্কায় গাছের পাতায় পাতায় তীব্র ধাক্কায় বাতাস দুলে যায় ।  শরণার্থীদৈর সবার ঘুম ভেঙ্গে যায় ।  ও তারা একে অন্যের কাছাকাছি চলে আসে আতংকে  ।  মায়েরা শিশুদের কোলের কাছে চেপে ধরে ও অন্ধকারে তারা একে অন্যের দিকে তাকায়   ।  খুব কাছের মুখগুলিও খুব পরিস্কার না ।  খানিকবাদে মাটি দুলে উঠল ।  বোম্বিং ?  সৈয়দ আহমেদ নাজীর অবাক হলেন ।  ভূমিকম্প ?  না ।  প্রচন্ড শব্দ ওঠে ।  একের পর এক ।  একের পর এক ।  কেঁপে ওঠে অরণ্যের মাটি ,  তার মধ্যরাত ।  তার গাছ ,  গাছের পাতা ,  মাটি .  .  .  মাটির ওপর দিয়ে একটা যান্ত্রিক গুড়গুড় শব্দ এগিয়ে আসছিল ।  কী যেন একটা এগিয়ে আসছিল ।  তাতে গুড়গুড় শব্দ ওঠে ।  শিশুর কান্নার শব্দ ওঠে ।  ইব্রাহীম শেখ তখন চাপা স্বরে বলল ,  এই ,  এখন বাচ্চার মুখ বন্ধ রাখো কইলাম ।  এইটুকুন বাচ্চার মুখ বন্ধ করি কী করে কন ?  শিরিনবু ফুঁসে ওঠে ।  মরবা কইলাম ।  মরুম ।  মর ।  আহ ,  আপনি চুপ করেন তো বেয়াই ।  শিশু বলে কথা ।  সৈয়দ আহমেদ নাজীর মৃদু ধমক দিয়ে উঠলেন ।  সৈয়দ আহমেদ নাজীর ক্রমেই উপলব্দি করলেন প্রায় লাখ খানেক শরণার্থী এ অরণ্যে আশ্রয় নিয়েছে ।  সম্মিলিত হত্যার এমন সুযোগ ওরা ছাড়বে কেন ইষ্ট পাকিস্তানে যখন রক্তের হোলি উৎসব চলেছে ।  না ।  সে রাতে কেউই চিৎকার করেনি ।  সবাই চিৎকার করতে ভুলে গেছিল ।  সবাই অন্ধকার হয়ে ছিল ।  অন্ধকারে গাছ হয়ে ছিল ।  গাছের তলাকার মাটি হয়ে ছিল ।  গাছের তলাকার ভিজে মাটি হয়ে ছিল ।  আর ,  অরণ্যের অন্ধকারে জড়িয়ে ছিল একটা দীর্ঘরাত ।  
 

                    




গল্প :  আবারও ফ্লাইং সসার  - এর মুখোমুখী প্রোফেসর আশরাফি



                        প্রোফেসর আশরাফি  যে অচিরেই এক ভয়াবহ সঙ্কটের আবর্তে  পড়তে যাচ্ছেন সেটি কিন্তু আমরা কেউই কল্পনা করিনি । ধানমন্ডির অরচার্ড পয়েন্টে ফ্লাইং সসার ধ্বংস  (  !  )  করার পর মাসখানেক কেটে গেছে । প্রোফেসর আশরাফি সঙ্গত কারণেই আজকাল বেশ খোশ মেজাজেই থাকেন ।  বাইরে বেরুনোর সময় বুক  পকেটে ছ ' টা স্বর্ণের মেডেল লাগানো বিশেষ একটি কোট পরেন । কোটটা তিনি থাইল্যান্ড থেকে অর্ডার দিয়ে আনিয়েছেন ।  প্রোফেসর আশরাফির ডায়েটও আমূল বদলে গেছে ।  এতদিন  তিনি ভেজিটেরিয়ান ছিলেন ।  পানীয় বলতে খেতেন কেবল  লেবুর শরবত ।  এখন তিনি যা পাচ্ছেন তাই গিলছেন ।  মাশাল্লা তিনি খেতেও পারেন বটে ।  আজকাল এক সিটিং - এ উড়িয়ে দিচ্ছেন দু -  তিনটে বেজিং ডাক ।  দেখে আমরা থ  ।  একদিন খেতে খেতে প্রোফেসর আশরাফি বললেন ,  আমি পণ করেছিলাম যতদিন না কপালে নেইম অ্যান্ড ফেইম জুটছে তত্দিন নিরামিষভোজী থাকব ।  আমার পণটি যখন ফুরোলো ।  প্লেটে মোঘলাই জুটল ।  বলে সে কী ঠা ঠা হাসি !  যেন সাবমেশিনগানের গুলি ।   আরও মজা হল এই যে তিনি  সাংবাদিক মোশতাক আন্দালিব আর তানিয়া তাবাসসুম কে ভিন্ন ভিন্ন কারণে   ল্যাবে একসেস দিয়েছেন ।  সাংবাদিক মোশতাক আন্দালিব একসেস পেয়েছেন ছোটবড় বত্রিশটি পত্রিকায়  ( প্রবাসী এবং অন লাইন পত্রিকাসহ )  প্রোফেসর আশরাফির জমকালো ইন্টারভিউ ছাপিয়ে ।   তানিয়া তাবাসসুম একসেস পেয়েছে চ্যানেল ফর্টি নাইনে প্রোফেসর আশরাফির  জীবনের ওপর তথ্যচিত্র নির্মাণের উদ্যেগ নিয়ে । সাংবাদিক মোশতাক আন্দালিব এবং তানিয়া তাবাসসুম প্রায়ই ল্যাবে আসছেন ।  শান্ত আর আমি তো রোজই যাচ্ছি ।  রোজই আড্ডা বসছে ,  খানাপিনা হচ্ছে  ।  এখনও  অবশ্যি প্রোফেসর আশরাফির  গোমর ফাঁস করিনি ।   আজ অগস্টের প্রথম সপ্তাহের সোনাঝরা ঝরঝরে দিন ।   আজই কিনা  বিনা মেঘে বজ্রপাত হল !   অনিবার্য কারণে বুয়েট বন্ধ থাকায় আমি আর শান্ত প্রোফেসরের ডেরায় বেলা সাড়ে এগারোটার মধ্যেই  পৌঁছে গেছি ।  আমি থাকি ইন্দিরা রোড ।  আর শান্তরা থাকে তেজকুনি পাড়া ।  ও আমাকে ওর বাইকে  তুলে নেয় ।  তারপর মানিক মিঞা এভেনিউ দিয়ে  ( সংসদ ভবনটা   ডাইনে )  রেখে আমরা পৌঁছে যাই মিরপুর রোডের   আরং এর পাশে  ‘ স্পেস গার্ডেন ’  - এ ।  আগেই বলেছি যে প্রোফেসর আশরাফির ডায়াটে বৈপ্লবিক পরিবর্তন এসেছে ।  এবং সদ্যই আবিস্কৃত হয়েছে যে সাংবাদিক মোশতাক আন্দালিব আর তানিয়া তাবাসসুম এরা দুজনই রন্ধনশিল্পে তুমুল এক্সপার্ট ।  দুজনেই মুগলাই কুজিন ,  থাই ,  চাইনিজ ,  এমনকী সাউথ ইনডিয়ান রান্নায় সিদ্ধহস্ত ।  কাজেই প্রতিদিন ল্যাবে যে এলাহি ইনতেজাম করে রাজসিক খানাপিনা হচ্ছে ,  তাতে  এদের অবদান অসামান্য ।  ল্যাবে পা দিয়েই শুনলাম আজ   সাংবাদিক মোশতাক আন্দালিব রাঁধছেন  আঙ্গুরি পোলাউ ,  জালি কাবাব এবং বোরহানি  ।  তানিয়া তাবাসসুম রাঁধবে চিকেন সাসলিক ,  সবজি সালাদ এবং জাফরানি পায়েস ।  এই মুহূর্তে তারা দু ' জন  কিচেনে ।  কিচেন থেকে ভেসে আসছে মশলাদার সুঘ্রান ।  আমি ঘড়ি দেখলাম ।  মাত্র বারোটা বাজে ।  তার মানে মহাভোজের  আরও দেড়ঘন্টা বাকি । ময় - মুরুব্বিরা বলেন :   ঘ্রানং অর্ধ ভোজনং ।  কাজেই   লঘুপায়ে কিচেনে এলাম ।  বেশ বড় পরিসরের খোলামেলা  কিচেন ।   পারটেক্স বোর্ডের নান্দনিক কিচেন ক্যাবিনেট ।  তারই নীচে  চুলার সামনে সাংবাদিক মোশতাক আন্দালিব আর তানিয়া তাবাসসুম মহাভোজের এন্তেজামে ব্যস্ত ।  কিচেনের এক কোণে ডাইনিং টেবিল ।   নাসিরউল্লাহ যন্ত্রের মতন কী যেন - মনে হয়   পেঁপের শরবত বানাচ্ছে ।  মাসখানেক হল প্রফেসর আশরাফি  ঘন্টায় ঘন্টায় বিভিন্ন ফলের জুস কি  ( লেবুর শরবত ছাড়া )  শরবত খান ।  ডাইনিং টেবিলের ওপর  ডাঁই করে রাখা পেয়ারা ,  আম আর লটকন ।  এছাড়াও  ছাড়াও আছে রসগোল্লার হাঁড়ি ,   দইয়ের ভাড় ,  গোল প্লাসটিকের বক্স ভর্তি  রসমালাই আর মন্ডার বাক্স ।   চ্যানেল ফর্টি নাইন - এর ক্যামেরা পারসন শাহীনূর  কাঁটা চামচ দিয়ে  স্লাইস করে কাটা দিয়ে ফজলি আম খাচ্ছিল ।  শাহীনূর কে একসেস দেওয়া ছাড়াও প্রোফেসর আশরাফি তাকে একটা চাকরি দিয়েছেন ।   দেশজুড়ে বর্তমানে প্রোফেসর আশরাফির ভক্তের সংখ্যা অসংখ্য ।  প্রতিদিনই তারা প্রচুর ফলমূল ,  দইমিষ্টি  পাঠায় ।  কে এত খাবে ?   অনেক খাবার বাঁচে ।  প্রোফেসর আশরাফি আবার খাদ্যদ্রব্যের  অপচয়  না - পছন্দ । ২২ / ২৩ বছরের এই লিকলিকে চেহারার  ক্যামেরা পারসনটি   খুব খেতে পারে ।   কাজেই  .  .  .  নাসিরউল্লাহ কে দেখলাম একটা  ট্রেতে  তিন গ্লাস  পেঁপের শরবত আর রসগোল্লা - সন্দেশ ভরতি দুটি প্লেট তুলেছে ।  ট্রেটা নিয়ে সে ল্যাবে যাচ্ছে ।  আমিও সময় নষ্ট না করে ল্যাবে  চলে এসে সোফায় বসলাম ।  শান্ত  একটা সায়েন্স ম্যাগজিনের পাতা উলটাচ্ছিল ।  প্রফেসর আশরাফি একা একাই মুচকি  মুচকি হাসছেন ।  আর কাঁচাপাকা ফ্রেঞ্চ কাট দাড়িতে হাত বোলালেন ।   আমাকে বলেন ,  এই যে ফারহান ।  আমরা  হলিউডি মুভিতে আমরা কি দেখি বল তো ,  না এলিয়েনরা লেজার দিয়ে নিউইর্য়ক শহর ধ্বংস করে দিচ্ছে ।  পরে ইউএস আর্মি এলিয়েনদের  ধ্বংস করে ফেলছে ।  হুহ ,  অতই সহজ ।  আমি মাথা নাড়ি ।  ঠিক বলেছেন স্যার ।  আগে  ‘ প্রফেসর আশরাফি ’  বললাম ।  এখন স্যার বলি ।  নাসিরউল্লাহ কাঁচের টেবিলের ওপর ট্রেটা  রাখল  । তারপর শরবতের  গ্লাস প্রফেসর আশরাফি কে দিল ।   আমি পেঁপের শরবতের গ্লাস তুলে এক নিঃশ্বাসে শেষ করে ফেললাম ।   কাঁটা চামচে একটা সন্দেশ তুলে মুখে ফেললাম ।  চিবিয়ে বললাম ,  আহা ।   কী বলব অর্পূব স্বাদ ।  এক নিঃশ্বাসে পেঁপের শরবত শেষ করলেন প্রফেসর আশরাফি আমাকে বললেন ,   হবে না অপূর্ব ।  এ যে  বরিশালের গুঠিয়া সন্দেশ ।   কাল রাতে বরিশালের মেয়র পাঠিয়েছেন ।  বলে  তারপর শান্তর দিকে তাকিয়ে বললেন ,  কি হল শান্ত ?  সন্দেশ নাও ,  রসগোল্লা খাও ।   ভোলার বিখ্যাত ঘুইংগারহাটের রসগোল্লা ।   ভোলার সংসদ সদস্য হাবিবুর রহমান পাঠিয়েছেন ।  শান্ত বলল ,   নিচ্ছি ,  স্যার ।   আগে আমি পেঁপের শরবত খেয়ে নিই ।   একটু পর  শান্ত ভোলার বিখ্যাত ঘুইংগারহাটের রসগোল্লা মুখে ফেলে চিবাতে চিবাতে কিচেনের দিকে চলে গেল ।  সম্ভবত ঠান্ডা পানির বোতল আনতে ।  ঠিক এই সময় প্রফেসর আশরাফির এলজি অপটিমাসটার রিং টোন  বাজল ।  কয়েক জন বিশিষ্ট ব্যক্তি বাদে প্রফেসর আশরাফি আজকাল যার - তার ফোন ধরেন না ।  অবশ্য  এই ফোনটা তিনি রিসিভ করলেন ।  বললেন ,  হ্যালো ,   মনির ?  হ্যাঁ ।  বল ।  দোস ।  হোয়াট ক্যান আই ডু ফর ইউ ?   বুঝলাম এয়ার ভাইস মার্শাল শরীফউদ্দীন আহমেদ ।  দেখতে দেখতে   প্রফেসর আশরাফির টকটকে ফরসা  মুখটি  কেমন কালো হয়ে গেল ।  তারপর   রঙ বদলে মখিটা আবার নীল হল । আচ্ছা ।  আমি  .  .  .  আমি এখনি দেখছি ।  প্রফেসর আশরাফি বললেন ।  কন্ঠস্বর কেমন খসখসে  ।  যেন মৃত্যুদূতের সঙ্গে কথা বলছেন ।  এলজি অপটিমাস অফ করে আমার দিকে তাকিয়ে প্রফেসর আশরাফি দূর্বল কন্ঠে বললেন ,  এই ফারহান ।   আমার হাত ধরে টেনে তোলো তো ।   আমি আরেকটি ভোলার বিখ্যাত ঘুইংগারহাটের রসগোল্লা মুখে ফেলতে যাব -  ক্যানসেল করে সঙ্গে সঙ্গে  উঠে দাঁড়ালাম ।  তারপর প্রোফেসরের হাত ধরে টেনে তুললাম ।  তিনি বললেন ,  আমার সঙ্গে এসো তো ।  প্রোফেসরের  কন্ঠস্বর কেমন যান্ত্রিক শোনাল ।  কিন্তু হঠাৎ কী হল বুঝতে পারছি না ।   প্রফেসর আশরাফি ততক্ষণে সিঁড়ির কাছে পৌঁছে গেছেন রোবটের মতন হাঁটতে হাঁটতে ।    সিঁড়ি বেয়ে উঠে কাঁচের  স্লাইডিং ডোরটা ঠেলে ছাদে বেড়িয়ে এলেন ।  আমি তার পিছন পিছন হাঁটছি ।  আমার মাথায় একটাই প্রশ্ন ঘুরছে - কেন  এয়ার ভাইস মার্শাল শরীফউদ্দীন আহমেদ  ফোন করেছেন । ছাদে ঝলমলে রোদ ।  পশ্চিম দিকে করলা আর কলমী শাকের ক্ষেত ।  প্রফেসর আশরাফি এলোমেলো পায়ে হাঁটছেন ।  ছাদের কিনারে এসে থমকে গেলেন ।  সংসদভবনের দিকে তাকিয়ে থমকে গেলাম আমিও ।  ওহ মাই গড !  বুঝলাম কেন এয়ার ভাইস মার্শাল শরীফউদ্দীন আহমেদ ফোন করেছেন ।   সংসদ ভবনের ওপর একটা  ফ্লাইং সসার ।  শূন্যে স্থির ।   ঝলমলে রোদ ঠিকরে পড়ছে রূপালি রঙের বিশাল চাকতিটার গায়ে ।  হলিউডি মুভিতে যেমন দেখা যায় ,  ঠিক তেমনি চাকতির কিনারে একটা নীল আলোর রশ্মি ঘুরছে ।   প্রফেসর আশরাফি থরথর করে কাঁপছেন দেখলাম ।  কান্না জড়িত কন্ঠে  বললেন ,  ওটা কোত্থকে আসল ফারহা ? আমি কী বলব । চুপ করে রইলাম ।   যাও ,  ওদের ডেকে নিয়ে আস ।  আমার ভীষণ খারাপ  লাগছে ।  আমার ডাকতে হল না ।  শাহিনূর ছাড়া সবাই হুড়মুড় করে এসে হাজির হল ।  সম্ভবত কিচেনের বারান্দা দিয়ে সসারটা দেখে থাকবে ।  তানিয়া তাবাসসুম  সসার দেখে আনন্দে হাততালি দিয়ে বলল ,  জোশ !  আরেকটা  অ্যাডভেঞ্চার হবে ।  সাংবাদিক মোশতাক আন্দালিবও হাসছেন ।  আবার ভেলকি দেখা রে শ্যামল । কেবল শান্তর মুখ কালো ।  প্রফেসর আশরাফি ভয়ানক  ঘামছেন দেখলাম ।  রুমাল বের করে ঘাড় গর্দানের ঘাম মুছছেন ।   কি ব্যাপার  ?  আপনি এত ঘামছেন কেন স্যার ?  তানিয়া তাবাসসুমজিজ্ঞেস করে ।  প্রফেসর আশরাফি  ধরাস করে কলমির ক্ষেতের  ওপর পড়ে গেলেন ।  তানিয়া তাবাসসুম আর্ত চিৎকার করে উঠল । ওহ্  মাই গড় ।    কি হল স্যারের ? সাংবাদিক মোশতাক আন্দালিব উবু হবে নাড়ি টিপে ধরে বললেন ,   শ্যামলের প্রেশার হাই দেখছি ।  রিচ ফুড খাওয়ার  ফল ।  এখন মাথায় পানি দেওয়া দরকার ।   ছাদের উত্তর দিকে  ট্যাঙ্কি ।  সেখানে পানির  একটা পাইপ আছে ।  আমি দৌড়ে যাব - দেখি   নাসিরউল্লাহ হাতে  নিড়ানি নিয়ে  কলমির ক্ষেতের দিকে তেড়ে যাচ্ছে ।  বুঝলাম ক্ষেত  নষ্ট হল বলে রোবটটা বিগড়েছে ।  এখর প্রভূর মাথায়  নিড়ানির কোপ দেবে ।  আমি আর শান্ত ধরাধরি করে অচৈতন্য প্রফেসর কে  কলমি কলমি ক্ষেতের বাইরে নিয়ে এলাম ।  নাসিরউল্লাহ নিড়ানি ফেলে দিল ।  আমি  পানির পাইপের কাছে দৌড়ে গেলাম ।  পাইপটা  টেনে এনে পাইপের মাথা প্রফেসরের মাথায় ধরে রাখলাম ।  একটু পর প্রফেসর আশরাফি চোখ খুললেন ।  ফিসফিস করেবললেন ,  আমি কোথায় ? তানিয়া তাবাসসুম বলল ,  এই তো স্যার আপনি ছাদে ।  কলমিক্ষেতের ঠিক পাশে ।  পানি ,  পানি ।  আমাকে কেউ পানি দাও ।  বলে উঠে বসলেন ।  শান্ত  ছুটল । সাংবাদিক মোশতাক আন্দালিব বললেন ,    ভেরি ব্যাড শ্যামল ।  ভেরি ব্যাড ।   এই বয়েসে এত রিচ ফুড খেলে চলে ?   প্রফেসর আশরাফি  তাঁর বাল্যবন্ধুর দিকে কটমট করে চাইলেন ।  তানিয়া তাবাসসুম নায়িকাদের মতন নাকি স্বরে বলল ,  ইস্ স্যার ।   আপনার হেল্থ এত ফ্রেজাইল আর ভারনারাবল যে কী বলব  .  .  . আপনাকে রোজ হরলিক্স খেতে হবে ।  এরই মধ্যে শান্ত ঠান্ডা পানির বোতল  নিয়ে আসায় প্রোফেসরের রিএ্যাকশন দেখা গেল না ।  শান্ত  বলল ,  এই যে স্যার পানি ।    প্রফেসর আশরাফি ঢক ঢক করে পানি খেলেন ।  আমরা ধরাধরি করে তাকে স্লাইডিং দরজার কাছে নিয়ে এলাম ।  এরপর   ধীরে ধীরে ধীরে সিঁড়ি পর হয়ে  ল্যাবের  একটা কাউচের ওপর  শুইয়ে দিলাম ।  শান্ত টিভি অন করল ।  এটিএ নিউজ -  এ সসারটা সরাসরি দেখাচ্ছে  ।  মানিকমিঞা এভিনিউর ফুটপাতের ওপর সানগ্লাস পরে  মুন্নী সাহা দাঁড়িয়ে ।  তাকে ট্যুরিস্টের মতন লাগছে ।  কাঁধ পর্যন্ত ছোট করে ছাঁটা চুল ।  পরনে গোলাপি রঙের  ফ্লানেলের শার্ট ।  গলায় একটা কমলা মাফলার প্যাঁচানো ।  তিনি বলছেন ,  দর্শক ,  আমাদের এই সুন্দর শহরের আকাশে এ এ এ পুনরায় গ্রহান্তরের আগন্তক তাদের মহাকাশ  .  .  .  কী বলব  .  .  .  আনবিক রথ ?  হ্যাঁ ।  তাই  নিয়ে পুনরায় উদয় হয়েছে ।  আপনাদের নিশ্চয়ই মনে আছে এক মাস আগেও এ এ এ ধানমন্ডির অরচার্ড পয়েন্টে এরকম একটি নিউক্লিয়ার চ্যারিওটের  এ এ এ উদয় হয়েছিল ।  বাংলাদের এক প্রতিভাবান সন্তান এ এ এ প্রোফেসর আশরাফি সেটি ধ্বংস করে দিয়েছিলেন  ।  আজও  উনি যে কোনও মুহূর্তে মানিকমিঞা এভিনিউ তে আবিভূত হবেন ।  একটু পরই  ই .  রহমান গার্লস স্কুলে মেয়েরা  .  .  .  এই যে দেখছেন  .  .  .  এখানে  .  .  .  চলে আসবে ।  তারা ফুলের মালা দিয়ে বাংলাদের এই প্রতিভাবান সন্তান কে  অভ্যর্থনা জানাবে ।  বাংলাদেশের গর্ব প্রোফেসর আশরাফি অবশ্য এখনও মানিকমিঞা এভিনিউতে  এসে পৌঁছান নি ।  এই ফাঁকে আমরা বাংলাদেশের একজন  বিশিষ্ট সমাজসেবী ডাক্টার মি :  এম .  রহমান  - এর সঙ্গে ফ্লাইং সসার কথা বলব ।  মনিটরে ধূসর সাফারি সুট পরা ডাক্টার মি :  এম .  রহমান  কে দেখা গেল ।  তিনি একটি ঝকঝকে  অফিসরুমে বসে আছেন ।  পিছনে বার্নিশ করা কাঠের প্যানেল ।   তিনি কলম ঘোরাতে ঘোরাতে মিষ্টি হেসে   বললেন ,  আমি তো মনে করি মাঝে মাঝে বাংলাদেশে সসার পড়া ভালো ।  মুন্নী সাহা জিজ্ঞেস করলেন ,  কেন স্যার ?  আপনি এমন অলুক্ষুণে কথা কেন বললেন ? ডাক্টার মি :  এম রহমান বললেন ,  আরে তুমি কী বল ।  দেশে সসার না পড়লে আমরা প্রফেসর আশরাফির মতন কি একজন  কী বলব  .  .  .  প্রতিভাবান রত্নগর্ভাকে  পেতাম কি ? জ্বী স্যার ।  আপনি ঠিক বলেছেন স্যার ।  দর্শক আপনারা জানেন ডক্টর মি :  এম .  রহমান স্যারের জীবনের ব্রতই  হল আমাদের প্রিয় মাতৃভূমির  উন্নয়নের জন্য হিরণময় প্রতিভার অন্বেষন ।  এরপর ব্যাকগ্রাউন্ডে পিছনে ভেসে এল গান ।  সব মানুষের স্বপ্ন তোমার চোখের তারায়  সত্য হোক /   আমার কাছে দেশ মানে এক লোকের পাশে অন্য লোক  .  .  .  পিছনে হালকা ভেসে উঠল ডক্টর .  মি :  এম রহমান কোন গ্রামে স্কুলে মাঠের এক ছাত্রীর হাতে পুরস্কার তুলে দিচ্ছেন ।  প্রফেসর আশরাফি মন দিয়ে টিভি দেখছিলেন ।  কখন তিনি  উঠে বসেছেন ।  সাংবাদিক মোশতাক আন্দালিব বললেন ,  এত খেলে চলে রে শ্যামল ।  আজ এসেই  দেখি তোর এক হাতে একটা কাঁটা চামচ অন্য হাতে একটা বাটি ।  বাটিতে এক হালি সেদ্ধ হাঁসের ডিম  আর মরিচের গুঁড়া   ।  প্রফেসর আশরাফি বাল্যবন্ধুর দিকে  কটমট করে চাইলেন ।  নাসিরউল্লাহ এক গ্লাস লেবুর শরবত নিয়ে এল ।  তানিয়া তাবাসসুম বলল ,  গুড ।  নাসিরউল্লাহ ।  তুমি না - থাকলে স্যারের সংসারের যে কি ডিজাস্টার হত ।  প্রফেসর আশরাফি  ঢকঢক করে লেবুর শরবত শেষ করলেন ।  ঠিক তখনই  ইন্টারকম বাজল ।  আমিই ধরলাম ।  নীচে থেকে গার্ড শরিফ বলল ,  স্যার ।  মেজর ইফতেখার হায়দার আইছেন  ।  দেরি হইব নাকি জিগাইতে কইলেন ।  দাঁড়াও বলছি ।  বলে ,  প্রফেসর আশরাফি কে বললাম ,   স্যার ।   মেজর ইফতেখার হায়দার চলে এসেছেন । কী বলব ।  প্রফেসর আশরাফি আবার কাউচে উলটে পরে জ্ঞান হারালেন ।  কাঁচের গ্লাসটা হাত থেকে পড়ে ছত্রখান ।  কী করব বুঝতে পারছি না ।   সাংবাদিক মোশতাক আন্দালিব আমায় উদ্ধার করলেন ।   তিনি ইন্টারকম ধরে বললেন ,  এই !  তুমি মেজর সাব কে একটু দাও তো ।  হ্যাঁ ।  মেজর ?  আমি দৈনিক বাংলারজমিন  পত্রিকার জ্যেষ্ট সাংবাদিক মোশতাক আন্দালিব বলছি ।  হ্যাঁ ।  হ্যাঁ ।    উনি অসুস্থ ।  আপনিই বরং কষ্ট করে  উপরে চলে আসুন না ।  জাস্ট ওয়েট ।  আমি  লোক পাঠাচ্ছি । শান্ত ছুটল দরজার দিকে ।   তানিয়া তাবাসসুম উবু হয়ে ভাঙা কাঁচ পরিস্কার করছে ।  আর বলছে ,  ধ্যাত !  আজকে যে কী হচ্চে সব ।  কার মুখ দেখে যে উঠেছিলাম ।  স্যারকে জাফরানি পায়েস খাওনো মাথায় উঠল ।  বিস্তর পানি ঢাললাম প্রফেসর আশরাফির মাথায় ।  মেজর ইফতেখার হায়দার আসার আগেই অবশ্য প্রফেসর আশরাফির জ্ঞান ফিরে এল ।   জটাধরা চুল ভিজে বিটকেলে দেখাচ্ছে ।  মুখ ফ্যাকাশে ।  চোখ বিস্ফারিত ।   ইফতেখার হায়দার এসব পাত্তা না দিয়ে বললেন ,  এলিয়েনরা যে কোনও মুহূর্তে অ্যাটাক করতে পারে ।  আমি প্বললাম ,  কিন্তু উনি কি এখন যেতে পারবেন ? মেজর ইফতেখার হায়দার  বললেন ,  যেতে না পারলে  লেজার গানটা আমাকে দাও ।   আমি ফায়ার করি ।  প্রফেসর আশরাফি  দূর্বলকন্ঠে বললেন ,   ওটা ,  ওটা  .  .  .  হয়তো বলতে চেয়েছিলেন ব্যাটারি ডাউন  .  .  . চার্জ করতে সময় লাগবে  .  .  .  কিন্তু কিছুই  বলতে পারলেন না ।  সাংবাদিক মোশতাক আন্দালিব এবার বিশাল পার্ট নিলেন ।  বন্ধুর পিঠে বিশাল এক  থাবড়া মেরে বললেন ,  আরে চল রে শ্যামল চল ।  আমরা আছি না ।  তোর আবার ভয় কীসের রে ।  চলুন স্যার ।  আমরা তো আছি ।   তানিয়া তাবাসসুম  আদুরে গলায় বলল ।  কাজেই প্রফেসর আশরাফি কে  ব্লু রে গান   ( বিআরজি )  ব্যাগে ভরে  কাঁধে তুলে বীরদর্পে নীচে নামতেই হল ।  তার আগে বিষন্ন মনে বুক পকেটে ছটা স্বর্ণের মেডেল লাগানো থাইল্যান্ড থেকে অর্ডার দেওয়া  বিশেষ কোটটি  পড়ে নিলেন ।  বেইজমেন্টে সাংবাদিক  প্রাইভেট টিভি চ্যানেলের রিপোর্টার আর ক্যামেরা ক্রর থইথই ভিড় ।  তারা আটঘাঁট বেঁধেই এসেছে ।  প্রফেসর আশরাফির   ‘ নীলরশ্মি অভিযান ’   সরাসরি দেখাবে ।  এদের মধ্যে মুন্নী সাহার রঙিন উপস্থিতি নজর কাড়ে  ।   প্রফেসর আশরাফি কে এখন  কিছুটা  চাঙা মনে হল ।  মুন্নী সাহা জিজ্ঞেস করলেন ,  স্যার আপনি কি  অসুস্থ ? প্রফেসর আশরাফি  কিছু বলার আগে তানিয়া তাবাসসুম বলল ,  হ্যাঁ তিনি অসুস্থ ।  ডাক্তার  বলেছেন কথা কম বলতে ।   মুন্নী সাহা মাইক্রোফোন তুলে বলতে লাগল ,   দর্শক ।  হৃদয়ে  দেশপ্রেম এ এ এ  কতটা গভীর হলে   .  .  . প্রফেসর আশরাফি অসহায় ভঙ্গিতে জিপে উঠলেন ।  তার পিছনে সাংবাদিক মোশতাক আন্দালিব এবং  তানিয়া তাবাসসুম ।   শান্ত কী মনে করে ইয়ামাহা বাইকটা স্টার্ট নিল ।  আমি আর জিপে না উঠে নীল হেলমেট পরে ওর পিছনে  বসলাম ।    মেজর ইফতেখার হায়দার জিপটা বেইজমেন্টের বাইরে নিয়ে এলেন ।  জিপের পিছন -  পিছন  আট দশটি  মাইক্রোবাস এবং প্রাইভেট কার ।  মিরপুর রোডে ভীষণ জ্যাম ।  মিনিট পনের লাগল ফাঁকা  মানিক মিঞা আভেনিউতে পৌঁছতে ।   এ পাশে  ব্যারিক্যাড দেখলাম ।  ফার্মগেটের দিকেও  ব্যরিকেড দিয়েছে মনে হল  ।  অ্যাম্বুলেন্স আর ফায়ার সার্ভিসের গাড়ি নেই ।   ( আজ বিমান বাহিনীর একটা ফাইটার কমবেটও ওড়েনি ।   )  ব্যরিকেড  - এর ওপাশে লোকজনের ভিড়  ।  বেশির ভাগই  স্কুল কলেজের ছাত্রছাত্রী ।   ইংলিশ মিডিয়ামের  মনে হল ।  কী কারণে ব্যারিকেড ভেঙে তারা ভিতরে ঢুকতে মরিয়া ।  র‌্যাব ও পুলিশ তাদের প্রাণপন আটকে রেখেছে । জিপ থামল সংসদ ভবনের ঠিক সামনে ।  তার পিছনে শান্ত বাইক থামালো ।  সাংবাদিক আর টিভি  রিপোর্টারদের  মাইক্রোবাস আর প্রাইভেট কারও এসে গেছে ।  আমি বাইক থেকে নামলাম ।  ই .  রহমান গার্লস স্কুলের মেয়েরা  ফুলের মালা নিয়ে  দাঁড়িয়ে ছিল ।  জিপ থেকে  প্রফেসর আশরাফি নামতেই একটি ফুটফুটে মেয়ে  ফুলের  মালা পড়িয়ে অভ্যর্থনা করল  ।  চারধারে  সাংবাদিক গিজগিজ করছে ।  বারবার ক্যামেরার ফ্ল্যাশ ঝলসে উঠছিল ।  প্রফেসর আশরাফি  সসারটার দিকে অবাক হয়ে দেখছেন ।  আমি ঠিক তার পাশে দাঁড়ালাম ।  আমি মুখ তুলে দেখি ।   চাকতির কিনারে একটা নীল আলোর রশ্মি ঘুরছে ।  নীচে অনেক হলুদ আলো ।  জানালা মনে হল ।  একপাশে অজস্র  ছিদ্র ।  ওই ছিদ্রগুলি  দিয়ে লেজার ছুড়ে মনে হল । আমি   শিউরে উঠলাম ।  এখন যদি ফায়ার করে তো  .  .  .  ই .  রহমান গার্লস স্কুলের মেয়েদের দিকে তাকালাম ।  প্রফেসর আশরাফি আমাকে ফিসফিস করে বললেন ,  এইটা কোত্থ থেকে এল ফারহান ? হাউ ক্যান আই সে ?  আমি কাঁধ ঝাঁকিয়ে শ্রাগ করলাম ।  স্যামসং এস থ্রিটা বার করে মাকে ফোন করলাম ।  মোবাইল জ্যাম ।   মেজর ইফতেখার হায়দার বললেন ,  স্যার আজ তো ট্যাঙ্ক - ট্যাঙ্ক নেই ।   আজ কিসের ওপর উঠবেন ?  কথাটা শুনে মুন্নী সাহা এগিয়ে এলেন ।  বললেন ,  স্যার আপনি না হয় আমাদের এটিএন নিউজের মাইক্রোর ওপরই  উঠুন ।  প্রফেসর আশরাফি সঙ্গে সঙ্গে রাজি ।  তানিয়া তাবাসসুম বলার সময় পেল না ,  ডাক্তার কোনও ধরনের যানবাহন বা মাইক্রোর ওপর উঠতে নিষেধ করেছেন ।  আজ প্রফেসর আশরাফির শরীর ফিট না  ।  মেজর ইফতেখার হায়দার মিলিটারি কায়দায় এটিএন এর মাইক্রোর  ওপর উঠে গেলেন ।  তারপর হাত বাড়ালেন ।  নীচ থেকে আমরা প্রফেসরকে ঠেলতে লাগলাম ।   মুন্নী সাহা মাইক্রোফোন তুলে বলতে লাগল ,   দর্শক ।  দেখুন  হৃদয়ে  দেশপ্রেম কতটা গভীর হলে  এ এ এ  .  .  . আজ আর  প্রফেসর আশরাফি মাইক্রোর ওপর   দু ’  পা ফাঁক করে  দাঁড়ালেন না ।  মেজর ইফতেখার হায়দার  কাঁধ থেকে কালো রঙের লেদারের ব্যাগটা নামাতে সাহায্য করলেন ।  প্রফেসর আশরাফি  ধীরে সুস্থে   বিআরজিটা বার করে   ব্লু রে গানটা ওপরের দিকে  তাক করলেন ।   মেজর ইফতেখার তাঁকে ধরে রাখলেন ।  কোটি কোটি টিভি দর্শক নিঃশ্বাস বন্ধ করে শ্বাসরুদ্ধকর দৃশ্যটা  দেখছে ।  আশে পাশের ক্যামেরার ফ্লাশ বারবার ঝলসে উঠল ।  মুন্নী সাহা মাইক্রোর কাছে এসে অতি উৎসাহে  নিজেই ক্যামেরা ধরেছেন ।   প্রফেসর আশরাফি আজ আর  বিআরজিটা  নামিয়ে কী সব টিপে - টুপে  প্যারামিটার ঠিক করলেন না  ।  লেজার গানটা কাঁধে তুলে তাক করে আছেন ।  যে কোনও মুহূর্তে   ট্রিগার টিপবেন প্রোফেসর ।  ঘন নীল রশ্মি বেরুবে  ।   কিন্তু ,  তার আগেই  সসারটাটা এক টানে  অনেকটা শূন্যে উঠে এল ।  দু সেকেন্ড ভেসে রইল ।  তারপর একটা কেমন পাক খেয়ে  দূরে বিন্দুর মতন মিলিয়ে গেল । আমরা হতভম্ব !  দূরে জনতার চিৎকার শোনা গেল ।  অনেকে   হাততালিও দিল ।  তবে নীলরশ্মি দেখতে না - পেয়ে জনতার অনেকেই নিরাশ হল ।  তানিয়া তাবাসসুম আজ আর আনন্দে লাফাচ্ছে না ।  তাকে কেমন বিমূঢ়  দেখাচ্ছে ।   প্রফেসর আশরাফি তখনও মাইক্রোর ওপর দাঁড়িয়ে ।  বিদ্যুৎপৃষ্ট  ।  সাংবাদদিকরা অবশ্য ছবি তুলে যাচ্ছে  ।  মুন্নী  সাহা  কার সঙ্গে মোবাইলে কথা বলছেন ।  সম্ভবত ঐতিহাসিক মাইক্রো নিয়ে তার আইডিয়া ডক্টর মি :  এম .  রহমানকে বলছেন ।  মাইক্রো  থেকে মেজর ইফতেখার হায়দার মিলিটারি কায়দায় জাম্প করলেন  ।  তারপর  সিধে হয়ে দাঁড়িয়ে ওপরে হাত বাড়ালেন ।  মেজরের দিকে ব্লু রে গানটা ছুড়ে দিলেন প্রফেসর আশরাফি ।  জিনিসটা ক্যাচ ধরলেন মেজর । এরপর  হতবিহ্বল প্রফেসর আশরাফি লাফ দিলেন ।  দিয়েই   আমাকে ফিসফিস করে বললেন ,  ওটা সত্যিকারের ফারহান  ।  এখন কোথায় কার সর্বনাশ করতে গেল খোঁজ নাও ।  যা মনে হল প্যাসিফিকের দিকেই গেল ।   যাও । এখুনি  ল্যাবে গিয়ে  টিভি ছাড় ।  আমরা একটু পরেই আসছি ।  যাচ্ছি ।   বলে শান্ত কে ভিড় থেকে  টেনে হিঁচড়ে বার করলাম ।  তারপর সব  বললাম ।  ও সময় নষ্ট না করে বাইকে উঠেই  স্টার্ট নিল ।  আমি  ওর পিছনে উঠলাম ।   ‘ স্পেস গার্ডেন ’   - এর ল্যাবে পৌঁছতে দশ থেকে পনেরো মিনিট লাগল ।  টিভি অন করলাম ।  রিমোট টিপছি ।  ভারতীয় চ্যানেলগুলি গাননাচে ভরপুর ।  তার মানে সসারটা ভারতে যায়নি ।  গেলেও টের পায়নি । দুরুদুরু বুকে  রিমোট টিপে যাচ্ছি ।   সি এন এন -  এ চোখ পড়তেই  চমকে উঠলাম  ।   সর্বনাশ !  ব্রেকিং নিউজ ।   লস এঞ্জেলেস  আন্ডার অ্যাটাক ।   মধ্যরাতের লস এঞ্জেলেস শহরের আকাশে একটা সসার এর আবছা অবয়ব  ।  সসার থেকে নীল কমলা রশ্মি বেড়িয়ে আসছে ।    নীচে আতশবাজীর খেলা ।   আমি বললাম ,  অল্পের জন্য ঢাকা বেঁচে গেল রে শান্ত । হুমম ।  সেই সঙ্গে প্রফেসর আশরাফিও ।  আধ ঘন্টা পর প্রফেসর আশরাফিরা   ফিরলেন ।  প্রফেসর আশরাফি কে অত্যন্ত ক্লান্ত আর বিধস্ত দেখাচ্ছে ।  কোট খুলে সোফার ওপর ধপাস করে বসলেন ।    টিভির দিকে চোখ পড়তেই তানিয়া তাবাসসুম  চিৎকার করে উঠল ,  ও মাই গড ।  শান্ত্ব  জিজ্ঞেস করলে ,   স্যা ?   ওরা ঢাকা থেকে চলে গেল কেন ? কে জানে ।  প্রফেসর আশরাফি শ্রাগ করলেন ।   তানিয়া তাবাসসুম বলল ,  আমার মনে হয় সংসদ ভবন কে এলিয়েনরা প্রথমে প্ল্যানেট আর্থের স্পেস -  সেন্টার ভেবেছিল ।  আমার তো ওই জায়গাটা অন্যগ্রহের মতনই  লাগে ।  মুনলাইটে একবার আমি পাপার সাথে এসেছিলাম ।   প্রফেসর আশরাফির এলজি অপটিমাস রিং বাজল ।  তিনি আমাদের ইশারায় চুপ করতে বললেন ।  বুঝলাম কেউকেটা কেউ ।   প্রফেসর আশরাফি এলজির  স্পিকার অন করে দিলেন ।   বললেন ,  জি ।  আমি এখন ভালো আছি  মাননীয় প্রধানমন্ত্রী ।  ও প্রান্তের কন্ঠস্বর বলল ,  আপনাকে যে কারণে ফোন করলাম ।  ইউনাইটেড স্টেটস - এর সেক্রেটারি অভ স্টেট হিলারি ক্লিনটন কিছুক্ষণ আগে আমাকে ফোন করেছিলেন ।  তিনি আমাকে অনুরোধ করেছেন আমি যেন  ওদের এই দুঃসময়ে   আপনাকে লেজার গান নিয়ে  লস এঞ্জেলেসে যাওয়ার ব্যবস্থা করি ।   প্রফেসর আশরাফি  বললেন ,  সে তো খুবই ভালো কথা মাননীয় প্রধানমন্ত্রী  ।  বিপদগ্রস্থ রাষ্ট্রকে উদ্ধার করা মানবিক কর্তব্য  ।   তাই বলে আপনি আমার মতন এক দেশরত্নকে হারাবেন ? কেন ?  আপনি একথা বলছেন কেন ?  প্রফেসর আশরাফি  বললেন ,  আমি যে ধরনের প্রতিভাবান ।  আমি সিওর ,  কাজ শেষে এফবিআই নয়তো সিআই  - এ আমাকে গুম করে ফেলবে ।  প্রধানমন্ত্রী  সঙ্গে সঙ্গে বললেন ,  ওহ্ ।   থাক তাহলে ।  অন্য এক বিশেষ কারণেও অবশ্য আমি হিলারি ক্লিনটন কে নাই করব ভেবেছিলাম  .  .  .  .  আপনি বরং আজই কোথাও লুকিয়ে পড়ুন ।  আমি ইউনাইটেড স্টেটস - এর সেক্রেটারি অভ স্টেট  বলছি পাকিস্তানি আইএসআই আপনাকে বিমানবন্দর থেকে গুম  .  .  .  সরি  .  .  .   কিডন্যাপ করেছে  .  .  . বছর খানেক কোথাও গিয়ে লুকিয়ে থাকুন ।  ওকে ,  ওকে  ।  মাননীয় প্রধানমন্ত্রী আমি এখনি গায়েব হয়ে যাচ্ছি ।  প্রফেসর আশরাফি  খুশি হয়ে বললেন । 






গল্প :  ঝাউদীঘির আতঙ্ক



                        স্টেশনমাস্টারের কথায় রীতিমতো চমকে উঠলাম ।  ইনামগড়ের রায়চৌধুরীদের জমিদারবাড়িটি নাকি অভিশপ্ত ।  রাতের বেলা তো দূরের কথা স্থানীয় লোকজন দিনের বেলাও নাকি ওদিকে ঘেঁষে না ।   আমি খানিকটা বিমূঢ় বোধ করলাম ।  কারণ একটু পরই আমার রায়চৌধুরীদের জমিদারবাড়ি তে যাওয়ার কথা ।  আমি  স্টেশনমাস্টারের মুখের দিকে তাকালাম ।  মাঝবয়েসি  ভদ্রলোক  ।  শিক্ষিত ,  ভদ্র চেহারা ।  এমন  মানুষের তো  কাউকে মিছিমিছি ভয় দেখানোর কথা  না ।   আমি  যদিও  অভিশপ্ত ভুতুরে হানাবাড়িতে  বিশ্বাস করি না ।  তাই সদ্য পরিচিত  ভদ্রলোকের সামনে  ভদ্রতা করেই  চুপ করে রইলাম ।   স্টেশনমাস্টার  চা খেতে  দিয়েছেন ।  তাতেই  চুমুক দিলাম ।  
স্টেশনমাস্টার রফিক উদ্দীন সরকারের মাথায় মস্ত টাক ।  গায়ের রং যথেষ্ট ফরসাই বলায় যায় ।  ছোটখাটো গড়ন ।  পরনের পাজামা - পাঞ্জাবি দেখলেই বোঝা যায় স্টেশনমাস্টারটি অত্যন্ত সাদাসিদে  ।   আধঘন্টা আগে যখন আমি ইনামগড় স্টেশনে নামলাম তখন তিনি নিজে থেকেই আলাপ করতে এলেন ।  তার ঘরে ডেকে বসালেন ।  তারপর প্রাথমিক কুশল বিনিময়ের পর চা খেতে দিলেন ।   
আমি যখন ইনামগড় স্টেশনে নেমেছি বেলা তখন তিনটা ।  ঝকঝকে দিনের আলো ছড়িয়ে ছিল ।  স্টেশনটি অবশ্য নিজর্নই ছিল ।  আমি  সামান্য অস্বস্তির মধ্যেই পড়ে গিয়েছিলাম ।  আমার জন্য একজন কেয়ারটেকার অপেক্ষা করার কথা ।   স্টেশনে সেরকম কাউকে অবশ্য  দেখতে পেলাম না ।  
আমি পুরাতত্ত্বের ওপর কিছু বই লিখেছি ।  বইগুলি দেশিবিদেশি পুরাতাত্ত্বিক মহলে বেশ প্রশংসিত হয়েছে ।  দিন কয়েক আগে পুরাতত্ত্ব অধিদপ্তর থেকে আমাকে একটি চিঠি পাঠিয়েছে ।  আমি যেন সংরক্ষণ এবং পর্যটনের সম্ভাবনা বিবেচনা করে ইনামগড়ের রায়চৌধুরীদের জমিদারবাড়িটির ওপর একটি প্রাথমিক প্রতিবেদন জমা দিই ।   এ  কারণেই আমার আজ ইনামগড়ে আসা । 
স্টেশনমাস্টার বললেন ,  সাতচল্লিশে পার্টিশনের পর হেমেন্দুবিকাশ রায়চৌধুরীর বংশধরেরা ইন্ডিয়া চলে যায় ।  তারপর থেকেই ইনামগড়ের জমিদার বাড়িটি পরিত্যক্ত পড়ে আছে ।  
আচ্ছা ।  বলে আমি চায়ে চুমুক দিলাম ।  তারপর  স্টেশনমাস্টার  কে জিজ্ঞেস করলাম ,   তখন ঝাউদীঘি নিয়ে কি যেন বলবেন বললেন ? 
স্টেশনমাস্টার ম্লান হেসে বললেন ,  আমি এই ইনামগড়ে এসে যা শুনেছি তাই আপনাকে বলছি ।   এখানে এসেই শুনেছি রায়চৌধুরীদের ওই জমিদারবাড়িটি  অভিশপ্ত ।  জানি যে একুশ শতকে এই সব কথা বিশ্বাস করা কঠিন ।  আর আপনি যখন শিক্ষত মানুষ ।   
আপনি কখনও গিয়েছেন জমিদারবাড়িতে ?  আমার প্রত্নবিদের মন প্রশ্নটা করে বসল ।  
সর্বনাশ !  বলেন কী আমি যাব ঐ অলুক্ষে হানাবাড়িতে ? 
তাহলে তা সবই শোনা কথা ? 
হ্যাঁ ।  তা বলতে পারেন ।  সবই শোনা কথা ।  স্টেশনমাস্টার যেন সামান্য মিইয়ে গেলেন ।  
বললাম ,  বলুন তাহলে শুনি ,  আপনি কি শুনেছেন ।  হাতে যখন সময় আছে ।  
স্টেশনমাস্টার বললেন ,  বলছি ,  শুনুন ।  উনিশ শতকের মাঝামাঝি সময়ের কথা ।   এ অঞ্চলে খুব খরা হল ।  মাঠঘাট ,  খালবিল ,  নদীনালা সব শুকিয়ে কাঠ ।  পানির অভাবে ঘরে - ঘরে কান্নার রোল ।  তৃষ্ণার্ত প্রজারা ভাবল -  একটা জলাশয় থাকলে এত দুর্ভোগ ভোগ করতে হত না ।  কিন্তু কথাটা তারা রগচটা জমিদারের কানে তুলতে  সাহস  পেল না ।  জমিদার হেমেন্দুবিকাশ রায়চৌধুরীর  স্ত্রী চিত্রলেখা দেবী  ছিলেন ভারি দয়ালু মহিলা   ।  নিয়মিত ধ্যান - দান করতেন ।  প্রজাদের সুখদুঃখের খোঁজখবর করতেন ।  তো ,     চিত্রলেখা দেবীর কাছেই প্রজারা একটি  দীঘি খননের অনুরোধ করে ।  স্ত্রীর সানুনয় অনুরোধ নাকি  জমিদার হেমেন্দুবিকাশ রায়চৌধুরী উপেক্ষা করতে পারেন নি ।  জমিদারবাড়ির পিছনে ছিল  বিশাল একটি ঝাউবন  ।  সেই ঝাউবনে জমিদার হেমেন্দুবিকাশ রায়চৌধুরী দীঘি খননের জন্য জমি দান  করে দিলেন ।  শত শত মাটি - কাটিয়ে মজুর দিনরাত কোদাল দিয়ে মাটি কাটতে লাগল ,  তাতে একটা  গভীর খাত তৈরি হল ঠিকই  -  কিন্তু  পানি উঠল না ।  জমিদার হেমেন্দুবিকাশ রায়চৌধুরী মাটি - কাটিয়ে মজুরদের  মাটি কেটে আরও গভীরে যেতে    নির্দেশ দিলেন ।  তারপরও পানি উঠল না দেখে অসন্তুষ্ট জমিদার এক  তান্ত্রিক যোগী তলব করে জলশূন্য দীঘির পাড়ে  ‘ জলধি পূজার ’  আয়োজন করলেন  ।  তারপরও পানি উঠল না ।  হেমেন্দুবিকাশ রায়চৌধুরী মাটি - কাটিয়ে মজুরদের মাটি কেটে আরও গভীরে যেতে    নির্দেশ দিলেন ।   শত শত শ্রমিক খাদের তলায় কোদাল দিয়ে মাটি কেটে চলেছে ।  টুকরি করে মাটি ওপরে এনে ফেলছে ।    হঠাৎ এক বিকেলে পানি উঠে গভীর খাতটা  ভরে গেল ।  মুহূর্তেই সব মজুর তলিয়ে  গেল ।  
আমি দীর্ঘনিঃশ্বাস ফেললাম ।  হতভাগ্য শ্রমিকদের ভাগ্য চিরকালই মন্দ ।  এদের মধ্যে বিশ্বজুড়ে খনিশ্রমিকদের অবস্থাই সবচে করুন সম্ভবত ।  
স্টেশনমাস্টারের টেবিলের ওপর একটা মেরুন রঙের পুরাতন ফ্লাক্স ।  তিনি  ফ্লাক্স  খুলে কাপে  চা ঢাললেন ।  তারপর সিগারেট ধরালেন ।  বাতাসে তামাকের গন্ধ ছড়াল  ।  স্টেশনমাস্টারের  চেয়ারের ঠিক পিছনেই একটি জানালা ।  জানালার  কাঁটাতারের বেড়ায় রঙনের গুল্ম ।   বেড়ার ওপাশে    শালগাছের ঘন জঙ্গল  চোখে পড়ে ।  অনেক কাক ডাকছিল ।  রোদের রং ধীরে ধীরে বদলে যাচ্ছে ।   চৈত্রবেলার নির্জন অপরাহ্ন ।  স্টেশনটা  কেমন সুমসাম করছে ।  
চায়ের কাপে ছোট্ট চুমুক দিয়ে বললাম ,  তারপর কি হল ? 
একমুখ ধোঁওয়া ছেড়ে স্টেশনমাস্টার বললেন ,  ইনামগড়ের মানুষ  খরায় অসহ্য বোধ করছিল ।  দীঘি   পানি তে ভরে  উঠলে  সবাই স্বস্তির নিঃশ্বাস ফেল ।   টলটলে পানির দীঘির চারধারে  ঝাউগাছ  ।  তাতে দীঘির নাম  লোকের মুখে মুখে ছড়িয়ে গেল -  ঝাউদীঘি ।   
আর মৃত মাটি - কাটিয়ে মজুররা ?  ওদের লাশ পাওয়া যায়নি ? 
না । 
না ।  আশ্চর্য ! 
স্টেশনমাস্টার চায়ের কাপে চুমুক দিয়ে বললেন ,  লাশ হয়তো সেভাবে  খোঁজাও হয়নি  ।   সেকালে দরিদ্রশ্রেণির মানুষের মৃত্যু  নিয়ে কে অত মাথা ঘামাত বলুন ? 
হুমম ।  আমি মাথা নাড়লাম ।  মনে মনে বললাম  .  .  .  দরিদ্রশ্রেণির  অবস্থা এই একুশ শতকেও তো বিশেষ বদলায়নি ।  
প্রবীণ স্টেশনমাস্টারের মুখ কেমন গম্ভীর হয়ে উঠেছে ।  বোঝাই যাচ্ছে ভদ্রলোক এখনি পিলে চমকানো কোনও তথ্য দেবেন ।  এক মুখ ধোঁওয়া ছেড়ে স্টেশনমাস্টার বললেন ,  তারপর কী হল শুনুন ।  জমিদার হেমেন্দুবিকাশ রায়চৌধুরীর অনিদ্রা রোগ ছিল ।  মাঝরাতে শয়নকক্ষের বাইরের অলিন্দে পায়চারি করছিলেন ।  ভীষন গরম ।   চৈত্রমাসের শুরু ।  হঠাৎ তিনি ঢলে পড়ে গেলেন ।  শেষ নিঃশ্বাস ত্যাগ করলেন ।  
মারা গেলেন ?  কি হয়েছিল ?  আমি ভুঁরু কুঁচকে জিগ্যেস করলাম ।  
সবাই বলে জমিদার হেমেন্দুবিকাশ রায়চৌধুরী নাকি  ঝাউদীঘির জল থেকে কয়েক শ মানুষ ভেসে উঠতে দেখেছিলেন ।  মানুষগুলির  পরনে ছেঁড়া লুঙ্গি আর গেঞ্জি; এক হাতে কোদাল ,  অন্য হাতে  টুকরি ।  
বলেন কী ! 
হ্যাঁ ।  ইনামগড়ের লোকে বলে জমিদার  হেমেন্দুবিকাশ রায়চৌধুরী ঝাউদীঘি থেকে মৃত  মাটি - কাটিয়ে মজুরদের উঠে আসতে দেখেই মারা গেছেন ।  
কথাটা  আমার কেন যেন ঠিক বিশ্বাস হল না ।  আমি ঠান্ডা মাথায় পুরো ব্যাপারটা ভাবলাম ।   ( ১ )   জমিদার  হেমেন্দুবিকাশ রায়চৌধুরীর মৃত্যুর অন্য কোনও কারণ থাকতে পারে ।  হয়তো হার্ট অ্যাটাক করেছিল ।  সেই আমলের মানুষ আজকের দিনের মতো এত স্বাস্থসচেতন ছিল কি ?  আর ডাক্তারি বিদ্যের জোর তো তথইবচ  ( ২ )   ঝাউদীঘি থেকে  মৃত শ্রমিকদের তো জীবিত উঠে আসার প্রশ্নই আসে না ।   ( ৩ )  এ দেশের মানুষ ভীষন গল্পপ্রিয় ।  অনেকে আবার ভালো গল্প - বলিয়ে ।  স্টেশনমাস্টারটি সেরকমই গুণধর একজন মানুষ  ।  নির্জন স্টেশনের  নিঃসঙ্গ মানুষটি আমাকে দেখে গা ছমছমে  গল্প ফেদেছেন ,  সমস্ত প্রতিভা উজার করে দিয়েছেন ।  গল্প বরং উপভোগ করাই ভালো ।  তর্ক করে লাভ নেই ।   
আমি গত তিরিশ বছর পেশাগত কাজে কত পুরনো বাড়িতে কাটিয়েছি ।  কই ,  কখনও তো কোনও অশুভ প্রেতাত্মা ভয়াল রূপ ধরে  আমার সামনে  এল না  ।  বন্ধুরা আমাকে ডাকাবুকো বলে ।  পরলোকে অবিশ্বাসী বলেও আমার দুর্নামও আছে ।  
স্টেশনমাস্টার বললেন ,  পরের বছর চৈত্র মাসের গোড়ায় মারা গেলেন   জমিদার  হেমেন্দুবিকাশ রায়চৌধুরীর জ্যেষ্ট পুত্র জমিদার  দিব্যেন্দুপ্রকাশ রায়চৌধুরী ।  ওই একই ভাবে ।  গরমে ঘুম আসছিল না ।  মাঝরাতে অলিন্দে পায়চারি করছিলেন ।  হঠাৎ ঢলে পড়ে শেষ নিঃশ্বাস ত্যাগ করেন  । 
ওহ্  ।  
আপনাকে তখন একবার বলেছি সাতচল্লিশের পার্টিশনের পর হেমেন্দুবিকাশ রায়চৌধুরীর বংশধর ইন্ডিয়া চলে যায় ।  এখন নাকি রায়চৌধুরী পরিবারের অনেকেই বিলেতে থাকেন । 
আচ্ছা ।  
স্টেশনের বাইরে খটাখট খটাখট ঘোড়া ক্ষুরের আওয়াজ পেলাম ।  
স্টেশনমাস্টার  সচকিত হয়ে বললেন ,  আপনার লোক বুঝি এসে গেল । 
আমি উঠে দাঁড়ালাম ।  
স্টেশনমাস্টার বললেন ,  সাদিক সাহেব ?  অমন অশুভ জায়গায়  আপনার না গেলে চলে না ?  
মৃদু হেসে বললাম ,  উপায় নেই ।   সরকারি কাজে এসেছি ।  বলে  ভারী  সুটকেশটা তুলে নিলাম । 
স্টেশনমাস্টার বললেন ,  ঠিক আছে ।  অশুভ জায়গায় যখন যাচ্ছেন যান ।   কিন্ত বলে রাখি ,  আমি সারারাতই  স্টেশনে আছি ।  তেমন কোনও বিপদ টের পেলেই  ছুটে আসবেন  ।  
কথাটা বিশেষ পাত্তা না দিয়ে বেরিয়ে এলাম ।  
 কেয়ার টেকারের নাম ওসমান গাজী ।  বৃদ্ধই বলা যায়  ।  তবে স্বাস্থ বেশ ভালো ।  এই বয়েসেও বেশ  গাট্টাগোট্টা ।   গায়ের রং বেশ কালো ।  মাথায় নীল রঙের মখমলের টুপি ।  টুপির নীচে   পিছনের দিকে  চুল যা বেরিয়ে  আছে তার সব পাকা ।  বসন্তের  দাগ ভরতি মুখে  খোঁচা খোঁচা দাড়ি ।  ফিরোজা রঙের সদরিয়া আর চোস্ত পাজামা পরে ছিল ওসমান গাজী  ।  বৃদ্ধের  হাঁটাচলার ভঙ্গি খুবই নিরীহ  ।  কথাবার্তায়ও অত্যন্ত বিনয়ী । 
ওসমান গাজী আমার সুটকেশটা  ঘোড়াগাড়িতে তুলে দিল ।  ইনামগড়ের রাস্তায় যে আজও এই একুশ শতকের বাহনটি চলে সেটি জানতাম না ।  নিছক ছ্যাকড়া গাড়ি হলে না - হয় এক কথা ছিল ,  এ তো দেখছি রীতিমতো জমিদার আমলের আলিশান জুরীগাড়ি !  ভিতরে সবজে রঙের গদিওয়ালা বসার আসন ।  ওপর থেকে ঝুলছে ছোট ছোট ঘন্টি লাগানো ঝালর ।  ছোট আয়নাও বসানো রয়েছে দেখলাম ।  বেশ উপভোগই করলাম উনিশ শতকী বাহনটা ।  
শালজঙ্গলের মাঝখান দিয়ে পিচরাস্তা বেঁকে চলে গিয়েছে ।  শেষবেলায় উজ্জ্বল রোদ ছড়িয়ে ছিল ।  সবে চৈত্রের শুরু ।  বনে অজস্র শুকনো পাতা ।   আচমকা বাতাস এসে উড়িয়ে নিয়ে যাচ্ছিল ।    
ঘোড়াগাড়ি বাঁ দিকে মোড় নিতেই একটা ময়ূর চোখে পড়ল  ।  বেশ পুরনো আমলের আবহ ।  পথটা ধীরে ধীরে  সরু হয়ে উঠেছে ।  দু ’ পাশে এখন ঘন  লেবুবাগান ।  লেবুবাগানে আলোআধাঁরির খেলা আর কাক - পাখিদের অসহ্য কিচিরমিচির ।  
লেবুবাগানের মাঝখানে একটা  টিনসেড ।  তারই সামনে ঘোড়াগাড়ি থামল ।  ঘোড়াগাড়ি থেকে নেমে চারপাশে চোখ বুলাচ্ছি ।  একতলা টিনসেডের সামনে একচিলতে বারান্দা ।  খাওয়ার টেবিল ।  কাঠের একটা বেঞ্চি ।  ওসমান গাজী বেঞ্চির ওপর আমার সুটকেশটা রেখে অত্যন্ত বিনীত কন্ঠে বলল -  সে  এই  টিনসেডেই থাকে ।  আমার থাকার ব্যবস্থাও নাকি সে  ওখানেই করেছে  ।  
ভিতরে ঢুকে দেখলাম রান্নার জায়গা বাদেও ছোট ছোট দুটি ঘর ।  একটা ঘরের মেঝেতে   কোদাল ও টুকরি দেখলাম ।  হয়তো ওগুলি বাগানে কাজ করার সময় ওসমান গাজীর কাজে লাগে ।    
লেবুবাগানের ভিতর  ছোট্ট একটি পুরনো মন্দিরও চোখে পড়ল ।  কাছে গিয়ে  রীতিমতো তাজ্জব বনে গেলাম ।   বৌদ্ধদেবী তারার মন্দির ।  বাংলাদেশে এ ধরনের মন্দির রেয়ার ।  আমি ঝটপট আমার ক্যানন রিবেল এক্সএসটা বের  করলাম ।  তারপর বিভিন্ন অ্যাঙেলে ছবি তুলে নিলাম ।  
তখনও যেহেতু দিনের আলো ছিল ।  আমি জমিদার বাড়িটা  ঘুরে ঘুরে দেখব ভাবলাম ।  অল্প একটু ঘুরে  যা মনে হল আমার ।  জমিদার বাড়ির চৌহদ্দিটা অন্তত  ছয় একরের কম হবে না ।  মূল ভবনের   ইমারতগুলি বেশ  উঁচু উঁচু  ।    দেখেই বুঝলাম উনিশ শতকের মাঝামাঝি ঔপনিবেশিক আমলের স্থাপত্যরীতিতে  নির্মিত ।   রায়চৌধুরীরা যে জৌলুসপূর্র্ণ জীবনযাপন করত তাও বোঝা গেল ।  এখন অবশ্য ইমারতগুলি  -  দীর্ঘদিন পরিত্যক্ত অবস্থায়  থাকলে যা হয় -  ইঁদুর ,  চিকা ,  চামচিকা ,  চড় – ই পাখি আর কবুতর দখলে চলে গেছে ।  
প্রধান প্রবেশপথের বাম পাশে  মূল ভবনের  এলাকার মধ্যেই  খোলা জায়গায়  একটি কৃষ্ণমন্দির ।  তারই ডান পাশে মূল ভবনের বহির্বাটি এবং প্রবেশপথ ।  তারপর বর্গাকার একটি চত্বর ।  পূর্ব দিকে চত্বরমুখী সমতল ছাদবিশিষ্ট আরও একটি মন্দির ।  মন্দিরের সামনের  অলিন্দ এবং মন্দিরের ছাদটি রয়েছে চারটি স্তম্ভের উপর  ।  মূল বাড়িটি  তিনটি প্রধান মহলে বিন্যস্ত ।  আয়না মহল ,  রানী মহল এবং ঠাকুরবাড়ির মহল ।  রক্ষণাবেক্ষণের অভাবে  দলদালানের  ইট ক্ষয়ে গেছে । 
একতলার কক্ষের দরজা - জানালাগুলি  ভেঙে পড়েছে  ।  অনেক দরজায় আবার তালা ।  তালাগুলি  ওসমান গাজী কে দিয়ে ভাঙাতে হবে ।   একতলার একটি কক্ষে বড় বড় ছ ’  - সাতটি   সিন্দুক দেখলাম  ।  সিন্দুকগুলি  খুলে দেখতে হবে ।  ভিতরে যা আছে তার লিষ্ট করতে হবে ।   
একতলার  একটি কক্ষে কারুকাজ করা দেয়াল দেখে দাঁড়িয়ে পড়লাম ।  দেখে রঙ্গশালা মনে হল ।  ঝটপট বেশ ক ’ টা ছবি তুলে নিলাম ।  বেশ ধনী ছিল রায়চৌধুরী পরিবার  ।  বিস্তর জমিজমা বাদেও লবনের  মতো লাভজনক ব্যবসা ছিল সম্ভবত ।   
দোতলায় উঠবার  কাঠের সিঁড়িটি ভাঙা ।  দোতলার দরজা - জানালাগুলিও  ভাঙা  ।  বেশ বুঝলাম সংস্কার কাজে  প্রত্নতাত্ত্বিক অধিদপ্তরকে বেশ খরচ করতে হবে ।   দোতলার একটা কক্ষে  সুন্দর একটি দেয়াল আয়না দেখে থমকে দাঁড়ালাম ।  সেই ঘরেরই মাঝখানে সেগুন কাঠের একটি পালঙ্ক ,  একটি টেবিল ও দুটি চেয়ার রয়েছে ।  টেবিলের ওপর পুরনো আমলের  একটি হারিকেন আর  চিমনি ।  দেওয়ালে এক  মহিলার সাদাকালো ছবি টাঙানো ।  ভারি শ্রীময়ী চেহারা  ।  কার ছবি ?  হেমেন্দুবিকাশ রায়চৌধুরীর  স্ত্রী চিত্রলেখা দেবীর নয় তো ?  চারিদিকে তাকিয়ে ভাবলাম এই কক্ষটিই  কি জমিদার  হেমেন্দুবিকাশ রায়চৌধুরীর শয়নকক্ষ ?  
হ্যাঁ ,  তাইই ।  
কক্ষের ওপাশেই বিশাল  অলিন্দ ।   
অলিন্দে পা রাখতেই এক ঝাঁক পায়রা উড়াল দিল ।   বেশ প্রশস্ত অলিন্দ ।  এখানেই চৈত্রের এক মাঝরাতে  জমিদার হেমেন্দুবিকাশ রায়চৌধুরী পায়চারি করছিলেন ।  সে  সময় কী দেখে তিনি ঢলে পড়ে মারা গিয়েছিলেন ।  হঠাৎই আমার মনে পড়ল আজ তো চৈত্রমাসের দু তারিখ !  আশ্চর্য !  
অবশ্য এসব ভাবনা আমার মাথা থেকে উবে গেল ।  যখন আমি টলটলে ঝাউদীঘির দিকে তাকালাম ।   তাকিয়েই  মুগ্ধ হয়ে গেলাম ।  আমার সমস্ত  ক্লান্তি দূর হয়ে গেল ।  বিশাল দীঘি ।  আয়তকার ।    টলটলে কালো পানি ,  তাতে তিরতিরে ঢেউ ।  দীঘির কোথাও এতটুকু কচুরিপানা চোখে পড়ল না ।  দীঘির তিন দিকেই নিবিড়  ঝাউবন ।  মনে পড়ল ঝাউবনের মাঝখানে  দীঘির জন্য  জমি নির্ধারণ করা হয়েছিল ।  
পিছনে পায়ের শব্দ হল ।  
ওসমান গাজী  ।  হাতে  চায়ের কাপ ।   খুশি হলাম ।  এই জিনিসটা আমার  আবার ঘন্টায় ঘন্টায় চাই ।  চায়ের কাপটা হাতে নিয়ে চমকে উঠলাম ।  চিনে মাটির তৈরি অদ্ভূর সুন্দর কাপ ।  উনিশ শতকে বনেদী পরিবারে যে রকম কাপ  ব্যবহার করা হত ,  ঠিক সেরকম ।  পিরিচের এক কোণে হালকা লাল রঙের ছোপে  ‘ চিত্রলেখা ’  শব্দটা লেখা ।  অবাক হয়ে বললাম ,  এই কাপ  তুমি কই পেলে ওসমান গাজী ? 
একতলার সিন্দুকে ছিল হজুর ।  বৃদ্ধ কেয়ারটেকারের কন্ঠস্বর কেমন ফ্যাসফ্যাসে । 
সিন্দুকে ছিল মানে ?  সিন্ধুক তো  তালা মারা দেখলাম ।  তুমি  .  .  .  তুমি  চাবি পেলে কই ? 
কথাটা ওসমান গাজী এড়িয়ে গেল ।  বরং জিজ্ঞেস করল ,  রাতে কি খাইবেন হজুর ?  
বললাম ,  রাতে আমি তেমন কিছু খাই না ।   যা হয় একটু কিছু কররো ।   রুটি  করতে পারবে ? 
পারুম হজুর  ।  
বেশ ।  আর শোন রাতে আমি ওই ঘরেই থাকব ।  ওই ঘরে চেয়ার টেবিল আছে ।  রাতে আমাকে  লেখালেখির কাজ করতে হবে ।   বলে এতক্ষণে চায়ে চুমুক দিলাম ।  মুহূর্তেই বিস্মিত এবং  মুগ্ধ হয়ে গেলাম ।  চায়ের  স্বাদ দুর্দান্ত  ।  চায়ের পাতা অত্যন্ত দামী মনে হল ।  দুধও খাঁটি ।  আশ্চর্য !  এই ঈশ্বর পরিত্যক্ত জায়গায় ওসমান গাজী এত সব রাজকীয় উপাচার পেল  কী ভাবে ? 
আমি ওই ঘরে থাকব শুনে ওসমান গাজীর মুখের ভাব কেমন যেন বদলে গেল ।  
বললাম ,  আমি এখন গোছল করব ।  
আমি পানি আইনা দিতেছি  হজুর  । 
না ,  না ।  তোমাকে পানি আনতে হবে না ।   আমি দীঘি তে গোছল করব ।  যা গরম পড়েছে ।  বলে চায়ের কাপটা ওসমান গাজীর হাতে দিয়ে নীচে নেমে এলাম ।  
টিনসেডের বারান্দায় বেঞ্চির  ওপর সুটকেশটা পড়েছিল ।  ওটা খুলে জামাকাপড় সব বের করে নিলাম ।    দীঘিতে যাওয়ার  পথটা  লেবুবনের ভিতর দিয়ে  ।  গোধূলি বেলা ।  এমন সময় পাখপাখালি তারস্বরে চেঁচায় ।  তাই করছিল তারা ।  লেবুবনে কেমন আলোআধাঁরির খেলা ।   জ্বোনাক পোকারা জ্বলছিল আর নিভছিল ।  ঝিঁঝিরা ডাকছিল কাকপাখিদের সঙ্গে পাল্লা দিয়ে ।  
দীঘির ঘাটে এসে দাঁড়াতেই কেমন একটা শিরশিরে অনুভূতি টের পেলাম ।  অন্তত দেড়শ বছরের পুরনো ঘাট ।  এখানে সেখানে ফাটল ধরেছে ।  ফাটলে ঘাস ।  আর  সিঁড়ির ধাপে  শ্যাওলা ।  সাবধানে পানিতে নেমে ডুব দিলাম ।  শীতল পানির ছোঁওয়ায় পরম শান্তি পেলাম ।  তারপর অনেক ক্ষণ ঘাটে বসে গা ঘঁষলাম ।  মনে হল পানির তলার থেকে কারা যেন আমাকে দেখছে ।  পাত্তা দিলাম না ।  
ফিরে আসার আগে  দীঘির জলে ভুস করে একটা টুকরি ভেসে উঠল । 
সেই শিরশিরে অনুভূতি টের পেলাম । 
 ওসমান গাজী  টিনসেডের বারান্দায় টেবিলের ওপর খাবার সাজিয়েছে  ।  টেবিলের ওপর একটা হারিকেন জ্বলছিল ।  উষ্ণ কোমল গরম পানিতে আমার হাত ধুইয়ে দিল  ওসমান গাজী ।  তারপর   খেতে বসে ভারি অবাক হয়ে গেলাম ।  রুটি ছাড়াও ভাত করেছে ওসমান গাজী  ।  রুইমাছ ভাজি ,  মাছের ডিমের বড়া ,  রুই মাছের বলে মনেই হল ,  রুই মাছের দো পেঁয়াজা ,  মুড়ি ঘন্ট ,  কইমাছ ভাজা ,  কইমাছগুলি  সাইজে অনেক বড় ,  অত বড় সাইজের কইমাছ আজকাল পাওয়ার কথা না;  চিংড়ি মাছের বড়া ,  আমের আচার ,  গুড়ের পায়েস এবং দইমিষ্টি ।  আশ্চর্য !  ওসমান গাজী এত সব রাঁধল কখন ।  কথাটা যে ওসমান গাজী কে জিজ্ঞেস করব সে উপায় নেই  ।  আশেপাশে বুড়োকে  কোথাও দেখতে পেলাম না ।  আশ্চর্য !  কোথায় গেল ভুতুরে বুড়ো ?  একটু আগেই তো আমার হাত ধুইয়ে দিল । 
অগত্যা নিরবে খেয়ে উঠলাম ।  রান্নার স্বাদ একেবারে অন্য রকম ।  এক সময় উনিশ শতকের বনেদি বাঙালি বাড়ির রান্নার ওপর বিস্তর পড়াশোনা করেছি ।  রান্নার স্বাদ অনেকটা  ও রকম  বলেই কেন যেন  মনে হল ।  
কিন্তু তা কিভাবে সম্ভব ? 
 খাওয়ার পর সুটকেশটা নিয়েই দোতলায় উঠে এলাম  ।  প্রত্নতাত্ত্বিকের  সুটকেশ বলে কথা ।  ভারী ভারী সব বই আছে ওতে ।  এতসব ভুতুরে ব্যাপারের মধ্যেও আমি ভুলে যাইনি যে আমাকে   ইনামগড়ের রায়চৌধুরীদের জমিদারবাড়িটির  সংরক্ষণ এবং পর্যটনের সম্ভাবনা বিবেচনা করে  প্রত্নতাত্ত্বিক অধিদপ্তরে  একটি প্রাথমিক প্রতিবেদন  জমা দিতে হবে ।  
ডেল নোটবুকটা রাখলাম  টেবিলের ওপর  ।  বসলাম  জমিদার  হেমেন্দুবিকাশ রায়চৌধুরীর শয়নকক্ষের  অর্জুন কাঠের চেয়ারে  ।  তারপর  প্রাথমিক কিছু কথা  টাইপ করতে শুরু করলাম ।  টেবিলের ওপর হারিকেন জ্বলেছিল ।   নিজেই জ্বালিয়ে নিয়েছি ।  তেল ছিল বলে অবাক হয়নি ।   এই ভুতুরে হানাবাড়িতে পা রাখার পর থেকে কত কিছু যে ঘটছে !  তখন দীঘির জলে একটা টুকরি ভেসে উঠল কেন ?  একটা হাতও দেখলাম বলে মনে হল ।  
সেই শিরশিরে অনুভূতি টের পেলাম । 
কক্ষের বিশাল জানালা দিয়ে হু হ করে চৈত্ররাতের বাতাস ঢুকলেও আমার ভীষণ গরম লাগছিল ।   পায়জামা পরে খালি গায়েই ছিলাম ।  বেশি গরম লাগলে নীচে নেমে দীঘির জলে সাঁতার কেটে আসব বলে  ঠিক করলাম ।   
লিখলাম  .  .  .  প্রাথমিক ভাবে আমার ইনামগড়ের জমিদারবাড়ির এরিয়া  প্রায় ছয় একর বলে মনে হয়েছে ।  অবশ্য কম হতে পারে আবার বেশিও হতে পারে ।  সবচে উল্লেখযোগ্য যেটা ,  লেবুবাগানে    বৌদ্ধদেবী তারার একটি ছোট্ট মন্দির রয়েছে ।  মন্দিরটি সন্দেহ নেই  পাল আমলের নির্মিত ।  কাজেই প্রায় হাজার বছরের পুরনো হওয়ার কথা ।  এটা একটা অনন্য ডিসকভারীই বলা যায় ।  তবে কিছু প্রশ্ন জাগে  .  .  .    টাইপ করতে করতে মনে হল আকাশ থেকে  ফুটফুটে জ্যোস্না ঝরছে ।  অলিন্দে দাঁড়ালে দেখতে পাব চৈত্রপূর্ণিমার পূর্র্ণযৌবনা চাঁদ আর  ঝাউদীঘির টলটলে রূপালি জল  ।  বেশ বুঝতে পারছি যে  আজ রাতে আমার আর ঘুম আসবে না ।  না হোক ।  কত রাতই তো আমার  বই পড়ে কেটেছে ।   দূর থেকে হুইশিলের আওয়াজ ভেসে এল ।  কুউউউ ঝিকঝিক ।   মাঝরাতের ট্রেন ।     স্টেশনমাস্টার রফিক উদ্দীন সরকারের মুখটা মনে পড়ে গেল  ।  ভদ্রলোক যদি  জানতেন যে আমি এই মধ্যরাতে জমিদার হেমেন্দুবিকাশ রায়চৌধুরীর শয়ন কক্ষে বসে আছি এবং  ঝাউদীঘির টলটলে রূপালি জলে উদোম হয়ে সাঁতার কাটার প্ল্যাট আঁটছি  .  .  .  
আমি লিখছিলাম  .  .  .  সেনআমলে সেনরাজাগণ বৌদ্ধদের ওপর প্রচন্ড দমনপীড়ন চালিয়েছিলেন  ।  তাহলে লেবুবাগানের ওই বৌদ্ধমন্দিরটি কি ভাবে আজও ইনট্যাক্ট রয়েছে ?   এই বিষয়টির গ্রহনযোগ্য ব্যাখ্যা কি ?  এই পর্যন্ত লিখলাম ।  আসলে ইতিহাস এবং প্রত্নতত্ত্ব হল অনেকটা গোয়েন্দা কাহিনীর মতো  ।  অনেক প্রশ্ন উঠে আসে ।  তখন মাথায় জট পাকিয়ে যায়  ।  সিগারেট টানতে টানতে  পায়চারি না করলে আমার আবার মাথার জট খুলে না ।  
আমি দিনের বেলায় ধূমপান থেকে বিরত থাকি ।  রাতের হিসেব অবশ্য অন্যরকম ।  মালবোরোর   সাদা প্যাকেট থেকে একটা  সিগারেট বের করে ধরালাম । 
তারপর উঠে অলিন্দে চলে এলাম ।  
মার্চরাত্রির স্নিগ্নধবল জ্যোস্নায় ভীষন মুগ্ধ হয়ে গেলাম ।  ঝাউগাছের পাতা ছুঁয়ে মধুর চৈত্রবাতাস ছুটে এসে আমাকে জড়িয়ে ধরল । মুহূর্তেই  আমি পুরনো ইতিহাসের   গূঢ় জিজ্ঞাসার কথা ভুলে গেলাম  ।  
প্রকৃতির মধ্যে ডুবে যেতে লাগলাম ।  প্রকৃতি ঘুমিয়ে পড়েছে ।  কী নির্জন চরাচর !  কেবল একটি রাতচরা পাখি কর্কস কন্ঠে ডেকে গেলে সে অটুট নির্জনতা ক্ষণিকের জন্য ভেঙে পড়ল ।  তাকিয়ে দেখলাম   ঝাউদীঘির রূপালি জলে কাঁপন উঠেছে ।  মাছ নিশ্চয়ই ।  আজ যে রুইমাছ খেলাম ওই দীঘিরই  বোধহয় ।  ওসমান গাজী ধরে রেখেছিল ।  আমি যে আসছি সে তো ওসমান গাজী  জানতই  ।  
ঝাউদীঘির পানি  থেকে একটা মাথা ভেসে উঠল ।  
মানুষের মাথা ।  
আমার শরীর আতঙ্কে হিম হয়ে গেল । 
মাথাটা ধীরে ধীরে  ঘাটে এসে ঠেকল  ।  তারপর ধীরে ধীরে  উঠে এল ।   জলে ভেজা শরীরের  পরনে ছেঁড়া লুঙ্গি আর গেঞ্জি ।  এক হাতে একটা কোদাল ।  অন্য হাতে টুকরি ।  সে মুখ তুলে দোতলার অলিন্দের দিকে তাকাল ।  আমি আমূল কেঁপে উঠলাম ।  আমার হাত থেকে সিগারেট খসে পড়ল ।   ঝাউদীঘির  মৃত মাটি - কাটিয়ে মজুর ?  কিন্তু কিন্তু তা কি করে সম্ভব ?  ততক্ষণে  দীঘির পানিতে  আরও অনেক মাথা ভেসে উঠে ।  আমি কি ভুল দেখছি ?  আমার কি হলুসিনেশন হচ্ছে ? 
অবচেতন মনে কে যেন তাড়া দিল ।  
আমি দিগবিদিগ দৌড়ে নীচে চলে এলাম ।  
অন্ধকারে বেশ ক ’ বার ঠোক্কর খেলাম ।  অবশ্য যন্ত্রণা টের পেলাম  না ।   আমার শরীর ভীষন কাঁপছিল ।  
ওসমান গাজী  !  ওসমান গাজী  !  আমার মুখে কথা ফুটল না ।  
ওসমান গাজী  টিনসেড থেকে বেড়িয়ে এল ।   বলল ,  হজুর জলদি গাড়িতে উঠেন ।  বলেই এক লাফে জুরীগাড়িতে চড়ে বসল  ওসমান গাজী ।  
আমিও দরজা খুলে ভিতরে বসতে দেরি করলাম না  ।  থরথর করে কাঁপছিলাম ।  ঘামে শরীর ভিজে গেছে । 
জ্যোস্নামাখা লেবুবনের মাঝখান দিকে ঘোড়াগাড়ি ছুটছে । 
দু ’ পাশের লেবুগাছগুলি ভীষন কাঁপছিল ।  অশুভ আত্মার  তপ্ত নিঃশ্বাস টের পাচ্ছিলাম যেন ।   দেখতে দেখতে জুরীগাড়ি শালজঙ্গলে উঠে এল ।  ঘোড়া দুটি ভীষণ চিঁ হি চিঁ  হি করছে ।  ওরাও ভয় পেয়েছে ।   দু ’ পাশের শালজঙ্গলেও যেন ঝড় উঠেছে ।  ভয়ানক  শনশন আওয়াজ হচ্ছে  ।  গাছগুলি  দুমড়ে - মুচড়ে যাচ্ছিল ।   জুরীগাড়ি একবার কী সের ধাক্কায়  ভয়ানক কেঁপে উঠল ।   ওসমান গাজী প্রাণপন  চেষ্টা করে তাল সামলালো । 
তারপর কখন যেন  রেলস্টেশনের সামনে জুরীগাড়িটা  থামল ওসমান গাজী  । 
নামেন হুজুর ।  আর কোনও ভয় নাই ।   
আমি দরজা খুলেই এক লাফে নীচে এলাম ।  
তারপর  ছুটে  গেলাম স্টেশনমাস্টারের ঘরের দিকে ।   
স্টেশনমাস্টার রফিক উদ্দীন সরকার ঘরের সামনে দাঁড়িয়ে ছিলেন ।  সিগারেট ফুঁকছিলেন ।    আমাকে দেখেই বললেন ,  বুঝেছি ।  বড় বাঁচা বেঁচে গেছেন ।  যাক ।  আধঘন্টা পরেই ঝিকড়গাছার একটি  ট্রেন আছে ।  সেই ট্রেনে আপনাকে তুলে দেব ।  এখন আমার ঘরে আসুন ।  কিছু একটা পরে নিন ।  


                    




গল্প : ঢাকার আকাশে ফ্লাইং সসার  এবং প্রোফেসর আশরাফির ব্লু রে গান



                        ধানমন্ডির অরচার্ড পয়েন্টের ওপরে বিশাল একটা  ফ্লাইং সসার ।  দুপুরের  ঝলমলে রোদ ঠিকরে পড়ছে কালচে রঙের বিশাল চাকতির গায়ে ।  হলিউডি মুভিতে যেমন দেখা যায় ঠিক তেমনি চাকতির কিনারে একটা নীল আলোর রশ্মি ঘুরছে ।  তবে এবার এলিয়েনরা কী এক অজ্ঞাত কারণে নিউইয়র্ক কিংবা লস এঞ্জেলেস শহরের বদলে বেছে নিয়েছে  ঢাকা শহর ।  
দশ মিনিট হল শান্ত ওর  ইয়ামাহা বাইকটা নিয়ে জ্যামে আটছে ।  ওর পিছনে একটা নীল হেলমেট পড়ে বসে আছে ফারহান  ।  ওরা  রাশিয়ান কালচারাল সেন্টারে আর্টসেলের  কনসার্টে যাচ্ছে ।  ফারহান প্রথমে   ফ্লাইং সসারটা দেখতে পেল ।  ও বলল ,   দোস ,  আমার হেলুসিনেশন হচ্ছে রে ।  
শান্ত বলল ,  কি দেখতে পাচ্ছিস দোস ? 
অরচার্ড পয়েন্টের ছাদের দিকে তাকা দোস ।  
শান্ত লাল হেলমেট খুলে তাকিয়ে বলল ,  হুমম ,  আমারও হেলুসিনেশন হচ্ছে । 
প্যানাসনিকের শোরুম আর ফাস্ট ফুডের দোকানের সামনে জটলা ।  কমার্শিয়াল ভবনের জানালায় ভিড় ।   অরচার্ড পয়েন্টের ওপরে  উড়ন্ত সসারটা  তখনও শূন্যে স্থির ।  ফুটপাতের ওপর  লোকজন দাঁড়িয়ে পড়েছে ।  তাদের চোখেমুখে বিস্ময় আর  আতঙ্ক ।  ফারহান  বলল ,  তাহলে মাস হেলুসিনেশন দোস ।  
হুমম ।  চল ,   প্রফেসর আশরাফির কাছে যাই ।  উনি কী বলেন শুনি ।  
চল । 
শান্ত এবার একটা ভীষণ বে - আইনি কাজ করে বসল ।  ওর একশ তেইশ পয়েন্ট সেভেন সিসির সেনালি রঙের ইয়ামাহা এন্টিসারটা ফুটপাত ওপর তুলে আনল ।  তাপর ধীর গতিতে চালাতে লাগল ।   ট্রাফিক পুলিসসহ সবাই ফ্লাইং সসার দেখতে ব্যস্ত ।  কে বাধা দেবে ।  
ফারহান পকেট থেকে  স্যামসং এস থ্রিটা বের করে কল করল ।  বিজ বিজ শব্দ হচ্ছে ।  তার মানে মোবাইল জ্যাম  ।  তার মানে ফ্লাইং সসারের ব্যাপারটা হেলুসিনেশন নাও হতে পারে ।  এই প্রথম ও শীত বোধ করে ।   
 ফুটপাতের ভিড়ের ফাঁক গলে ইয়ামাহাটা মিরপুর রোডে নিয়ে এল শান্ত ।   
প্রফেসর আশরাফির ল্যাবটি মিরপুর রোডে  ‘ স্পেস গার্ডেন ’  নামে একটি বহুতলের টপ ফ্লোরে ।  প্রফেসর আশরাফি ঠিক অধ্যাপনা করেন না ।  তাঁর এম আই টি কিংবা ক্যালটেক  - এর ডিগ্রি - টিগ্রি নেই  ।  তিনি শখের বৈজ্ঞানিক ।  তিনি বেশ কিছু অভিনব ডিভাইস / গেজেট আবিস্কার করেছেন ।  এই যেমন ,  কনভার্টিবল স্পিডবোট ,  হেল্পফুল রোবট ,  বাড়ি পাহারার জন্য শাউটিং ডগ ,  মালটিপল মেরিন  সান গ্লাস ,  সোলার বাইক ।  তবে তাঁর উদ্ভাবনগুলি দেশে  তেমন সাড়া মেলেনি ।  নেইম অ্যান্ড ফেইম এর ব্যাপারে  প্রফেসর আশরাফির ভাগ্যই বিরূপ ।  এ নিয়ে তাঁর মনে দারুন ক্ষোভ আর প্রচন্ড হতাশা ।    
শান্ত  ‘ স্পেস গার্ডেন ’  -  এর  বেইজমেন্ট ঢুকে ডান দিকে লিফটের কাছে বাইকটা পার্ক করল ।  এখানকার গার্ডরা ওদের ভালো করেই চেনে ।  তাদের একজন আবার মিলিটারি কায়দায় স্যালুট দিল ।  ওরা গার্ডদের কাছে হেলমেট রেখে লিফট এর কাছে এসে দাঁড়াল  । দু ’ জনে  ফ্লাইং সসার নিয়ে আলোচনা করছে ।  
এই ফাঁকে বলে দিই কীভাবে ওদের সঙ্গে প্রফেসর আশরাফির পরিচয় হল ।  সে এক ভারি মজার  ঘটনা বটে ।  গতবছর প্রফেসর আশরাফি পদ্মা নদীতে কনভার্টিবল স্পিডবোট  ( সি এস বি )  টেস্ট করবেন ।  পত্রিকায় বিজ্ঞাপন দিয়ে দেশবাসীকে সময়মতো মাওয়া ফেরিঘাটে পৌঁছতে অনুরোধ করেছেন প্রফেসর  আশরাফি ।  শান্ত ও ফারহান কৌতূহলী ছিল ।  উচ্চ মাধ্যমিক পরীক্ষার পর  বুয়েটের ভর্তি পরীক্ষাও হয়ে গেছে ।  সময়মতো ওরা মাওয়া গিয়ে পৌঁছল ।   পদ্মার পাড়ে অনেক লোক জড়ো হলেও কারওই পোর্টেবল স্পিডবোটে করে পদ্মা পাড়ি দেওয়ার সাহস হচ্ছিল না ।  প্রফেসর আশরাফির  মুখ শুকনো দেখে শান্তদের খারাপ লাগল ।  ওরা একটা বুদ্ধি বের করে ।  শান্ত ভালো সাঁতার জানে ।  ও প্রফেসর আশরাফির কাছে গিয়ে দাঁড়াল ।   এখানেই বলে রাখি যে প্রফেসর আশরাফি  মোটেও প্রফেসর শঙ্কুর মতন দেখতে নন ,  এবং তাঁর মাথায় টাকও নেই ।  প্রফেসর আশরাফি ছ ’  ফুট লম্বা; কাঁধ অবধি লম্বা  জট পাকানো লালচে চুল ।  স্মার্ট শরীর ,   পেশল বাহু ,  পেটা স্বাস্থ ।  চৌকো মুখে চশমা - টশমাও নেই  ।  সেভ করা মসৃণ গাল ।   থুতনিতে  কাঁচাপাকা ফ্রেঞ্চ কাট দাড়ি ।   বয়স ?  এই ধরা যাক পঞ্চান্ন কি ছাপ্পান্ন ।  চিরকুমার এবং নিরামিষভোজী প্রফেসর আশরাফির  গায়ের রংটা ওই গৌড় বর্ণই । 
শান্ত বলল ,   আমার নাম তৌহিদ জামান শান্ত ।  বুয়েটে ইইই তে  ভরতি হয়েছি । 
অ ।  তা  ইইই তে কি হয় বাপু ? 
ডিপার্টমেন্ট অভ ইলেকট্রিকাল অ্যান্ড ইলেকট্রনিক ইঞ্জিনিয়ারিং ।  
অ । 
স্যার ।   আপনার সি এস বি জিনিসটা জোশ ।   আমি ওটায় উঠে পদ্মা পেরোতে চাই ।  
উঠবে ?  সত্যি ?  প্রফেসর আশরাফি  খুশি হয়ে উঠলেন । 
শান্ত লাল রঙের একটা লাইফ  জ্যাকেট পরে নিল ।  ওদিকে ফারাহান একটা স্পিডবোট ভাড়া করে উঠে পড়েছে ।  নদীতে শান্তর কোনও বিপদ হলেই ঝাঁপিয়ে পড়বে ।  ফারহান ভরতি হয়েছে এনএএমই ডিপার্টমেন্টে ।   ( ডিপার্টমেন্ট অভ নাভাল আর্কিটেকচার অ্যান্ড মেরিন ইঞ্জিনিয়ারিং )  চোখে বাংলাদেশ নেভির জন্য নিউক্লিায়ার সাবমেরিন বানানোর স্বপ্ন । 
সাদা রঙের  পোর্টেবল স্পিডবোটটা ছোট্ট ।  দেখতে অনেকটা কমোডের মতন তবে পানির ওপর ভেসে থাকছে ।  প্রফেসর আশরাফি শিখিয়ে দিলেন কীভাবে অপারেট হয় ।   শান্ত কোনও রকম বিপদ ছাড়াই পদ্মা পাড়   হতে পারল ।  সেই থেকে প্রফেসর আশরাফির সঙ্গে ওদের অন্তরঙ্গতা  ।   প্রফেসর আশরাফির কপালে নেইম অ্যান্ড ফেইম না জুটলেও তাঁর ধনসম্পদ অঢেল ।  ঢাকার ধনী বনেদী  পরিবারের সন্তান তিনি ।  প্রচুর ধনসম্পদ পেয়েছেন উত্তরাধিকারসূত্রে  ।  সেই অর্থে  ১২ তলা  ‘ স্পেস গার্ডেন ’  -   এর টপ ফ্লোর  কিনে ফেলেছেন ।  ছাদের  মালিকানাও প্রফেসর আশরাফি ।   
প্রফেসর আশরাফি ল্যাব - এ নেই ।   ওরা কাঁচের স্লাইডিং ডোর ঠেলে ছাদে পা দিতেই বাংলাদেশ বিমানবাহিনীর দু ’ টি ফাইটার এয়ারক্র্যাফট ভয়ানক আওয়াজ করে উড়ে গেল ।  ফারহান আবার আর্মস অ্যান্ড অ্যামুনেশন সম্বন্ধে ভালো খোঁজখবর রাখে ।  ঝলমলে  আকাশে চেয়ে ফারহান বলল ,  এফ সেভেন বিজিআই কমবেট এয়ারক্রাফট ।  বাংলাদেশ এয়ারফোর্স এ বছরই চিন থেকে এনেছে ।  
শান্ত মাথা নাড়ে ।  
বেশ বড় ছাদ ।  প্রফেসর আশরাফির বাগানে  শখ ।  অর্ধেক জুড়ে বাগান ।  বাগানে একজন মালি আছে ।   মালির নাম নাসিরউল্লাহ ।  এই মুহুর্তে সে কলমির ক্ষেতে উবু হয়ে আছে ।  পরনে লুঙ্গি আর গেঞ্জি ।  নাসিরউল্লাহ রান্নাবান্নাও ।  আসলে   সকল কাজের কাজী সে  ।  প্রফেসর আশরাফির  মান্দাতা আমলের শেভ্রলে স্টেশন ওয়াগনটাও সেই চালায় ।  
আসলে নাসিরউল্লাহ  প্রফেসর আশরাফির  তৈরি  রোবট ! 
প্রফেসর আশরাফি  ছাদের কিনারায় দাঁড়িয়ে আছেন ।  চোখ একটা লাল রঙের এপেক্স ১২৮ মাক টেলিস্কোপ -  এ ।    পরনে কালো রঙের ধূসর কোট ।  চকচকে কালো জুতা জোড়া অত্যন্ত পালিশ করা ।  শান্তদের না দেখেই প্রফেসর আশরাফি  বললেন ,  SAP টা  পরিস্কার দেখতে পাচ্ছি  ।  
SAP ?  ফারহান ও শান্ত একই সঙ্গে চেঁচিয়ে উঠল ।  
প্রফেসর আশরাফি বললেন ,  হ্যাঁ ,  SAP .  Suspected Alien Spacecraft . 
ওহ্  ।  এই না হলে বৈজ্ঞানিক ।  সাধারণ মানুষের মতন করে একজন বৈজ্ঞানিক ভাববেন কেন ? 
টেলিস্কোপ  - এ  তোমাদেরও দেখেছি ।  তোমরা ধানমন্ডির অরচার্ড পয়েন্টের সামনে ছিলে ।  কিন্তু UPA টার উদ্দেশ্য ঠিক বুঝছি না । 
UPA ?  ফারহান ও শান্ত একই সঙ্গে চেঁচিয়ে উঠল । 
হ্যাঁ ।  UPA .  Unexplained Aerial Phenomena . 
ওহ্  ।  এই না হলে বৈজ্ঞানিক ।  সাধারণ মানুষের মতন করে ভাববেন কেন ? 
প্রফেসর আশরাফি ঘুরে দাঁড়িয়ে বললেন ,  তোমরা এসেছ ।  ভালোই হল ।  চল ল্যাবে গিয়ে বসি ।  কুল ব্রেইনে ভাবা যাক সাইনটিস্ট হিসেবে এখন আমাদের করনীয় কী  । 
চলুন । 
প্রফেসর আশরাফির  কোটের বুক পকেটে একটি লাল টকটকে গোলাপ ।  তিনি   আজ লাল রঙের  শার্ট আর নীল রঙের  টাই পরেছেন ।  সব সময় ধোপদূরস্ত থাকতে ভালোবাসেন ।  
গোটা টপ ফ্লোর জুড়ে পার্টিশন ।  একপাশে ল্যাব ।  বেশ বড় ।  বড় একটা টেবিলের ওপর অনেক ডিভাইস ,  গেজেট ,  আর কম্পিউটার ।  ক্রিম কালারের দেয়ালে লেখা :  আই অ্যাম লিও ।  পাশে সিংহ রাশির চিহ্ন ।  তার পাশে মকর রাশির স্টিফেন হকিং  ( জন্ম :  ৮ জানুয়ারি )  -  এর একটি প্রোট্রেট ,  তার পাশে সালভাদর দালির বিমূর্ত ছবি ,  তার পাশে ক্যারিবিয় ভ্যূডু মুখোশ ও বাংলাদেশের ম্রো আদিবাসীদের বাঁশী ঝুলছে ।  আর এদিকের দেয়ালে বিশাল স্টারচার্ট ।  তার পাশে লার্জ স্ক্রিনের একটি প্লাজমা টিভি ।   তার উলটো দিকে কয়েকটি কালো রঙের আরামদায়ক পুরু সোফা ।   প্রফেসর আশরাফি তার নির্দিষ্ট  সিঙ্গেল সোফায় বসলেন ।  তারপর বললেন ,  ওই সাসপেকটেড এলিয়েন স্পেসক্রাফটের ব্যাপারে একটা সংবাদ সম্মেলন করব ভাবছি ।  এরই মধ্যে আমি সব অ্যারেঞ্জ করে ফেলেছি ।  
ঠিক তখনই মাথার ওপর দিয়ে এয়ার ফোর্সের  কমব্যাট এয়ারক্রাফট উড়ে গেল ।  ফারহান বলল ,  এসব কমবেট এয়ারক্রাফট - এ পি এল টু ইনফ্রারেড গাইডেড এয়ার টু এয়ার মিজাইল আছে ।  এয়ারফোর্সের ওরা এখন মিজাইল  চার্জ না করলে হয় ।  হাতির গায়ে কাদা ছুড়ে লাভ কি ? 
ঠিক ।  শান্তু বলল । 
প্রফেসর আশরাফি পকেট থেকে রুমাল বের করতে করতে বললেন ,   হুমম ।  মিসাইল ছুড়ে কাজ হবে না বটে ।   তবে সাসপেকটেড এলিয়েন স্পেসক্রাফট তাক করে আমার উদ্ভাবিত 
বিআরজি ছুড়লে অবশ্যই  কাজ হবে ।  
ফারহান বলল ,  কি বললেন ?  
নাসিরউল্লাহ  লেবুর শরবত নিয়ে এল ।  শরবতের গ্লাস নিয়ে প্রফেসর আশরাফি মুচকি হাসলেন ।  কাঁচাপাকা ফ্রেঞ্চকাট দাড়িতে হাত বোলালেন ।  তারপর হাসি থামিয়ে বললেন ,  বললাম যে আনএক্সপ্লেইনড এরিয়েল ফেনোমেনা তাক করে আমার উদ্ভাবিত বিআরজি ছুড়লে কাজ হবে ।  বিআরজি হল ব্লু রে গান ।  এখন বুঝলে কিছু ?  
কিছুটা হতভম্ব ফারহান জিজ্ঞেস করে ,   কাজ হবে বলছেন ?  বলে শরবতে চুমুক দিল । 
আলবৎ হবে ।  ল্যাব কাঁপিয়ে  হুঙ্কার ছাড়লেন প্রফেসর আশরাফি  ।  তারপর এক চুমুক শরবতটুকু শেষ করে  ' আহ '  শব্দ করে গ্লাসটা সামনের কাঁচের টেবিলের ওপর রেখে কোটের পকেট থেকে রুমাল বের করে মুখ মুছতে মুছতে প্রফেসর আশরাফি বললেন ,  দশ বছর ধরে ডিভাইসটা গোপনে ডেভেলাপ করেছি ।  ইন ফ্যাক্ট ,   এলিয়েনরা ওদের স্পেসশিপগুলি   বিশেষ এক ধরণের ম্যাটার  দিয়ে তৈরি করে যার বৈশিষ্ট্য  অনেকটা আমাদের পরিচিত পলিমার  - এর মতন ।  আমার তৈরি বিআরজি - র নীলরশ্মি  ওটার ইলেকট্রন ভরের পরিমান  কমিয়ে দেয় ।  ফলে আনএক্সপ্লেইনড এরিয়েল ফেনোমেনা শূন্যে  মিলিয়ে যায় ।  
বাহ্ ।  
হ্যাঁ ।   দাঁড়াও দেখাচ্ছি জিনিসটা  ।  বলে  প্রফেসর আশরাফি উঠে দাঁড়ালেন ।  তারপর ওদিকে পার্টিশনের ওপারে চলে গেলেন ।  একটু পর ফিরে এলেন নরম লেদারের তৈরি  কালো রঙের  বেশ বড় একটা ব্যাগ নিয়ে ।  অনেকটা গিটারের কাভারের মতন দেখতে ।  চেইন খুলে  প্রায় এয়ারগানের সমান প্লাস্টিকের তৈরি একটা কী বার করলেন ।  জিনিসটা একেবারে ট্রান্সপারেন্ট  ।  ভিতরে ঝকঝকে পার্টস দেখা যাচ্ছে ।   সরু সিলিনডারটি সাদা রঙের  ।  তার ওপরের সরু একটা কালো রঙের টেলিস্কোপ লাগানো ।  কাঁচ রঙের  ট্রিগারটার ভিতরে প্যাঁচানো স্প্রিংও দেখা যাচ্ছে ।  
ও এইটা ?  ফারহান বলল ।  বলে শান্তর দিকে চেয়ে আছে ।  শান্ত চেয়ে আছে ।  চশমার ওপাশে ওর মনি দুটি তিরতির করে কাঁপছে ।  
হ্যাঁ ।  এটা ।  বলে প্রফেসর আশরাফি ফারহানের দিকে কটমট করে তাকালেন ।  
ফারহান অনেকটা উত্তেজিত হয়ে উঠে বলল ,  তাহলে এখুনি ওটা ছুড়ুন  ।  চলুন ছাদে যাই ।   
আহা বোকা ছেলে ।  এটা ছোড়ার আগে  কর্তৃপক্ষের অনুমতি লাগবে না ।   শহরে এলিয়েন পড়েছে ।  ব্যাপারটা এখন প্রতিরক্ষা মন্ত্রণালয়ের এখতিয়ারে ।  তাছাড়া এই ছাদ থেকে  রে  ছুড়লে কাজ হবে না ।  ক্লোজ ডিসটেন্স থেকে থেকে নীলরশ্মি  ছুড়তে হবে । 
তাহলে এখন উপায় ?  শান্তর কন্ঠস্বরে হতাশা ফুটে উঠেছে । 
প্রফেসর আশরাফি নীলরশ্মির  মারণাস্ত্রটা আবার লেদারের ব্যাগে ভরতে ভরতে  বললেন ,   উপায় একটা আছে ।  এয়ার ভাইস মার্শাল শরীফউদ্দীন আহমেদ আমার বাল্যবন্ধু  ।  দু ’ জনে এক সঙ্গে সেন্ট জোসেফ স্কুলে পড়েছি  ।  সমস্যা হল ওকে ফোনে পাচ্ছি না ।  ওর সঙ্গে একবার কথা বললে কাজ হত ।  গত বছর ওকে একটা সোলার লন মোয়ার গিটফ করেছি ।  ফ্রি ।   আমার কথা ও না শুনে যাবে কই । 
শান্ত জিজ্ঞেস করল ,  আপনি  সংবাদ সম্মেলন করতে চাইছেন  ওই ব্লু রে গান -  এর ব্যাপারটা বলার জন্য ?  
একজেটলি ।  তাছাড়া দেশের লোক জানবে আমি তাদের সঙ্কটকালে  কত উদ্বিগ্ন ।  
ফারহান জিজ্ঞেস করে ,  কিন্তু ,   এরি মধ্যে যদি এলিয়েনরা ঢাকা শহর অ্যাটাক করে বসে ? 
প্রফেসর আশরাফির হাত নেড়ে  বললেন ,  আরে ,  না না ।  ঘন্টাখানেকও হয়নি ওটা এসেছে ।  এলিয়েনরা এখন ঢাকা শহরের ডেটা কালেক্ট করছে ।   এই শহরে প্রায়  দুই কোটি মানুষ ।  এদের সবার রক্তের গ্রুপ ,  জিন এর কাঠামো ,  হাড়ের ক্যালসিয়াম ,  সিরাম ,  এনজাইম ,  হরমোন ,  মগজের সেলের গঠনের ডেটা নিতে  অনেক হ্যাপা ।  ওদের সময় লাগবে ।  এখন চল এখন অ্যারোমা সেন্টারে  যাই । 
অ্যারোমা সেন্টারে  কেন ?  শান্ত জিজ্ঞেস করে ।  
তোমরা আসার আগে আমি  " দৈনিক বাংলাজমিন "  - এর  বিশিষ্ট সাংবাদিক মোশতাক আন্দালিব -  এর সঙ্গে  কথা বলেছি ।   সে আমার বাল্য বন্ধু ।  তোমরা আসার আগে ওর মাধ্যমে অ্যারোমা সেন্টারের হলরুমে  প্রেস কন্সফারেন্স অ্যারেঞ্জ করেছি ।   বলতে বলতে প্রফেসর আশরাফি কালো লেদারের ব্যাগটা  কাঁধে  তুলে নিলেন ।  
ওরা নীচে নেমে এল ।  নীচে নেমে ফারহান গার্ডকে বলল ,  বাইকটা  একটু দেখো ।  আমরা বাইরে যাচ্ছি ।  
আইচ্ছা স্যার ।  
নাসিরউল্লাহ ঘিয়ে রঙের   মান্দাতা আমলের একটা শেভ্রলে স্টেশন ওয়াগন নিয়ে এল ।  প্রফেসর আশরাফির বসলেন সামনে সিটে ।  শান্ত আর  ফারহান পিছনে ।  নাসিরউল্লাহর  পরনে লুঙ্গি ।   তবে সে  গেঞ্জির ওপর ঘিয়ে রঙের ফতুয়া পরে নিয়েছে ।  সে ধীরেসুস্থে   স্টেশন ওয়াগনটা  বড় রাস্তায় তুলে আনল  ।  রাস্তা প্রায় ফাঁকা ।  রাস্তায় আর্মির ট্রাক ।  
প্রফেসর আশরাফি কোটের পকেট থেকে একটা এলজি অপটিমাস  বের কাকে যেন ফোন করলেন ।  পেলেন না হয়তো ।   " ধ্যাত "  বলে বিরক্তি প্রকাশ করলেন  । 
কি হল প্রোফেসর ? 
কী আর হবে !  আমার কপাল ।  মনিরকে  ফোনে পাচ্ছি না ।  
কাকে ?  
মনির ।  মানে এয়ার ভাইস মার্শাল শরীফউদ্দীন আহমেদ ।   আমার বাল্যবন্ধু  ।  ওকে পেলে সসারটার কাছে যাওয়ার পারমিশন পেতাম ।  গত বছরের আগের বছর ওকে একটা সোলার আইরন বানিয়ে  ফ্রি দিয়েছি ।   
ফারহান বলল ,  তিনি হয়তো এখন প্রধানমন্ত্রীর সঙ্গে মিটিং করছেন ।  
প্রফেসর আশরাফি বিরক্ত হয়ে কাঁধ ঝাঁকালেন ।  
অ্যারোমা সেন্টারটি মিরপুর রোডে ওয়ালটনের শোরুমের পাশে ।   পৌঁছতে পৌঁছতে তিনটা বাজল । ভিতরের হলরুমটি বিশাল ।  তবে একেবারে ফাঁকা ।  দেয়ালে একটি ব্যানার টাঙানো ।  তাতে বোল্ড করা কালো অক্ষরে বড় বড় করে লেখা :   ঢাকা আন্ডার অ্যাটাক । তার নীচে লেখা :   অ্যান্ড  প্রফেসর আশরাফি ’ স কনসার্ন অ্যাবাউট দি অ্যাটাক  ( ৩য় লাইনে )  অলসো  ডিসপ্লেইং  হিজ লেটেস্ট এক্সক্লুসিভ বিআরজি  ডিভাইস অ্যাজ আ পাওয়ার ফুল লেজার উইপন অ্যাগেনস্ট দি আননোন গ্যালাকটিক এনিমিজ ।   শান্তর কেমন সন্দেহ হল ।  প্রোফেসর  এইসব ব্যানার ছাপলেন কখন ?  ফারহান দূর থেকে সাংবাদিক মোশতাক আন্দালিব কে দেখেই চিনতে পারল ।  পাকা  চুল ,  ক্লিন সেভ করা মুখ ।  দেখলে  বেশ ইয়াং মনে হয়  । টকশোয়ে এই লোককে প্রচুর দেখা যায় ।  ইনি  বাংলাদেশে তৃতীয় শক্তি উত্থানের বিপক্ষে মতামত রাখেন ।  সাংবাদিক মোশতাক আন্দালিব  - এর পাশে  জিন্স আর বেগুনি  রঙের কমিজ পরা একটা মেয়ে দাঁড়িয়ে ।  ছোট ছোট ছাঁটা চুল ।  চোখে ছোট চারকোণা ফ্রেমে কালো  চশমা ।  এদের একটু দূরে ২২ / ২৩ বছরের লিকলিকে চেহারার   কালো রঙের  টি - শার্ট পরা একটি ছেলে ক্যামেরা  কাঁধে দাঁড়িয়ে ।  ক্যামেরাম্যান মনে হল ।  
সাংবাদিক মোশতাক আন্দালিব কে  দেখে প্রফেসর আশরাফি  জিজ্ঞেস করলেন ,  কি রে লিটু আর সব লোকজন কই ? 
সাংবাদিক মোশতাক আন্দালিব মুখ কাঁচুমাচু করে বললেন ,  আর বলিস না দোস্ত ।  সব   অরচার্ড পয়েন্ট কাভার করতে গেছে ।   
প্রফেসর আশরাফি মুখ গণগণে লাল হয়ে উঠল ।   সাংবাদিক মোশতাক আন্দালিব  বললেন ,  এই যে চ্যানেল ফর্টি নাইন -  এর একজন জার্নালিস্ট  এসেছে ।   এই যে ,  এর নাম  তানিয়া তাবাসসুম । 
প্রফেসর আশরাফি  একবার তানিয়া তাবাসসুম এর দিকে তাকালেন ।  তারপর সাংবাদিক মোশতাক আন্দালিব - এর দিকে তাকিয়ে বললেন ,  তুই না  চ্যানেল ফর্টি নাইন -  এর একজন  উপদেষ্টা ?  
হ্যাঁ ।   আর ওই  যে ক্যামেরাক্র ।  ওর নাম শাহিনূর ।  
তানিয়া তাবাসসুম বেশ স্মার্ট  ।  বলল ,  স্যার ।  আপনার ইনভেন্ট করা লেজার গানটা  কি সত্যিই কাজ করে ?  
প্রফেসর আশরাফি চিবিয়ে চিবিয়ে বললেন ,  ওখানে গিয়ে  দাঁড়াও ।  কাজ করে কিনা এখুনি দেখাচ্ছি । 
না বাবা  ।  বলে এক লাফে  তানিয়া তাবাসসুম  ।  কিছুটা সরে গেল । মেঝের ওপর পেন্সিল হিলের খটাস শব্দ হল ।  
রাস্তা থেকে  অ্যাম্বুলেন্সের পেঁ পুঁ  পেঁ পুঁ শব্দ ভেসে এল ।   ফায়ার সার্ভিসের একটি গাড়ি  ঘন্টি বাজিয়ে চলে যায়  ।  মাথার ওপরে ঘটাং করে শব্দ হল ।  প্রফেসর আশরাফি  চিৎকার করে বললেন ,  আর্মিকে অ্যাটাকে নির্দেশ দেওয়া হয়েছে ।  আর্মি মিজাইল চার্জ করছে মনে হল ।  
ওরা দৌড়ে অ্যারোমা সেন্টার - এর বাইরে বেড়িয়ে এল ।  রাস্তা প্রায় ফাঁকা ।  গুরগুর গুরগুর শব্দে একটা মাটিরঙা ব্যাটল ট্যাঙ্ক যাচ্ছে ।  আশে পাশের বিল্ডিংয়ের ছাদে জানালায় উৎসুক জনতার ভিড় । 
প্রফেসর আশরাফি  কোটের পকেট থেকে এলজি অপটিমাসটা  বের করে কানে ঠেকিয়ে  চিৎকার করছেন ,   হ্যালো ,   হ্যালো ।   .  .  .  মনির ।  হ্যাঁ .  .  . হ্যাঁ ।  আমি শ্যামল ,  দোস্ত ।  ফ্লাইং সসারে  মিজাইল চার্জ করে কাজ হবে না ।  ওইটা  বিশেষ  ধরনের পলিমারে তৈরি ।   হ্যাঁ .  .  . হ্যাঁ ।  বাট ।   আই হ্যাভ আ প্ল্যান দোস্ত ।  আই নিড পারমিশন টু গো দেয়ার ।  ওকে ।  ধন্যবাদ ,   দোস ।  পকেটে এলজিটা রাখতে রাখতে প্রফেসর আশরাফি হাসতে হাসতে  বললেন ,   মনির  .  .  .  মানে এয়ার ভাইস মার্শাল শরীফউদ্দীন আহমেদ প্রাইমিনিস্টার - এর সঙ্গে কথা বলে এখুনি জানাবে বলল ।  
মিনিট পাঁচেকের মধ্যেই  ঘ্যাঁষ করে ফুটপাতের কাছে আর্মির একটা জিপ এসে  থামল । জিপ থেকে  একজন স্মার্ট আর্মি অফিসার নামলেন ।  সাবলীল ভঙ্গিতে ওদের কাছে এসে বললেন ,  আই অ্যাম  মেজর ইফতেখার হায়দার ।  হু ইজ প্রফেসর আশরাফি ? 
আমি ইয়াং ম্যান ।  বলে এক গাল হেসে প্রফেসর আশরাফি  এগিয়ে গেলেন ।  
মেজর ইফতেখার হায়দার বুড়ো আঙুল তুলে জিপ দেখিয়ে জিপে ওঠার ইঙ্গিত করলেন ।  
শান্ত ,  ফারহান আর সাংবাদিক মোশতাক আন্দালিব কে দেখিয়ে প্রফেসর আশরাফি  বললেন ,  ওরা আমার টিমের ।  ওরাও যাচ্ছে কিন্তু ।  
ওকে ।  মেজর ইফতেখার হায়দার কাঁধ ঝাঁকিয়ে  শ্রাগ করলেন ।  
প্রফেসর আশরাফির  পিছন পিছন সাংবাদিক মোশতাক আন্দালিব ,   শান্ত আর ফারহান জিপে উঠল ।  তানিয়া তাবাসসুম বলল ,  মেজর ,  আমিও কিন্তু  ওনার টিমের । 
ওকে । বলে মেজর ইফতেখার হায়দার  জিপ দেখিয়ে বুড়ো আঙুল তুলে জিপে ওঠার ইঙ্গিত করলেন ।     
ক্যামেরা ম্যান কে ডেকে তানিয়া তাবাসসুম  বলল ,  শাহিনূর ।   তুমি আগে ওঠ তো  ।  শাহিনূর ক্যামেরা নিয়ে চোখের পলকে জিপে উঠে পড়ল ।  তার পিছনে তানিয়া তাবাসসুম ।     শান্ত আর প্রফেসর আশরাফি সামনের সিটে বসেছিলেন ।  প্রফেসর আশরাফি  ঘাড় ফিরিয়ে তানিয়া তাবাসসুম কে জিজ্ঞেস করলেন ,  এই মেয়ে ।   ক্যামেরায়  কি লাইভ টেলিকাস্ট করা যাবে ? 
সরি ,  স্যার ।  তানিয়া তাবাসসুম মুখ কালো করে বলল । 
প্রফেসর আশরাফি  মুখ কালো হয়ে উঠল ।  পারলে  জিপ থেকে তানিয়া তাবাসসুম কে নামিয়ে দেন ।   
চেকপোস্ট পার হয়ে মিনিট পাঁচেক লাগল আরচার্ড পয়েন্ট এর সামনে পৌঁছতে ।  রাস্তার দু ’ পাশে ব্যারিক্যাড ।  অ্যাম্বুলেন্স আর ফায়ার সার্ভিসের গাড়ি ।   লোকজনের ভিড় ।  বেশির ভাগই  স্কুল কলেজের ছাত্রছাত্রী ।  ইংলিশ মিডিয়ামের  মনে হল ।  কী কারণে তারা ভিতরে ঢুকতে মরিয়া ।  র‌্যাব ও পুলিশ আটকে রেখেছে । 
আরচার্ড পয়েন্ট -  এর সামনের রাস্তায় একটি মাটি - রঙা  টাইপ সিক্সটি নাইন এম কে টু জি মেইন ব্যাটেল ট্যাঙ্ক থেমে আছে ।  তার কাছে জিপ থামালেন মেজর ইফতেখার হায়দার ।    জায়গাটায় রীতিমতো যুদ্ধাবস্থা  । ফুটপাত ঘেঁষে কয়েকটি আর্মির ট্রাক । তার ওপর হেভিমেশিন গান ।  ফুটপাতের ওপর হেভি আর্টিলারি পজিশন নিয়েছে ।  ঢাকা ব্যাংকের সামনে একটি  সারফেস টু এয়ার  মিজাইল ।  আশেপাশের অফিস বিল্ডিং - এর ছাদে কৌতূহলী জনতা ।  সাংবাদিক ।  বারবার ক্যামেরার ফ্ল্যাশ ঝলসে উঠছিল ।  
প্রফেসর আশরাফি দ্রুত জিপ থেকে   নেমে ট্যাঙ্ক দেখিয়ে বললেন ,  মেজর  ওই ট্যাঙ্কটার ওপরে উঠলে আমার জন্য সুবিধে হয়  ।  
ওকে ।  বলে ট্যাঙ্কের কাছে গিয়ে কী যেন বললেন মেজর ইফতেখার হায়দার ।  
প্রফেসর আশরাফির ফিট শরীর ।  অত্যন্ত দক্ষতার সঙ্গে তিনি  ট্যাঙ্কের ওপর উঠে গেলেন ।  দু ’  পা ফাঁক করে  দাঁড়ালেন ।  কাঁধ থেকে লেদারের ব্যাগটা নামিয়ে ধীরে সুস্থে   বি আর জিটা বার করলেন ।  তারপর সময় নিয়ে ওটা তাক করলেন শূন্যে ঝুলে থাকা ফ্লাইং সসারের দিকে ।  প্রফেসর  সময় নিচ্ছেন ।   মিস করলে চলবে না ।  কোটি কোটি টিভিদর্শক নিঃশ্বাস বন্ধ শ্বাসরুদ্ধকর দৃশ্যটা করে দেখছে ।  আশেপাশের ক্যামেরার ফ্লাশ বারবার ঝলসে উঠল । শাহিনূর ট্যাঙ্কের খুব কাছে এসে  ক্যামেরা ধরে রেখেছে ।   প্রফেসর আশরাফি  বিআরজিটা  নামিয়ে কী সব টিপে  প্যারামিটার ঠিক করে নিলেন ।  তারপর আবার লেজার গানটা কাঁধে তুলে তাক করলেন ।  ঠিক সাত সেকেন্ড পর   ট্রিগার টিপলেন প্রোফেসর ।  নল থেকে ঘন নীল রশ্মি ছুটে সসারটার গায়ে লাগতেই সসারটা শূন্যে  মিলিয়ে গেল ।  
জনতার তীব্র  চিৎকার আর উল্লাস শোনা গেল ।  আর্মিরাও  হাততালি দিল ।  তানিয়া তাবাসসুম আনন্দে লাফাচ্ছে ।  সাংবাদিকরা ছুটে আসতে লাগল ।   প্রফেসর আশরাফি তখনও ট্যাঙ্কের ওপর দাঁড়িয়ে ।  সাংবাদদিকরা ছবি তুলছে ।  সাংবাদিকদের মধ্যে এটিএন নিউজের মুন্নী  সাহা  কে দেখে  এক লাফে ট্যাঙ্ক থেকে নামলেন প্রফেসর আশরাফি  ।  যেন তাঁর সঙ্গে কথা বলার আগ্রহই বেশি ।  মুন্নী সাহা বলল ,  আমাদের প্রিয় বাংলাদেশে আপনার মতন  একজন এ এ এ একজন প্রতিভাবান  .  .  .  এ এ এ  
উত্তরে প্রফেসর আশরাফি  হে হে করে হাসলেন । এই ডামাডোলের মধ্যে মেজর ইফতেখার হায়দার প্রফেসর আশরাফি কে একটা মো্বাইল এগিয়ে দিলেন ।  তিনি মোবাইল কানে ঠেকিয়ে বললেন ,   জ্বী ,  জ্বী ।   অবশ্যই অবশ্যই  ।  তারপর শান্ত আর ফারহান চোখ টিপে   ফিসফিস করে প্রফেসর আশরাফি বললেন ,  প্রাইমিনিষ্টার  । 
সাংবাদিকদের সঙ্গে কথাটথা বলে স্পেস গার্ডেন - এ  ফিরতে ফিরতে সন্ধ্যা গল ।  সাংবাদিক মোশতাক আন্দালিব ,  তানিয়া তাবাসসুম আর শাহিনূর আসতে চেয়েছিল ।  প্রফেসর আশরাফি তাঁর ল্যাবে কাউকে এলাও করেন না ।   শুক্কুরবার হোটেল রেডিসনে বিশাল পার্টি দিবেন বলে ওদের  বিদায় করলেন ।   
প্রফেসর আশরাফি  তাঁর নির্দিষ্ট সোফায় বসলেন ।  
শান্ত বলল ,  এবার বলেন ।   আসল ঘটনা কি ?  
প্রফেসর আশরাফি  হাসলেন ।  বললেন ,  আসল ঘটনা হল ও পি ।  
ও পি  মানে ? 
ও পি মানে অপটিক্যাল ফেনোমেনন ।  ওয়ান কমন এক্সাম্পল ইজ দ্য রেইনবো ।  হোয়েন লাইট ফ্রম দ্য সান ইজ রিফলেকটেড অ্যান্ড রিফ্যাকটেড বাই ওয়াটার ড্রপলেটস ।  আ মিরাজ ইজ অ্যান এক্সাম্পল অভ অ্যান অপটিক্যাল ফোনেমেনোন ।  ওই ফ্লাইং সসার হল  আমার তৈরি করা অপটিক্যাল ফেনোমেনন ।   
শান্ত আর ফারহানে মুখ হা হয়ে গেল ।  নাসিরউল্লাহ  লেবুর শরবত দিয়েছিল ।  দু ' জনের  গলায় শরবত আটকে যায় আর কী ।  ফারহান কাশতে লাগল । 
প্রফেসর আশরাফি বললেন ,   আমি এত বড় বৈজ্ঞানিক ।  আর দেশের লোকে সেটা জানবে না ।   তাই সামান্য ট্রিক খাটালাম আর কী ।  প্রধানমন্ত্রী তখন বললেন ,  ব্যস্ততা কাটিয়ে উঠিয়ে তিনি আমাকে ডিনার এর দাওয়াত দেবেন  ।  আমার একুশে পদক সিওর । 
শান্ত বলল ,  প্রাইমিনিস্টার কি একুশে পদক  এর কথা বললেন ? 
না বলেননি ।  তবে  ডিনারে অবশ্যই বলবেন ।  দেশের জন্য যা করলাম ।  এখন না দিলে কার মাথা কাটা যাবে তোমারই বল ? 


                    




গল্প :  ঢাকায় এলিয়েন  এবং  প্রোফেসর আশরাফির স্ট্র্যাটেজি



                        এই মুহূর্তে আমার আর কোনও সন্দেহ নেই যে আমার কলিগ সংগীতা সিমিন এলিয়েন ।  ওই ভয়ঙ্কর দৃশ্যটা দেখার পর থেকে ভয়ে আমার হাত পা হিম হয়ে আছে ।  ব্যাপারটা প্রোফেসর আশরাফি কে জানাতে হবে ।   ‘ স্যার ,  আমি একটু আসছি ’  ,  বলে প্রোফেসর আশরাফিকে ফোন করলাম ।  এখনও তিনি আত্মগোপনে রয়েছেন ।  তাঁর ল্যাব এখন উত্তরায় ।  তিনটের মত বাজে ।  বসকে বলে অফিস থেকে বেরিয়ে পড়লাম ।  অফিসের বেজমেন্ট নেমে কিয়া স্পোর্টেজটা গুলশান দুইয়ের রাস্তায় উঠিয়ে নিয়ে এলাম ।  আমি  চ্যানেল ফর্টি নাইন - এর চাকরিটা ছেড়ে দিয়েছি ।  সাংবাদিক মোশতাক আন্দালিবও চ্যানেল ফর্টি নাইন - এর উপদেষ্টার পদ থেকে ইস্তফা দিয়েছেন ।  তিনি এখন  ‘ দৈনিক বাংলাজমিন ’  এর ওয়েভ ভার্সান দাঁড় করাতে ব্যস্ত ।  গুলশানে অফিস নিয়েছেন ।  আমি চাকরি করি    দেশলিঙ্ক টেলিকম -  এর মার্কেটিং অ্যান্ড কমিউনিকেশনস ডিপার্টমেন্টে ।  আজ লাঞ্চের পর অফিসে একটা  গা শিউরানো দৃশ্য দেখে আতঙ্কে আমার শরীর অবশ হয়ে আছেন  ।  আমার কলিগ সংগীতা সিমিন যে এলিয়েন সে ব্যাপারে আমি সিওর ।  
প্রোফেসর আশরাফি  উত্তরায় নতুন  ল্যাবটির নাম দিয়েছেন :  এন . ইউ ।  অর্থাৎ ,   ‘ নর্দান ল্যাব ’  ।  ল্যাবটা  একটা ছ ’ তলা বাড়ির বেজমেন্টে ।  বাড়ির নাম :   ‘ মরিয়ম ম্যানসন ’  ।  একতলা দোতলায়  বায়িং হাউজ আর   আর তিনচার তলায় এনজিও ।  পাঁচ তলায় কারা থাকে জানি না ।  স্যার  ছ ’ তলায়  থাকেন  ।  বেজমেন্টে আলাদা লিফটে যাওয়ার আগে লিফটের ঢোকার আগে পাশে একটি কালো রঙের ছোট প্যাডে ফিঙ্গারপ্রিন্ট দিতে হয় ।  
উত্তরার নর্দান ল্যাবটি বেশ বড় ।  এক পাশে দেয়ালজুড়ে লার্জ স্ক্রিনের মনিটার আর তার নীচে প্যানেল ।  অন্যপাশে সোফা সেট ।  নাসিরউল্লাহ অবশ্য  ‘ নর্দান ল্যাব ’  এ থাকে না  ।  সে এখনও  ‘ স্পেস গার্ডেন ’  - এর ল্যাবেই আছে ।  সে আর শাহীনূর ।   শাহীনূর খেয়েই চলেছে ।  ল্যাব দেখাশোনা করছে আরএফটি  ।  মানে লাউয়াছড়ার সেই  বারোফুটি উল্লুকটা ।  তবে সেটির সাইজ স্যার কীভাবে যেন অন্তত চার ফুট কমিয়ে এনেছেন ।  রোবটউল্লুকটার  স্বভাব কিছু বদলেও দিয়েছেন ।  দেখলাম প্রোফেসর আশরাফির মেজাজ ভালো ।  লাল টকটকে একটা  গেঞ্জি পরে সোফায় বসে আছেন ।  গেঞ্জি  তে সাদা অক্ষরে লেখা :   ‘ আই অ্যাম লিও ’  ।  ফারহান আর শান্তও এসেছে ।  স্যার ,  লাউয়াছড়ার প্রাকৃতিক পরিবেশ অক্ষুন্ন রাখার জন্য তাঁর পরবর্তী স্টেপগুলি বলছেন ।  ফারহান এবং শান্ত বসে শুনছে । 
স্যার আমাকে দেখেই বললেন ,  বসো ,  তানিয়া ।  বলো ,  শুনি ,   তোমার কী তোমার সমস্যা ?  
সোফায় বসলাম ।  তারপর বললাম ,  স্যার ,  মানে  .  .  .  আমার অফিসের এক কলিগ ।   ও ফিনল্যান্ডের সিটিজেন হলেও ওরিজিন  ইন্ডিয়ান  ।  নাম সংগীতা সিমিন ।  ও  .  .  . ও  স্যার এলিয়েন । 
হোয়াট !  স্যার ঝুঁকে পড়লেন ।  
ফারহান এবং শান্তর চোখেমুখে স্পস্ট বিস্ময়ের ছাপ ।  ফারহান জিজ্ঞেস করল ,   কিভাবে বুঝলেন আপনার কলিগ এলিয়েন ?  
আজ অফিসে লাঞ্চের পর ফ্রেশরুম থেকে ফিরছি ।  সংগীতা সিমিন ওর ডেস্কে বসেছিল ।   ও আমাকে দেখতে পায়নি ।  দেখলাম  ফ্লাক্স থেকে গরম কফি  কাপে ঢালার সময় ওপর হাতের ওপর পড়ল ।    মেয়েটা ফরসাই ।  ওর হাতের  ফরসা চামড়া কালো হয়ে  কুঁচকে গেল দেখলাম  ।  অল্প ধোঁওয়া আর  বুদবুদ উঠল ।  চামড়ার ওপর  সালফিউরিক অ্যাসিড ঢাললে যেমন হয় - ঠিক সেরকম  ।  কুঁচকে  যাওয়া চামড়া  নীচে দেখি লাল - নীল ইলেকট্রিক তার ।  
কি ?  তার ?  ফারহান প্রায় চেঁচিয়ে উঠল ।   
হ্যাঁ ।  তার ।  রক্তের বদলে নীল লাইট দেখলাম ছুটতে  ।  একটু পর  চামড়া আবার জোড়া লেগে গেল ।  
বলেন কী !  শান্ত বলল ।  আমি মনে মনে বিরক্ত হলাম ।  আমি তো সত্যি কথাই বলছি ।  যা দেখেছি তাইই বলছি ।  আমি কেন বানিয়ে বলতে যাব ?  আমি জানি শান্ত আর ফারহান আমাকে নিয়ে ফান করে ।  
প্রোফেসর আশরাফি গভীর চিন্তায় ডুবে গেলেন ।   একটু পর গম্ভীর কন্ঠে জিজ্ঞেস করলেন ,  তোমার কলিগ কোথায় থাকে ? 
গুলশান স্যার ।  
এক্সজেটলি গুলশান - এর কোথায় ? 
বলতে পারছি না ।  আমাদের অত ঘনিষ্টতা নেই ।   আর ইন্ডিয়ানরা আমাদের সঙ্গে মিশতে চায় না ।  
ও ।  তা কোম্পানিটার কী নাম ? 
দেশলিঙ্ক টেলিকম স্যার ।  টেলিকমটা  ফিনল্যান্ডের বিখ্যাত টেলিডেটা গ্রুপের ।  
হুমম ।  তা ফাইনানসিয়াল কন্ডিশন কেমন ? 
প্রফিট তো প্রথম থেকেই ভালো হচ্ছে ।  কী কারণে কোম্পানী ইদানীং ব্যাপক হারে  কর্মি ছাঁটাই করছে ।  
হুমম ।  বলে চুপ করে গেলেন স্যার ।  বুঝলাম  স্যারের মগজের সুপার কম্পিউটারে ডেটা বিশ্লেষন চলছে । আমার বিশ্বাস স্যার একটা গ্রহনযোগ্য ব্যাখ্যা দিতে পারবেন ।    স্যার জিজ্ঞেস করলেন ,  দেশলিঙ্কের চিফ এক্সিকিউটিভ অফিসারের নাম কি ? 
লিনা গোল্ডবার্ড স্যার ।  
মহিলা ?  ওদের দেশে কিন্তু ছেলেদের নামও লিনা হয় । 
জ্বী ।  মহিলা । 
কোথায় থাকেন ?  
গুলশান ।  
আহা ,  এক্সজ্যাটলি বল - গুলশান কত নম্বর রোডে  ? 
ওহ ।  রোড ওয়ান টোয়েনটি এইট ।  বাড়ির নাম ভিলা সাটেইলি ।   পিছনেই গুলশান লেক ।   ফোর্থ আর ফিফথ ফ্লোর মিলিয়ে থাকেন শুনেছি । 
তার মানে যাওনি   কখনও ? 
না ,   স্যার ।  আমাদের সিইও অফিসের সাধারণ কর্মচারিদের তার বাড়িতে এালাউ করেন না ।  এসব আমি এর - ওর কাছে অফিসে শুনেছি ।   
স্যার এবার শান্তকে জিজ্ঞেস করলেন ,  শান্ত ,   তুমি কি ভিলা সাটেইলি চিনতে পারবে ? 
হ্যাঁ ,  স্যার ,  গুলশানের ১২৮ নম্বর সড়কের ভিলা সাটেইলি  চিনি স্যার ।   ওই বাড়ির ঠিক অপজিটে   ‘ চিকেন কটেজ ’  নামে একটা ফাস্টফুড  শপে মাঝেমধ্যে আমি আর ফারহান এক সময় আড্ডা দিতাম ।  ভিলা সাটেইলি  নীচ তলায়   ‘ ভিয়েরাস ’  নামে একটা বার আছে ।  আমার গুলশানের বন্ধুরা বলে যে কাউকে নাকি  ‘ ভিয়েরাস ’  বারে  একসেস দেয় না ।  
একসেস দেয় না ?  ভুঁরু কুঁচকে উঠতে দেখলাম ।  
না ।  স্যার ।  
স্যার বললেন ,  আচ্ছা ঠিক আছে ।  তুমি আর ফারহান এখন বাইক নিয়ে  গুলশান যাও ।  ভিলা সাটেইলির ছবি তুলবে ।  তবে সাধধানে ।  বলে এলজি অপটিমাসটা টেবিলের ওপর থেকে তুলে   কাকে যেন ম্যাসেজ পাঠাতে লাগলেন ।  শান্ত আর ফারহান চলে গেল ।  ম্যাসেজ পাঠাতে পাঠাতেই  স্যার আমাকে জিজ্ঞেস করলেন ,  কবে এসেছেন তোমাদের সিইও লিনা গোল্ডবার্ড ?  
বছর খানেক হবে ।   
আচ্ছা ।  ঠিক আছে ।  এখন  যাও ।  কিচেন থেকে লেবু চা করে নিয়ে এস ।  আপাতত আরএফটির কলকবজা খুলে রেখেছি ।   
মিনিট পাঁচেক পর কিচেন থেকে চা নিয়ে এসে দেখি  স্যারের কোলের ওপর একটা ১৩ ইঞ্চি অ্যাপল ম্যাকবুক এয়ার ।  ডিসপ্লের ওপর  ঝুঁকে আছেন ।  কিবোর্ডের ওপর আঙুলগুলো  উড়ছে ।  হঠাৎ তিন্নির গান বেজে উঠল ।   ‘ স্বপ্ন গুলি সত্যি হয়ে যেন যেন মনেতে উঁকি দেয় ’  ।  বুঝলাম স্যারের এলজি অপটিমাস -  এর রিংটোন ।   এলজিটা কানে ঠেকিয়ে স্যার বললেন ,  হ্যাঁ ।  বলুন ব্রিগেডিয়ার ।  আচ্ছা ,  আচ্ছা ।  আমি একটু পরেই আসছি ।  বলে কোন ব্রিগেডিয়ারের সঙ্গে আরও কিছুক্ষণ কথা বললেন ।   ‘ টেলিডেটা গ্রুপ ’  শব্দটা আমার কানে বাজাল ।  কথা বলে স্যার মোবাইল অফ করে রেখে দিলেন টেবিলের ওপর  ।  স্যারের মুখ গম্ভীর দেখলাম ।  
আমি চায়ের ট্রে রাখলাম টেবিলের ওপর ।  স্যার কাপ না তুলে বললেন ,  গুলশানের ভিলা সাটেইলির 
ওনার একজন ফিনল্যান্ডের ব্যবসায়ী ।   নাম জেরমান কাজাভা ।  ওই জমিটা আগে এ .  জেড করিম   গ্রুপ অভ ইন্ড্রাষ্টির দখলে ছিল ।  জেরমান কাজাভা  জমি ২ মিলিয়ন ডলারে কিনে নেয় ।  কন্সট্রাকশনের কাজ করেছে আমেরিকান জনসন অ্যান্ড শেলডন ।  জেরমান কাজাভার ব্যাকগ্রাউন্ড বেশ মিষ্টিরিয়াস ।  একে তো সে স্মাগলার ,  তারপর  ওপর স্লোভেনিয়ার স্যাটানিক কাল্টের পুরোহিত ।  আল্পস পর্বতে তার আস্তানা । 
তার মানে ব্ল্যাক আর্ট ? 
হ্যাঁ ।  নাইনটিন এইট্টি নাইনে  সোভিয়েত ইউনিয়নের  ইউক্রেন  থেকে  ইউরিনিয়াম  পাচার করার সময় ধরা পড়েছিল জেরমান  ।  সোভিয়েত গোয়েন্দা সংস্থা কেজেবি তাকে দূর্গম সাইবেরিয়ার অসট্রোগ - এর এক নির্জন   কারাগারে রেখেছিল ।  কারা যেন সে কারাগার অ্যাটাক করে জেরমান কাজাভা  কে ছাড়িয়ে নেয় ।  সেখানে  পরে  উচ্চমাত্রায় অ্যাটমিক রেডিয়েশন পাওয়া গেছে ।  
অ্যাটমিক রেডিয়েশন !  বলেন কি স্যার ?  । 
স্যারের মুখে চিন্তার ছাপ পড়েছে ।   গম্ভীর স্বরে বললেন ,  হ্যাঁ ।  চব্বিশ  জন কয়েদি আর  কর্মকর্তা পুড়ে ছাই হয়ে গিয়েছিল ।  এসব কেজিবির নথিতে রয়েছে । 
আশ্চর্য !  
স্যার কিবোর্ডের ওপর আঙুল চালাতে চালতে বললেন ,  তখন বললে দেশলিঙ্ক কোম্পানী ইদানীং ব্যাপক হারে  কর্মি ছাঁটাই করছে ।  তোমার কলিগ সংগীতা সিমিন কি নতুন রিক্রুট ছিল ? 
হ্যাঁ । 
স্যাব বললেন ,  ভাবছি ,  নতুন রিক্রুটের সবারই বায়োনিক শরীর কিনা । তাহলে এর এক ব্যাখ্যা হয় । 
এই  মুহূর্তে আমাকে সম্ভবত বিমূঢ় দেখালো মনে হয় ।  
স্যার বললেন ,  ভেবে দেখ তানিয়া ।  ফিনল্যান্ডের বিখ্যাত টেলিডেটা গ্রুপের টেলিলিঙ্কের  চিফ এক্সিকিউটিভ অফিসার লিনা গোল্ডবার্ড ।  যে মহিলা থাকেন  গুলশানের ভিলা সাটেইলি তে ।  যে বিল্ডিংয়ের মালিক ফিনল্যান্ডের সিটিজেন  জেরমান কাজাভা ।  যে লোকটা নটরিয়াস এবং ব্ল্যাক ম্যাজিকের চর্চা করে  ।  প্লাস রেডিয়েশন -  এর এলিয়েনের একটা রিলেশন থাকলেও থাকতে পারে ।  সব মিলিয়ে কি দাঁড়ায় ? 
কি দাঁড়ায় স্যার ?  আমার কন্ঠস্বর কাঁপছে ।   
আহা ,   মাথা খাটাও ।  আমি আরও একটা ক্লু দিচ্ছি ।    ‘ সাটেইলি ’  ফিনিশ ভাষার শব্দ ।  এর মানে -  রেডিয়েশন ।  আর  ‘ ভিয়েরাস ’  বাক্যটিও ফিনিশ ।  এই শব্দের অর্থ :   ‘ আউটসাইডার ’  ।  এর মানে এক্সট্রাটেরিসটিয়াল হতে পারে ।  এবার বল ,  সব মিলিয়ে কি দাঁড়ায় ? 
ওহ্ মাই গড ।  আমার মাথা ঘুরছে ।   বললাম ,  গুলশানের ভিলা সাটেইলি স্যার এলিয়েনদের আখড়া ।  
গুড ।  তাতা ।  গুড । 
আমি কী বলতে যাব -  সাংবাদিক মোশতাক আন্দালিব ঝড়ের বেগে ঢুকলেন ।  হাতে একটা প্যাকেট ।  অষুধ মনে হল ।  ওনার পিছনে ফারহান ।  ওর চেহারা দেখলাম বিধ্বস্ত ।  ফরসা মুখে আতঙ্কের ছাপ ।  ডান হাতের কনুইয়ে ব্যান্ডেজ ।  
স্যার ঝুঁকে টেবিলের ওপর ল্যাপটপটা রেখে  উঠে ফারহানের হাত ধরে সোফায় বসালেন ।  কি ব্যাপার ফারহান ?   কি হয়েছে  তোমার ?  শান্ত কই ? 
সাংবাদিক মোশতাক আন্দালিব ধপাস করে সোফায় বসে বললেন ,  আর বলিস না ?  অফিস থেকে ফিরছি ।  দেখি ফারহান গুলশান ২ - এ  ‘ লেক ক্যাসল ’  -  এর সামনে দাঁড়িয়ে থরথর করে কাঁপছে ।  হাতে রক্ত ঝরছে ।  লোক জড়ো হয়েছিল ।  আমি ওকে দ্রুত আমার গাড়িতে তুলে ডাক্তার তোফায়েলের কাছে নিয়ে গেলাম ।   প্রাথমিক ট্রিটমেন্ট দিয়েছি ।  তারপর এখানে চলে এলাম ।  
কি হয়েছে ফারহান ?  এবার আমি জিজ্ঞেস করলাম ।  
ফারহান বলল ,  আমি আর শান্ত  ‘ চিকেন কটেজ ’   - এ  পিজা আর কোকের  অর্ডার দিয়ে বসলাম এন্ট্রান্সের কাছে  ।  কাঁচের ওপাশে ভিলা সাটেইলি আর নীচ তলায়   ‘ ভিয়েরাস ’  বারটা দেখা যাচ্ছিল ।  আমাদের  দেখে  দু ’  একজন বন্ধু এসে  আলাপ জমাল ।    আমি বাইরে গিয়ে শান্তর বাইকের কাছে দাঁড়িয়ে মোবাইলে কথা বলার অভিনয় করে ভিলা সাটেইলির  ছবি তুলে ফিরে এসেছি ।  তখনই দেখলাম । 
কি ?  আমি বললাম ।  
ভিলা সাটেইলির দেয়াল ফুঁড়ে  কালো একটা কিছু বেরিয়ে  এল ।  কালো রেক্সিনের জ্যাকেট আর প্যান্ট মনে হল ।  মাথায় কালো হেলমেট ,  জুতাও কালো ,  হাতে কালো গ্লাভস ।  চোখের পলকে ওটা  একটা মোটর সাইকেলে পরিনত হল ।  পুরা ব্ল্যাক । 
হোয়াট ! 
হ্যাঁ ।  তারপর ওটা উড়ে এসে ফাস্টফুডের কাঁচের ওপর জাম্প করবে বুঝতে পেরেই আমি আর শান্ত দ্রুত বাইরে বেরিয়ে এলাম ।  তারপর কী ভাবে যে শান্ত বাইকে উঠে স্টার্ট নিল আর আমি চড়ে বসলাম - বলতে পারব না ।  ওটা আর কাঁচের ওপর জাম্প  দিল না ।  বরং চোখের পলকে ঘুরে আমাদের ফলো করতে লাগল ।  তারপর গুলশান সার্কেল  দু - এ বাঁক নেওয়ার মুখে  হঠাৎ লেজের ঝাপটা মারল আমাকে  .  .  .  লেজটা কুমিরের মন হল ।  
কি !  কুমিরের লেজ !  কথাটা আমার মুখ থেকে বেরুলো ।  
হ্যাঁ ।  আঁশওলা কুমিরের লেজ ।  আঠালো ,  সবুজ রঙের  .  .  . ভারি বিশ্রি গন্ধ ।  বলে ফারহান চুপ করে যায় ।  বুঝলাম  ট্রমা কাটেনি ।  
থাক ।   এখন তুমি শুয়ে রেস্ট নাও ।  বলে  স্যার ওকে  সোফার ওপর শুইয়ে দিলেন ।   তারপর আমাকে বললেন ,  তানিয়া কিচেন থেকে ঠান্ডা পানির বোতল আন তো । 
আমি কিচেনে ঠান্ডা পানির  বোতল আনতে ছুটলাম ।  ঢাকা শহরে সবুজ  কুমির আসবে কোত্থেকে ?  ফারহানের হেলুসিনেশন হয়নি তো ?  বলল ভিলা সাটেইলির দেয়াল ফুঁড়ে ওটা বেরিয়েছে ।  আমার হাত পা কাঁপছিল ।  লিনা গোল্ডবার্ড ,  সংগীতা সিমিন -  এরা এলিয়েন ?  গতমাসে আমার দু ’ জন কলিগ নতুন জয়েন করেছে ।  রঞ্জিত কুলকার্নি এবং মনিষা শেখর ।  এরাও কি এলিয়েন ?  শান্তর জন্য টেনশন হচ্ছিল ।  কিন্তও শান্ত বুদ্ধিমান ।  ওকে কাবু করা কঠিন ।  
পানির বোতল নিয়ে কিচেন থেকে ফিরে এলে দেখি শান্ত  ।  খালি গায়ে চেয়ারে বসে আছে ।  পরনের টি - র্শাটটা পড়ে আছে মেঝের ওপর ।  থ্রিকোয়ার্টাস ভিজে জবজবে  ।  তখনও  হঁাঁপাচ্ছিল ।  এ কী !  বলে দৌড়ে তোয়ালে এনে দিলাম ।  মাথা মুছে নিল ।  ফারহান উঠে বসেছে ।  ওকে সুস্থই মনে হল ।  স্যার বললেন কী ভাবে ভিজলে শান্ত  ? 
শান্ত বলল ,  এলিয়েন তাড়া করেছিল স্যার ।  ফারহান তো ইন্ট্রোটা বলেছে না ?  
স্যার বললেন ,  হ্যাঁ ।  তারপর কী হল বল ।  
শান্ত বলল ,  ফারহান পরে যাওয়ার পরও আমি বাইক  থামাইনি ।  অনেক গলি - রাস্তা  ঘুরে মিরপুর রোডে ঢুকলাম ।  তারপর ডাইনে টার্ন দিনে ধানমন্ডি দশ নম্বর সড়কে উঠে এলাম ।   তখনও ওটা ফলো করছিল ।  কী করব বুঝতে পারছিলাম না ।  কী মনে করে ধানমন্ডি লেকে বাইকসহ ড্রাইভ দিই ।  তারপর ডুব সাঁতার কেটে রবীন্দ্রসরোবরের দিকটায়  উঠলাম  ।  একটা গাছের আড়ালে দাঁড়িয়ে দেখলাম ,  ওটা লেকের  ধারে এসে থমকে গেল ।  মনে হল ওটা পানি ভয় পায় ।  
প্রোফেসর আশরাফি  বললেন ,  পানি ভয় পায় ?  গুড পয়েন্ট ।  আমি ওপর থেকে আসছি ।  এসো তানিয়া ।  বলে লিফটের দিকে যেতে থাকলেন ।   লিফটে ভাবছিলাম  শান্তও অদ্ভূত জীবটার তাড়া খেল ।  আবার মনে হল সংগীতা সিমিন -  এর ইলেকট্রনিক হাত দেখলাম ।  একটা কিছু ঘটতে যাচ্ছে ।  আজ রাতেই সম্ভবত ।  
লিফট থামল পাঁচ তলায়  ।   অবাক হলাম ।  স্যার তো  থাকেন  ছ ’ তলায়  ।  একটা  স্বল্প আলোর শীততাপ নিয়ন্ত্রিত   দীর্ঘ করিডোর ।  করিডেরোর শেষ মাথায় অস্বচ্ছ কাঁচের স্লাইডিং ডোর ।  তার ওপাশে বিশাল একটি হলরুম ।  দেয়ালে ওয়ার্ল্ড ম্যাপ ।  বিশাল একটা মনিটরে মিয়ানমারের জঙ্গল বলে মনে হল  ।  নীচের সার সার  প্যানেল  ।  সার্ভার ।    দেখলাম কয়েকজন স্মার্ট ছেলেমেয়ে ডেস্কে বসে কাজ করছে ।  সামনে এল সি ডি মনিটর ।  কারও কারও কানে হেডফোন ।   কলসেন্টার নাকি ?  স্যারকে ফিসফিস করে জিজ্ঞেস করলাম ,  স্যার ,  এরা কারা ? 
বাংলাদেশ আর্মি ইন্টেলিজেন্স ।  
ওহ ! 
একটা দরজার ওপর লেখা : ব্রিগেডিয়ার  এস্তেমদাদ ওয়াজেদ ।  স্যার ,  দ্রুত পরপর দুবার নক করে করে ঢুকলেন ।  রিভলভিং চেয়ারে  যিনি  বসে রয়েছেন তাঁর বয়েস ষাটের মতন ।  মাথায়  ছোট ছোট করে ছাঁটা রুপালি রঙের চুল । চৌকো মুখ ।  শ্যমলা রং ।  বলিষ্ট চেহারা ।   বৃদ্ধ সাফারি পরে আছেন ।  আমাকে দেখলেন কয়েক সেকেন্ড ।  তারপর জলদ গম্ভীর কন্ঠে বললেন ,  বসুন ,  প্রফেসর ।   
স্যার বসলেন ।  আমাকে বললেন ,   বস তানিয়া । বসলাম ।  ঘরে হালকা চুরুটে গন্ধ ।  বাবা রোজ রাতে একটা চুরুট খান ।  
ব্রিগেডিয়ার  এস্তেমদাদ ওয়াজেদ জিজ্ঞেস করলেন ,  ব্যাপারটা আপনার কি মনে হয় প্রসেফর ? 
এক্সট্রাটেরিসটিয়াল বিয়িং ।   সংক্ষেপে বললেন স্যার ।   
কথাটা শুনে ব্রিগেডিয়ার  এস্তেমদাদ ওয়াজেদ বলে গা ছেড়ে দিলেন ।  কিছুক্ষণ   চুপ করে রইলেন ।  তারপর অত্যন্ত মৃদুকন্ঠে বললেন ,  ইউনো প্রসেফর ।  উই হ্যাভ নো এফেক্টিভ উইপন অ্যাগেইনস্ট দেম ।  
স্যার বললেন ,  আই নো ।  আই নো ।  তারপরও এই ক্ষেত্রে কিছু করার আছে বলে আমি মনে করি ।   
ব্রিগেডিয়ার সিধে হয়ে বসলেন ।  কি করতে চান বলুন ? 
এক ।  কুইকলিঙ্ক টেলিকম -  এর সিইও লিনা গোল্ডবার্ড যে বাড়িতে থাকেন সেই ভিলা সাটেইলির গ্রাউন্ড ফ্লোরে  ‘ ভিয়েরাস ’  নামে একটা বার আছে ।  ওই বারে যে কানও একসেস নেই ।  ঠিক কাদের একসেস রয়েছে বের করতে হবে ।  দুই ।  রাজউক এবং ফায়ার সার্ভিসের সঙ্গে যোগাযোগ করে আন্ডারগ্রাউন্ড ম্যাপে দেখতে হবে  গুলশানের  ১২৮ রোডের ড্রেনেজ সিসটেমটা কী ধরনের ।  বিশেষ করে   ভিলা সাটেইলির  নীচে কোনও ধরনের টানেল আছে কি না । তিন ।   ভিলা  সাটেইলির আশেপাশের  সব  স্থপনার খোঁজ নিতে হবে এবং সেখান থেকে গোপনে লোকজন  সরিয়ে ফেলুন ।  চার ।  সেনাবাহিনীর এক্সপ্লোসিভ এক্সপার্টদের সঙ্গে এক্ষুনি যোগাযোগ করতে হবে । পাঁচ । ভিলা  সাটেইলির পিছনের গুলশান লেকে আর্মির বোট  যেন তৈরি থাকে ।   যে করেই হোক ভিলা সাটেইলি ধ্বংস করতে হবে ।   ওটা এলিয়েনদের আখড়া । 
দেন ইউ হ্যাভ আ প্ল্যান প্রফেসর ? 
ডেফেনেটলি !  আই অ্যাম আ সাইনটিস্ট ব্রিগেডিয়ার ,  ইউ নো ।   ভিলা সাটেইলি  এলিয়েনদের আখড়া ।  এলিয়েনরা পানি ভয় পায় ।  ভিলা সাটেইলির ঠিক পিছনেই  গুলশান লেক ।  সো ,  বাড়িটাকে এক্সপ্লোসিভ দিয়ে উড়িয়ে দিয়ে  গুলশান  লেকে ফেলতে হবে ।  তবে ভিলা সাটেইলি  কেবল এক্সপ্লোসিভ দিয়ে উড়িয়ে দিলে  কাজ হবে না -  এটা এক্সপ্লোসিভ এক্সপার্টদের বোঝাতে হবে ।  
ওকে প্রফেসর । আমাকে কি করতে হবে বুঝেছি ।  মুহূর্তেই   গা ঝড়া দিয়ে উঠলেন ব্রিগেডিয়ার  এস্তেমদাদ ওয়াজেদ ।   
ছ ’ তলা থেকে ফিরে এসে দেখি  শান্ত স্যারে একটা নীল টিশার্ট  পরে নিয়েছে ।  স্যার টেবিলের ওপর থেকে রিমোট তুলে  নিয়ে সোফায় বসে বাটন প্রেস করলেন ।  দেয়ালজুড়ে হিজিবিজি গুগল ম্যাপ ফুটে উঠল । ধীরে ধীরে  ফোকাস করছেন ।  ঢাকা  ।  গুলশান ।   বীর উত্তম এ কে খন্দকার সড়ক ও সেতু ।  তার ওপরে  গুলশান রোড নং ১৩০; রোড নং  ১২৯; রোড নং ১২৮ ।  এবার গুলশান লেকের  ভিডিও ক্লিপ ।  লেকে পারে বাঁশের বেড়া মোড়ানো গাছ ,  সরু কংক্রিটের ফুটপাত ,  বাঁশের ফালি দিয়ে বেড়া ,   টিনের ঘের ।  সাদা রং করা পাঁচতলা  - ছ ’ তলা বিল্ডিং ।  
সাংবাদিক মোশতাক আন্দালিব অত্যন্ত বিরক্ত হয়ে বললেন ,  ঢাকায়  এসব কী হচ্ছে রে শ্যামল ।  ভূতপ্রেত হলেও না - হয় কথা ছিল ।  এখন কী করবি রে শ্যামল ? 
একটা প্ল্যান মাথায় ঘুরছে ।    দেখি কী হয় ।  স্যার বললেন ।  
সাংবাদিক মোশতাক আন্দালিব জিজ্ঞেস করলেন ।  সে না হয় বুঝলাম ।  কিন্তু  ওই এলিয়েনদের উদ্দেশ্য কি রে শ্যামল ?  
স্যার কাঁধ  ঝাঁকিয়ে  বললেন ,  উদ্দেশ্য আর কী ।  ওয়াল্ড ওয়াইড কনট্রোল ছাড়া ।  এই তো চলছে মহাবিশ্ব জুড়ে ।   
সাংবাদিক মোশতাক আন্দালিব  বললেন ,  ভারি গোলমালে পড়া গেল দেখছি । 
ব্রিগেডিয়ার এস্তেমদাদ ওয়াজেদ এলেন ।  ওনাকে ল্যাবে এই  প্রথম দেখলাম ।  ব্রিগেডিয়ার এর  হাতে একটা ওয়াকিটকি ।  ল্যাবে এসে সবাইকে দেখে নিলেন একবার ।  তারপর সরাসরি কাজের কথায় চলে এলেন ।  বললেন ,  ভিলা সাটেইলির নীচে   ‘ ভিয়েরাস ’   নামে যে বার আছে সেই বারে  কুইকলিঙ্ক টেলিকম - এর  উর্ধ্বতন কর্মকর্তা আর ওহঝাটা কোম্পানির সিলেকটেড ফিনিস সিটিজেন ছাড়া একসেস নেই ।  
গুড ।  কিন্তু ওহঝাটা কি ?  
জেরমান কাজাভার সাউথইষ্ট এশিয়ান বিজনেস কনসার্ন ।   ওহঝাটা শব্দটি ফিনিশ  ।  এর অর্থ :  নিয়ন্ত্রণ । 
আচ্ছা ।  বলে স্যার সাংবাদিক মোশতাক আন্দালিব এর দিকে তাকালেন ।  ওনার মুখচোখ কেমন বদলে গেছে ।  
ব্রিগেডিয়ার বললেন ,  ভিলা সাটেইলির  দুই দিকে  একটা ওষুধ কোম্পানী আর  গার্মেন্টস এর ওয়্যারহাউজ আছে  ।   আমাদের লোকদের  ওদের দিয়ে সরিয়ে ফেলার নির্দেশ দিয়েছি ।  
গুড ।  যা বুঝলাম লেক থেকে ভিলা সাটেইলির ডিসটেন্স এই কুড়ি ফুটের মতন ।  মাঝখানে সরু ফুটপাত ।  এখনই ফুটপাতের  দু ’ পাশের  ব্যারিকেড  দিয়ে লোকচলাচল বন্ধ করে দিন ।   
বিগ্রেডিয়ার এস্তেমদাদ ওয়াজেদ ওয়াকিটকি তুলে যথাযথ নির্দেশ দিলেন । 
ভিলা সাটেইলির নীচে আন্ড্ররগ্রাউন্ড ড্রেন সিসটেম সম্বন্ধে কিছু জানা গেছে ?  
আমি ফায়ার সার্ভিস ডাইরেক্টর জেনারেলা আবু নাঈম মোহাম্মদ শহীদুল্লার সঙ্গে কথা বলেছি ।  তিনি খোঁজ নিচ্ছেন ।  
আর এক্সপ্লোসিভ কর্নেল মাজেদ কে আমি পরিস্থিতি বুঝিয়ে বলেছি ।  হিজ ’ স রেডি টু ফেস দ্য সিচুয়েশন ।  
ফাইন ।  এখন আমাদের  লেকের ওই পাড়ে কোথাও পজিশন নিতে হবে ।   
ব্রিগেডিয়ার এস্তেমদাদ ওয়াজেদ একটু ভেবে বললেন ,  নো প্রবলেন ।    ভিলা সাটেইলির ঠিক অপজিটে গুলশান লেকের  পাড়ে  আমাদের ডিপার্টমেন্টেরই  এক টেলিফোন অপারেটরের   ফ্ল্যাট ।  আমি এখুনি ওর সঙ্গে কথা বলছি ।  
চলুন ,  তাহলে ।  বলে স্যার উঠে দাঁড়ালেন । 
ব্রিগেডিয়ার ওয়াকিটকিতে কথা বলছেন ।  আমরা দরকার কছে এলাম ।  স্যার বললেন ,  ওহো ,  নাইট ভিশন বাইনুকলার লাগবে ।  তোমরা নীচে যাও ।   আমি ওটা খুঁজে নিয়ে আসছি ।  
আমরা নীচে নেমে এলাম  ।  একটু পর স্যার নীচে নেমে এলেন ।  হাতে একটা বাইনুকলার নাইট ভিশন ।  কালো  রঙের জিনিসটা অনেকটা প্লেস্টেশনের মতো দেখতে ।  গাড়িতে ওঠার আগে ব্রিগেডিয়ার এস্তেমদাদ ওয়াজেদ আরও দুটো তথ্য দিলেন ।  ( ১  )  ফায়ার সার্ভিস - এর ডাইরেক্টর জেনারেল আবু নাঈম মোহাম্মদ শহীদুল্লা ঢাকার একটি পুরনো   নকশায়  ভিলা সাটেইলির ঠিক নীচেই  আন্ডারগ্রাউন্ড ড্রেনের উল্লেখ আছে বললেন ।  ( ২ ) কর্নেল মাজেদ এর নেতৃত্বে এক্সপ্লেসিভ এক্সপার্ট টিম গুলশানে রওনা হয়ে গেছে ।  
সাংবাদিক মোশতাক আন্দালিব -  এর নিশান সানি তে উঠলেন স্যার ও  ব্রিগেডিয়ার এস্তেমদাদ ওয়াজেদ । আমার কিয়া স্পোর্টেজটায় উঠল শান্ত আর ফারহান ।   
ফ্ল্যাটবাড়িটা বাইতুল মামুর জামিয়া মসজিদ -  এর কাছে ।  ছ ’ তলা লাল রঙের সিরামিক ইটের মালটি স্টোরিড বাড়ি । 
গাড়ি থেকে নেমে ব্রিগেডিয়ার এস্তেমদাদ ওয়াজেদ বললেন ,  তোমার কলিগ সংগীতা সিমিন ভিলা এইমাত্র সাটেইলি তে ঢুকল । শরীরে শিরশিরানি টের পেলাম ।  ছ ’ তলায় উঠে এলাম   ।  দরজার কাছে একজন   চশমাপরা  মাঝবয়েসি  মহিলা  ।  গায়ের রং শ্যামলা ।   পরনে কালো সাদা সুতি শাড়ি পরা ।  ইনিই টেলিফোন অপারেটর কিনা বুঝতে পারলাম না ।  ঘরে অন্ধকার ।  
ব্রিগেডিয়ার এস্তেমদাদ ওয়াজেদ জিজ্ঞেস করলেন ,   ড্রইংরুমের পর্দা ফেলা তো মনিরা ? 
জ্বী স্যার ।   
তোমার স্বামী এখন কেমন
আগের মতোই ।  
বিগ্রেডিয়ার এস্তেমদাদ ওয়াজেদ বললেন ,  মুনিরা  দরজা বন্ধ করে দাও । 
ওকে স্যার ।  
স্যার নির্দেশ দিলেন । বি কেয়ার ফুল ।   কারও ছবি তোলার দরকার নেই ।  
বিগ্রেডিয়ার এস্তেমদাদ ওয়াজেদ অন্ধকারেই জানালার ধারে গেলেন পর্দা সরাতেই লেকের পচা গন্ধসহ এক ঝলক বাতাস ঢুকল ।     ব্রিগেডিয়ারের হাতে  নাইট ভিশন ।  দূরে দেখছেন ।    লেকের ওই পারে ভিলা সাটেইলি ।  ওয়াকিটকিতে তখনও কথা বলছেন ।   বললেন ওকে থ্যাঙ্কস ।  বলে নাইট ভিশনটা স্যারকে দিলেন ।  স্যার দেখছেন ।  আমার গা ছমছম করে উঠল ।  নাও দেখ ।  বলে নাইট ভিশনটা  আমাকে দিলেন ।  হালকা সবুজ অন্ধকার ।  ভিলা সাটেইলি  ফোকস করতে পারলাম ।  ছ ’ তলার জানালা  ।  ঘরের ভিতরে আলো জ্বলছে ।  গোল একটা টেবিল ।  টেবিলের ওপর বিকিনি পরা একটা মেয়ে শুয়ে আছে ।  মেয়েটির মুখে কালো মুখোশ ।  টেবিলের  চারপাশে বসে  আছে লিনা গোল্ডবার্ড ,  সংগীতা সিমিন ।  আর আমার দু ’ জন কলিগ -  রঞ্জিত কুলকার্নি এবং মনিষা শেখর   ।  আরও কয়েকজনকে চিনতে পারলাম না ।  এদের একজনের মুখে কালো মুখোশ ।  এদের মধ্যে কেউ কি জেরমান কাজাভা ?  ঘরে  একজন ঢুকল ।   পুরুষ না নারী বুঝতে পারলাম না ।  সারা শরীরে সবুজ রঙের আঁশ ,  লেজ আছে ।  শিউরে উঠলাম ।  লেজওয়ালা  সবুজ আঁশ  মুখ ফিরিয়ে জানালার দিকে তাকালো ।  আমি আতকে উঠলাম ।  আমাকে কি দেখছে ?    
ঠিক তখুনি প্রচন্ড বিস্ফোরণ হল ।  চারদিকে দিনের আলো ছড়ালো ।  সেই আলোয় দেখলাম ভিলা সাটেইলি হুড়মুড় করে  ভেঙে পড়ল লেকের পানি তে তুমুল তোলপাড় তুলে ।   ঠিক তখনই  কয়েকটা জোরালো সার্চ লাইট জ্বলে উঠল ।  লেকের ধারে আর্মি ট্রাক ।  লেকের ওপর  কয়েকটি আর্মির বোট ।   কেউ ভেসে উঠল না কিনা দেখছে ।  
ব্রিগেডিয়ার  এস্তেমদাদ ওয়াজেদ বললেন ,  ঠিক আছে মনিরা ।  এবার আলো জ্বালাও ।  
আলো জ্বলে উঠতেই বিগ্রেডিয়ার এস্তেমদাদ ওয়াজেদ আর স্যার  হাত মেলালেন ।  আমাদের মুখেও হাসি ফুটে উঠেছে ।  


                    




গল্প :  রক্ত । 



                        সিগারেটে টান দিল  জেরিন ।  তারপর ধোঁওয়া ছেড়ে  জিজ্ঞেস করল ,  জাফর ভাই জানে ?  ওর কন্ঠস্বরটা গম্ভীর । 
 দীর্ঘশ্বাস ফেলল বৃষ্টি  ।  সংক্ষেপে বলল - মেইল করে জানিয়েছি । 
রি - অ্যাকশন ? 
রি - অ্যাকশন আর কী ।  সামান্য কাঁধ ঝাঁকালো বৃষ্টি ।  সহজ ভাবেই নিয়েছে ।  এখন নাকি ফিরতে পারবে না ।  তা ছাড়া ,  জানিসই তো ওর তিন বোন ।  বোনদের বিয়ে না দিয়ে নিজে বিয়ে করবে না ।  ওদিকে ওখানে চাকরিবাকরির অবস্থাও ভালো না; ওর মাস তিনেক ধরে চাকরি নাই ,  চাকরি খুঁজছে ।  জার্মানিতে এখন অর্থনৈতিক মন্দা চলছে - জানিসই তো ।  বৃষ্টি ম্লান স্বরে বলল । 
জেরিন হাসল ।  হাসিটা ক্রর ।   বলল ,   মার্কসকে অবজ্ঞা করল ওরা  - এখন হাড়ে হাড়ে টের পাচ্ছে । 
মানে ?  বৃষ্টি অবাক ।  দু ’ জনই অর্থনীতির ছাত্রী ছিল ।  তবে বিষয়টি নিয়ে গভীরচিন্তাভাবনা না করেই পাস করে গেছে বৃষ্টি  ।  জেরিন অবশ্য অন্যরকম ।  এখন বলল ,  কিছু না রে সই ,   কিছু না ।  তোর পাশে জাফর ভাইকে বেশ মানাত রে ।  জেরিনের কন্ঠস্বর এখনও গম্ভীর  ।   বেইলি রোডের থিয়েটার পাড়ায় সেই বিকেলগুলির কথা তোর মনে আছে রে ? 
হুঁ ।  বৃষ্টি কেঁপে উঠল । 
সেই দিনগুলির কথা মনে  পড়লে আমার কেমন যেন লাগে রে বৃষ্টি ।  নরম স্বরে বলল জেরিন ।  একবার সন্ধ্যায় কী ঝুম বৃষ্টি -  তোর মনে নাই ?  
মনে আবার নাই ?  বৃষ্টি মনে মনে বলে । 
আমরা চারজন অনেকক্ষণ ভিজলাম  - আদিত্যকে কেমন ভেজা কাকের মতন দেখাচ্ছিল ।  জাফর ভাই কে সে কথা বলতেই কী যেন বললেন ।  আর এখন ?  এখন জাফর ভাই কতদূরে  - একা একা ,  হয় তো এখন বৃষ্টি ঝরছে শুরু করেছে স্টুটগার্টে   ।  ভিজছে ।  একা ।  সো স্যাড ।  বলে বৃষ্টির  কাঁধে আলতো করে হাত রাখল জেরিন ।  চোখের জল আড়াল করতেই বৃষ্টি যেন চোখ ফিরিয়ে জানালার দিকে তাকালো ।  জানালায় সোনালি উজ্জ্বল রোদ ।  জেরিনদের এই পুরনো আমলের বাড়িটি দোতলা ।  দোতলার ড্রইং রুমটার  দুটি বড় বড় জানালা -  জানালা দুটি দিয়ে মধ্য এপ্রিলের  অফুরান ঝাঁঝালো রোদ ঢুকেছে ।   জানালার ওপাশে একটি ঝাঁকড়া কামরাঙা গাছ ।  সে গাছের ধুলোমলিন সবজে পাতায় সোনালি রোদের ঝিকিমিকি ।  পাতার আড়ালে বসে অনেক ক্ষণ ধরে একটা কাক ডাকছিল ।  এখন প্রায়  বেলা  বারোটার মতন বাজে ।   নিচের গলিতে রিক্সার টুং টাং ।  বৃষ্টি কান পাতে ।   অসুস্থ্য বাবার কথা মনে পড়ল ওর ।  ক্ষীণ উদ্বেগ বোধ করে বৃষ্টি ।  পোড়া তামাকের গন্ধ পেল বৃষ্টি ।   জেরিন আরেকটা সিগারেট ধরাল  ।   জেরিনের মুখোমুখি  কার্পেটের ওপর  বসে আছে বৃষ্টি  ।  আজ ছাই ছাই সুতির একটা শাড়ি পরেছে বলেই পা গুটিয়ে বসেছে বৃষ্টি; জেরিন বসেছে পা ছড়িয়ে -  জেরিন আজ জিন্স আর হাতা - কাটা কালো পাঞ্জাবি পরেছে ।   ওর বাঁ পাশে  ওর চশমাটা পড়ে আছে ।  চশমা ছাড়া একদমই অন্যরকম লাগে জেরিনকে ।  তবে ওর গম্ভীর ফরসা মুখটিতে পড়াশোনার গভীর ছাপ ।  কত যে বই পড়েছে জেরিন ,  ওর রেজাল্টও ভালো  - ও অনেককিছু জানে; যা বৃষ্টি   জানে না ।  যখনই সমস্যায় পড়ে বৃষ্টি  - জেরিনকে খুলে বলে ।  দুর্দান্ত স্মার্ট জেরিন ,  অ্যাক্টিভিষ্ট ।  জেরিনের পরামর্শ যে সব সময়ই কাজে দেয় তা নয় - তবে পরিস্থিতির ভালো বিশে¬ষন করেতে পারে জেরিন ।  এম এ পাস করে জেরিন এখন থিসিস করছে ।  বৃষ্টি  পড়াচ্ছে ওদেরই পাড়ার একটা শিশুদের স্কুলে  ।  
জেরিনের   সঙ্গে আজ অনেকদিন পর দেখা বৃষ্টির ।  বিশ্ববিদ্যালয়ের শেষ পরীক্ষার পর আর দেখা হয়নি ।   অনেক দিন পর আজ এ বাড়িতে এল  বৃষ্টি  ।   বিশ্ববিদ্যালয়ে পড়ার সময় অবশ্য এ বাড়িতে অনেকবার এসেছিল বৃষ্টি ।  তার পর আর আসা হয়নি ।  জেরিনের মা লুৎফা আন্টি ।  বৃষ্টিকে  ‘ রুপসী বাংলা ’  বলে ডাকেন লুৎফা আন্টি ।  তার কারণও আছে ।  ঘন কালো চুল আর মাঝারি গড়নের বৃষ্টির শ্যামলা মতন
 চেহারাটি ভারি মিষ্টি ।  দেখা হলেই থুতনি নেড়ে দিয়ে লুৎফা আন্টি বলেন ,  রুপসী বাংলার কি খবর ?  কথাটা শুনে মিষ্টি করে হাসত বৃষ্টি ।  ঝকঝকে সুন্দর দাঁত বৃষ্টির ।  হাসার সময় গালে টোল পড়ে ।  আজ অনেকদিন পর বৃষ্টিকে দেখে কী খুশি লুৎফা আন্টি ।   দুপুরে খেয়ে যাবে ।  বললেন ।   
আজ না আন্টি ,  অন্যদিন ।   তখন বলেছিল বৃষ্টি ।   
তোমার কোনও কথাই আমি শুনব না মেয়ে ।  বলে লুৎফা আন্টি ঘর ছেড়ে বেরিয়ে যান ।  সম্ভবত রান্না ঘরের দিকেই গেলেন ।  বাড়িটা ফাঁকা ।  পুরনো দিনের মতন জেরিন আর বৃষ্টি বসে ড্রইং রুমের মেঝেতে ।   
সোফার ওপর কতগুলো সাদা খাম পড়ে ছিল ।   একটা  খাম তুলে একটা কার্ড বার করল জেরিন ।  চোখ বোলাল ।  সর্বনাশ ! 
কী !  বৃষ্টি চমকে উঠল । 
তোর হবু শ্বশুড় খান মোহাম্মদ ঈসমাইল ?  জেরিনের কন্ঠস্বর তীক্ষ্ম ।  
হ্যাঁ ,  তো ?  বৃষ্টি থতমত খায় । 
লোকটা তো চরম ফান্ডামেন্টালিস্ট !  যুদ্ধাপরাদের অভিযোগ আছে ।   ইস্ ,  একটা মৌলবাদী ফ্যামিলিতে তোর বিয়ে হবে !  কথাটা ভাবতেই আমার কী রকম খারাপ লাগছে ।  এরা এখনও মুগল ঐতিহ্য ধরে রেখেছে রে বৃষ্টি ।  বদলায়নি ।   তোকে কালো কাপড়ে ঢেকে ফেলবে ।  দেখবি । 
কথাগুলি সেভাবে ভাবেনি বৃষ্টি ।  ও শুধু জানে ওর হবু শ্বশুড় ডাক সাইটে সংসদ সদস্য ।  চট্টগ্রামের বনেদি বংশ ।   বিয়েটা হচ্ছে খুব শিগগির - এ মাসের শেষেই ।   বাবার রিসেন্টলি একবার স্টোক হয়ে গিয়েছে ।  তা ছাড়া বৃষ্টিদের পরিবারের অবস্থাও ভালো না ।   বাবা দেরি করতে চান না ।   পাত্ররা ধনী  - তার ওপর অভিজাত - এও একটা কারণ ।  পাত্র খান মোহাম্মদ সোহরাব    গাজীপুরের আই আই ইউটিতে পড়ত ।  আয়ারল্যান্ড থেকে স্টিলের  ( ইস্পাত )  ওপর  থিসিস করে এসেছে ।   ঢাকার ওয়ারিতে দশ কাঠার ওপর পুরনো আমলের বিশাল বাড়ি ।  বাড়ির নাম রাখা হয়েছে পাকিস্তানের স্থপতি কায়েদ দে আযম - এর সম্মানে ।    মেন গেটের বাইরে শ্বেতপাথরে লেখা -  ‘ আযম ভিলা ।  ’   খান মোহাম্মদ ঈসমাইলের পিতা মোহাম্মদ সুলতান আলী বেগ; তিনিই পাকিস্তান আমলে তুলেছিলেন  আযম ভিলা ।  সুলতান আলী বেগ মুসলিম লীগ করতেন  ।  দেশের বাড়ি চট্টগ্রামের চকোরিয়া  ।   কাঠের একচেটিয়া   ব্যবসা ছিল বেগ পরিবারের ।  সুলতান আলী বেগ - এর বাবার নাম শাহ্ জাহাঙ্গীরির ।  চকোরিয়ার  বিশিষ্ট পীর ছিলেন ।  মুগল আমলে চকোরিয়ার এসে বসতি স্থাপন করেছিলেন শাহ্ জাহাঙ্গীরির পূর্ব পুরুষ ।  
এসবই বাবার মুখে শুনেছে বৃষ্টি ।  
বৃষ্টির বিয়ের কার্ডের ওপর চোখ বুলিয়ে জেরিন বলল ,  ছেলের নাম খান মোহাম্মদ সোহরাব ।   
বৃষ্টি মাথা ঝাঁকালো ।  
তো ছেলের ডাক নাম কি রে বৃষ্টি ?  জানিস ?  জেরিন জিজ্ঞেস করে । 
 সজল ।  বৃষ্টি বলল । 
সজল ?  জেরিন মুখ তুলে তাকাল । 
হ্যাঁ ,  সজল । 
হি ,  হি ।  জেরিন হেসে উঠল । 
কী রে - হাসিস কেন ?  বৃষ্টি অবাক । 
মুগলদের ছেলের নাম সজল ।  খান মোহাম্মদ সোহরাব মুগল নাম নয় তো কি ।  বাহ্ ,  বেশ ।  বাংলা এখানেই লড়াই করছে ।  ওরা বুঝতেও পারছে না ।  
মুগলদের ছেলে মানে ?  ওরা তো টিচাগাঙের !  বৃষ্টি অবাক । 
তুই এসব বুঝবি না সই ।  বলে ঝুঁকে বৃষ্টির কপালে চুমু খায় জেরিন  ।  ফিসফিস করে বলে ,  বাংলা সত্যিই দুঃখিনি রে বৃষ্টি ।  ইওরোপও এক সময় তাই ছিল ।  মধ্যযুগে ।  যখন মনে করা হত খ্রিস্টীয় মতবাদই সব ।  বাংলাও এখন ডুবে আছে ঘোর অন্ধকারে  .  .  . বাদ দে ।  
 ২
 দরজার কাছে  শব্দ ।  বৃষ্টি মুখ তুলল ।  লুৎফা আন্টি ।  কিচেন থেকে এলেন ?  আঁচলে কপাল মুছছেন ।  ভারি স্নিগ্ধ দেখতে লুৎফা আন্টি ।  মাঝবয়েসী ,  সামান্য পৃথুলা ,  শ্যামলা ,  কোঁকড়া চুল ,  গোল্ড রিমের চশমা ।  জেরিন ওর মায়ের মত হয়নি ।  জেরিন ফর্সা ।  কাঁধ অব্দি ছাঁটা স্ট্রেইট চুল ।  আজ সাদা শাড়ি পরেছেন লুৎফা আন্টি ।  লুৎফা আন্টি কী স্মার্ট ।  টিভির টক শো তে যখন নারীর ক্ষমতায়ন বিষয়ে অকাট্য যুক্তি উপস্থাপন করেন লুৎফা আন্টি -  বৃষ্টি  তখন মুগ্ধ হয়ে শোনে  ।  তা ছাড়া লেখার চমৎকার হাত লুৎফা আন্টির -  ‘ সমকালে ’  নিয়মিত কলাম লেখেন ।   ফরিদা আখতারের কী রকম যেন আত্মীয় হন ।  
তুমি শুঁটকি  মাছ খাও তো বৃষ্টি ? 
খাই আন্টি । 
উলটো দিকে সোফায় বসতে বসতে লুৎফা আন্টি বললেন ,  আজ বেগুন দিয়ে শুঁটকি মাছ রেঁধেছি ।  রোমেল গত সপ্তায় টেকনাফ গিয়েছিল - ওখানে ওর বন্ধুরা মিলে একটা মোটেল করছে ।  চাকরি করবে না ঠিক করেছে ।  ওখান থেকেই পাঁচ কেজির মতো নিয়ে এসেছে । 
বৃষ্টির দিকে তাকিয়ে জেরিন বলল ,  জানিস বৃষ্টি - রোমেল না বান্দরবানের একটা ম্রো মেয়ের প্রেমে পড়েছে ।  
তাই ? 
হ্যাঁ ।  মা বিয়েতে রাজী ।  বলে গোল্ড লিফের প্যাকেটটা টেনে একটা সিগারেট বার করল জেরিন ।  ধরাবে ।  বৃষ্টি জানে -  জেরিন ওর মায়ের সামনেই সিগারেট খায় ।  জেরিনদের পরিবারটা ভীষন প্রৌগ্রেসিভ  ।  যে কারণে রক্ত সইতে পারে না ,  দুর্গন্ধও সহ্য করতে পারে না ।    জেরিনদের পুরো পরিবার কক্সবাজার চলে যায় কুরবানী ঈদের ঠিক আগে আগে ।  কর্পোরেশনের লোকেরা অবোধ প্রাণির রক্ত ধুয়ে সাফ করলে তারপর ঢাকায় ফিরে আসে ।  
রোমেল - মানে জেরিনের ভাই একটা আদিবাসী মেয়েকে বিয়ে করবে ?  বৃষ্টি ক্ষাণিকটা অবাক হয়ে লুৎফা আন্টির দিকে তাকাল ।   লুৎফা আন্টি বললেন ,  ম্রো রা তো কনজারভেটিভ ।  বিয়েটা হবে কিনা বলতে পারি না ।  তবে দিন বদলাচ্ছে ।  ওরা যদি রাজি হয় তো আমার ওদের মেয়েকে  ঘরে তুলতে আপত্তি নেই ।  তা ,  তুমিও আমাদের সঙ্গে চল না বৃষ্টি । 
কই ? 
নেকস্ট উইকে আমরা খাগড়াছড়ি যাচ্ছি ।  মানে ,  খাগড়াছড়ির কয়েক কিলোমিটার উত্তরে সাজেক ।   ওখানে একটা জার্মান সংস্থা আদিবাসী উৎসবের অর্গানাইজ করছে ।  তিন দিন ধরে চলবে মেলা ।  যাবে ? 
জেরিন বলল ,  ও যাবে কি মা - বৃষ্টির তো মা বিয়ে ঠিক ।   কন্ঠে মৃদু শ্লেষ  টের পেল বৃষ্টি ।  
লুৎফা আন্টি চুপসে যান । ওহ্ ,   তা হলে তো তোমার পায়ে বেড়ি পড়েই গেল ।  দেখি ,  কার্ডটা দেখি ।  ছেলে কি করে ?  লুৎফা আন্টি বললেন । 
জেরিন ঝুঁকে কার্ডটা ওর মাকে দিতে দিতে গম্ভীর স্বরে বলল ,  পাত্রপক্ষকে তুমি চেন মা । 
কে ?  কার্ডটা নিতে নিতে লুৎফা আন্টি থমকে যান ।  
খান মোহাম্মদ ঈসমাইল ।  তার মেজ ছেলে ।  জেরিনের কন্ঠস্বরটা কেমন গম্ভীর ।  বৃষ্টির বুকের ভিতরটা মুহূর্তেই শীতল হয়ে ওঠে ।  
কী !  ও ।  লুৎফা আন্টির মুখটা কালো হয়ে উঠল । 
কী হল আন্টি ?  বৃষ্টির বুকটা ছ্যাৎ করে ওঠে । 
কিছু না মা । 
না ,  বলেন ,    আপনি কিছু জানেন ?  বৃষ্টি কেমন মরিয়া হয়ে উঠল ।  ও  সিধে হয়ে বসল । 
জেরিনের দিকে তাকালেন লুৎফা আন্টি ।  জেরিন বলল ,  মা ,  তুমি বলেই দাও ।  লুকিয়ে কী লাভ ।  একদিন তো বৃষ্টি সবই জেনে যাবে । 
আমি কী জেনে যাব ?  বৃষ্টির বুকের ভিতরে কনকনের ঝড়ো হাওয়ার উথালপাথাল নাচ । 
লুৎফা আন্টি বললেন ,  জান তো খান মোহাম্মদ ঈসমাইলরা চট্টগ্রামের চকোরিয়ার প্রভাবশালী অভিজাত পরিবার ।  
জানি আন্টি । 
 একাত্তরের যুদ্ধের সময়  .  .  .  মানে খান মোহাম্মদ ঈসমাইলরা আর তার বাবা মোহাম্মদ সুলতান আলী বেগ  .  .  . মানে তারা মিলে ওখানকার  .  .  . মানে  .  .  . চকোরিয়ার অসংখ্য বাঙালি হত্যা করেছে । 
ওহ ! 
হ্যাঁ । 
পাকিস্তান ভেঙ্গে যাক -  তারা তা চায়নি ।  পাকিস্তান নাকি আল্লার ঘর ।  মোহাম্মদ সুলতান আলী বেগ এ নিয়ে উর্দুতে একটা বইও লিখেছিলেন ।  সেই বই পড়ে আমার বাবা তো হাসতে হাসতে শেষ ।  আমার বাবা আবুল ফজলের ঘনিষ্ট বন্ধু ছিলেন - শওকত ওসমানকেও চিনতেন বাবা ।  যাক ।  চকোরিয়ায়  নিহতদের মধ্যে সংখ্যালঘুই ছিল বেশি ।  সংখ্যালঘুদের ওপর মোহাম্মদ সুলতান আলী বেগ এর ছিল  ভীষন রাগ  - হয়তো তারা মুসলমান হয়ে যায়নি বলে ।  তার চোখে অমুসলিম মানেই বিপথগামী ,  অশুদ্ধ ,  বেদ্বীন - লোকটা ছিল এমনই মূর্খ !    মোহাম্মদ সুলতান আলী বেগ এর  নির্দেশেই  তার লোকেরা বৌদ্ধ গ্রামে আগুন জ্বালিয়ে দিত - পাকিস্তানি সৈন্যদের কাছে তালিকা তুলে দিত - কাকে কাকে মেরে ফেলতে হবে  ।  কত বৌদ্ধ মঠ যে পুড়িয়ে দিয়েছে - বুদ্ধের একটা কুড়ি ফুট উচুঁ মূর্তি ছিল চকোরিয়ার ডুলাহাজারায় - সেটি গলিয়ে টিক্কা খানকে উপহার দিয়েছে  ।  খুন - ধর্ষনেও  মোহাম্মদ সুলতান আলী বেগ এর লোকেরা কম যায়নি । 
বৃষ্টি শিউড়ে ওঠে । 
আমার এক দূর সম্পর্কের আত্মীয় বাড়িও ওখানেই ,  মানে চকোরিয়ার বড়ুইতলীতে ।  লোকমান চাচা কাঠের ব্যবসা করতেন ।    ব্যবসা করলে কী হবে -  তরুণ বয়েস থেকেই রবীন্দ্রনাথের ভারি ভক্ত ছিলেন লোকমান চাচা; সে একই কারণেই লোকমান চাচা ছিলেন নেতাজী সুভাষচন্দ্র বসুরও ভক্ত -  তাই বঙ্গবন্ধুকে কিছুটা হলেও বুঝতে পেরেছিলেন লোকমান চাচা  ।  বাঙালির শ্রেষ্ট কবিকে ভালোবাসলে বাঙালির রাজনৈতিক নেতাকেও ভালো না বেসে যে উপায় নেই ।  লোকমান চাচা  তাঁর চকোরিয়ার বড়ুইতলীর 
বাড়ির এক তলার বসার ঘরে রবীন্দ্রনাথের ছবির পাশে বঙ্গবন্ধুর ছবি টাঙ্গিয়ে ছিলেন  ।   তাঁর অপরাধ এইটুকুই -  মুক্তিযুদ্ধের সময় পাকিস্তানী সৈন্যরা লোকমান চাচার  ‘ নিরালা কুটির ’  তছনছ করে ।   তোমার হবু শ্বশুড় ,  মানে -  খান মোহাম্মদ ঈসমাইলের বাবা সুলতান আলী বেগ লোকমান চাচাকে ধরে নিয়ে যায় ।  চকোরিয়া সদরে তাদের বাড়ির নিচে ছিল জল্লাদখানা ।  জবাই করে খুন করেছে আমার লোকমান চাচাকে ।  বলতে বলতে ফুঁপিয়ে ওঠেন লুৎফা আন্টি । 
বৃষ্টি চমকে ওঠে ।    কী করবে বুঝবে পারে না ।  
এ বিয়ে আমি করব না আন্টি !  বৃষ্টি ফ্যাসফ্যাসে গলায় বলল ।  ইষৎ কাঁপছে । 
দ্রুত নিজেকে সামলে নিলেন লুৎফা আন্টি ।   নরম সুরে বললেন ,  না করে কি উপায় তোমার মা ?  শুনেছি তোমার বাবার একবার স্ট্রোক হয়ে গেছে ।  বাইপাস করাতে হবে ।  এই অবস্থায় - 
কিন্তু ,  তাই বলে খুনির সঙ্গে ঘর করা !  বৃষ্টির শান্ত সুন্দর মুখটা এখন কী রকম বিপর্যস্ত দেখাচ্ছে ।  
এদেশের মানুষ কি খুনখারাপি বোঝে মা ?  লুৎফা আন্টি বললেন ।  খুনখারাপি বুঝলে একাত্তরের খুনিরা এদেশে মন্ত্রী হয় কী করে বল ?  খান মোহাম্মদ ঈসমাইল ৪ দলীয় জোট সরকারের সময় প্রাইভেট টিভি চ্যানেলের অনুমতি পেলেন ।   খুনি হলে কি অনুমতি পেতেন ?  তুমিই বল ?  বলে উঠে দাঁড়ালেন লুৎফা আন্টি ।  তোমরা কথা বল ।  আমি যাই - দেখি রান্নার কী হল ।  
লুৎফা আন্টি চলে যেতেই জেরিন আরেকটা সিগারেট ধরাল ।  
তারপর বৃষ্টির কানে কানে ফিসফিস করে কথাটা বলল  । 
 ৩
 রাত বারোটার দিকে বাসর ঘরটা ফাঁকা হয়ে গেল ।  তারপর বৃষ্টির শ্বশুর খান মোহাম্মদ ঈসমাইল বাসর ঘরে এলেন ।  বৃষ্টির তখন বুক কাঁপে - ও মুখ তুলে তাকায় ।  এই লোকটা খুনি !  খান মোহাম্মদ ঈসমাইলের  বয়স অনেকদিন আগেই ষাট পেরিয়ে গেছে; এখনও বেশ শক্তসমর্থই আছেন ।  ধবধবে সাদা দীর্ঘ  শরীরটি বলিষ্ট ।   মাথায় তুর্কি ফেজ টুপি ,  টুপির রংটি লাল ।  লাল রঙের ফেজ টুপি পরায় খান মোহাম্মদ ঈসমাইলকে অবিকল অটোমান সুলতানদের মতো মনে হচ্ছিল ।  খান মোহাম্মদ ঈসমাইলের  থুতনির কাছে পাকা ফ্রেঞ্চকাট দাড়ি আর হাতে একটা ছড়ি ।  সাদা পায়জামা আর ঘিয়ে রঙের শেরওয়ানি পরেছেন খান মোহাম্মদ ঈসমাইল ।  সব মিলিয়ে  খান মোহাম্মদ ঈসমাইলকে  মনে হচ্ছিল যেন মুগল রাজপুরুষ - মুগল চিত্রকলা থেকে নেমে এসেছেন  ।  খালি তরোয়ালটি কোমরে গুঁজতে ভুলে গেছেন ।  বৃষ্টি আড়চোখে ওর শ্বশুরের  দিকে তাকাল ।  জেরিন  থাকলে নিশ্চয়ই বলত - মুগল রেলিক !  
সামান্য খুঁড়িয়ে খুঁড়িয়ে হেঁটে এসে লোকটা  বিছানার এককোণে বসলেন ।  তীব্র  আতরের গন্ধ পেল বৃষ্টি ।  ওর মাথা টলে ওঠে ।  এই লোকটাই লুৎফা আন্টির আত্মীয়কে জবাই করে খুন করেছিল !  বৃষ্টির গা হাত পা কেমন অবশ হয়ে আসে ।  লাল বেনারশী আর একগাদা গয়না পরে বিছানার এককোণে বসেছিল ।  এই ঘরটা শীততাপ নিয়ন্ত্রিত -  তারপরও ঘামছিল বৃষ্টি ।   চার চারটে টিউব লাইটের তীব্র আলো ।  কেন যেন তেমন ফুল ছড়ায়নি এরা - কেবল  তীব্র  আতরের গন্ধ পেল বৃষ্টি ।  ও ওর বরের দিকে তাকালো ।  আকবরের কোর্টে মুগল সুবেদারের মতন  খান মোহাম্মদ সোহরাব বিনীত ভঙ্গিতে দাঁড়িয়ে আছে ।  
খান মোহাম্মদ ঈসমাইল কেশে গলা পরিস্কার করলেন ।  তারপর বললেন  -  শোন ,  জান্নাতুল ফেরদৌসী ।   তোমারে কয়েকটা কথা বলার আছে ।  মেয়েমানুষ হইল কবুতরের মতন ।  কবুতরের বাকুম বাকুম  বেশি দূর হইতে শোনা গেলে কিন্তু বিড়ালে খাইব ।  মনে রাখবা -   স্বামীরে কখনও  ‘ তুমি ’  ,   ‘ তুমি ’  কইরা বলবা না ।   ‘ আপনি ’  ,   ‘ আপনি ’  কইরা বলবা  ।  স্বামী হইল স্বামী ,  আর স্ত্রী হইল স্ত্রী  ।  তুমি ইনভারসিটিতে পড়ছ ।  শুনছি ইনভারসিটিতে শিখায় স্বামী - স্ত্রী হইল বন্ধু ।  আসতাগফিরুল্লা ।  এইটা কোনও কথা হইল ?  আর শুন -  টেলিভিশন দেখবা না ।  নামাজ পড়বা ।  সোহরাবের মায়ের সঙ্গে বোরখা পইরা টাইম মতন পার্টি অফিসে যাবা ।  ঘরের মধ্যেও বোরখা পইড়া থাকবা ।  তোমার জন্য করাচি থেইকে এক ডরজন বুরখার আসতেছে ।   আমিই অর্ডার দিসি ।  কালো কালার ।  বাদামী কালার ।   ঘরের মধ্যেও বোরখা পইরা থাকবা ।  কী পরবা না ? 
বৃষ্টি মাথা নাড়ে ।  ও আর কী বলবে ।  ওর গলায় আটার দলা ।  ওর গরম লাগে ।  টার্কিশ আতরের বিচ্ছিরি দুর্গন্ধ পায় ।  আতরের গন্ধ ওর বমির উদ্রেক করে ।  ও জানে এই মুহূর্তে জেরিন এখানে থাকলে খান মোহাম্মদ ঈসমাইলের ওপর ঝাঁপিয়ে পড়ত ।  তারপর খালি হাতেই খুন করত । 
খান মোহাম্মদ ঈসমাইল বলতে থাকেন - আমরা আমাগো কওমের জন্য কালা মেয়ে কখনও নেই নাই - তোমার বাবার তরিকার কথা চিন্তা কইরা নিলাম ।  কথাটা মনে রাইখ ।   
বৃষ্টির দু ’ কানে কারা যেন জোর করে গরম সীসা ঢেলে দিল ।  অথচ  .  .  .  অথচ  .  .  .  লুৎফা আন্টি আমাকে বলত -  ‘ রুপসী বাংলা ।  ’  ভবিষ্যৎ বাংলাদেশে এক প্রবল রক্তক্ষয়ী যুদ্ধের সম্ভাবনা টের পেয়ে এই মুহূর্তে শিউরে উঠল বৃষ্টি  ।  সেই যুদ্ধই কি দ্বিতীয় একাত্তর ?  
খান মোহাম্মদ ঈসমাইল বলতে থাকেন - তুমি মহিলা মাদরাসায় পড়ো নাই জান্নাতুল ফেরদৌসী ।  তোমার আব্বা আবদুর রহিম সরকার তোমারে ইনভারসিটিতে পড়ায়ছে ।  তারপরও তোমায় আনলাম তোমার বাবার তরিকার কথা চিন্তা কইরা  ।  তোমার বাবা আমার ইনকাম ট্যাক্সের কাগজপত্র বছরভর যতœ নিয়া গুছায়া রাখে কি না ।   বলেই কেন যেন হেসে উঠল লোকটা ।  
খান মোহাম্মদ ঈসমাইলের কথা মনে হয় শেষ ।  তিনি এবার ছেলের দিকে তাকালেন ।   খান মোহাম্মদ সোহরাব চোখের নিমেষে ঘুরে দাঁড়িয়ে ওপাশের দেওয়াল আলমীরার পাল্লাটা খুলে ফেলল ।  তারপর একটা চাদর বার করল ।  চাদরের রংটা সাদা ।  বৃষ্টির বুকটা ধক করে ওঠে ।  সহসা বৃষ্টির শরীর হিম হয়ে আসে ।  নির্দেশ সম্ভবত আগেই দেওয়া হয়েছিল ।  বৃষ্টি সামান্য সরে বসল ।  সাদা চাদরটা বিছানার ওপর বিছিয়ে সিদে হয়ে দাঁড়াল খান মোহাম্মদ সোহরাব  ।   বেড কাভারের রং সবুজ ।  সাদা কাপড় বিছানোর পর একটা স্পস্ট কনট্রাস্ট তৈরি হল ।  ছিঃ ।  কী এরা !  ছিঃ ।  
চাদর বিছানোর পর সন্তুষ্ট হয়ে মাথা নাড়লেন খান মোহাম্মদ ঈসমাইল ।  উঠে দাঁড়ালেন ।  তার  আগে ছেলের দিকে অর্থপূর্ন চোখে তাকিয়ে দরজার দিকে এগিয়ে গেলেন ।  লোকটা চলে যাওয়ার পর খান মোহাম্মদ সোহরাব দরজা লক করে দিল ।  তারপর  বিছানার দিকে এগিয়ে আসতে থাকে ।  বৃষ্টি জানে -  কেন  এরা বিছানায় সাদা কাপড় পেতেছে ?  তারপরও খসখসে গলায় বৃষ্টি জিজ্ঞেস করল - সাদা  .  .  .  সাদা কাপড় কেন ?  
পরনের শেরওয়ানিটা খুলতে খুলতে খান মোহাম্মদ সোহরাব বলল ,  আমাগো কওমের নিয়ম ।  বিশ মিনিট পরে বুঝবা । 
আশ্চর্য !  এভাবে কথা বলছে কেন সোহরাব ।  সেদিন কত মিষ্টি মিষ্টি করে কথা বলছিল বকশীবাজারে ওর খালার বাড়িতে ।  ঘরে বাইরে এদের আচরন এত আলাদা কেন ?  খান মোহাম্মদ ঈসমাইল পার্লামেন্টে ইংরেজীতে কথা বলেন ।  এদের আচরনে এত অস্বাভাবিকতা কেন ?  সহসা জেরিনের কথা মনে পড়ল ।  জেরিন বলেছিল :  খান ঈসমাইলরা আজও মুগল ঐতিহ্য ধরে রেখেছে ।  
বৃষ্টি জিজ্ঞেস করল ,  কী পরে বুঝব ? 
ততক্ষনে খান মোহাম্মদ সোহরাব প্রায় নগ্ন হয়ে পড়েছে ।  বিছানার পাশে দাঁড়িয়ে বলল ,   আহ্ , কথা কম ।  আগে এইদিকে আস । 
বৃষ্টি থমকে যায় ।  এখুনি ?  তার আগে কথা বলে নিলে হত না ?  মধুচন্দ্রিমা কোথায় হবে  - তা নিয়ে ।  বৃষ্টির ভালো লাগে পাহাড় ।  তা হলে বান্দরবান ।   জেরিন সেদিন বলছিল -  এরা বাঙালি না বৃষ্টি ,  এরা মুগলচেঙ্গিসের বংশধর ।  এরা কি মধুচন্দ্রিমা বোঝে ? 
এই দিকে আস ।  বিছানার পাশে দাঁড়ানো ,  নগ্ন ,  খান মোহাম্মদ সোহরাবের কন্ঠটা সহসা কর্কস হয়ে উঠল । 
বৃষ্টি নড়ে ওঠে ।  মুখ তুলে স্বামীর দিকে তাকায় ।  কী সুন্দর মুখ ।  এখন অবশ্য চশমা ছাড়া বলেই অন্যরকম লাগছে ।   তারপরও কী সুন্দর; তবে এমনি এমনিই সুন্দর ,  যে সুন্দরের কোনও মানে নেই ।  যেমন - পাকিস্তান ।  এমনি - এমনিই একটা দেশ - যে দেশের কোনওই মানে নেই !  
খান মোহাম্মদ সোহরাব সামান্য  ঝুঁকল; হাত বাড়ায় বৃষ্টির চুলের মুঠি ধরে ।  বৃষ্টি ব্যথা টের পায় ।  তারপর বাধ্য হয়ে কতকটা হামাগুঁড়ির ভঙ্গিতে যায় ।  আমি তো বিক্রি হয়ে গেছি - তা হলে আর লজ্জ্বা করে কী লাভ ।  খান মোহাম্মদ সোহরাব বৃষ্টির চুলের মুঠি ধরে  টানতে থাকে ।  ক্ষাণিক বাদে বৃষ্টি ঠিকই বোঝে - খান মোহাম্মদ সোহরাব আসলে একটা সুন্দর খোলশমাত্র -  যে খোলশের ভিতরে অত্যন্ত লোভী একটা পশুর বাস ।  প্রবল এক ঘৃনাবোধ হয় বৃষ্টির ।  তথাপি ও ব্যস্ত বলেই দীর্ঘশ্বাস পড়ে না - কেবল নাসারন্ধ্রের কাছে ক্ষীণ আগুনের তাত তিরতির করে কাঁপে ।   ওর নিজেকে মনে হল ১৯৭১ সালের চকোরিয়ার কোনও এক বৌদ্ধ কিশোরী ।  খান মোহাম্মদ ঈসমাইলের বাবা সুলতান আলী বেগ - এর নির্দেশে  কিশোরীর পরিবারের সবাইকে খুন করে কিশোরীকে চকোরিয়া সদরের বাইরে একটা  ‘ স ’  মিলে তুলে এনেছে ।  কয়েকজন আর্মি অফিসার বেঞ্চির ওপর  বসে মদ খাচ্ছিল ।  একটু পর অফিসাররা পালা করে মেয়েটিকে ধর্ষনের পর করাতের নিচে ফেলে টুকরো টুকরো করে কাটবে ।  মাস কয়েক হল আর্মি অফিসারের কুত্তাগুলি .  .  . 
তারপর ,  প্রায় বিধস্ত হতে হতে জাফরের মুখটাও মনে পড়ল বৃষ্টির ।  জাফরও ওর নগ্নদেহটি ছেনে ছেনে প্রায় উন্মাদ হয়ে উঠেছিল গত বছর এপ্রিল মাসে এলিফ্যান্ট রোডে জাফরেরই এক বন্ধুর ফাঁকা ফ্ল্যাটের একটা বদ্ধ ঘরে ।  তবে ,  জাফরের সেই উম্মাদনায় মায়ামমতা মিশে ছিল ।  জাফর ছিল নাটকপাগল - সেলিম আর দীনের একনিষ্ট ভক্ত ।  কাজেই ,  তার উন্মাদনায় বিবেচনাবোধ ছিল ।  আর এই পেশল দীর্ঘ বলিষ্ট দেহের সোহরাব একটা দক্ষ ধষর্ক !  তারপরও শরীর বলে কথা -  বৃষ্টির শরীরও সাড়া দেয় কয়েক মিনিট পর -  কথা  কথা বলে ওঠে ।  চরম মুহূর্তে এসে বৃষ্টি ঠিক কী করবে বুঝতে পারে না ।  জেরিনের মুখটা আবছা মনে পড়ল ওর ।  জেরিন বলেছিল ,  সাবধান ।  শীৎকার করবি না ।   অহসায় ভাবে এখন বৃষ্টি ভাবল - আমি না হয় চুপ করে থাকলাম ।  কিন্তু ,  এখন যদি সাদা চাদরের ওপর রক্তও না ঝরে -  তো !  
 ৪
 সেদিন লুৎফা আন্টি রান্নাঘরে চলে যেতেই বৃষ্টির কানে কানে ফিসফিস করে কথাটা বলেছিল জেরিন ।  
কী !  বৃষ্টি হতভম্ভ । 
হ্যাঁ ।  জেরিন বলল ।  মুখ বুঁজে থাকবি ।  শব্দ করবি না । 
তা  .  .  .  তা কি ভাবে সম্ভব ।  বৃষ্টি ভীষন অবাক হয়ে যায় ।   গত বছর এপ্রিলে জাফরের সঙ্গে   ঘনিষ্ট হয়েছিল বৃষ্টি ।  এলিফেন্ট রোডে  - জাফরের এক বন্ধুর বাসায় ।  তখন  .  .  . তখন  .  .  . ফাঁকা ফ্ল্যাটে খুব শব্দ করেছিল বৃষ্টির ।  প্রথম প্রথম বলে বেশ খানিকটা রক্তও - 
জেরিন বলল ,  বিয়েটা টেকাতে হলে তোকে মুখ বন্ধ রাখতেই হবে ।  খালুর যখন শরীর ভালো না বললি - তখন বিয়েটা হয়ে যাক ।  যদিও একটা রিলিজিয়াস ফান্ডামেন্টালিস্ট পরিবারে তোর বিয়ে হচ্ছে -  এটা আমি কিছুতেই টলারেট করতে পারছি না । 
রিলিজিয়াস ফান্ডামেন্টালিস্ট -  এই কথায় কী ছিল ।  বৃষ্টির বুকটা ধক করে ওঠে ।  ওর শ্যামবর্ণ পায়ের কাছে কিছু  জঙ্গি রোদ মুখ থুবড়ে পড়ে ছিল ।  জানালায় এপ্রিল মাসের ফ্যাকাশে আকাশের কিছু অংশ ।  কামরাঙা গাছের পাতার আড়ালে একটা কাক ডাকছিল ।  ডাকটা কর্কস ।   কাকটা পাতার আড়ালে লুকিয়ে আছে কেন ?  কী অলুক্ষুনে ।  
জেরিন বলল ,   তোর হবু শ্বশুর খান মোহাম্মদ ঈসমাইল স্বাধীনতাবিরোধী ।  ফান্ডামেন্টালিস্ট ।  ঘন ঘন সৌদি আরব যায় পাকিস্তান যায় ।  ফেরার সময় বুরখা নিয়ে আসে ।  পরিবারের মেয়েদের বুরখার তলায় রাখে  ।  মেয়েদের সম্বন্ধে এদের ধারনা এখনও মধ্যযুগীয় ।  শীৎকার করা মেয়েদের ওরা নষ্ট মেয়ে মনে করে ।  বিয়ের রাতে তুই শব্দ ,  - মানে শীৎকার করবি না বৃষ্টি ।  শব্দ করলে খান মোহাম্মদ ঈসমাইলের কানে যাবেই ।  বিকৃত রুচির লোকজন সব - দেখবি তোর বরই বলে দেবে ।  তুই শব্দ করলে খান মোহাম্মদ ঈসমাইল ভাববে তুই একটা খারাপ মেয়ে ।  পরদিনই তালাক করিয়ে বিয়ে ভেঙ্গে দেবে । 
জেরিনের কথা অস্বীকার করে কী করে বৃষ্টি ?  দুর্দান্ত স্মার্ট জেরিন অ্যাক্টিভিষ্ট ।   জেরিন অনেককিছু জানে যা বৃষ্টি জানে না ।  
জেরিন বলল ,  সবচে ভালো হয়  চুপ করে থাকলে ।   বিয়েটা টেকাতে হলে শীৎকার করবি না ।  শীৎকার করা মেয়েদের ওরা মনে করে নষ্ট মেয়ে  ।  ওদের এক বউ শীৎকার করেছিল ।  পরের দিনই খান মোহাম্মদ ঈসমাইল ঘাড় ধরে বাপের বাড়িতে পাঠিয়ে দিয়েছিল মেয়েটাকে ।  
বৃষ্টির মাথার ভিতরটা রীতিমতো টলে ওঠে  ।  ফ্যাসফ্যাসে গলায় বলল ,  শব্দ ,  মানে শীৎকার তো স্বাভাবিক ।  
ওরা বুঝলে তো ?  বলে জেরিন ধীরেসুস্থে একটা গোল্ডলিফ ধরাল ।  তারপর একমুখ ধোঁওয়া ছেড়ে বলল ,   ফান্ডামেন্টালিস্টদের কাছে সেক্স হচ্ছে বাচ্চা পয়দা করার প্রসেস ।  জেরিনের কন্ঠস্বরে তিক্ততা ।  
কথাটা শুনে বৃষ্টির গা গুলিয়ে ওঠে ।  সোহরাবের মুখটা মনে পড়ে যায় ওর ।  দিন কয়েক আগে বকশীবাজারে সোহরাবের এক খালার বাড়িতে সোহরাবের  সঙ্গে কথা বলার সুযোগ হয়েছিল বৃষ্টির ।  ব্যাপারটা অবশ্য  খান মোহাম্মদ ঈসমাইল জানতেন না ।  কী সুন্দর চেহারা সোহরাবের ।  ক্লিন সেভড ।   লম্বা ,  ফরসা ।  চোখে ছোট্ট চৌকোন কালো ফ্রেমের চশমা ।  অনেকটা মডেল ফায়সালের মতন দেখতে ।  আর কী অমায়িক  ব্যাবহার ।  মিষ্টি করে বলেছিল ,  আমি কিন্তু ।  ক্রিকেটের দারুন ভক্ত ।  পাকিস্তানই আমার ফেরারিট ।  তারপর নোনতা বিসকিট আর চা খেতে খেতে কত কথা হল ।   বৃষ্টি সেসব কথা মনে করে বলল ,  কই ,  ছেলেকে দেখে আমার তো  সেরকম কনজারভেটিভ মনে হলো না ।  মুখে দাড়িও নাই ।  ক্লিন সেভড ।  
দেখবি সব এক রকম ।  জেরিনের কন্ঠস্বরটা তিক্ত ।  দেখবি বিয়ের রাতেই ঝাঁপিয়ে পড়বে ।  আমরা বাঙালিরা বিয়ের রাতকে বলি  ‘ বাসর রাত ’  ।  রাত জাগা ,  কবিতা পড়া কিংবা নতুন মানুষটার সঙ্গে গল্প করা  - এসবই বাঙালি মেয়ের স্বপ্ন  .  .  . মানে বুঝতেই পারছিস  ।   ঈসমাইল পরিবারের লোকেরা ওরকম না ।  মানে একদমই রোম্যান্টিক না ।  
রোম্যান্টিক না ?  কেন ?  
কারণ ,  মুগল চেঙ্গিসরা রোম্যান্টিক ছিল না ।  তোর কপাল খারাপ বৃষ্টি ।   খান মোহাম্মদ ঈসমাইলরা নিষ্ঠুর খুনি চেঙ্গিসমুগলদের বংশধর ।  সে জন্যই তারা রোম্যান্টিক না ।  সাতশ বছর আগে পশ্চিম থেকে ঘোড়া ছুটিয়ে বাংলায় এসেছে চেঙ্গিসমুগলদের বংশধর  ।  বাংলায় ঢোকার মুখে বিহারে মানবতাবাদী অহিংস বৌদ্ধদের হত্যা করেছে ।  সংখ্যালঘু বৌদ্ধদের ওপর ইখতিয়ার উদ্দীন মুহাম্মদ বিন বখতিয়ার খলজীর 
 ছিল  ভীষন রাগ  - হয়তো তারা মুসলমান হয়ে যায়নি বলে !  তার চোখে অমুসলিম মানেই বিপথগামী ,  অশুদ্ধ ,  বেদ্বীন - লোকটা ছিল এমনই মূর্খ !   তার  নির্দেশেই  তার লোকেরা বৌদ্ধ গ্রামে আগুন জ্বালিয়ে দিত -  কত বৌদ্ধ মঠ যে পুড়িয়ে দিয়েছে - বর্বরতার সেই শুরু ।  সেই বর্বরতার সূত্র ধরেই ১৯৭১ সালে চকোরিয়ার ডুলাহাজারায় বুদ্ধের সেই কুড়ি ফুট উচুঁ মূর্তিটি  গলিয়ে খুনি টিক্কা খানকে উপহার দিয়েছিল খান মোহাম্মদ ঈসমাইলের বাবা মোহাম্মদ সুলতান আলী বেগ ।  বৌদ্ধ মেয়েদের খুন - ধর্ষনও করেছিল   মোহাম্মদ সুলতান আলী বেগ এর পেটোয়া পোষ্যরা ।  
তারপর জেরিন যে কত কথা বলে । 
সে সব রক্তাক্ত ইতিহাস শুনতে শুনতে  শিউরে উঠছিল বৃষ্টি । 
জেরিন বলছিল ,  একমাত্র অনুভূতিশীল প্রেমময় রোম্যান্টিক দৃষ্টিভঙ্গিই পারে পৃথিবীকে অহেতুক সংঘাতের হাত থেকে রক্ষা করতে ।  বুদ্ধ ছিলেন পরম রোম্যান্টিক ।  আর বাংলা গত আড়াই হাজার বছর ধরেই বুদ্ধপ্রভাবিত ।   দুঃখ এই - রোম্যানিটক বৌদ্ধ বাংলা বর্বর মুগল হানাদারদের কখনও প্রেমময় অনুভূতিশীল করে তুলতে পারল না; কারণ ,  তিনটি আব্রাহামিক ধর্মই পুরোদস্তুর অ্যানটাই - রোম্যান্টিক ।  যে কারণে আজও মুগল - জঙ্গিরা রক্ত ঝরাচ্ছে - রমনা বটমূলে ,  ময়মনসিংহের সিনেমা হলে ,  পল্টনে সিপিবির মিটিং - এ ।  রমনা বটমূলের রবীন্দ্রনাথ ,  সুস্থ ধারার চলচ্চিত্র আর সমাজতন্ত্র নতুন এক পৃথিবীর পথ দেখায় - যা মধ্যযুগীয় অন্ধকার জগতের বিপরীতে ।  কাজেই ,  মুগলজঙ্গিরা বা বলা যায় অটোমানজঙ্গিরা  আরও রক্ত ঝরাবে - বাংলায় ও পৃথিবীময় ।  এই দুঃখ । 
এখন বৃষ্টির নগ্ন পিঠের নিচে ,  নগ্ন কোমড়ের নিচে সাদা রঙের চাদরটার খসখসে অনুভূতি  ।  ওর শরীরের ওপর একটা পাহাড় সমান বোঝা -   খান মোহাম্মদ সোহরাব; শক্তসমর্থ এক মুগল যুবক -  যে এ মুহূর্তে ধর্ষকের ভূমিকায় অবতীর্ণ ।   ‘ আজও ওরা রক্ত ঝরাচ্ছে ।  রক্ত তারা আরও ঝরাবে ।  এই দুঃখ ।  ’  জেরিনের কথাগুলি বিস্ফোরণের মত ফেটে যায় বৃষ্টির বাসর ঘরটির চার দেওয়ালের মাঝখানে  - যেহেতু জেরিনের কথায় আগুন আছে ।  জেরিনরা প্রৌগ্রেসিভ  ।  যে কারণে ওর ভাইয়ের সঙ্গে বান্দরবানের একটি ম্রো মেয়ের বিয়ে হতে পারে ।  জেরিনরা প্রৌগ্রেসিভ ।  যে কারণে  - এমনকী প্রাণির রক্ত সইতে পারে না ওরা ,  দুর্গন্ধ সহ্য করতে পারে না ।    জেরিনদের পুরো পরিবার কক্সবাজার চলে যায় কুরবানী ঈদের আগে ।  কর্পোরেশনের লোকেরা ঢাকার রাস্তার গলির প্রাণিরক্ত ধুয়ে সাফ করলে  ফিরে আসে । 
 

                    




গল্প :  হামহাম ঝর্নার অপদেবতা কিংবা  নিয়ানডার্থাল রহস্য



                        মৌলভীবাজারের রাজকান্দি রিজার্ভ ফরেস্টে নিয়ানডার্থাল  - এর ফসিল পাওয়া গেছে ।  আরও সব রহস্যময় ঘটনা ঘটছে এখানে  ।   তোরা শীঘ্রি রাজকান্দি  চলে আয় ।  বৃষ্টিভেজা বিকেলে মিনহাজ  ভাইয়ের ফোন পেয়ে ঝুমুর এর মনটা খুশিতে নেচে উঠল ।  ও মুচকি হেসে মোবাইল অফ করে ।  জানালার বাইরে    ঝিরঝির বৃষ্টি ।  তানভির আর রনি মুখোমুখি বসে দাবা খেলছিল ।  ঝুমুর সোফার ওপর টানটান হয়ে শুয়ে বই পড়ছিল ।  বইটা মুড়িয়ে উচ্ছ্বসিত কন্ঠে বলল ,    বয়েজ গেট রেডি ফর অ্যানাদার অ্যাডভেঞ্চার  । 
মানে ?  তানভির মুখ তুলে তাকালো ।  
মিনহাজ ভাই ফোন করেছে ।  আমাদের আজই রাজকান্দি রিজার্ভ ফরেস্ট যেতে বলেছে ।  ওখানে নাকি কীসব ঘটছে ।  
তানভীর আর রনি লাফিয়ে উঠল ।  ওদের খুশির কারণ আছে ।  বুয়েট বন্ধ ।  ঘরে বসে ঝিমাচ্ছিল ।  তাছাড়া  রাজকান্দি রিজার্ভ ফরেস্ট দারুণ  জায়গা ।    ইসলামপুর ইউনিয়নের কুরমা রির্জাভ ফরেস্টের গহীন বনে হামহাম ঝরনা ।  একেবারে  ভারতের  ত্রিপুরা রাজ্যের  সীমান্ত ঘেঁষে ।  ঝুমুরের কাজিন   মিনহাজ ভাই  শখের প্রাণি বিজ্ঞানী ।  রাজকান্দি রিজার্ভ ফরেস্টে বন্য প্রাণি  নিয়ে  গবেষনা করছেন ।   
রাতে ট্রেন ।  ট্রেনে  রনি কানে হেডফোন গুজে বসে থাকল ।  তানভীর ওর নোটবুকে ঝুঁকে ছিল ।   ঝুমুর একটা বই পড়ছিল ।   তানভীর জিগ্যেস করে ,   কি পড়ছিস রে ঝুমুর ? 
জ্যাকুই হায়েস এর লেখা নিয়ানডার্থালদের নিয়ে একটা রিসার্চ পেপার ।    ‘ হিউম্যানস অ্যান্ড নিয়ানডার্থালস ইন্টারব্রিড ,  অ্যাকরডিং টু আওয়ার অ্যানাটমি ।  ’   
ও ।  ঝুমুর খুব পড়য়া ।  এ বছর ঢাকা বিশ্ববিদ্যালয়ে প্রাণিবিদ্যা বিভাগে ভর্তি হয়েছে ।  ওর বাবা অধ্যাপক শফিক আলী  সরীসৃপ নিয়ে গবেষনা করছেন  ।  রনি ঝুমুরের ক্লাসমেট ।  ও ঢাকা বার্ড ক্লাবের সদস্য  ।  তানভীর রনির কাজিন ।  ও অবশ্য বুয়েটে পড়ছে ।  ইলেকট্রিকালে ।  
 উপবন ট্রেনটি যখন   শ্রীমঙ্গল স্টেশনে  থামল তখন রাত তিনটা  ।  ঝমঝম করে বৃষ্টি পড়ে যাচ্ছিল বাংলাদেশের  বৃষ্টির শহরে ।  করার কিছুই নেই -  প্ল্যাটফর্মে পায়চারি কিংবা বেঞ্চে বসে ঝিমানো ছাড়া ।  সূর্য ওঠার পর   দূর্গম  পথে চলা আরম্ভ হবে  ।   শ্রীমঙ্গল থেকে কমলগঞ্জ ।  কমলগঞ্জ   থেকে বত্রিশ কিলোমিটার পাড়ি দেওয়ার পর  রাজকান্দি রিজার্ভ ফরেস্ট ।  সেখানেই   মিনহাজ ভাইয়ের ল্যাব ।  মিনহাজ ভাই ঢাকা বিশ্ববিদ্যালয়ের প্রাণিবিজ্ঞান বিভাগ থেকে   এম এস সি পাস করেছেন ।  কমলগঞ্জের পূর্ব দিকে সীমান্তের গহীন  বনভূমির  দূর্গম আদিম পরিবেশে আজও  অসংখ্য প্রজাতির  জীবজন্তুর বাস ।  মিনহাজ ভাই  এলনগেটেড টরটয়েস নামে এক ধরণের কাছিম নিয়ে গবেষনা করছেন ।  দক্ষিণ এশিয়ার  কয়েকটি দেশ ছাড়া এই বিরল প্রজাতির কাছিম বাংলাদেশেও পাওয়া যায় । 
অনেকটা যেন মন্ত্রবলে বৃষ্টি থামল ।  ঠিক ভোরের আগে ।  একটা রেস্টুরেন্টে ঢুকে   চা খেয়ে নিল ওরা ।  তারপর  সিএনজির খোঁজ ।  আদমপুর অবধি সিএনজি করে যাবে ।  রাজকান্দি রিজার্ভ ফরেস্টের মূল অংশ অবশ্য আরও দূরে ।  সেই  কুরমা বিজিবি চেকপোস্টের কাছে ।  ওরা গত বছর এদিকে  যখন এসেছিল ।  তখনই ওরা  দেখেছে কুরমা বাজারের পরে   অরণ্য আরও গভীর ।  ওদের ভাগ্য ভালো ।  একটা সি এনজি পেয়ে গেল ।    কমলগঞ্জ -  শ্রীপুর পেরিয়ে  সাড়ে আটটা বাজল রাজকান্দি রিজার্ভ ফরেস্টের আদমপুর বিটে পৌঁছতে ।   সিএনজি থেকে নেমে   মিনহাজ ভাইকে ফোন করল ঝুমুর ।  ফোন  অফ ।  কী ব্যাপার ?  ও কাঁধ ঝাঁকালো ।   
আদমপুরের এই  জায়গাটা বাজারের মতন ।   দোকানপাট খুলেছে ।    বোঝা যাচ্ছে - বাজারের লোকজন  নীল জিন্স আর কালো শার্ট পরা  ঝুমুরকে দেখে অবাক হয়েছে ।   ।   ( গতবারও হয়েছিল  )  তার ওপর ওরা হামহাম ঝরনা অবধি যাবে  বলে স্থানীয় লোকজন আরও অবাক ।  ঝুমুর অবশ্য পাত্তা দিচ্ছিল না ।  ওরা একটা রেস্টুরেন্টে ঢুকে পরোটা আর ডাল দিয়ে নাস্তা খেয়ে নিল ।   একজন মাঝবয়েসি থলথলে চেহারার  লোক বলল ,  আপনেরা হামহাম ঝরনা যাইবেন কেনে ? 
তাতে আপনার সমস্যা কী ?  ঝুমুর এর কন্ঠ বেশ তীক্ষ্ম শোনালো ।  
লোকে হেনে যায় আত্মহত্যা করত ।  
ঝুমুর উঠে দাঁড়িয়ে বলল ,  আত্মহত্যার জন্য অতদূর যাওয়ার কী দরকার ।  এখানে করলেই তো হয় ।  এই চল তো ।  বলে ব্যাকপ্যাকটা কাঁধে তুলে নিল । 
গতবার মিনহাজ ভাই ওদের নিয়ে যাওয়ার জন্য রামু নামে একজন স্থানীয় ছেলেকে পাঠিয়েছিল  ।  এবার তো তার সঙ্গে যোগাযোগ করাই যাচ্ছে না ।  পথটা ওদের আবছা মনে আছে ।  তবে গাইড ছাড়া গেলে পথ হারানোর  সম্ভাবনা আছে ।  ওরা দ্বিধাদ্বন্দে ভুগছিল ।   শেষ অবধি অবশ্য  একজন গাইড পাওয়া গেল ।  বাইশ -  তেইশ বছরের  ছেলেটি স্থানীয় ।  গায়ের রং ফরসা ।   মাথায় ঘন  কোঁকড়া চুল ।  পরনে হলদে গেঞ্জি আর কালো প্যান্ট ।  নাম  মাধব ।  বাঁ হাতে একটি তামার বালা ।  কানে পিতলের রিং ।   
ওরা হাঁটতে শুরু করল ।  এই মুহূর্তে বৃষ্টি - টিষ্টি পড়ছিল না ।  চারিদিক  ঝলমলে রোদে ভেসে যাচ্ছে ।  বলা যায় না কখন আবার বৃষ্টি শুরু হয় ।  হাঁটতে  একটি চাবাগান পড়ল ।  মাধব বলল ,    চা বাগানের নাম বাঘাইছড়ি ।  চারিদিকে   সবুজের সমারোহ ।  ওদিকে তাকালেই  চোখে আরাম হয় ।  রেইনট্রি গাছের গভীর ছায়া পড়েছে ।  তানভির  ' কুল '  বলে আনন্দে  শিস দিল ।  
প্রায় ১৫ কিলোমিটারের মতন হাঁটার পরে  পিচরাস্তা শেষ হয়ে এল ।  এরপর চা বাগান ।  মাধব চাবাগানের বলল ,  কুরমা  ।  এসব চাবাগান গতবারও ওরা দেখেছিল ।  যে দিকেই চোখ যায়  অপূর্ব সবুজ সৌন্দর্য ।   কুরমা বাজার পৌঁছতে পৌঁছতে দশটা বাজল ।  পকেট থেকে নাকিয়া বের করে    মিনহাজ ভাইকে ফোন করল ঝুমুর ।  ফোন  অফ ।  কী ব্যাপার ?   মিনহাজ ভাই তো খুব ভোরে ওঠেন ।  ও কাঁধ ঝাঁকালো ।  
কুরমা বাজার বাজারে  কয়েকটা দোকান ।  মিনারেল ওয়াটার আর  বিস্কুট কিনল ওরা  ।   ওদের দেখে এখানেও যথারীতি জটলা তৈরি হয়েছে ।  নানান প্রশ্ন -  হামহাম ঝর্নার কাছে  কেন যাবেন ।  ওদিকে  কেউ যায় না ।  ইত্যাদি ।   ঝুমুরকে সামান্য ক্ষিপ্ত মনে হল ।  রনি ইঙ্গিতে ওকে শান্ত থাকতে বলল ।   
আবার রওনা হয়ে দেখা গেল মাটির রাস্তাটি  প্রচন্ড এবড়োখেবড়ো ।  মাধব বলল ,   প্রায় দশ কিলোমিটার হাঁটতে হবে । তারপর  ন্যাশনাল টি কোম্পানির  চাম্পারাই চা বাগান ।    চা বাগানটি  শতবর্ষের পুরনো ।  ১৯১০ সালে নাকি প্রতিষ্ঠিত ।  
ওরা চাম্পারাই চা বাগানে পৌঁছল বেলা ১১টার দিকে  ।  এখানেই একটি আদিবাসী গ্রাম রয়েছে ।  গ্রামের নাম :  কলাবন গ্রাম । স্থানীয় অধিবাসীরা  কলাবন পাড়া ।  স্থানীয়রা বেশির ভাগই চা - শ্রমিক ।  কলাবন অদ্ভূত  সবুজ আর  সুন্দর ।  গ্রামের  পিছনে সবুজ পাহাড়ের সারি - ধাপে ধাপে উঠে গেছে ।  সীমান্তের ওপারে  ভারতের ত্রিপুরা রাজ্য ।  
মাধব এর কথায়  একটি করে বাঁশের লাঠি কিনল ওরা ।  হাঁটতে নাকি সুবিধে হবে ।   কলাবনপাড়া পেরিয়ে  সেগুন গাছের ঘন জঙ্গল ।  তার পর আঁকাবাঁকা লাল মাটির পথ ।    উচুঁ নীচু টিলা - পথ ।  ক্রমশ অরণ্য আরও গভীর হচ্ছে ।  পথে বেশ কটি বাঁশের সাঁকো পড়ল  ।   দু ’ পাশে ঘন বাঁশবন ।  মিনহাজ ভাই গতবার বাঁশের  নাম বলেছিলেন ।    ডলু ,  মুলি ,   মিরতিঙ্গা আর কালি  ।   মুলি বাঁশ দেখে চেনা যায়; কিন্তু কোনটা যে ডলু ,   মিরতিঙ্গা কিংবা কালি তা বোঝা মুশকিল ।  বাঁশঝাড় ছাড়াও রয়েছে বড় বড়  গাছ ।  গাছ বেয়ে লতা জড়িয়ে ওপরে উঠে গেছে ।   কয়েকটি গাছে বানর বসে আছে ।  কেমন ছায়া ছায়া পথ ।  পাখির ডাকে কান পাতা যায় ।  নিবিড় অরণ্যের কি সৌন্দর্য !    বেতবনের পাশ দিয়ে যাওয়ার সময়  একটা  ছিপছিপে গড়নের লালকালো রঙের  বনমোরগ ডানা ঝাপটে পালালো ।   
টুক টুক টুক  .  .  .  টুক টুক টুক শব্দে কী পাখি ডেকে উঠল ।  একটা অর্জুন গাছের  খোড়লে সবুজ রঙের ছোট্ট একটা পাখি দেখে তানভির বলে ওঠে ,  ওয়াও ।  কুল !     পাখিটার মাথা লাল রঙের  ।  ঠোঁট কালো ।    রনি বলল ,  ছোট্ট বসন্তবাউরি ।  গাছের কোটরে গর্ত নিজেরা করেনি ।  ওরা প্রাকৃতিক কোটরে থাকে । 
কী সুন্দর !   ঝুমুর উচ্ছ্বাস প্রকাশ করে ।   ওর গলায়  একটা লাল রঙের সনি সাইবার - শট ডিএসসি  - টি এক্স সিক্স সিক্স ঝুলছে ।  ক্লিক করার আগেই উড়ে পালালো পাজি পাখিটা ।  ঝুমুরকে কেমন বিমূঢ় দেখালো ।  
ওরা হাঁটছে ।  পায়ের তলায় বাঁশপাতা আর কাটা বাঁশের টুকরো ।  চারিদিকে তাকিয়ে তানভির ভাবল  : এই রাজকান্দির এই অরণ্য  দূর্গম বলে বনদস্যুরা এখনও একে গিলে খায়নি ।  বনদস্যুদের কবল থেকে লাউয়াছড়া রক্ষা পায়নি ।    হাঁটতে হাঁটতে  ওরা একটি তিনরাস্তার মোড়ে পৌঁছল ।  মাধব জায়গাটিকে বলল ,  ত্রিমোহনা ।  সে আরও বলল ,  ডানদিকের রাস্তাটি পাহাড়ী ।  আর সিধা পথটি ঝিরিপথ ।  দু পথেই হামহাম পৌঁছনো যায় ।  
গতবার ওরা পাহাড়ি পথে গিয়েছিল ।  তাই ঝুমুর  চেঁচিয়ে উঠল ,  ঝিরি ঝিরি ঝিরি ।  
রনি মুচকি হাসল ।     ঝিরিপথটি অর্পূব ।  কী শীতল  পানি !  কী ঠান্ডা অনুভূতি ।  জলের গভীরতা কোথাও হাঁটু ,  কোথাও গোড়ালী আবার কোথাও কোমর অবধি  ।  পায়ের নীচে থিকথিকে  কাদা ।  ভয়ানক পিচ্ছিল পথ ।  ওরা বাঁশের লাঠি ধরে সাবধানে এগুচ্ছে ।   গভীরতা মাপতে  বাঁশের লাঠি কাজে লাগছে বেশ ।  পায়ের নীচে শ্যাওলা ধরা  পাথর আরও পিছল ।  ঝিরির ওপর বড় বড় সব পাথরের বোল্ডার ।  দু ’ পাশে বড় বড় বাঁশ তোড়ণের মতন বেঁকে আছে ।  দুপাশে পাহাড় ।  পাহাড়ের  গভীর ছায়া পড়েছে ঝিরির ওপর  । 
জুক ধইরলে আমারে বইলেন ।  মাধব বলল ।  
সৌভাগ্যক্রমে জোঁকের দেখা মিলল না অবশ্য ।  ওরা ক্রমশ ওপরে উঠে যাচ্ছে ।  পথটি আপস্ট্রিম বলে ।  
তানভির বলল ,  বাংলাদেশ সরকারের উচিত কলাবন পাড়া থেকে হামহাম ঝরনা পর্যন্ত কেবল কার বসানো ।  
তা হলেই হয়েছে ।  রনি ব্যঙ্গ করে বলে ।  
মাধবও ঝকঝকে দাঁত বের করে হাসল ।  বাংলাদেশের প্রত্যন্ত এলাকার মানুষও রাজনীতি সচেতন ।  
সামনে একটি টিলা পড়ল ।  মাধব টিলার নাম বলল ,  মোকামটিলা ।  টিলাটি কেমন যেন -  মাটি ও পাথরের মেশানো ।  ধাপে ধাপে  সিঁড়ি  টিলার শীর্ষে চলে গেছে ।  সিঁড়ি কারা করেছে -  কে জানে ।  শিকড় লতা ধরে  ধরে  কোনওমতে ওরা চূড়ায় পৌঁছল ।  
কাঁধের ব্যাকপ্যাক খুলে ,  রেস্ট !  রেস্ট !  বলে চেঁঁচিয়ে উঠল ঝুমুর ।   রনি আর তানভিরও ব্যাকপ্যাক খুলে  বসল ।  রনির শ্যামলা মুখে ঘাম ।  ঢকঢক করে  পানি খেল রনি ।   মাধব একটা বিড়ি ধরাল ।  
আশেপাশে তাকাচ্ছে ঝুমুর ।   তানভির জিজ্ঞেস করে ,  কি দেখছিস রে ? 
নিয়ানডার্থাল ।  ঝুমুর বলল ।  মিনহাজ ভাই কাল ফোনে বললেন ,  এই রাজকান্দি রিজার্ভ ফরেস্টে নিয়ানডার্থাল  - এর ফসিল পাওয়া গেছে ।  বলে প্যাকেট খুলে   মাধবকে বিস্কুট দিল ।  মাধব সামান্য ইতস্তত করে বিস্কুট নিল ।  
তানভির জিজ্ঞেস করল ,  নিয়ানডার্থাল এখানে ছিল ?  এই  মৌলভী বাজারে ?  
ঝুমুর এক ঢোক পানি খেয়ে বলল ,  আহা ।   প্লাইস্টেসিন যুগে কি মৌলভীবাজারের নাম মৌলভীবাজার ছিল নাকি ?  অরণ্য আরও ঘন ছিল ।   প্লাইস্টেসিন মানে ? 
প্লাইস্টেসিন হল ভূতাত্ত্বিক যুগের নাম  ।  এর সময়কাল ছিল ২ , ৫৮৮ , ০০০ থেকে ১১ , ৭০০ বছর ।  
নিয়ানডার্থাল সম্বন্ধে আমি তেমন জানি না রে  ,  একটু  ব্রিফ কর তো ।  বলে বিস্কুটে কামড় দিল তানভির ।  
নিয়ানডার্থালরা আধুনিক মানুষের প্রথম পূর্বপুরুষ ,  মানে মানুষের প্রাগৈতিহাসিক পূর্বপুরুষ ।  ৩৭ হাজার বছর আগে ওরা  বেঁচে ছিল  ।   রাশিয়ার মেরু অঞ্চলে ঘোরাফেরা করত ।  ওদের   শরীর ছিল রোমশ ।  কিছুটা ঝুঁকে চলত ।  গড়ন শক্তপোক্ত ।  নিয়ানডার্থালরা  পাথরের তৈরি অস্ত্রশস্ত্র বানাত ।  ওরা ভারি বুদ্ধিমান ছিল ।  মাথা আধুনিক মানুষের চেয়ে বড় ।  মেয়েদের ব্রেস্টও বড় ।  অনেকের মতে নিয়ানডার্থালরা লোপ পেয়েছে  তবে ঠিক  বিলুপ্ত হয়নি । 
বিলুপ্ত হয়নি মানে  ? 
বিলুপ্ত হয়নি মানে -   নিয়ানডার্থালরা আজও  অন্যভাবে টিকে আছে ।   আধুনিক মানুষ অর্থাৎ হোমো সাপিয়ান্স এর সঙ্গে ওরা মিশে গেছে ।  মানে আমাদের শরীরে নিয়ানডার্থাল  দের জিন রয়েছে ।  এ নিয়ে ইন্টারব্রিড থিউরিও আছে ।  
রনি বলল ,  আচ্ছা ,  মাধব  ।  এখানকার অনেকে বলে হামহাম ময়দানব আছে  ।  তুমি কি কখনও দেখেছ ? 
না ।  আমি দেখি নাই ।  তয় আমার দাদা ঠাকুর দেখেছেন ।  
হুমম ।  
আচ্ছা ,  এখন ওঠা যাক ।  বলে ঝুমুর উঠে দাঁড়াল ।   ওরা টিলা থেকে সাবধানে নামতে থাকে ।  টিলার নীচে নিবিড় অরণ্য ।   দু ধারে ঘন বাঁশের বন  ।  তারপর আবার ঝিরি ।  রনি হিসেব করে দেখল ওরা সব মিলিয়ে আড়াই ঘন্টার মতন হেঁটেছে ।  বেশ ক্লান্ত লাগছিল ।  বাঁশ আর পাথর বিছানো  ঝিরি পথটা সরু ।  এই জায়গাটা একটা   খাঁজের মতন  ।  নানা রকম পোকা  ডাকছে ।  ঝিঁঝির ডাকে পুরো খাঁজটা মূখর ।  চারিদিকে পাহাড় ঘেরা ।  বড় ছায়াময় ।  
একটু পর  একটানা ছিরর ছিরর জলের শব্দ শুনতে পেল ওরা ।  
ঐ যে ।  হাত তুলে রনি বলল ।  
প্রায় সত্তর ফুট উঁচু একটা কালচে পাথরের স্ল্যাব ।  তার ওপর থেকে সফেদ জলের ধারা গড়িয়ে পড়ছে ।  পানি যেখানে পড়েছে সেখানে ছোট্ট একটা জলাধার তৈরি হয়েছে ।  তার চারপাশে বড় বড় পাথরের বোল্ডার ।   মাধব বলল ,  এখানকার স্থানীয় অধিবাসীরা পানি পতনের স্রোতধ্বনিকে  ‘ হামহাম ’  বলে ।  তাই  জলপ্রপাতের এই নাম । 
মাধব বলল ,  আমাকে এবার বিদায় দিন দিদি । 
ঠিক আছে ।  আমাদের সাহায্য করার জন্য ধন্যবাদ ।  বলে ঝুমুর ওকে একটা পাঁচশ টাকার নোট দিল । 
মাধব অত্যন্ত বিনয়ের সঙ্গে ঝুঁকে  সেলাম করে চলে গেল ।  
এবার পথটা চেনা ।  ওরা হাঁটতে থাকে ।  শুকনো পাতা বিছানো বেশ সরু পথ ।  বাতাসে কেমন বুনো গন্ধ ।  একটা কাঠবেড়ালি ওদের সাড়া পেয়ে তিড়িং বিড়িং কলে পালিয়ে গেল ।  পোকামাকড় ও পাখির ডাক এখানেও তীব্র ।  তবে সব ছাপিয়ে ঝরনার শব্দই  .  .  . 
একটু পর গাছপালার ফাঁকে একটা  সাদামাটা মাটির বাড়ি চোখে পড়ল ।  বাড়ির   চারপাশে শক্ত  তারের বেস্টনী দেওয়া ।  চালের ওপর সোলার প্যানেল ।  ভিতরে ঢোকার মুখে বিশাল কড়ুই গাছ ।   উঠানে একটা কাঠের গুঁড়ির ওপর খরগোশ কোলে বসেছিল রামু ।  বয়স এই আঠারো - উনিশ  ।  গায়ের রংটি মিশমিশে কালো ।  মেয়েলি ধরণের গোলপানা মুখ ।  নাক চ্যাপ্টা ।  কানে তামার  রিং ।  পরনে সবুজ  হাফপ্যান্ট আর সাদা গেঞ্জি ।  
রামু ওদের দেখে উঠে দাঁড়াল ।  খরগোশটা এক লাফে ছুটে পালাল ।  
দাওয়ার ওপর ব্যাকপ্যাক  রেখে ঝুমুর জিজ্ঞেস করল ,  রামু ,  মিনহাজ ভাই কই ?  ফোনে পাচ্ছিনা কেন ? 
রামু বলল ,  বলি দাদা তো কাল রাত্তিরে  ফিরেন নাই কো ।  
কখন বেড়িয়েছেন ? 
কাইল দুপুর তখ হইল বলে ।  
ঝুমুরের ভুঁরু  কুঁচকে ওঠে ।  মিনহাজ ভাইয়ের কি কোনও বিপদ হয়েছে ?  ঘড়ি দেখল ।  এখন আড়াইটার মতন বাজে ।  মিনহাজ ভাই কাল ফোন করেছিল বিকেলে ।  তার মানে কাল বিকেল পর্যন্ত কোনও বিপদ হয়নি ।  
রামু রান্নাবান্নার আয়োজন করতে লাগল ।  ওরা ঘুরে ঘুরে দেখল ।  বাড়িতে তিনচারটি ঘর  ।  সবচে বড় ঘরটাই ল্যাব ।  বেড়ায় জগদীশ চন্দ্র বসুর সাদাকালো  একখানি ছবি সাঁটা  ।   তার পাশে লেখা :  Nothing in Biology makes sense except in the light of evolution . Theodosius Dobzhansky .  টেবিলের ওপর কয়েকটি খাঁচা ।  তাতে বানর বসে ঝিমাচ্ছে ।  পিছনের উঠানে একটি  পাকা চৌবাচ্চা ।  কালচে  পানিতে  কাছিমের ছানা ।  একটা ঘরে ডাঁই করা শুকনো কাঠ ।  এদিকটায় যখন - তখন বৃষ্টি হচ্ছে  ।  রান্নাবান্নার জন্য শুকনো কাঠের বড্ড অভাব । 
মিনহাজ  ভাইয়ের খোঁজ করা দরকার ।  দূরের টিনের চালা  রোদে ঝকঝক করছিল ।  বি এস এফ ক্যাম্প ।  এরা যখন তখন গুলি করে ।  তানভির উদ্বেগ টের পায় ।  ও  বলল ,  চল ।  ঝরনায় গোছল করে এসে খেয়ে দেয়ে তারপর  মিনহাজ ভাইয়ের  খোঁজে বের হই ।  
ওরা হামহাম ঝর্নার কাছে এল ।  পানি পড়ার শব্দে মনে হচ্ছে কানের পরদা ফেটে যাবে ।    পাথর টপকে  ওরা পানিতে নামল ।  অসম্ভব  ঠান্ডা পানি ।  অবশ্য রোদ ছিল ।  যাত্রাপথের সব  ক্লান্তি মুছে গেল ।  পানির গভীরতা বেশি না ।  বুক পর্যন্ত ।    
রামু খিচুরি রেঁধে অপেক্ষা করছিল ।  ওর রান্না চমৎকার ।  আগেও খেয়েছে ।    এতক্ষণ ঝলমলে রোদ ছিল ।  খাওয়ার সময় মেঘ করে এল ।   খাওয়ার পর রামু কড়া ব্ল্যাক কফি নিয়ে এল ।  কফি খেয়ে ওরা বেরুতে যাবে ।  তার আগেই শুরু হল তুমুল বৃষ্টি  ।    অনেকটা বাধ্য হয়েই ওরা সন্ধ্যা অবধি ঘরে আটকে থাকল ।  বৃষ্টি থামল সন্ধ্যার কিছু আগে  ।  ধবধবে পূর্ণিমার আলোয় চারপাশ ভেসে যাচ্ছিল ।  বনময় কী এক সুগন্ধ ।  যে সুগন্ধের নাম নেই ।   আকাশে আলোর বন্যা ।  পথে অবশ্য কাদা আর ভিজে পাতা ।  ঠান্ডা বাতাস বইছিল । ওরা হামহাম ঝর্নার কাছে চলে এল ।  রাতের নির্জনতায় পানি পড়ার শব্দ অত্যন্ত গভীর ।  
অসাম ।  তানভির চারিদিকে তাকিয়ে বলল ।  
রনি বলল ,  ওই যে দ্যাখ ।   
কী ? 
পাথরের ফাঁকে একটা সেলফোন ।  এলজি অপটিমাস প্রো ।  ঝুমুর কুড়িয়ে নিয়ে বলল ,  আরে !  এটা তো মিনহাজ ভাইয়ের ।  গত বছর মা গিফট করেছিল । 
রনি গম্ভীর কন্ঠে বলল ,  মিনহাজ ভাই তাহলে বিপদে পড়েছেন । 
তাই মনে হয় ।  বলে   ঝুঁকে একটা পাথর তুলে নিল ঝুমুর ।  পাথরটা  খুঁটিয়ে খুঁটিয়ে দেখে বলল ,  রনি দেখ ,  এই পাথরটা নিয়ানডার্থালদের    Mousterian সংস্কৃতির ।  এই যে দ্যাখ ।  এদিকটা কেমন ভোঁতা ।  সেদিন  ক্লাসে হাসান স্যার এ নিয়ে বললেন ।  
রনি  বলল ,  হুমম ।  নিয়ানডার্থালদের    Mousterian  সংস্কৃতির সর্বশেষ নিদর্শন পাওয়া গেছে  জিব্রাল্টার এর দক্ষিণ উপকূলের গোরহ্যাম গুহায় ।   
তানভির জিজ্ঞেস করে ,  নিয়ানডার্থাল এর ফসিল কি এখানেই পাওয়া গেছে ?  
রনি বলল ,   সেখানে নিয়ানডার্থাল দের ফসিল পাওয়া যায় সাধারণত সেখানে ওদের পাথরের অস্ত্রশস্ত্রও পাওয়া যায় ।  বলে এদিক ওদিক তাকাল ।  
হঠাৎ করেই জঙ্গল অস্বাভাবিক শান্ত হয়ে এল ।  ঝিঁঝি পোকার তারস্বরে  ডাকছিল ।   থেমে গেল ।   ঝুমুর এদিক ওদিক তাকায় ।  কি ব্যাপার ? 
রনি ভয়ার্ত কন্ঠে বলল , ওই দ্যাখ ।  
তানভির ও ঝুমুর একসঙ্গে তাকাল ।  চাঁদের আলোয় পরিস্কার দেখা যায় ।  পাথরের ওপর একটি নিয়ানডার্থাল দাঁড়িয়ে ।  পাথরের ওপর ছায়া পড়েছে ।   উচ্চতায় সাড়ে পাঁচ ফুটের মতো ।  সামান্য ঝুঁকে আছে ।   রোমশ শরীর ।  পরনে চামড়ার পোশাক ।   
তানভির ফিসফিস করে বলল ,  নিয়ানডার্থাল ! 
মেরুদন্ডে শীতল আতঙ্কস্রোত টের পায় রনি ।  ঝুমুর মুখে হাত চাপা দিয়েছে ।  ওর গলায় ঝোলানো সনি সাইবার - শটটা তুলে  ছবি তুলতে যাবে - নিয়ানডার্থাল ঝুঁকে একটা পাথর তুলে নিল হাতে ।   ভোঁতা পাথর ।  
হঠাৎ ডান দিক থেকে টুক টুক টুক  .  .  .  টুক টুক টুক শব্দ ভেসে এল ।  সেই শব্দ শুনেই কিনা কে জানে  -  নিয়ানডার্থালটা  চোখে পলকে পাথর টপকে  অদৃশ্য হল ।  
রনি বলল ,   ছোট্ট বসন্তবাউরির ডাক ।  
চারিদিকে চেয়ে তানভির বলল ,  হ্যাঁ ।  কিন্তু  নিয়ানডার্থালটা ভয় পেল কেন ? 
হঠাৎ ডানদিকে মচমচ শব্দ হল ।  কার যেন  পায়ের শব্দ মনে হল ।   ওরা চমকে তাকিয়ে দেখল মিনহাজ  ভাই ।  শীর্ণ লম্বা ।  একমাথা কোঁকড়া চুল কাঁধ অবধি নেমে এসেছে ।  চোখে চশমা ।  ফরসা ।   লম্বা মুখটিতে খোঁচা খোঁচা দাড়ি ।  ঘন মোচ ।  পরনে সবুজ হাফশার্ট ।  কালো প্যান্ট ।  মিনহাজ  ভাই কে কেমন ক্লান্ত দেখাচ্ছে ।  
মিনহাজ  ভাই ! 
মিনহাজ  ভাই  ওদের দেখে হাসলেন ।  চাঁদের আলোয় সে হাসি মলিন দেখাল । 
তোমায় ফোনে পাইনি ।  কেন ?  
বিপদে পড়েছিলাম ।  
বিপদ মানে ? 
বলছি ।  তোরা নিয়ানডার্থাল  দেখে অবাক হয়েছিস ,  না ? 
বাহ্  ।  অবাক হব না মানে !  বলে ঝুমুর জিজ্ঞেস করে ,  তোমার কি বিপদ হয়েছে ?  
আর বলিস না ।   কাল বিকেলে তোকে ফোন করার পর এখানে এসেছি ।  হঠাৎ বিএসএফ এসে আমাকে ঘিরে ধরল ।  তারপর ওদের ক্যাম্পে ধরে নিয়ে যাতা প্রশ্ন শুরু করল ।  বললাম আমি বিজ্ঞানী ।  ওরা বিশ্বাস করে না ।  কাল সারারাত আর আজ সারাদিন আটকে একটু আগে ছাড়ল ।    ক্যামেরা রেখে দিল আর এখান থেকে আমাকে চলে যেতে  হবে বলল । 
ওহ্  ।  রনির চোখমুখ কুঁচকে যায় ।  ওদের  ক্যাম্প তো  কাছেই ।  দুপুরে ক্যাম্পের  টিনের চালা দেখেছিল । 
এখন কি করবে ? 
বলছি ।  আয় ।  বলে মিনহাজ ভাই  হাঁটতে থাকেন । 
ওরা হাঁটতে থাকে ।   গাছপালার ফাঁকে গুহা চোখে পড়ল ।  গুহামুখটি বেশ বড় ।  ভিতরে কেমন বাসী মাংসের  গন্ধ ।  ঝুমুরের শরীর সামান্য গুলিয়ে ওঠে ।    ঝুমুর মিনহাজ ভাইয়ের  পাশে হাঁটছিল  ।   ফিসফিস করে বলল ,  নিয়ানডার্থাল   এর ব্যাপারটা তুমি জান ।  না ? 
হ্যাঁ ।  জানি ।  ওদের সঙ্গে আমার সর্ম্পক ভালো ।  ওদের ভাষাও শিখছি ।  
আজ তাহলে নিয়ানডার্থাল টাকে তুমিই সঙ্কেত পাঠিয়ে সরে যেতে বললে ? 
হ্যাঁ ।  বললাম যে এদের আমি চিনি ।  
তাই বলে বসন্তবাউরি পাখির ডাক ?  
প্রাণি জগতের ভাষা সীমাবদ্ধ ।  এই জগতে একটা শব্দের অনেক রকম মানে থাকে ।  
গুহার ভিতরে ওরা মাংস পোড়া গন্ধ পাচ্ছিল ।  গুহার ভিতরে  আগুন জ্বলেছিল ।  ওখানে পৌঁছনোর পর ওরা তিনজনই থমকে গেল ।  আগুনের কুন্ডলী  ঘিরে  নিয়ানডার্থালরা বসে আছে ।  সংখ্যায়  তিরিশ -  চল্লিশ জন হবে ।  তারা   হাত নেড়ে নেড়ে কথা বলছে ।  দেয়ালে তাদের ছায়া পড়েছে ।  পরনে চামড়ার  পোশাক ।  কয়েক জনের গলায় আর কানে মাটির গয়না ।  কোলে শিশু  - নিয়ানডার্থাল । এদের নিয়ানডার্থাল   -  নারী বলে মনে হল ।  অমৃণ মেঝের ওপর কতগুলি  মাটির হাঁড়ি পড়ে আছে ।  তার হাড়ের স্তূপ আর পশু  চামড়া ।  পশুর মাথার খুলিও রয়েছে  ।    কয়েকজন নিয়ানডার্থাল কী একটা প্রাণি কাটা মাংসের টুকরো   ছিড়ে ছিড়ে আগুনে ফেলছে ।  
মিনহাজ  ভাই বলল ,  নিয়ানডার্থাল  সামাজিক ।  দলবদ্ধ হয়ে থাকে ।  ওদের চিন্তাভাবনায় বেশ উন্নত ।   ধর্মের প্রাথমিক  ধারণা ওদের মধ্যে ছিল ।  এদের সঙ্গে মিশে আমি যা বুঝেছি ,  তা হল ,    প্লাইস্টেসিন যুগে  যুগ থেকেই  নিয়ানডার্থাল রাজাকান্দিতে  আছে ।   ওরা এখানেই থাকবে ।  আমি ওদের কথা প্রাণিবিজ্ঞানীদের জানাব না ।  
তোমার সঙ্গে  কী ভাবে নিয়ানডার্থালদের  এত  ভাব হল ? 
বছর খানেক আগের কথা ।  হামহাম ঝরনার কাছে কালিবাঁশের জঙ্গলে  একটা নিয়ানডার্থাল  আহত অবস্থায় পড়েছিল ।  ওর ঘাড়ে গুলি লেগেছিল ।  মে বি চোরাচালানি অর ভারতীয় সীমান্ত রক্ষী ।  তারপর ওকে ট্রিটমেন্ট করে সুস্থ করে তুলি ।  পরে সেই আমাকে  এখানে নিয়ে এল ।  ওর  গ্রুপের  সঙ্গে  পরিচয় করিয়ে দিল ।  ওদের সঙ্গে আমার সর্ম্পক ভালো ।  তোরা একটু দাঁড়া ।   আমি আসছি ।  বলে মিনহাজ  ভাই নিয়ানডার্থাল দের কাছে চলে গেলেন ।  নিয়ানডার্থালরা মিনহাজ  ভাই কে দেখে   উঠে দাঁড়াল ।  ওরা যে  মিনহাজ  ভাই কে গভীর শ্রদ্ধা করে তা বোঝা যায় । 
মিনহাজ  ভাই  একটু পর ওদের কী সব বলে ফিরে এলেন । 
ওদের তুমি কি বললে ? 
গুহামুখের দিকে যেতে যেতে মিনহাজ  ভাই  বললেন ,  ওদের বললাম বি এস এফ এর বাড়াবাড়ির কথা ।  ওরা এখন   বিএসএফ  ক্যাম্প আক্রমন করতে যাবে  ।  বিএসএফ এর সদস্যরা ভয়ানক  কুসংস্কারগ্রস্থ ।  এতগুলি নিয়ানডার্থাল একসঙ্গে  দেখে তারা আর এ জীবনেও   এদিকে ঘেঁষবে না ।  
জোস !  তানভির বলে ওঠে । 
রনি জিজ্ঞেস করল ,  আচ্ছা ,  মিনহাজ  ভাই  ।  এখানকার মানুষ যে হামহাম ঝরনার অপদেবতা কিংবা  ময়দানবের  কথা বলে সেটা কি আসলে নিয়ানডার্থাল  ?  
হুমম ।   কেবল আজকের না আজ থেকে তিন হাজার কি দুই হাজার কি এক হাজার বছর আগেকার স্থানীয় লোককাহিনীতে যে ময়দানবের  কথা আছে তাও ওই নিয়ানডার্থাল ।  
রনি বলল ,  বুঝলাম  নিয়ানডার্থাল  এর ভয়ে বিএসএফ আর এদিকে ঘেঁষবে না ।  কিন্তু হামহাম ঝরনা দেখতে বাংলাদেশের তরুণ প্রজন্মের   পর্যটকেরা আসছে ।  তাদের কী হবে ?   
মিনহাজ    ভাই হেসে  বললেন ,  নিয়ানডার্থালরা  পাতার ফাঁকে ওদের দিকে উঁকি দেবে ।   আর একটু ভয় দেখাবে ।  এটুকু অধিকার ওদের আছে ।  আফটার অল এটা ওদেরই রাজ্য ।  
ওরা হেসে উঠল ।  
গুহার বাইরে অপার্থিব পূর্ণিমার আলোয়  ভেসে যাচ্ছিল ।  নির্জন রাত্রির স্তব্দতা ভেঙে ছোট্ট বসন্তবাউরি ডেকে ওঠে  ।   টুক টুক টুক  .  .  .  টুক টুক টুক  .  .  .  টুক টুক টুক  .  .  . 
 উল্লেখ্য :  নিয়ানডার্থাল  সম্বন্ধে নানান তথ্য ও তত্ত্ব  দিয়ে সাহায্য করেছেন ব্লগার সুমন সোহরাব ।  হামহাম ঝরনা এবং  রাজকান্দি রিজার্ভ ফরেস্ট সম্বন্ধে  প্রিয় ব্লগার দুখী মানবের নীচের অসাধারণ এই পোস্টটি না পড়লে  এই গল্পটি লেখা সম্ভব হত না ।  Click This Link এই গল্পটি  লিখতে আরও যেসব  পোস্ট সাহায্য করেছে ।   Click This Link Click This Link Click This Link তথ্য ও ছবি দিয়ে সাহায্য করার জন্য আমি সুমন সোহরাব ,  দুখী মানব ,  মেঘনা পাড়ের ছেলে ,  সরব এবং ধূসরধ্রুব কে আন্তরিক কৃতজ্ঞতা জানাচ্ছি । 


                    




গল্প :  প্রতিপক্ষ



                        আমার আজও মনে আছে ।  ১৯৭০ সালের জুন মাসের মাঝামাঝি ।   মেঘলাদুপুর । 
রত্না আপুকে দারুণ বকল বড় চাচী  ।  আমি যে সময়টার কথা বলছি -  সে সময়টায় আমাদের পুরনো আমলের দোতলা বাড়িটি  মেঘের ছায়ায় কেমন অপরিচিত হয়ে ছিল ।  দুপুরের আগেই আমি স্কুল থেকে ফিরেছি ।  আজও একজন রিক্সালাকে রামপুরার দিকে গুলি করে মেরে ফেলেছে পুলিশ  ।   আজও নবাবপুরের দিকটায় সকাল থেকেই খুব বিক্ষোভ হচ্ছে ।  ছাত্ররা দলে দলে স্কুল থেকে বেরিয়ে প্রচন্ড আক্রোশে ঢিল ছুঁড়ছিল পুলিশের দিকে  ।  সেই সঙ্গে ধাওয়া ,  পাল্টা - ধাওয়া তো ছিলই । 
দুপুরের ঠিক আগে আগে আমি একতলার লাল সিমেন্টের অন্ধকার অন্ধকার বড় বারান্দায় উঠে আসি ।  ঠিক তক্ষুনি বাগানের গাছপাতার ওপর বৃষ্টি ফোঁটা পতনের শব্দ শুনলাম ।  বড় চাচী কাপড় তুলছিল ।  বারান্দার শেষ মাথায় সিঁড়ি ।  সিঁড়ি দিয়ে ওপরে উঠছি -  রত্না আপু দুদ্দাড় করে আমার পাশ দিয়ে দৌড়ে নেমে গেল ।    রত্না আপু মনে হয় বাগানে যাচ্ছে বৃষ্টিতে ভিজতে ।   বাগানের ঘাসের ওপর গাছপালার পাশে বৃষ্টিতে ভিজতে  রত্না আপুর নাকি দারুণ লাগে ।  সে জন্য বড় চাচীর বকাঝকাও কম খায়না  রত্না আপু ।  দোতলার বারান্দায় সবে উঠে এসেছি ।  নীচ থেকে বড় চাচীর চিল - চিৎকার শুনলাম :  আবার বাগানে গেছস ।  তোর বাপের কানে গেলে আমাকে কাইটা ফেলব  .  .  .  ।  আমি হেসে ফেলি ।   ঐ টুকুর জন্য কেউ কারুকে কেটে ফেলে !  ধুৎ !   তবে হ্যাঁ ,  আমার বড় চাচা ,  মানে  রত্না আপুর আব্বা  ভারি গোঁড়া; দশাসই চেহারার দাড়িঅলা গম্ভীর এক মুখ ।  মাঝে মাঝে ভাবি :  রবীন্দ্রনাথের মুখেও তো দাড়ি -  অথচ বড় চাচার ধরনধারন রবীন্দ্রনাথের ঠিক উলটো;  রত্না আপুই বরং রবীন্দ্রনাথের মতন ।  বৃষ্টির পর আকাশে রামধনু দেখা গেলে চিৎকার করে বাড়ি মাত করে ফেলে  রত্না আপু ।  রত্না আপুর উচ্ছলতা বড় চাচার তো অসহ্য ঠেকবেই ।  বড়চাচা উকিল মানুষ :  এই মুহূর্তে রয়েছেন কোর্টে ।   রত্না আপু এই সুযোগে  বৃষ্টিতে ভিজবে বলে বাগানে নেমে গেছে ।  
তো ,  মেঘলা দিনে আমার শীত শীত করে ।  আমি গোছল না করেই  খেতে বসে গেছি ।  আম্মার মুখ অন্ধকার ।  আম্মার সঙ্গে বড় চাচীর ঠিক বনিবনা হয় না ।  কাজেই আম্মা বরাবরই  রত্না আপুর পক্ষে ।  বড় চাচীর বকা খেল বলে  রত্না আপুর জন্য আম্মার খারাপ লাগছে ।   আমার পাতে অল্পখানি আচার তুলে দিয়ে আম্মা বলল ,  তোর বড় চাচী বড্ড বেশি বাড়াবাড়ি করে রে শাওন ।   রত্না   বৃষ্টিতে ভিজছে তো কী হইসে ? 
ভাত মাখতে মাখতে আমার হাসি পেল ।   রত্না আপু কলেজে ওঠার পর আম্মা বলেছিল :  কী ড্যাকরা মেয়ে রে বাবা - বিকাল পর্যন্ত কলেজ করে ।  আম্মা যদি জানত -  বিকাল পর্যন্ত কার সঙ্গে থাকে  রত্না ! 
আমার খাওয়া শেষ ।  আমার হাতে এক বাটি ক্ষীর দিয়ে আম্মা বলল ,  যা ।  তোর বড় চাচীকে দিয়ে আয় ।  আজ  রত্নার জন্মদিন ।  তোর বড়চাচাতে আর মেয়ের জন্মদিন পালন করব না ।  
ক্ষীরের বাটি নিয়ে আমি নীচে নেমে এলাম ।  তখনও মেঘ করে ছিল ।  বৃষ্টির জোর নেই ।  ঝির ঝির করে ঝরছিল ।   দরজা খোলাই ছিল ।  ঢুকলাম ।  বসার ঘরে লাইট জ্বলেছিল ।  সোফার ওপর ভিজা কাপড় শুকাতে দিয়েছে ।  ফ্যানও ফুল স্পীডে ঘুরছিল ।  ঘরে কেউ নেই ।  দেওয়ালে মোহাম্মদ আলী জিন্নাহর একটা ছবি ।  কাচ দিয়ে বাঁধানো; বেশ বড় ছবি ।  বড় চাচা মোহাম্মদ আলী জিন্নাহকে ভীষন রেসপেক্ট করেন ।  জিন্না লোকটা কি বড় চাচার মতই বড্ড গোঁড়া ?  গত মাসে পাকিস্তান গিয়েছিলেন বড় চাচা ।  ফেরার সময় সঙ্গে করে অর্ধডজন বোরখা নিয়ে এসেছেন ।  তারপর থেকেই বড় চাচা বোরখা পরার জন্য চাপ দিচ্ছেন  রত্না আপুকে  ।   রত্না আপু মরে গেলেও বোরখা পরবে না ।  এই নিয়ে তুমুল হইহল্লা এবাড়িতে ।    বড় চাচা আমার আম্মাকেও বোরখা পড়তে বলেন ।  অথচ ,  বড় চাচী নিজেই বোরখা পড়ে না ।  এ নিয়ে আব্বার সঙ্গে বড় চাচার কথাবার্তা কিছুদিন ধরে বন্ধ হয়ে আছে ।  আব্বা আসলে বড় চাচার প্রতিপক্ষ :  আব্বা বঙ্গবন্ধুর কড়া সমর্থক বলেই ।  এই ফাঁকে বলে রাখি :  গত বছর বিনা শর্তে কারাগার থেকে মুক্ত হওয়ার পর রমনা রেসকোর্স ময়দানে সর্বদলীয় ছাত্র সংগ্রাম পরিষদের উদ্যেগে এক বিশাল সংবর্ধনায় ছাত্র - জনতা শেখ মুজিবকে  ‘ বঙ্গবন্ধু ’  খেতাবে ভূষিত করে ।  বড় চাচা বঙ্গবন্ধুকে পছন্দ করেন না ।   বঙ্গবন্ধু নাকি পাকিস্তান ভাঙ্গতে চায় !  বঙ্গবন্ধু  বড় চাচাদের প্রতিপক্ষ ।  বড় চাচী রান্না ঘরে ছিল ।  ক্ষীরের বাটি দিলাম ।  বড় চাচীর মুখটা কেমন গম্ভীর ।  তখনও রতœাপুর ওপর রেগে ছিল বোধহয় ।  আমি  রত্না আপুর ঘরের দিকে যাই ।   দরজা ভেজানো ,  ঠেলে ঢুকলাম ।  ঘরটায় আবছা অন্ধকার ।  আবছা অন্ধকারে হাসনাহেনার গন্ধ ।  এ ঘরে যতবারই আসি ।  আমি ঐ ফুলের গন্ধ পাই ।  জানালায় মৃদু বৃষ্টির শব্দ ।    রত্না আপু বিছানায় শুয়ে ।  আমি মাথার কাছে বসলাম ।   একটু পর   রত্না আপু ফিসফিস করে বলল ,  আজ আমার জন্মদিন ।  আর আম্মার মনটা আমি খারাপ করে দিলাম ।  কী যে ভুল করছি তখন বৃষ্টিতে ভিজা গুড্ডি । 
আমার নাম শাওন হলেও  রত্না আপু আমাকে ঘুড্ডি বলে ডাকে ।  আমি ফিসফিস করে বললাম ,   তোমার জন্য আম্মা ক্ষীর পাঠায়ছে  রত্না আপু ।  রত্না আপু  দীর্ঘশ্বাস ফেলল মনে হল ।  বড় চাচা জন্মদিন পালনের ঘোর বিরোধী ।   রত্না আপুর কি মন খারাপ সেজন্য ?  আমারও একই কারণে মন খারাপ হয়ে যায়  ।    রত্না আপু যে আমাকে  ভীষণ ভালোবাসে; বিশ্বাসও করে ।   রত্না আপুর লেখা চিঠিগুলি  ( আসলে প্রেমপত্র )  আমিই তো জয়দীপদাকে দিয়ে আসি ।   আপাতত জয়দীপদার বাস  দক্ষিণ মৈশুন্ডীর  একটা মন্দিরের ভিতরে একটি ঘরে  ।   কখনও জয়দীপদার সঙ্গে দেখা হলেই চা - সিঙ্গারা খাইয়ে নানা বিষয়ে দীর্ঘ আলোচনা জুড়ে দেন; দাড়িঅলা লম্বা ফরসা মতন দেখতে জয়দীপদা ।  কবি ।   রত্না আপু বলে ,  দীপ শুধু কবি না ,  বিপ্লবীও ঘুড্ডি ।  তার মানে -  জয়দীপদা বিপ্লবী কবি ।  রত্না আপু সঙ্গে ধানমন্ডির কোণ্ স্টুডিওতে ছবি তুলেছিল জয়দীপদা ।  জয়দীপদা আমায় সে ছবি দেখিয়েছিল ।   বেশ ঘনিষ্ট ছবি ।  আমি লজ্জ্বা পেলাম ।  জয়দীপদা বলল ,   আহা ,  লজ্জ্বা পেও না শাওন ।  একদিন পৃথিবী  তেমনই হয়ে যাবে দেখ ।  যৌথখামারে যৌথপ্রেম :  তারপর শিশুবন্টন ।  জানো ,  প্রাচীন মিশরে ভাইবোনের বিয়ে হত ?  
 রত্না আপু ঘরের জানালায় বৃষ্টির মৃদু শব্দ ।  ঘরে আবছা অন্ধকার ।  হাসনাহেনার গন্ধ ।  কী মনে করে  রত্না আপু বলল ,  আমি যখন থাকব না তখন তুই মাঝে মাঝে আমার ঘরে এসে বসে থাকিস ঘুড্ডি ।  
কই যাবা তুমি ?  আমি তো রীতিমতো অবাক । 
আমি জানি আমি কই যাব ? 
না । 
তয় জিগাস ক্যান । 
তাই তো ?  
 পুলিশের গুলিতে এক পথচারীর মৃত্যুর প্রতিবাদে  ধর্মঘট চলছিল  ।   ঘরের মেঝেতে বসে দুপুরবেলা আঁক কষছিলাম ।  হঠাৎ বেলি ফুলের গন্ধ পেলাম ।  মুখ তুলে দেখি -  রত্না আপু ।  আমার সামনে হাঁটুমুড়ে বসে আমার হাতে একটা খাম গুঁজে দিয়ে বলল :  যা !  মন্দিরে যা ।  এই খামটা দীপকে  দিয়ে আয় ।  মনের মত কাজ পেয়ে  মনটা নেচে উঠল ।  আমি খামটা নিয়ে দুপধাপ নিচে নেমে এলাম ।  তারপর দৌড়  .  .  .  দৌড় -  গলির পর তস্য গলি পেরিয়ে তারপর টিপু সুলতান রোড :  তারপর দক্ষিণ মৌশুন্ডির সরু গলি :  সেই মন্দির ।  তার চাতালে ১৯৭০ সালের স্তব্দ দুপুর থমকে ছিল; সেই রোদ ।  ছোট্ট  চাতালে এক ঝাঁক পায়রা ।  তখনও জানতাম না ঠিক এক বছর পর পাকিস্তানি সৈন্যেরা মন্দিরে আগুন দেবে ।  পূজারিকে গুলি করে মারবে ।  জয়দীপদার ঘরের সামনে এসে হাঁপাচ্ছি ।  দরজায় তালা  ।  কী করি ।  বুদ্ধি করে দরজার নিচে দিয়ে খামটা গলিয়ে দিলাম । 
 প্রত্যেক বছর জুন মাসের শেষে আমরা সপরিবারে হরিরামপুর যাই ।  জুন মাসের শেষে দাদুর মৃত্যু বার্ষিকী ।  হরিরামপুর যাওয়ার দিন যতই ঘনিয়ে আসছিল -  ততই আমার মন আনন্দে দুলে দুলে উঠছিল ।  তার কারণ আছে ।  হরিরামপুর মানেই  খোলামেলা দাদুবাড়ি ।  রাতের বেলায় চাঁদনি আসর ,  ঝিটকার হাটের ছানার সন্দেশ ,  পদ্মা নদী ।  ঝিটকার হাটের ছানার সন্দেশ খেতে আমার কী যে ভালো লাগে  ।  যখনই হরিরামপুর যাই ছোট চাচা আমার হাতে কতগুলি আধুলি ধরিয়ে দেন ।  ছোট চাচা কবি ।  ছোট চাচা কবি বলে ঠিকই কিশোরের মন বোঝেন ।  
বড় চাচা অবশ্যি ছোটদের বাড়ির বাইরে যাওয়া আদপেই পছন্দ করেন না । 
জুন মাসের সাতাশ তারিখ ।  সকাল বেলায় আমাদের উয়ারির বাড়ির থেকে দুটো নীল - সাদা রঙের ভক্সওয়াগেন আর একটা মেরুন রঙের মাজদা মানিকগঞ্জের উদ্দেশে রওনা হল ।  নীল ভক্সওয়াগানের পিছনের সিটে আমি বসেছি  ।  গাড়ি চালাচ্ছে বাবা ।  পাশে মা ।  মায়ের কোলে মুন্নি ।  আমি জানালার পাশে বসেছি ।  হাওয়ায় আমার চুল উড়ছে ।  আজ দিনটায় মেঘটেঘ নাই ।  কেমন ফুটফুটে রোদ উঠেছে ।  ছোট চাচা আমার পাশে বসেছে ।  ছোট চাচার ফরসা মুখ ,  ঝাকড়া চুল; সাদা পাঞ্জাবি পরেছে ।  ছোট চাচা ঢাকা বিশ্ববিদ্যালয়ে পড়ে ।  সদ্য কবিতার বই বেড়িয়েছে ।  হাসিখুশি  ।  আমার জন্মের পর বড় চাচা আমার নাম রাখতে চেয়ে ছিল :  শাহ্ আলম ।  ছোট চাচা কঠোর প্রতিবাদ করেছিল ।  ছোট চাচা আমার নাম রেখেছে ,  শাওন ।  ছোট চাচা বড় চাচার প্রতিপক্ষ ।  
ছোট চাচা পাঞ্জাবীর পকেটে হাত ঢোকাল ।  তারপর কী যেন বার করে বলল ,  নে ধর ।  
আমি হাত বাড়াই ।  কী ।  দেখি চারটে চকচকে আধুলি ।  আমার মনটা আরও খুশি হয়ে গেল ।  ঠিক তখনই   রাস্তায় পাকিস্তানি সৈন্যদের এক ট্রাক দেখে চুপসে গেলাম ।  তখনও জানতাম না ঠিক এক বছর পর পূর্ব পাকিস্তানজুড়ে পাকিস্তানি সৈন্যরা কী রকম ধ্বংযজ্ঞে মেতে উঠবে ।  
 দুপুরের ঠিক আগে আগেই  দাদুবাড়ি পৌঁছলাম ।  তখন মেঘ করেছিল ।  বাড়ি ভর্তি লোক ।  ছোট ফুপুরা এসেছে সিঙ্গাইর থেকে ।  বড় ফুপুরা ঘিওর থাকেন -  তারাও এসেকে ।  আমার দুই ফুপু ।  অনেকদিন পর বাদলকে দেখলাম ।  বাদল ছোট ফুপুর ছেলে ।  আমারই সমবয়েসি ।  ক্লাস এইটে পড়ে ।  বাদল তেমন উচ্ছ্বল নয়; কেমন গুটানো ।   কখনও জানতাম না পরের বছর জুন মাসে পাকিস্তানি সৈন্যরা আমার ফুপুর সামনে থেকে বাদলকে টেনে হিঁচড়ে উঠানে নিয়ে গুলি করে মেরে ফেলবে !   
উঠানের ঠিক মাঝখানে লাল রঙের একটা হৃস্টপুষ্ট একটা গরু খুঁটির সঙ্গে বেঁধে রাখা হয়েছে ।  গরু ঘিরে হালকা পাতলা ভিড় ।  বাদলও উঠানে দাঁড়িয়ে ছিল  ।  কাল গরুটাকে জবাই করা হবে ।  প্রতি বছর দাদুর মৃত্যুবার্ষিকীতে একটা গরু জবেহ করা হয়  ।  আমার দাদু ছিলেন হরিরামপুরের ডাকসাইটে মানুষ ।  সে কারণেই দাদুর মৃত্যুবাষির্কীতে আশেপাশের গ্রাম থেকে প্রায় হাজার খানেক লোক এসে উপস্থিত হয় ।  দুপুরের আগেই কাচারিবাড়ির একটা ঘরে চাটাইয়ের ওপর ভাতের পাহাড় জমে ওঠে ।  দাদুর মৃত্যুবার্ষিকীর খরচ সবাই শেয়ার করে ।   সামান্য মনোমালিন্য থাকলেও আমাদের পরিবার বন্ধন এখনও অটুট ।   সন্ধ্যের পর জ্যোস্না ফুটলে ছাদে চাঁদনি আসর বসে ।  মধ্যরাত অবধি আড্ডা হয় ।  হাসিঠাট্টা হয় ।  চাঁদনি আসর  নিয়ে ছোট চাচা  একটি কবিতাও লিখেছে :   ‘ ঝিটকার প্রসিদ্ধ ধবল জ্যোস্নায় আমরা ক ’ জন ।  ’  বড় ফুপু আর আমার আম্মার গানের গলা ভালো ।  সুতরাং -  ‘ আজ জোছনা সবাই গেছে বনে ।  ’  বড় চাচা কেবল ব্যাতিক্রম ।  তিনি কখনও চাঁদনি আসরে আসেন না ।  তার সম্ভবত চাঁদনি রাত ভালো লাগে না ।  তিনি অনেক রাত অবধি নামাজ পড়েন ।  অবশ্য ছোট চাচা নামাজ না পড়লেও আমার আব্বা নিয়মিতই নামাজ পড়েন ।  অথচ ,  আব্বা ভারি আড্ডাবাজ ।   বড় চাচীকেও কখনও ছাদে যেতে দেন না বড় চাচা ।  বড় চাচী জায়নামাজে বসে থাকেন ।  আমার মনে হয় চাঁদনি আসরে আসার জন্য বড় চাচীর মনটা ভীষণই ছটফট করে ।  অথচ ,  চাচীকে জোর করে জায়নামাজে বসিয়ে রাখা হয় ।  তবে  রত্না আপু ঠিকই চাঁদনি আসর মাত করে রাখে ।   ঘন ঘন নিচে নেমে  ট্রে ভরতি করে চা চানাচুর বিসকিট ওপরে নিয়ে আসে ।   রত্না আপুর প্রধান সহকারি আমি  । 
 পর দিন ।  ভোর ।  বাড়ির লোকেরা সব ভিড় করেছে উঠানে ।  সেই হৃস্টপুষ্ট লাল গরুটা কে ধরেবেঁধে উঠানে শুইয়ে ফেলা হয়েছে ।  এক্ষুনি জবেহ করা হবে ।  আমি আর  রত্না আপু যে খিড়কি দরজা দিয়ে বাড়ি থেকে বেরিয়ে গেলাম ।  কেউই লক্ষই করল না ।  
হরিরামপুরের আমাদের দাদুবাড়ির পিছনে ধু ধু মাঠ ।  তারপর দুপাশে ঘন বাঁশঝাড় ।  বাঁশঝারের মধ্যিখান দিয়ে পথ বেঁকে গেছে নদীর ধারে ।  পদ্মা নদী ।  এপারে খেয়াঘাট ।  ওপারে চর ।  ভালো করে রোদ ওঠার আগেই   রত্না আপু আর আমি খেয়াঘাটে পৌঁছে গেলাম ।  পদ্মা নদী দেখে বুক কেঁপে উঠল ।   আজ নদী পেরুব ।  যদি নৌকা উলটে যায় ।  গতবার কি তার আগেরবারও আমি আর  রত্না আপু পদ্মা নদীর ঘাট অবধি এলেও কখনও নৌকায় করে নদী পাড় হইনি ।  আজ নদী পেরিয়ে  চরে যাব ঠিক করেছি ।  ঘাটে একটি নৌকা  ওপারে যাওয়া জন্য তৈরিই ছিল ।  আমরা নৌকায় উঠে গলুইয়ে বসলাম ।  পাশাপাশি ।  দেখতে দেখতে নৌকার গলুই ঘুরে গেল ।  নৌকায় যাত্রী তেমন নাই  ।  একজন বৃদ্ধ কেবল একটা ছাগলছানা নিয়ে বসেছিল ।   রত্না আপুর শ্যামলা মুখটা কেমন গম্ভীর ।  আপনমনে বলল ,  জানস ঘুড্ডি -  আমরা যে চরে যাইতেছি সেই চরের নাম বয়রা । 
বয়রা ? 
হ ।  বয়রা ।  
বয়রা মানে কি  রত্না আপু ? 
কানে যে কম শোনে বোধহয় । 
বয়রা চরের লোকেরা কানে কম শোনে ?  
মনে হয় ।   
আমি কোলে ছাগল ছানা নিয়ে বসে থাকা বৃদ্ধর দিকে তাকালাম ।  
তারপর কতক্ষণ যে কাটল ।  বয়রা চরের ঘাটে নৌকা থেকে নেমে দাঁড়িয়েছি আমরা ।  ঘাটটা কেমন বিরান ।  বহুদূর পর্যন্ত বালি আর বালি ছড়িয়ে আছে ।  মধ্যাহ্ণের রৌদ্রকিরণে বালির কণাগুলি হিরের কুচির মতন ঝিকমিক করছিল ।  আমার চোখ ধাঁধিয়ে যায় ।  সেই  বৃদ্ধটি  ছাগলছানা কোলে নিয়ে হেঁটে যাচ্ছে ।  আমি আর  রত্না আপু পাশাপাশি হাঁটছি ।  আজ হলুদ রঙের শাড়ি পরেছিল  রত্না আপু  ।  লাল ব্লাউজ ।  গলায় মুক্তার মালা ।  মৃদু হেসে বলল ,  জানস ঘুড্ডি একটুপর না মজার একটা ঘটনা ঘটবে ।  
কী ? 
 রত্না আপুর মুখে চাপা হাসি ।  বলব না ।  নিজেই দেখতে পাবি ।  
জায়গাটা কেমন বালি বালি আর ফাঁকা ।  চর বলে কি গাছ থাকতে নেই ।   দূরে অবশ্য গাছপালা চোখে পড়ল ।  হঠাৎ দেখলাম জয়দীপদা !  বালির ওপর পা ছড়িয়ে বসে আছে ।  আমি তো রীতিমতো অবাক ।  খালি গা ।  ফরসা শরীর ।  বুকে বাদামি রোমে ভর্তি  ।  কালো রঙের প্যান্ট ।  মুখ ভরতি দাড়ি ।  সিগারেট টানছেন ।   আমাদের দেখে সিগারেট ছুঁড়ে দিলেন ফেলে দিলেন ।   রত্না আপু ছুটে গিয়ে ঝাঁপিয়ে পড়ল জয়দীপদার বুকে ।  তারপর দু - জন দুজনকে খুব চুমু খেল ।  আমি যে দাঁড়িয়ে আছি -  কারও খেয়ালই নেই ।  আমার লজ্জ্বা হল ।  মুখ ফিরিয়ে নিলাম ।  একবার জয়দীপদা আমাকে বুঝিয়ে ছিল :  একদিন পৃথিবী নাকি তেমনই হয়ে যাবে ।  যৌথখামারে যৌথপ্রেম :  শিশু - বন্টন ।  অনেক অনেক আগে প্রাচীন মিশরে ভাইবোনের বিয়ে হত ।  সেসব কথা এখন আমার মনে পড়ে যেতেই শরীরে ঘাম ছুটল । 
খানিক বাদে দুজন বিচ্ছিন্ন হল ।  আমি জিজ্ঞেস না করে পারলাম না :  তুমি .  .  . তুমি এখানে কী করে এলে জয়দীপদা ? 
এখন আমার কাজ তো এখানেই -  এই বয়রা চরের জেলেপাড়ায় ।  ভুলে গেছ - আমি বিপ্লবী কবি । 
ও । 
জয়দীপদা ততক্ষণে আরেকটি সিগারেট ধরিয়েছে ।   রত্না আপু চোখের ইঙ্গিত করে জয়দীপদাকে কী সব বলল ।  জয়দীপদা বলল ,  আজ আমরা বিয়ে করব শাওন ।  
বিয়ে ?  আমি আকাশ থেকে পড়লাম ।  এদিক - ওদিক তাকালাম ।  বিয়ে করতে কত কিছু লাগে ।  কিছুই যে নেই ।  খালি ধূধূ চর ।  রোদ ।  গরম বালি ।  নদীর পাগলা হাওয়া ।  ওপরে ঝকঝকে আকাশ । 
জয়দীপদা মাথা চুলকে বলল ,  বিয়েটিয়ে না করলেও হয় অবিশ্যি ।  তবে তোমার তন্বি দিদিটিকে বহু আগেই বাংলার মাটি বাংলার জল সাক্ষী রেখে বিয়ে করব ঠিক করেছি ।  এ বিয়ের পুরোহিত তুমিই হও না কেন শাওন ?  বলে হা হা করে হেসে উঠল জয়দীপদা ।  
আমি ? 
হ্যাঁ ।  তুমি ।  হে মোর কিশোর পুরোহিত । 
 সব দেখেশুনে আমার মাথা ঝিমঝিম করছিল ।  তো ,  বিয়েটা হল ।  অদ্ভুত ভাবেই হল ।   অনেক আগে থেকেই হয়তো মনে মনে ভেবে রেখেছিল  রত্না আপুরা ।  প্রথমে বরকনে মুখোমুখি দাঁড়াল ।  দুজন দুজনের দিকে তাকালো ।   রত্না আপুর গলার মুক্তার মালাটি  রত্না আপু জয়দীপদার গলায় পড়িয়ে দিল ।   তারপর আমার সামনে নতজানু হল ।  আমি পুরোহিত বলেই দুজনার মাথার ওপর বালি ছিটিয়ে আর্শীবাদ করলাম ।  বিয়ের পদ্ধতিটা আমি আরও নিঁখুত করলাম ।  আমার পকেটে ছোট চাচার দেওয়া চারটে আধুলির তিনটি তখনও ছিল ।  তার মধ্যে একটি খরচ হয়েছে নৌকায় খেয়া পাড় হতে ।    আরেকটি খরচ হবে ফেরার সময়  ।  বাকি থাকল  দুটো  ।  আমি দুটো আধুলি দিয়ে বরবউকে আর্শীবাদ করলাম । 
জয়দীপদা  ‘ সাধু ’  ,   ‘ সাধু ’  করে উঠল । 
নদীর উথালপাথাল হাওয়ায় জয়দীপদার চুল উড়ছিল ।  জুন মাসের শেষ ।  দেখতে দেখতে চরের ওপর গভীর ছায়া জমে উঠল ।  আকাশে মেঘ জমতে শুরু করেছে ।  বৃষ্টি পড়তেও দেরি হল না ।  সে বৃষ্টিও হয়ে উঠল ধূসর ।  আকস্মিক আড়াল পেয়ে যেতেই  রত্না আপুরা বালির ওপর গড়িয়ে পড়ল ।   অনেক ক্ষণ ।  আমি ধুম বৃষ্টির ভিতরে বসে ভবিষ্যতের  দিকে চেয়ে রইলাম ।  কেন যেন আমার আর লজ্জ্বা করছিল না ।  সম্ভবত আমাকে পুরোহিতের মর্যাদা দেওয়া হয়েছিল বলেই । 
বৃষ্টিবাদল থামল এক সময়  ।  এবার ফিরতে হয় ।  জয়দীপদা নৌকা পর্যন্ত এল ।  আমরা শেষ বিকেলের ম্লান আলোর নদী পেরুলাম । 
তুমি কী করে জানলে যে জয়দীপদা এখানে ? 
কেন ?  সেদিন তুই মন্দিরে চিঠি নিয়া গেলি - মনে নাই ? 
ও ,  হ্যাঁ । 
চিঠিতে সব লেখা ছিল ।  আমি আগেই জানতাম ও বয়রায় মাঝেমাঝে আসে ।  জেলেশ্রমিকদের মধ্যে কাজ করে । 
ও । 
তুই একটা আস্ত ভোদাই ঘুড্ডি ।  
ও । 
তারপর কী ভেবে গলার স্বর নীচু করে  রত্না আপু বলল ,  দীপরা বঙ্গবন্ধুর প্রতিপক্ষ রে ঘুড্ডি ।  
কেন ?  
 দীপরা মনে করে ইস্ট পাকিস্তান খালি খালি স্বাধীন হইয়া কী লাভ যদি না ইস্ট পাকিস্তানের খাইটা খাওয়া মানুষজন দুইবেলা ভাত কাপড়ের নিশ্চয়তা না পাওয়া যায়  ।  দেখ না ।  বলে নৌকার যাত্রীদের দিকে ইঙ্গিত করল  রত্না আপু ।   নৌকায় নানা বয়েসী ছেলে বুড়ো নারী ।  প্রায় সবার পরনেই ছেঁড়া পোশাক ।  প্রায় সবারই মুখচোখ কেমন দুঃখী । 
তাই তো ?   ফিসফিস করে বলি । 
দীপ বলে বঙ্গবন্ধুর  ‘ সোনার বাংলা ’  আসলে নাকি  মিথ । 
মিথ !  মিথ কী ? 
কী জানি ।   রত্না আপু কাঁধ ঝাঁকালো ।  ও এইসব বলে ।  আমি শুনে যাই । 
বাড়ি ফিরতে ফিরতে সন্ধ্যা  ।  উঠানে তখনও লোকজনের ভিড় ।  বড় বারান্দায়   আলো জ্বলে ছিল ।  বড়চাচা ইজি চেয়ারে হেলান দিয়ে ছিলেন ।  পাশে  ঝিটকা লোকমানিয়া দরগার ইমাম সাহেব বসে ।  ইমাম সাহেব পশ্চিমা ।  লাহোরী না সিন্ধি - কোন্খানে  জানি দেশ ।  পরনে কুর্তা ।   মাথায় সবুজ রঙের তুর্কি ফেজটুপি  ।  
আমাদের দেখে বড় চাচা খেঁকিয়ে উঠলেন ।  এই !  তোরা  .  .  .  তোরা  এই দিকে আয় । 
আমি আর  রত্না আপু বারান্দায় উঠে আসি ।  আমার বুক কাঁপছে ।  আবুল কাশেম ফজলুল হকের মতন দেখতে বড়চাচা  ।  বিশালকায় ।  কাছে যেতেই গর্জে উঠলেন ,  কই গেছলি তোরা ? 
বেড়াইতে আব্বা ।  কন্ঠস্বরে কী তেজ  রত্না আপুর ।  হলুদ শাড়িতে বিস্তর কাদা ।  মুখচোখ দেখে মনে হচ্ছিল না ভয় পেয়েছে । 
বেড়াইতে !  কই গেছিলি বেড়াইতে !  
অর্ধেক সত্যি অর্ধেক মিথ্যা বলল  রত্না আপু ।  বেড়াইতে গেছিলাম নদীর ঘাটে । 
নদীর ঘাটে !   হারামজাদি !  শরম করে না তোগো ?  বাড়ি ভরতি  মেহমান ।  কাজকর্ম নাই । 
চিৎকার শুনে ভিতর থেকে ছোট চাচা ছুটে এল  ।  আহা ,  ভাইজান  ।  থাক না  ।  বাইরের লোকের সামনে - তুচ্ছ বিষয় নিয়ে সিন ক্রিয়েট না করলে হয় না আপনার ।  
তুমি চুপ থাক ছোটমিয়া ।  বড় চাচা গর্জে উঠলেন ।  তুমি কমিনিস্ট কর ।  কবিয়ালি কর ।  তোমার দেখাদেখিন  বাসায় দুই দুইডা কমিনিস্টের ছাও পয়দা হইছে । 
কে কমিউনিষ্ট ? 
কমিনিস্ট না হইলের ময়মরুব্বীর কাজকাম ফেলায়া পাড়া বেড়ায় ।  ধিংগি মাইয়া কুনানের ।  বেহ্লাজ ।  বেশরম । 
আমার ভয় লাগলেও হাসি পেল ।  এখন যদি বড় চাচাকে বলে দিই যে -  খুলনা শহরের সোনাডাঙ্গার ব্যানার্জী বাড়ির জয়দীপ বন্দোপাধ্যায়ের সঙ্গে  আপনার একমাত্র কন্যা সিতারা পারভীন ওরফে  রত্নার শাদী মুবারক আজ দুপুরে সম্পন্ন  হয়ে গেছে !  তা হলে ? 
ইমাম সাহেব বললেন ,  আহা ,  আহা ,  তরফদার সাহিব ।  তরফদার সাহিব ।  জেনানার কম বইস ।  তেনার গুসতাকি মাফ করিয়ে দেন ।  যান আম্মি ,  ভিতরে যান ।  খানা খিলান ।  লেকিন ,  আর জানি পাড়া না বেড়ান ।  
ততক্ষণে সবাই জড়ো হয়েছিল ।   রত্না আপু ভিতরে যাবার জন্য পা বাড়াবে -   বিদুৎ গতিতে ইজি চেয়ার থেকে দাঁড়িয়ে বড় চাচা  রত্না আপুর মুখে  থাপ্পড় কষলেন । 
আশ্চর্য !   রত্না আপু  টলে উঠলেও চিৎকার করল না ।   
ভাইজান !  ছোটচাচা গর্জে উঠলেন । 
তুই চুপ কর ।  কবিয়াল ! 
আমার হাত ধরে টানতে টানতে আম্মা আমাকে ভিতরের ঘরে নিয়ে গেল  ।  থাপ্পড় মারার জন্য আম্মার হাতও উঠেছিল ।  তারপর হয়তো কে কোন্ পক্ষ ভেবে  হাত করে শূন্যে স্থির হয়ে গেল  .  .  . 
 পরদিনই আমরা ঢাকায় ফিরে এলাম ।  
চর বয়রায়  রত্না আপুর বিয়ের দিন বৃষ্টিতে ভিজেছিলাম ।  সেই জন্যেই কি না কে জানে :   জ্বরে পড়লাম ।  আর ,  জ্বরের কী ঘোর ।  কী ঘোর ।  সারা গায়ে তাপ ।  অল্প অল্প ব্যথা ।  মাঝে মাঝে টের পাই ভিজা গামছা দিয়ে আমার শরীর মুছে দিচ্ছে আম্মা   ।   বর্ষাকাল শেষ হয়নি ।  আবছা বৃষ্টির শব্দও যেন শুনতে পেলাম  ।  
ক ’ দ্দিন পর আমার জ্বর সারল মনে নেই ।  আমি আবার স্কুল যেতে শুরু করলাম ।  
একদিন বিকেলে স্কুল থেকে ফিরেছি ।  শুনলাম কারা যেন রতœাপুকে দেখতে এসেছে ।  আমার বুকটা ধরাস করে উঠল ।   আম্মার কাছে সব জানলাম ।  ছেলে পাকিস্তানি ।  সোয়েব ইউসুফ ।  ব্যবসা করে ।  বড় চাচার বন্ধু আলী আসগর ইউসুফজাই;  ইসলামপন্থি রাজনীতি করেন পাকিস্তানে - সোয়েব ইউসুফ তারই মেজ ছেলে ।  
 বিয়ে -  জুলাই মাসের পনেরো তারিখ - স্থির হল ।  
পাত্রপক্ষ চলে গেলে  রত্না আপু কাঁদল না ।  মুখটা কেবল  গম্ভীর দেখাল ।  আম্মার মুখও গম্ভীর ।  ছোট চাচার ।  আব্বার ।    
সে রাতেই  বাড়ি থেকে বেড়িয়ে গেল রত্না আপু ।   আর ফিরল না ।  একদিন যায়  ।  দুইদিন যায় ।  রত্না আপু আর  ফিরে এল না ।  
আমাদের উয়ারির বাড়িটা থমথমে হয়ে উঠল ।  
একদিন বিকেল বেলা স্কুল থেকে ফেরার পথে আমি দক্ষিণ মৈশুন্ডীর  সেই মন্দিরে গেলাম ।  জয়দীপদার ঘর তালা ।  পূজারী বললেন ,   জয়দীপদা এখানে আর থাকে না ।  
আমি রত্না আপুর ঘরে যাই ।  ঘরে হাসনাহেনার মৃদু গন্ধ ।  এ ঘরে যতবার আসি ততবার ঐ ফুলের গন্ধ পাই ।  উত্তর দিকের বড় জানালাটা খোলা ।  জানালা ও ঘরের কিছু অংশে ১৯৭১ সালের ফেব্রুয়ারি মাসের নরম রোদ পড়ে আছে ।  আমি   বিছানার এককোণে বসি ।  ছোট বালিশের পাশে একটা বই ।  বইটি তুলে নিই ।  কবিতার বই; ছোট চাচার :   ‘ বনময়ূরীকে তোমরা কখনোই হত্যা করো না ।  ’  কবিতার বইয়ের একটি পৃষ্টায় আমার চোখ আটকে গেল :  
 দেখ ,  আমরা ক ’ জন
বসেছিলাম ঝিটকার প্রসিদ্ধ ধবল জ্যোস্নায়
তাম্রপ্রস্তর যুগে । 
দূর সভ্যতার কল্লোলিত যান্ত্রিক ভিড়েও 
তোমরা  আমাদের পেয়ে যাবে । 
আমারা  যেহেতু বহমান । 
 আমার কেমন কান্নায় পায় ।   আমি বসে থাকি ।   খুব কাছে থেকে রত্না আপু  ফিসফিস করে বলছে ,  আমি যখন থাকব না তখন তুই মাঝে মাঝে আমার ঘরে এসে বসে থাকিস ঘুড্ডি ।  
কই যাবা তুমি ?  
আমি জানি আমি কই যাব ? 
না । 
তয় জিগাস ক্যান ! 
তাই তো ?  
আমি জানি রত্না আপুরা কোথায় আছে ।  সেই ধূ ধূ চরে এখন  শীত নেমেছে ।  আমি জানি রত্না আপু  এখন কার বুকে মুখ গুঁজে শুয়ে রয়েছে  ।  আমার কিছু ভাল লাগছিল না ।  আমি ঠিক করলাম আমিও সেই শীতমাখা চরে  যাব ।  
তবে আমার যাত্রায় ছেদ পড়ল ।   
কারণ ,  তত দিনে আমার বড় চাচারা আমাদের প্রতিপক্ষ বলেই আমাদের ওপর একটা ভয়ঙ্কর যুদ্ধ চাপিয়ে দিয়েছেন ।  নাঃ ,  পাকিস্তানি সৈন্যরা আমাদের ওয়ারির  ‘ তরফদার মঞ্জিল ’  তছনছ করেনি কি আগুনও দেয়নি ।  কেবল ,  এপ্রিল মাসের মাঝামাঝি এক মধ্যরাত্রে পাকিস্তানি আর্মিম বাড়িটা ঘিরে ফেলে :  তারপর ,  ছোটচাচাকে টেনেহিঁচড়ে ট্রাকে তোলে  ।  ছোটচাচা ২৫ মার্চ রাত্রেই বাড়ি ছেড়েছিল ।  কিছু জিনিসপত্র নিতেই কেবল বাড়ি এসেছিল ।  
আমি দৌড়ে বড় চাচার ঘরে যাই ।  
বড় চাচা তখন জায়নামাজে বসেছিলেন ।  প্রতিপক্ষ ধরা পড়েছে ।  তাকে এখন ফালি ফালি করে কাটার জন্য ক্যান্টনমেন্ট নিয়ে যাওয়া হচ্ছে ।  এখন তো খোদার কাছে শোকরানা আদায় করা যেতেই পারে ! 


                    




গল্প :  থুঃ ! 



                        ঘন ঘন পীরের কাছে যায় ধানকড়ার ঝরনা ।  ঝরনার স্বামী  মকবুল হোসেন আবার পীর ফকির দুই চক্ষে দেখতে পারে না ।  রেগে অন্ধ হয়ে গিয়ে  ঝরনার পিঠে খড়িকাঠ ভাঙ্গে মকবুল  ।  তারপরও ঘন ঘন পীরের কাছে  যায় ঝরনা; এবং ঝরনার পিঠে খড়িকাঠ ভাঙ্গে  মকবুল ।  ঝরনার চিৎকারে তখন উঠানের ন্যাড়া তেঁতুল গাছে কাকচিল বসতে পারে না ।  ঝরনাকে মেরেটেরে মকবুল গামছা কাঁধে ফেলে পুকুরে গোছল করতে যায়  ।  গোছল করে এসে দাওয়ায় খেতে বসে ।  ভাত ঝরনাই বাড়ে ।  তার কান্না ততক্ষণে শেষ  ।  স্বামীর পাতে লাউয়ের তড়কারি তুলে দিতে দিতে গাঢ়স্বরে বলে ,  আমার লাইগা নারিকেল তেল আনবেন ।  এমনভাবে বলল যেন সে একটু আগে স্বামীর হাতে মার খেয়ে কান্নাকাটি করেনি ।  
আনুম নে ।  মকবুল ভাত মাখতে মাখতে বলে । 
ব্র্যান্ডের নামও বলে দেয় ঝরনা ।  প্যারাসুট ।  
ভাত খেয়ে দাওয়ার ওপর মাদুর পেতে বিকাল পর্যন্ত ঘুমায় মকবুল ।  তখন পোলাটা ট্যাঁ ট্যাঁ করলে খপর আছে ।  ঝরনা ওর  বাচ্চাটারে নিয়া উঠান পার হয়ে আমলির ঘরে যায় ।  আমলি ওর জা -  আবার সইও ।  বিয়ার পর অনেক বৎসর আমলির পোলাপান হয় নাই ।  হরগজ - এর মমতাজে তখন আমিনুল পীরের কথা কইল ।  আমিনুল পীরের বাড়ি ফুকুরহাতি  - ধানকড়া থেকে বেশি দূরের পথ না ।  আমলিরে নিয়া গেল ঝরনাই  ।  আমলিরে তাবিজকবজ দিল আমিনুল পীরে ।  তারপরই আমলির  একটা লাল টুকটুইকা মাইয়া হইল ।   তারপর থেকে ঘন ঘন ফুকুরহাতির আমিনুল পীরের বাড়ি  যায় ঝরনা ।  কোন প্রকার তদবির না  - থাকলেও যায় ।  এমনি এমনিই যায় ।  আমিনুল পীরে লাউ দিয়া চিংড়ি মাছ খাইতে পছন্দ করে ।  ঝরনা লাউ দিয়া চিংড়ি রেঁধে নিয়ে যায় ।   কোনও কোনও দিন গুড়ের পায়েস ।  ঝরনার অভাবের সংসার - তারপরেও । 
মনমেজাজ ভালো থাকলে মকবুলে জিগায় ,  ওয় জরনা ,  তুই পীরের কাছে কাছে ক্যান যাস ? 
ঝরনা বলে ,  বুড়া মানুষ -  দেখতাম মঞ্চায় ।  আপনের হউরে কবে মইরা গেছে । 
আমিনুল পীরে তর হউর লাগেনি ? 
হ ।  লাগে ।  বলে ফিক করে হাসে ঝরনা ।  
ঝরনার বাড়ি ধলেশ্বরীরর ওপারে তিল্লী ।  গফর মাঝি ধলেশ্বরীতে নৌকা বাইত ।  একবার জ্যৈষ্ঠ মাসে ধলেশ্বরীর ঝড় উঠল  .  .  .   তার আগেই ধানকড়ার ভ্যানচালক মকবুল হোসেনের হাতে মেয়েকে তুলে দিতে পেরেছিল গফর মাঝি ।  তা ,  ঝরনা মাইয়াটা ভালাই ।  নিজের মনে রান্দে - বাড়ে - খায়; বাচ্চা বিয়ায় ।  তবে ঘন ঘন পীর - ফফিরের বাড়ি গিয়া আজান দেয় ।  মকবুল আবার পীর ফকির দেখতে পারে না  ।  ভুয়া পীরের কাছে গিয়া একবার বড় রকমের ধরা খাইছিল মকবুল ।  মকবুলের তখন আঠারো বছর বয়েসে ।  মকবুলের মায়ের তখন যায় - যায় অবস্থা ।  তখন হরগজ - এর কল্লালী খাঁ বাবার খুব নামডাক ।  মকবুলের বাপ নিরুপায় হয়ে মকবুলকে কল্লালী খাঁ বাবার থানে পাঠাল ।  নাঃ ,  কল্লালী খাঁ বাবার সঙ্গে দেখা হয়নি -  বাবার মুরিদানরা মকবুলের মায়ের জানের ছদগা হিসাবে নগদ ১৫ , ০০০ হাজার টাকা চেয়ে বসল ।  মকবুলের বাবা বরকত মেম্বাররে কাছে তিন কাঠা ধানী জমি বন্দক দিয়ে  ১৫ , ০০০ হাজার টাকা নিয়ে মকবুলকে পাঠাল হরগজ - এর কল্লালী খাঁ বাবার থানে ।  টাকা দেওয়ার পরের দিনই মকবুলের মা মারা গেল ।  শোক কাটিয়ে টাকা ফেরত নিতে মকবুল হরগজ গেলে কল্লালী খাঁ বাবার মুরিদানরা বলল ,  এই দিকে আর আইলে ঠ্যাং ভাইঙ্গা দিব পুঙ্গির পুত । 
তারপর থেকেই পীর ফকিরের নাম শুনলে মাথায় রক্ত ওঠে মকবুলের । 
 ২
 সাটুরিয়া বাজারে সিঙ্গারের শো রুম আছে একটা ।  ফুকুরহাতির  মন্ডলবাড়ির মজনু মন্ডল সকাল সাড়ে দশটার দিকে একটা আধটনি হাইয়ার ফ্রিজ কিনে মকবুলের ভ্যানে তুলে দেয় ।  তারপর ভ্যান নিয়া মকবুল ফুকুরহাতি রওনা হয়  ।  
থেকে ফুকুরহাতি যেতে পড়ে গাজীখালি নদী আর হরগজ ।  গাজীখালি নদীর দক্ষিণপার্শ্বে শাহাদিল পীরের মাজার ।  বহুত পুরানা মাজার ।   বহুকাল আগে মাঝপাড়ার সুলতানের বাপ সানঝের বেলায় শাহাদিল পীরের মাজারে বটগাছের নীচে কী দেখতে কী দেখছিল - তারপর থেকে লোকে দিনের বেলাতেও ভয়ে সেদিকে পা বাড়ায় না ।  শাহাদিল পীরের মাজার ঘিরে বহুকালের বটগাছ ।  লোকে বলে - বটগাছের নীচে নাকি সাত রাজার ধনসম্পদ আছে ।  তবে লোভেও লোকে মাজারের দিকে যায় না ।   লোকে এও বলে যে -  শাহাদিল পীরের মাজারের বটগাছের নীচে রাইতের বেলা খানকিরা আসে ।  এই কথাটা সত্য ।    মোমিনুল নামে মকবুলের এক বন্ধু ছিল  ।  সে একবার শাহাদিল পীরের মাজারের বটতলায় গিয়া  .  .  . তখনও মোমিনুলের বিয়া হয় নাই  .  .  .  শাহাদিল পীরের মাজারের বটতলায় গিয়া কী অসুখ বাঁধাইল; শরমে কাউরে কিছু কইরে পারে না ।  পরে সাটুরিয়া বাজারে জাকির মন্ডলের ফর্মেসীতে মোকাররম কম্পাউন্ডারের কাছে পাছায় ইঞ্জিশান নিতে হইছিল ।  মকবুলই নিয়া গেছিল মোমিনুলরে ।  শাদিলের মাজারে কি হয় রে মমিনুল ? 
হেরা আসে ।  তয় সব বুড়ি । 
বুড়ি ?  কস কী ?  
হ ।  বুড়ি ।  
ভ্যান চালাতে চালাতে মকবুলের সেইসব আকথা - কুকথাও মনে হয় ।  ফুকুরহাতির আগে হরগজ ।  বড় পয়মন্ত নিশিন্দা গ্রাম ।  পাখ - পাখালি আর গাছগাছালিতে ভরপুর ।  কেবল ,  ঐ খানকির পুত কল্লালী খাঁ বাবার কথা মনে পড়লে রাগে মকবুলের গায়ে আগুন ধরে যায়; সাত বছর হইল শালায় মরছে  ।  ভন্ড বাবার মুরিদানরাও সব ভাগছে ।  
রাস্তার বাঁ পাশে স্থানীয় স্কুলের মাঠ ।  সেই  মাঠে রৌদ্র খাঁ খাঁ করে ।  মাঠে প্যান্ডেল খাটানো ।  সাটুরিয়া বাজারেই শুনেছে মকবুল   -   আজ  বৈকালে মমতাজে আসবে হরগজ - এ   ।  স্পিকারে মমতাজের দরাজ গলায় যক্ষার গান বাজতেছিল - 
 যক্ষা হইলে রক্ষা নাই আর
বেঁচে থাকার কী উপায়  .  .  .  
 ফ্রিজসহ ভ্যান থামতেই মন্ডলবাড়িতে হইহই ।  ফ্রিজটা ভ্যান থেকে নামিয়ে ভিতরে ফিট করে দিয়ে মকবুল উঠানে এসে দাঁড়াল ।  গামছা দিয়ে চোখমুখ মুছল ।   জ্যৈষ্ঠ মাসের খাড়া রোদ ।  ঘেমে গেছে সে ।  আলিম মন্ডল ডাব পাইরা খাওয়াইল  ।  এগো মাইঝা ছেলে কুয়েত থাকে ।  তার টাকায় নাকি ফিরিজ কিনছে ।  দুপুরে ভাত মন্ডলবাড়িতেই খেল মকবুল ।  মন্ডল বাড়ির মাইঝা বউ বড় আদরসোহাগ করে মকবুলের থালায় ভাতের পাশে পালং শাক আর  চিংড়ি মাছের বড়া তুলে দিল ।  আসার সময় দুইশ টাকাও দিল ।  
ধানকড়া ফেরার সময় মকবুল ফুরফুরে মেজাজে ছিল ।  গান ধরে সে  - 
 বন্ধু তোমার সনে বন্ধু  / বন্ধু তোমার সনে বন্ধু 
একেলা পাইয়াছি রে শাঁই এই নিঠুর বনে
আজ পাশা খেলব রে শাম  .  .  . 
 জ্যৈষ্ঠ মাস বলেই হয়তো দুপুরের পর কালো হয়ে আসতেছিল আকাশ  ।  ঝড় না হইয়া যায় না ।  বাতাস ওঠে ।   ভ্যান টানতে কষ্ট হয় ।  ভ্যান থেকে নেমে মকবুল ভ্যানটা টেনে নিয়া রাস্তার পাশে একটা ঘন আম গাছের নীচে দাঁড়াল  ।  ঝড়বৃষ্টি থামলে ধানকড়া যাত্রা করবে ।   
হুজুরে আপনেরে ডাকে । 
কে ?  মকবুল চমকে ওঠে ।  
পীর ছাহেব ।  আপনেরে ডাকে ।  কথাটা যে লোকটা বলল তার মাথায় কালো পাগড়ী ।  ফরসা ।  মুখে দাড়ি; পরনে পায়জামা - পাঞ্জাবি  ।  আতরের ঘন গন্ধ পেল মকবুল ।  আমবনে বাতাসের সরসর শব্দ ।  আশপাশ কালো হয়ে উঠেছে ।   
কেন পীর আমারে ডাকে ?  
আমিনুল পীর ।  কালো পাগড়ী পরা লোকটা বলল । 
কয় কি !  এইটা তাইলে ফুকুরহাতির আমিনুল পীর বাড়ি ?  এর আগে মকবুল কখনও এখানে আসেনি ।  তবে সে জানে আমিনুল পীরের বাড়ি ফুকুরহাতি । 
কালো পাগড়ী পরা লোকটা তাড়া দিল ,  চলেন ।   
যামু ।  মকবুল আবার পীর ফকির দেখতে পারে না  ।  এদিকে আশপাশ কালো হয়ে উঠেছে ।  এখানে দাঁড়ায় ভিজার চেয়ে ভিতরে বসা ভালো ।  সে বলল ,  ভ্যান ? 
কালো পাগড়ী পরা লোকটা বলল ,  অসুবিধা নাই ।  এইটা হইল রকমান জিনের বাগান ।  ভ্যানের কিছু হবে না ।  চলেন যাই । 
জ্বীনের বাগান ।  কয় কী হালায় !  মকবুল আতকা খায় ।  দ্রুত সামলে নিয়ে বলল ।  চলেন ।  
গাছের পাতায় টপটপ বৃষ্টির ফোঁটা পড়তে শুরু করেছে ।  দুজন পুকুরের পাশ দিয়ে প্রায় দৌড়ে যায় ।  গোয়াল ঘর ।  একটা উঠান ।  উঠান ঘিরে নতুন টিনের চালাবাড়ি ।  
কালো পাগড়ী পরা  লোকটা তাকে একটা ঘরে নিয়ে এল ।  কাচারি ঘর বলেই মনে হল ।  কেমন হমুপেথিক অষুধের গন্ধ ।  একটা খাট - তোষক নাই ।  কয়েকটা চেয়ার ।  চেয়ারে বসতেই ঝড় উঠল ।  অন্ধকারে মকবুল বসে থাকল ।  একবার ভাবল :  হরগজ স্কুলের মাঠে মমতাজের গানের জন্য প্যান্ডেল খাটানো হইছিল ।  সব তো ঝড়ে তছনছ হয়ে গেল ।   আরেকবার ভাবল :  আমি কে ?  আমি এইখানে আইলাম কোত্থেকে ?  আবার আমিনুল পীরের কথাও ভাবে মকবুল ।  লোকটা নাকি বুড়া  ।  আগে নাকি  ক্ষেতি করত ।  ক্যামনে যে তার পিরালী হইল ?  লোকে বলে :  দিঘলিয়ার পেনি বুড়ির মরে মরে অবস্থা হইছিল; আমিনুল সে সময় কী কারণে দিঘলিয়ার পেনি বুড়ির বাড়িত উপস্থিত ।  পেনি বুড়ির জান যায় জান যায় ।  আমিনুল তখন পানি ছিটায় দিতেই পেনি বুড়ির রুহ আর বাহির হইল না ।   তারপরই নাকি দিঘলিয়ার পেনি বুড়ির শরীরের অবস্থা উন্নতি হতে থাকে ।  পীর হিসাবে আমিনুলেরও নামডাক হয় তারপর থেকে ।  
ঝড় থেমে গেলে কালো পাগড়ী পরা লোকটা মকবুলকে ডেকে  পাশের ঘরে নিয়ে গেল ।  ঘরে কেমুন আন্ধার আন্ধার ।  খোলা জানালায় চোখ যায় ।  ঝড়বৃষ্টি থামলেও মেঘলা ।  কচুবন ।  আমগাছ ।  পুকুর ।  ব্যঙেরা ডাকতেছে ।  ভিজা ঠান্ডা হাওয়া আসে ।  ঘরে আতরের গন্ধ ।  আতর আর আগরবাতির গন্ধ ।  খাটের ওপর  একজন বৃদ্ধ বসে ।  সাদা পাঞ্জাবি পরনে ।  আমিনুল পীর ?  বুড়ার মাথায় টুপি নাই ।  মাথার চুল ধবধবে সাদা ।  ধবধবা ফরসা ।  মকবুল অবাক হয়ে যায় ।  তার শ্বশুড় গফর মাঝির সঙ্গে আমিনুল পীরের খোমার মিল আছে ।  ঝরনা বলে ,  বুড়া মানুষ -  দেখতাম মঞ্চায় ।  আপনের হউরে কবে মইরা গেছে ।  মকবুল এখন বুঝল  - ঝরনা কেন ঘন ঘন পীরবাড়ি আসে । 
বস বাবা ।  কী মধুর কন্ঠস্বর বুড়ার ।  
বিছানার এপাশে কয়েকটা চেয়ার ।  মকবুল বসল ।  
মোদাব্বের ।  
কন হৌজুর ।  
এরে নাশতা দাও । 
দিতেছি । 
অনেকটা কাকতালীয়ভাবেই আজ সকালেই স্থানীয় সংসদ  ঢাকা থেকে আমিনুল পীরের কাছে এসেছিলেন দেখাসাক্ষাৎ করতে ।  তিনি ঢাকার বনফুলের আধ মন মিষ্টি এনেছেন ।  নানা রকম মিষ্টি - গ্রামের লোকের দেখার কথা না ।   মোদাব্বের তাই প্লেটভর্তি করে এনে খেতে দিল মুকবুলকে ।  এরকম মিঠাই  আর সে খায় নাই ।  মনে লয় জ্বিনের কাম ।    সঙ্কোচ না - করে মকবুল গপগপ করে সাত / আটটা মিষ্টি খেয়ে নিল ।  এমন আর পামু কই ।  সাটুরিয়ায় এই জিনিস হয় না ।   
আমিনুল পীরের কাছে প্রতিদিন কত লোক আসে ।  তারা পীরকে খুশির করার জন্য কত কী আনে ।  জায়নামাজ , দেওয়াল ঘড়ি ,  হরলিক্সের বোয়াম ,  হাত ঘড়ি ,  কালিজিরা তেলের শিশি ,  ভিটামিন বি ক্যাপসুল ,  ফুলদানী ,  কার্পেট ।  আমিনুল পীর আবার সেখান থেকে অন্যদের  উপহার দেন ।  তাতে লোকে খুশি হয় - পীরের ওপর শ্রদ্ধা বাড়ে ।  আমিনুল পীর মকবুলকে একটা  ঘড়ি উপহার  দিলেন  ।  কালো রঙের ক্যাসিও ।  ইলেকট্রনিক ।   মকবুল তো মহাখুশি ।  কয়েক মাস আগে সে সাটুরিয়ার মার্কেটে এই রকম একটা কালো রঙের ইলেকট্রনিক  দরদাম ঘড়ি করছিল ।  হালারপুতে ২ শত তিরিশ টাকা দাম চায় ।  ঢাকায় নাকি আরও সস্তা ।  ১ শত ৮০ টাকায় পাওয়া যায় ।  
সে যাক ।  যাওয়ার আগে আমিনুল পীর মকবুলকে বললেন ,  তোমরা বউ আমার খুব যতœ নেয় বাজান ।  এ্যালা ,  তোমারে দেখনের আমার শখ ছিল ।  আল্লা ঝড়বৃষ্টি দিয়া আমার সে শখ পূরণ করলেন ।  
কথাটা অবশ্যি মকবুল বুঝল না ।  তবে -   এই রকম দরাজ দেল পীরের কাছে  আসার জন্য ঝরনার পিঠে খড়িকাঠ ভাঙ্গছিল বলে সঙ্কোচ বোধ করল মকবুল । 
 ৩
 রাতে খেতে বসে মকবুল বলে ,  আইজ তোর পীর হউরের বাইত গেছিলাম রে জরনা । 
আপনে কার কথা কন ?  স্বামীর পাতে বেগুন ভর্তা তুলে দিবে ঝরনা  - তার হাত থেমে যায় । 
ফুকুরহাতির আমিনুল পীর বাড়ি ।  
হায় আল্লা ।  কন কি ? 
হ । 
আপনে গেছিলেন বাবার কাছে ? 
হ । 
কী কইল বাবায় ? 
কইল ,  তর বউরে আর মারিস না রে মকবুল ।  ঝরনায় ওপর আছর আছে ।  মারলে তোর সর্বনাশ হইয়া যাইব ।  
কথাটা অবশ্য বলে নাই আমিনুল পীর  ।  ঝরনাকে খুশি করার জন্যই বলা ।  ক্যাসিও ঘড়ির আনন্দে মকবুলের শরীর তখনও ঝমঝম করছিল ।  
আর মারবেন আমারে ?  গাঢ়স্বরে  ঝরনা জানতে চায় ।  
নাহ্ । 
অভাবের সংসার ।  তারপরও ঝরনা আরেকটা সন্তান চায় ।  আর পোলাপান নিতে রাজী ছিল না মকবুল ।  কনডম ব্যবহারে সে দক্ষ ।  সে রাত্রে ঝরনাকে চুমমা খাইতে খাইতে মকবুল রাজী হল । 
 ৪
 দিন কাটে ।  
আশ্বিন মাসের শেষ বুধবার সকালে  ফুকুরহাতির আমিনুল পীর মারা যায় ।  দুপুরের আগেই খবরটা সাটুরিয়া বাজারে ছড়িয়ে পড়েছিল ।  মকবুল খবর নিয়ে ধানকড়া আসে ।  তখন বিকাল ।  উঠানে ঘন ছায়া ।  ঝরনা শুকনা কাপড় তুলতেছিল ।  খবরটা শোনামাত্র ঝরনা চিৎকার করে কেঁদে ওঠে ।  তারপর উঠানে পড়ে যায় ।  গড়াগড়ি দেয় ।  গড়াগড়ি দেয় আর চিৎকার করে কান্দে ।  মকবুলের কীরকম যেন লাগে ।  এই কিছুদিন আগেও ঝরনা ফুকুরহাতির আমিনুল পীরের কাছে যেত বলে ঝরনার পিঠে খড়িকাঠ ভাঙ্গত সে; ঝরনার চিৎকারে তখন উঠানের ন্যাড়া তেঁতুল গাছে কাকচিল বসতে পারত না ।  এখন কীরকম যেন লাগল মকবুলের  ।  সে উবু হয়ে বসে নরম গলায় বলে ,  চল্ ,  তর বাপের লাশ দেইখা আসি ।  যাবি ? 
এই কথার পরও ঝরনা উঠানে গড়াগড়ি দিতে থাকে ।  আর চিৎকার করে কান্দে ।  আর বলে - আমার বাবায় কই গেলা ?  আমার বাবায় কই গেলা ?  
ঝরনা চিৎকারে আমলিও ছুটে আসে ।  সেও কান্দে ।  কারণ জিজ্ঞেস করে না ।  
ঝরনার অসার শরীর দু - হাতে তুলে ভ্যানে তুলল মকবুল ।   আমলিও ভ্যানে উঠে বসে ।  ঝরনাকে শক্ত করে জড়িয়ে ধরে ।  
আমলিও কানতেছিল ।  ঝরনা কান্দতেই থাকে -  আমার বাবায় কই গেলা ?  আমার বাবায় কই গেলা ? 
 ৫
 পরের বছর  .  .  . 
আষাঢ় মাসের এক ঝকঝকে রোদের সকাল ।  রান্নাঘরের চুলার সামনে বসে ছিল ঝরনা ।  পাটখড়ির বেড়ার ফাঁক দিয়া রোদ এসে মাটির মেঝেতে পড়ে ছিল ।  ঝরনার মুখেও পড়েছিল ।  একটা কাক ডাকতেছিল আমগাছে বসে ।  রোদের আঁচে ঘামতেছিল ঝরনা  ।  মাটির চুলায় দুধ আর আতপ চাল ।  বলক আসতেছে ।  ঝুঁকে তেজপাতা দিল ঝরনা ।  চিনি আগেই দিসিল; এখন অল্প নুন ছিটাল ।   ধলেশ্বরীরর ওপারে তিল্লীর লোকেরা পায়েসে নুন দেয় ।  গতরাত্রে মকবুল এক খানদান পীর ছাহেবরে বাইত নিয়া আরসে ।  আতপ চালের পায়েস তার জন্যই  ।   পীরের নাম নুরে কালমান শাহ ।    নুরে কালমান শাহ দেখতে যুয়ান; মাথায় বাবরি চুল - তার উপরে সাদা টুপি  ।  গায়ের রং মিশমিশা কালো ।  উঁচা ,  লাম্বা ,  আর দেহাতী ।  মুখে আবার বসন্তের দাগও আছে ।  কাছে গেলে আতরের গন্ধ পাওয়া যায় ।  কাল রাত্রে নুরে কালমান শাহরে দেখে ঝরনার বুকটা ধক করে উঠছিল ।  কেন - কে জানে ।  দরবেশ সাব পা ভাঁজ করে চৌকির উপর আরাম করে বসে ছিলেন ।  ঝরনার বুকের ধুকধুকানি কমেনি ।   এখনও সহজ হতে পারেনি ।  দরবেশ সাব নরম করে বললেন ,  তিল্লীর ওসমান হাজীরে নাকি সে চিনে ।  তিল্লীর ওসমান হাজী সর্ম্পকে ঝরনার মামু - মায়ের খালাতো ভাই ,  অনেক জমাজমির মালিক ওসমান হাজীর ।  
আমলি রান্নাঘরে আসে ।  ঝরনার পাশে বসে উবু হয়ে ।  গতকাল রাত্রেই আমলি ঝরনার মুখে শুনছে নতুন পীরের কথা ।  এখন বলে ,  ভাইছাহেবরে ক না ঝরনা -  আমারে পানিপড়া দিতে । 
তর পানি পড়া লাগব ক্যান ?  কী হইছে তর ?  
আমার মাজায় বিষ করে । 
বিষ করে ? 
হ । 
তয় পানি পড়ায় হইব না । 
তয় ? 
তর মাজায় তেল মালিশ করতে হইব ।  রস করে ঝরনা বলে ।  নতুন শাড়ি পড়ছে ।  মাথায় নাড়কেল তেল ছিসে ।  আমলি যা বোঝার বুঝে নেয় ।  নতুন পীর ছাহেবরে মুখটা দেখার জন্য অস্থির হয়ে ওঠে আমলি ।  
কাঠের হাতা দিয়ে পায়েস নাড়তে নাড়তে ঝরনা বলল ,  আমি মইরা গেলে আমার পোলাডারে দেখিস রে আমলি । 
এই কথা ক্যান কও ?  আমলি শ্বাস টানে ।  তার চোখের মনি চকচক করে ওঠে ।  
কাইল রাত্রে খারাপ স্বপ্ন দেখছি রে আমলি । 
কী দেখছো । 
দেখছি ,  আমার পোলার বাপে  শাহাদিল পীরের মাজারে গেছে ।  তারে পরীতে ধরছে । 
কও কী ! 
হ ।  বলে ঝরনা হাসল । 
আমলি তো অবাক ।  ঝরনা হাসে ক্যান ?  কী সুখ তার হইল ?  নতুন পীর ছাহেবরে মুখটা দেখার জন্য অস্থির হয়ে ওঠে আমলি । 
পীর ছায়েবের পা টিপ্পা দিবি নি লো আমলি ? 
কথাটা শুনে আমলির শরীরে বিদ্যুৎ খেলে যায় ।  গোপন পুলকে বুক ঢিপ ঢিপ করে ।  বলে ,  দিমু নে ।  বলে হাসে ।  
দিস ।  তয় অখন না ।  অখন আমার পীর ছায়েবে পায়েস খাইব ।  দোফরে পা টিপা দিস ।  অখন তুই আমার পোলারে নিয়া যা ।  বাচ্চায় কান্দলে পীরের মছলা হয় না । 
আমলি উঠে দাঁড়ায় ।  দরজার কাছে ঝরনার সাড়ে তিন বছরের পোলাটা উবু হয়ে বসে ছিল ।  ঝুঁকে বাচ্চাটারে কোলে নিয়া আমলি চলে যায় ।  
দিনটা কাটল রান্নাবাড়া আর খানাপিনায় ।  
পীরের সম্মানে খাসী জব করল মকবুল ।  ভাইকে খেতে বলল দুপুরে ।  মকবুল হোসেনের ভাইয়ের নাম সাইফুল ইসলাম; পেশায় কাঠ মিস্ত্রি; সিজিন টাইমে নৌকা বানায় -  অন্য সময় বেকার থাকে ।  কালো মতন দেখতে -  কথা কম বলে ।  নুরে কালমান শাহ সাইফুল ইসলামকে নানারকম উপদেশ দিলেন ।  একটা পাথর দিয়ে বললেন ,  এ হইল রতœায়ে আজুবা  ।  কামরুপ থন সালামত জ্বীনরে দিয়া আনছি ।  কাইতন দিয়া মাজায় পরেন ।   মাজার বিষ নাইমা যাইব ইনসাল্লা ।  বলে গর্জে ওঠে নিজের উরুর ওপর চাপড় মারলেন নুরে কালমান শাহ ।  
এই কথা শুনে সাইফুল ইসলাম তো কাইত ।  মাজার বিষের কথা কেমনে জানলেন হুজুরে ? 
যাই হোক ।  সকাল থেকেই মকবুলকে ভীষন উত্তেজিত দেখাচ্ছিল ।  তার কারণ আছে ।   নুরে কালমান শাহর নাকি পোষা জ্বিন আছে দুইটা ।  সালামত আর  লোকমান ।  সালামত নাকি এখন আবাবিল পক্ষীর রুপে ইনডিয়ার আজমীর শরীফ কছরে আছে ।  কাজেই লোকমান জ্বীন ফ্রি ।  তার সঙ্গে আজ রাইতেই মকবুল হোসেনের দেখা হইয়া যাইতে পারে ।  এই কথা শোনার পর থেকে মকবুলের মাথার ভিতরে শোঁ শোঁ শব্দ হচ্ছে ।   নুরে কালমান শাহ ফিসফিস করে আরও বললেন ,  লোকমান জ্বিন নাকি মানিকগঞ্জের পুরান মনিমানিক্যর  খোঁজখবর জানে ।  গাজীখালি নদীর পাড়ে শাহাদিল পীরের মাজারে বহুত পুরান দিনের সোনাদানা লুক্কায়িত আছে ।  নুরে কালমান শাহ আল্লার প্রেমে দিউয়ানা - তার মনিমানিক্যের লালচ নাই ।  হীরাজহরত মকবুলের লাগলে নিতে পারে ।  দরকার হইলে আইজ রাইতেই লোকমান জ্বিন মকবুলরে দেখায়া দেবে কোথায় কি আছে । 
মকবুলের উত্তেজনার কারণ এই  ।   
রাত দশটার পর মকবুলকে শাহাদিল পীরের মাজারে যাত্রা করতে বললেন নুরে কালমান শাহ  ।  লোকমান জ্বিন নাকি নারীর বেশে শাহাদিল পীরের বটগাছের নীচে দাঁড়িয়ে থাকব ।  
নারীরে বেশে হৌজুর ?  কন কী ! 
হ ।  এই হইল তকমায়ে আদম সুরত ।  তুমি বুঝবা না ।  
অ । 
নারীর বেশে লোকমান জ্বীনে যা  যা করতে বলে করবা । 
আচ্ছা ।    
 ৬
 মকবুল ভ্যান নিয়ে রওনা দেয় ।  আষাঢ় মাসের মাঝামাঝি ।  দুই - তিন দিন বৃষ্টি হয় নাই ।  সন্ধ্যার পর ফুটফুটে চাঁদের আলো ফুটছিল ।    মকবুল জোরে ভ্যান চালায় ।  প্রবল উত্তেজনা বোধ করে ।  এত্ত টাকা রাখুম কই !  ভাবতে ভাবতে সে উত্তেজিত হয়ে ওঠে । 
সহসা চাঁদের আলো নিভে যেতে থাকে ।  কী হইল ?   ঝিরঝির করে বৃষ্টি পরতে শুরু করে ।  অ ।  আর কাম পাইল না ।  যাক ।  মকবুল ঘাবড়ায় না ।  মাজারে লোকমান জ্বিনে আছেন ।  সবই আল্লার ইচ্ছা ।  হক মওলা ।  
শাহাদিল পীরের মাজারটা সামান্য উঁচা জায়গায় ।  ভ্যান থেকে নেমে ঘাস ও  ভিজা মাটির ওপর দিয়ে মকবুল এগিয়ে যায় ।  ঝিরঝির বৃষ্টিতে এরই মধ্যে ভিজে গেছে ।  যাক ।  ধনসম্পদ পাইলে গাড়ি কিনব ।  ঢাকা - সাটুরিয়া বাস নামাব ।  
বটের ঝুরির নীচে কে যেন দাঁড়িয়ে ।  মেয়ে মানুষই মনে হইল ।  নুরে কালমান শাহ বলছিলেন ,  লোকমান জ্বিনে  নারীর বেশে আসবে ।  মকবুলের কলজাটা ধক করে ওঠে ।  আরও কাছে গিয়ে দেখল এক বুড়ি ।  লোকমান জ্বীন ?  ঠিকতখনই মেঘ সরে পূর্ণিমার আলো চারিদিকে ছড়িয়ে যেতে থাকে ।  ঝিরঝির বৃষ্টিও থেমে যায় ।  মকবুল বুড়ির কাছে দাঁড়াতেই বুড়ি ঘুরে হাঁটতে থাকে ।  মকবুল পিছন পিছন যায় ।  তার গা শিরশির করে ।  লোকে এই দিকে আসে না ।  খানকিরা আসে ।  রাইতে ।  তারা কই ?  জ্বিনের ডরে আসে নাই মনে লয় ।  ওপাশে একটা একতলা দালান ।  ভাঙ্গাচোরা ।  এদিকে আগে কখনও আসে নাই মকবুল ।  মাজার ? 
 বুড়ি দালানে র ভিতর ঢুকল ।  ভিতরটাও ভাঙাচোরা ।  চাঁদের আলো থাকলেও অন্ধকার ।   উত্তেজনায় বুক ঢিপ ঢিপ করছিল ।  মোমিনুল কথা স্মরণ হইল ।  শাহাদিলের মাজারে রাইতের বেলা  কি হয় রে মমিনুল ?  মোমিনুলের উত্তর :  হেরা আসে ।  খুব মউজ হয় ।  বাজারে ঘর নিলে ভাড়া লাগে ।  শাহাদিলের মাইজরাইতে লোকে যায় না বলে মাগনা ।  পুরান দালানের একধারের ছাদ ধ্বসে পড়ে দেওয়াল ভেঙ্গে গেলেও মেঝের এক কোণা পরিস্কার ।  ভাঙ্গা দেয়াল দিয়ে জোছনার ফকফকা আলো এসে পড়েছে ।  বুড়ি মেঝের ওপর পা ছড়িয়ে শুয়ে পড়ে ।  মকবুল খাবি খায় ।  হায় আল্লা !  কীসের মধ্যে পড়লাম ।  তখন নুরে কালমান শাহে বললেন ,  নারীর বেশে লোকমান জ্বীনে যা  যা করতে বলবে করবা ।  
করার কাজ একটাই ।  মকবুল তাইই করল ।  ইচ্ছা ছিল না ।  টাকা হইলে এইসব কত হবে ।  তার আগে ঝরনাকে তালাক দিবে ।  ঝরনা পুরান হয়ে গেছে ।  
কাজ শেষ হলে খ্যানখ্যানে গলায় বুড়ি বলল ,  দে ।  বিশ টাকা দে । 
ট্যাঁকের ভিতরে টাকা ছিল মকবুলের ।  বার করে দিল ।  
টাকা নিয়ে বুড়ি চলে যায় ।   মকবুল বসে থাকে ।  ঝিঁঁঝির ডাক শোনে ।  নাঃ ,  মেঝে ফাঁক হয়ে গেল না বা দেওয়ালের গোপন দরজাও খুলে গেল না ।  বরঞ্চ রাত ভোর হয়ে এল ।  সারারাত জেগে থেকে ভোরের দিকে যা বোঝার বুঝল মকবুল ।  হালারপুতরে এখন বাইত গিয়া ধরুম ।  তারপর রাগের মাথা  দ্রুত ভ্যান চালিয়ে বাড়িতে ফিরে  এল মকবুল ।  বাড়িতে ঝরনা আর পীর নুরে কালমান শাহরে না দেখে যা বোঝার বুঝল ।   মাথায় হাত দিয়ে দাওয়ার ওপর বসে পড়ে সে  ।  জরনা এইডা এক্টা কাম করল ?  আমারে শরম দিল ।  শালার মাগী !  গেলি ,  গেলি -  পীরের লগে গেলি ।  থুঃ !  মকবুলের মাথা অল্প অল্প টলে ।  ইশ !  শালার খাসী কিনতে বারোশ টাকা খরচ  হইল ।  বড় ভাই সাইফুল ইসলাম ৫০০ টাকা ধার দিল ।  এখন ?  
আলো ফুটলে সাইফুল ইসলাম আর আমলি আসে ।  সব শুনে তাদের মুখেও চিন্তার ছাপ ফুটল ।  ঝরনা আর পীর নুরে কালমান শাহ মনে লয় মাইঝ রাতে পালাইসে   - তারা দুজনেই তখন ঘুমে ছিল ।  তা না হলে ভুয়া হুজুররে ধইরা ঠ্যাং ভাইঙ্গা দিত না ।  আর জরনারেও দড়ি দিয়া বাইন্দা রাখত । 
মকবুল বলে ,  হালারপুতের লগে সাটুরিয়া বাজারের মারকেটে দেখা হইছিল । 
কোনে ?  সাইফুল ইসলাম কৌতূহলী হয়ে ওঠে ।  
চান্দুর  চায়ের দোকানে ।  আমারে আকিক পাথর দিয়া হালায় কইল মরকত ।  হালায় বাটপার ।  থুঃ ! 
সাইফুল ইসলাম জিগায় ,  বাড়ি কই কইছিল হালায় ? 
ঘিওর ।  
সত্য ? 
সত্যমিথ্যা কেডা কইব ! 
সাইফুল ইসলাম সাদাসিদে মানুষ ।  সে একটা বিড়ি ধরায় বলল ,  ঘিওরে একবার গেলে হয় না ?   
হ ।  ভালা কথা কইছেন ।  মকবুলের কন্ঠস্বরটা তিক্ত ।  
আমলি বলল ,  গতকালে জরনা বু আমারে কইল - আমি মইরা গেলে আমার পোলাডারে দেখিস রে আমলি ।  আমি কইলাম ,  আমারে এই কথা ক্যান কও ?  বলতে বলতে ডুকরে কেঁদে উঠল আমলি ।  
চুতমারানি । 
গালিটা কাকে দিল মকবুল কে জানে ।  
কান্না থামিয়ে আমলি ফোঁস করে ওঠে ,  আপনার বউ যাইব না তো কী -  আপনে বউরে মারতেন ।  
মাইয়া মানুষ কিছু ভুলে না ।  তবে কথা ঠিক ।  সে তো ঝরনার পিঠে চ্যালাকাঠ ভাঙ্গত ।  মকবুল চুপ করে থাকে ।   
রোদ উঠে গেছে ।  সাইফুল ইসলাম আর আমলি উঠে চলে যায় ।  আষাঢ় মাস ।  সাইফুল ইসলামের হাতে কাজ আছে ।  তাছাড়া পোলাপানগুলাও কানতে ছিল । 
আরও কিছুক্ষণ থম মেরে বসে থাকল মকবুল ।  তারপর ভ্যান নিয়ে বার হল ।  ফুকুরহাতির  মন্ডলবাড়ির মজনু মন্ডল খবর দিসে - কী নাকি কাম আছে ।  গতকাল ভ্যান নিয়া বার হয়নি সে -  ভুয়া হুজুররে লইয়া খালি ফাল পারছে ।  থুঃ !  আজ ভ্যান বাইতে হইব -    টাকা না পাইলে না খাইয়া থাকতে হইব ।  আপন কর্মদোষে পীরের হাত ধরে বউ ভেগে গেলেও তা নিয়ে ভাবার সময় কই মকবুলের ।  ভ্যানে উঠতেই তার মনে পড়ল সাটুরিয়া বাজারের জাকির মন্ডলের ফর্মেসীতে ইঞ্জিশান নিতে হইছিল মোমিনুলের ।  
আমারও যদি অহন ইঞ্জিশান নিতে হয় ?  
থুঃ ! 
হঠাৎ মনে পড়ল - অনেকদিন আগে ফুকুরহাতির আমিনুল পীরে বলছিল - 
তর বউরে আর মারিস না রে মকবুল ।  ঝরনায় ওপর আছর আছে ।  ঝরনারে মারলে তোর সর্বনাশ হইয়া যাইব কইলাম  .  .  . 
থুঃ ! 
  ( উৎসর্গ :  আকাশ অম্বর; প্রতিভাবান ভ্রাতা  .  .  .   ) 
 

                    




গল্প :  এক ধরনের মৃত্যু । 



                        An honor killing  is the murder of a family or clan member by one or more fellow family members ,  when the murderers  ( and potentially the wider community )  believe the victim to have brought dishonour upon the family ,  clan ,  or community ,  normally by  ( a )  utilizing dress codes unacceptable to certain Islamic people or  ( b )  engaging in certain sexual acts .  .  .  
 শাহনাজ কিচেনের দরজায় কাছে  দাঁড়িয়ে; ওর পাশে স্টিভ  ।  স্টিভের ফরসা পেশল শরীর  ।  কাঁধ অবধি দীর্ঘ সোনালি চুল ।  হাত নেড়ে নেড়ে স্টিভকে কী যেন বোঝাচ্ছে শাহনাজ :  ওদের দুজনকেই ভীষন অস্থির মনে হচ্ছিল সঙ্গীতার ।   গ্লাসে কফি ঢালতে ঢালতে ওদের দিকে আড়চোখে আরেকবার তাকাল সঙ্গীতা ।  ক ’ দিন ধরে ভীষন নার্ভাস আচরণ করছে শাহনাজ ।  সঙ্গীতা দীর্ঘশ্বাস ফেলে ।  স্যান্ডউইচের প্লেট আর  কফির গ্লাসটা ট্রেয়ের ওপর রেখে দ্রুত কিচেনের দরজার কাছে চলে এল ও ।  
স্টিভ আর শাহনাজ সরে দাঁড়াল ।   
সকাল এগারোটার মতন বাজে; অফিস টাইম ,  তবু কফিশপে বেশ ভিড় ।  সিগারেটের ধোঁওয়া ।  সঙ্গীতার দম বন্ধ হয়ে আসে ।  কী করা ।  একটু স্বাধীন থাকার জন্যই এই জবটা ।  আর ,  ওর তো পড়াশোনা এখনও শেষ হয়নি ।  ট্রে নিয়ে প্রায় কাউন্টারের কাছে চলে এল ও ।   মি :  মোশে মেইর পেপার পড়ছেন ।  বৃদ্ধ আজ হলুদ শার্ট পড়েছেন  ।  শনের মতন চুল ।  ধূসর মুখে অজস্র বলিরেখা ।  কত হবে বয়স ?  ষাট ?  সত্তর ?  কে জানে ।  রোজ সকালের দিকে ঠিক এই সময়ে কফিশপে আসবেন মি :  মেইর ।   অনেকক্ষণ ধরে কফি আর স্যান্ডউইচ খাবেন ,   ‘ সান ’  পত্রিকায় চোখ বোলাবেন ।  তারপর উঠে দাঁড়িয়ে ছড়িটা তুলে  খোঁড়াতে খোঁড়াতে চলে যাবেন ।   মি :  মেইর  জু ।  তারচেয়েও বড় কথা মি :  মেইর নিঃসঙ্গ ।  দাদুর সঙ্গে মি :  মোশে মেইর - এর চেহারার অদ্ভূত মিল !  দাদু অবশ্য দেখতে শ্যামলা ছিল ।  আর মি :  মেইর ফরসা ।  তাতে কী ?  একই গ্রহের দু ’ জন মানুষ  - অভিন্ন প্রজাতি ।  দাদুর কথায় মন সামান্য খারাপ হল সঙ্গীতার ।  গত মাসের মাঝামাঝি কোলকাতা থেকে রমা পিসির টেলিফোন এল ।   দাদু নেই ।  মৃত্যুর সময় দাদু বরিশালে ছিল ।  আশ্চর্য !  
গুড মর্নিং মি :  মেইর । 
গুড মনিং গার্ল ।  
বৃদ্ধের সামনে স্যান্ডউইচের প্লেট আর কফির গ্লাস নামিয়ে রাখল সঙ্গীতা ।  মি :  মেইর হাসার চেষ্টা করলেন ।  কেমন ফ্যাকাশে দেখাল ।  দাদুর সঙ্গে কী মিল ।  এঁর জন্ম কোথায় কে জানে ।   দাদুর জন্ম বরিশালে ।    দেশবিভাগের পর পূর্ববাংলা ছেড়ে ভারতে চলে আসতে বাধ্য হন ।  বাবাজেঠারা সব ব্যারাকপুরে মানুষ ।  তারপর নব্বুয়ের দশকের শুরুতে বিলেত ।  দাদুকে কত করে বলা হল ,  দাদু বিলেত আসল না ।  তার বদলে  দাদু প্রায়ই বাংলাদেশে যান  ।  বরিশালে ।  সেই বরিশালেই দাদুর মৃত্যু হল ।  আশ্চর্য !  মি :  মেইর ইজরাইলে চলে যাননি কেন ? 
কিচেনে ফেরার সময় সঙ্গীতা আড়চোখে  দেখল শাহনাজ ওদিকের একটা টেবিলের সামনে দাঁড়িয়ে অর্ডার নিচ্ছে ।  স্টিভ বোধ হয় কিচেনে ।  শাহনাজের মুখটা ফরসা ,  ভরাট ,  বাদামি চুল ,  চোখ আর ভুরু দুটো প্রমিনেন্ট ।  সঙ্গীতারই সমবয়েসী শাহনাজ - এই আঠারো - উনিশের বেশি না ।   মুখটা আজ কেমন শুকিয়ে আছে ওর ।   যে রকম বিপদে পড়েছে ও .  .  .  এই কফিশপে কাজ করতে আসার আগে শাহনাজ - এর সঙ্গে সঙ্গীতার পূর্বপরিচয় ছিল না ।   প্রথম প্রথম সঙ্গীতাকে বাংলাদেশি মনে করে অ্যাভোয়েড করত শাহনাজ ।  সঙ্গীতা পরে ওকে বুঝিয়ে বলেছে  - পার্টিশানের আগে আমাদের রুট বাংলাদেশে থাকলেও তারপর থেকে আমরা ওয়েস্ট বেঙ্গলেই সেটলড ।  কথাটা শুনে মুখ গোমরা করে শাহনাজ  বলেছিল ,  তা হলে তো তোমরা ইন্ডিয়ান ?  কাঁধ ঝাঁকিয়ে সঙ্গীতা বলেছিল ,  সো হোয়াট !   তবে শাহনাজের শীতল নিস্পৃহ খোলশটা ছাড়তে সময় লাগেনি ।  মেয়ে বলেই হয়তো ।   এই কফিশপটায়  পুরুষকর্মীই বেশি ।  এ কারণেই হয়তো শাহনাজ সঙ্গীতার কাছে চলে এল ।  দ্রুত ।   ওরা দুজন ছাড়াও আরও ক ’ জন মেয়ে কাজ করে এই কফিশপটায় ।  কারমেলা গ্রিক; তিরিশের মতন বয়স ,  সারাক্ষণ কেমন গম্ভীর হয়ে গুটিয়ে থাকে ,  জু বলেই কি না কে জানে ।  উনিশকুড়ি বছরের রাইসা মেয়েটা রাশান ।   ব্রুনেট ।  দেখতে বেশ সুইট ।  তবে  রাইসা ভীষনই প্রগলভ ।  সারাক্ষণই বকবক করে ,  বারাক ওবামার ভীষন ফ্যান রাইসা; আসছে নভেম্বরের নির্বাচনে যে ওবামাই জিতে যাবে  -  সে ব্যাপারে রাইসার বিন্দুমাত্র সন্দেহ নেই ।    মিশরীয় মেয়ে হালিমার বয়সও কুড়ি  ছাড়িয়েছে ।   হালিমা শব্দটির মানে ,   ‘ নম্র ।  ’  হালিমার কাছেই জেনেছে সঙ্গীতা ।  তবে কেন যেন মুসলিম হওয়া সত্ত্বেও হালিমার চেয়ে  সঙ্গীতার সঙ্গেই  শাহনাজ বেশি ক্লোজ ।   লন্ডনে প্রায়ই  আদনান সামীর কনসার্ট থাকে :  শাহনাজ আর সঙ্গীতা টিকিট কিনে সেই কনসার্ট দেখতে যায় ।  হালিমা আদনান সামীর নাম পর্যন্ত শোনেনি !   ‘ ভিগি ভিগি রাতও মে ’  গানটার জন্য শাহনাজ আর সঙ্গীতা -  দুজনই আদনান সামীকে ভালোবাসে ।  সঙ্গীতা তো হিন্দি জানেই ।  তাই শাহনাজের সঙ্গে মনের কথা বলতে সমস্যা হয়নি ।   ( ইংরেজি  ব্যবহারের ভাষা বলেই মনের কথা ঠিক জমে না ।  )  দু ’ জনই দুজনার সিক্রেট শেয়ার করে ।   স্টিভকে ভালোবাসে শাহনাজ ।  সমস্যা এখানেই -  স্টিভরা খাঁটি ব্রিটিশ ,  শাহনাজরা পাকিস্তানি ।  এদিকে প্রেম - ভালোবাসা স্বর্গের অধীন বলেই শাহনাজ আর স্টিভের সম্পর্কটা অনেকদূর এগিয়ে গেছে ।   সঙ্গীতা দীর্ঘশ্বাস ফেলল ।   শাহনাজের বাবা আজমল আঙ্কেল  রিলিজিয়াস ।  মেয়েকে একটা পুরুষভরতি ব্রিটিশ কফিশপে ঠেলে  চাকরি করতে পাঠালেও ব্রিটিশ তরুণের সঙ্গে মেয়ের মাখামাখি তিনি কিছুতেই মেনে নেবেন না ।  আতরের ব্যবসা করেন আজমল আঙ্কেল; দোকানটি ব্রিকলেইন - এ  ।   শাহনাজের বড় ভাই ঈস্রাফিল ।  বিশালদেহী ।  হুম্মা মার্কা গাড্ডুস গুড্ডুস চেহারা ।   বক্সার ।  শাহনাজই একবার ফিসফিস করে বলেছিল ,  ভাইয়ার সঙ্গে মনে হয় আন্ডারগ্রাইন্ড কানেকশান আছে গীতা । 
আল কায়দা ?  সঙ্গীতার বুকটা ধক করে ওঠে ।  গত বছর জুলাই মাসের সাত তারিখের লন্ডন বিস্ফোরণ এখনও সঙ্গীতার স্মৃতিতে পোড়া ক্ষতের মতন দগদগে ।  
আই অ্যাম নটা সিওর ।  
শাহনাজের সঙ্গে স্টিভের অ্যাফেয়ারটা জানাজানি হলে ঈস্রাফিল কী ধরনের অ্যাকশন নিতে পারে ?  কথাটা ভাবতেই শিউরে উঠল সঙ্গীতা ।  ও জানে ,  দিন দিন  ‘ অনার কিলিং ’  বাড়ছে এই  লন্ডন শহরে । 
 ২
 দুপুরের কিছু পরেই  কফিশপ থেকে বেরিয়ে গেল সঙ্গীতা ।  বাইরের ফুটপাতে দাঁড়িয়ে কানে সাদা রঙের ইয়ার ফোনটা গুঁজল :  তারপর  আইপড অন করে হাঁটতে থাকে ।   প্রথমে কিছুক্ষণ ড্রামস্ আর রিদম বাজল ।  তারাপর ,   Meredith Brooks গাইতে লাগল - 
 I hate the world today
You ' re so good to me
I know but I can ' t change
tried to tell you but you look at me like maybe I ' m an angel
underneath
innocent and sweet
Yesterday I cried
You must have been relieved to see the softer side
I can understand how you ' d be so confused
I don ' t envy you
I ' m a little bit of everything
all rolled into one
 ( Chorus )  :  I ' m a bitch ,  I ' m a lover
I ' m a child ,  I ' m a mother
I ' m a sinner ,  I ' m a saint
I do not feel ashamed
I ' m your health ,  I ' m your dream
I ' m nothing in between
You know you wouldn ' t want it any other way
So take me as I am
This may mean you ' ll have to be a stronger man
Rest assured that when I start to make you nervous
and I ' m going to extremes
tomorrow I will change
and today won ' t mean a thing
Just when you think you ' ve got me figured out
the season ' s already changing
I think it ' s cool you do what you do
and don ' t try to save me
I ' m a bitch ,  I ' m a tease
I ' m a goddess on my knees
when you hurt ,  when you suffer
I ' m your angel undercover
I ' ve been numbed ,  I ' m revived
can ' t say I ' m not alive
You know I wouldn ' t want it any other way
 এই গানটা শুনলে কী রকম যেন লাগে সঙ্গীতার ।  বিশেষ করে লিরিকটা ।   এমন করে বলা যায় ।  পুরুষ এতই দূরে চলে গেছে নারীর ?  এই সত্যটা কুড়ি শতকের শেষে এসে নারী আবিস্কার করল ?  আশ্চর্য !  এখন তাহলে কী হবে ।  নারী যে আর পুরুষকে সইতে পারছে না ।  
 I ' m a bitch ,  I ' m a tease
I ' m a goddess on my knees
when you hurt ,  when you suffer
I ' m your angel undercover
 তা হলে ?  
কফি শপটা  নর্দাম্পটন রোডে ,  সঙ্গীতা  থাকে ইস্টন স্ট্রিট ,  জায়গাটা নর্দাম্পটন রোডে কাছেই; হেঁটেই যাওয়া যায় ।  সঙ্গীতা হেঁটেই যায় ।  সামার প্রায় শেষ ।  এ সময়টা হালকাপাতলা বৃষ্টি ঝরে ।  যেমন এখন এই মুহূর্তে ঝিরঝির করে বৃষ্টি ঝরছে ।   অবশ্য রোদও আছে ।  
ব্রেনডান কি আমাকে ফলো করছে ?  
সহসা সঙ্গীতা সচেতন হয়ে উঠল ।  কফিশপ থেকে বেরোলেই ব্রেনডান ওকে  ফলো করে ।  রোজ ।  কফিশপের বাইরের ফুটপাতের ওপর ঘোরাঘুরি করতে থাকে ব্রেনডান  ।  সঙ্গীতা বেরোলেই ওকে ফলো করতে থাকে ।  সঙ্গীতার তখন হাসি পায় ।  তবে ব্রেনডান খুব মজার মানুষ ।  সঙ্গীতাকে খুশি করার জন্যই আজকাল মাছমাংস ছেড়ে নিরামিষ খাচ্ছে ব্রেনডান ,   ( যেন সঙ্গীতা নিজে কত নিরামিষ খায় !  )  কোত্থেকে পতঞ্জলির বই যোগার করে ধ্যান করছে; সবই  সঙ্গীতার জন্য ।  বেচারা ব্রেনডান !  ও তো আর জানে না -  কোলকাতার রমা পিসির এক বান্ধবীর ছেলের সঙ্গে সঙ্গীতার বিয়ের কথাবার্তা চলছে ।  সুদীপ্তদা আমেরিকার মিনেসোটা থাকে ,  ইনটেল - এ আছে ।  বরপক্ষ দেরি করতে চাইছে না ।  
 Meredith Brooks - এর  ‘  Bitch  ’  গানটা রিপিট দেওয়া আছে ।  একটানা চলছে ।  গানটা শুনতে শুনতে ঝিরঝির বৃষ্টির ভিতর হাঁটছিল সঙ্গীতা ।   রোদ আরও টলটলে আরও সোনা সোনা হয়ে উঠেছে ।  সে সোনারোদে ব্যস্ত লন্ডন শহর ।  তার বিখ্যাত লাল রঙের ডবল ডেকার বাস ।  
সহসা ওর ঠিক পাশে ব্রেনডান যেন আকাশ থেকে ঝুপ করে পড়ল স্পাইডার ম্যানের মতন  ।   
আজ ,  সাদা পায়জামার ওপর কালো পাঞ্জাবি পরেছে ব্রেনডান  ।  কাঁধে শান্তিপুরী ঝুলি ।  পায়ে চটি ।  লম্বা ,  ঢ্যাঙ্গা শরীর ব্রেনডান - এর  ।  একমাথা সোনালি কোঁকড়া কোঁকড়া চুল  ।  কেমন হিপি হিপি দেখতে ।  
আইপডটা বন্ধ করল সঙ্গীতা ।   কান থেকে ইয়ার ফোনটাও খুলে নিল ।  পাশেই একটা পার্ক ।  চুপচাপ হেঁটে ওরা পার্কটায় ঢুকল ।  রোদটা আরও ঘন হয়ে উঠল ।  ঝিরিঝিরি বৃষ্টিটা এইমাত্র থেমে গেল ।  ওরা একটি বেঞ্চে বসল ।  এইটুকুই যা অবসর ।  তবে ভয় হয় সঙ্গীতার ।  যদি সুব্রতদা  দেখে ফেলে ! 
পায়ের কাছে ঘাসের ওপর পায়রা ।  ওদিকে নিঃসঙ্গ এক মা । প্যারাম্বুলেটর ।  ঠেলছে ।  প্যারাম্বুলেটরে সোনালি চুলের ধবধবে রঙের শিশু ।  মা ’ টি নিঃসঙ্গ কেন ?  সঙ্গীতার মাথর ভিতরে     Meredith Brooks  গেয়ে উঠল -  
 I ' m a bitch ,  I ' m a lover
I ' m a child ,  I ' m a mother
 এই পার্কে গাছের এত ভিড় ।  ব্রেনডান মন্তব্য করল । 
তাই তো ।  কাঁধ ঝাঁকায় সঙ্গীতা । 
ব্রেনডান যেখান থেকে এসেছে সেখানে সমুদ্র উপকূল আর পাথর ।  ব্রেনডানদের বাড়ি আয়ারল্যান্ড ।  মানে পশ্চিম আয়ারল্যান্ডের কননাচস্ট প্রদেশে ।  জায়গাটার  নাম নাকি মায়ো ।  অতলান্তিক সমুদ্রের তীর ঘেঁষে ।  ওদের পরিবারের পেশা মাছ ধরা ।  ভেড়া পালে নির্জন প্রান্তরে ।  কাজেই পার্কে এসেও ওর মনে হয় গাছের ভিড় !  শহর লন্ডন ভালো লাগে না ব্রেনডান - এর ।  ওর শরীরে মনে হয় রয়েছে পর্যটকের রক্তজিন ।  একদিন কৌতূহল ভরে ও মায়ো ছেড়ে ওর গন্ডীর বাইরে চলে এসেছিল ।  প্রথমে ডাবলিন ।  তারপরে লন্ডন ।  যেহেতু ,  লন্ডন কেন্দ্র ,  সেজন্য ।  ব্রেনডান এখন ক্লান্ত ।  ও এখন ফিরে যেতে চায় - যেখান থেকে এসেছিল ,  সেখানে ।  অন্যরা হয়তো লন্ডনের পর নিউইয়র্ক কিংবা ডালাস যাত্রা করত ।  ব্রেনডান ঠিক ও রকম নয় ।  ওর নার্ভ অতিমাত্রায় সংবেদনশীল ।  
তারপর কত কী কথা হল ।  ছেঁড়া ছেঁড়া কথা ।  বিকেলের আলো আরও সামান্য ফিকে হয়ে এলে  ব্রেনডান উঠে দাঁড়াল ।  ও এখন ল্যাথোম রোডের কাছে উপটন পার্কের দিকে যাবে   ।   ওস্তাদ আফতাব আলী খাঁর কাছে সেতার  শিখতে শুরু করেছে ব্রেনডান :   ( সঙ্গীতার মন জয় করার জন্যই )  আফতাব আলী খাঁ পাকিস্তানি ।  উপটন পার্কের দিকেই থাকেন ওস্তাদজী । 
একা একা হেঁটে সঙ্গীতা  ওদের ইস্টন স্ট্রিট - এর কাছাকাছি এসে পড়ে ।  টের পায় মন খারাপ হয়ে যাচ্ছে ।  শাহানাজের মুখটা মনে পড়ে ।  বেচারি ।  অলখে ওর দীর্ঘশ্বাস পড়ে ।  শেষ বিকেলের রোদের ভিতর নিজেকে কেমন খাপছাড়া লাগে ।  এই শহর লন্ডনে ।  দাদুর যেমন লাগত বরিশাল থেকে ব্যারাকপুরে পৌঁছে ।  দাদুর ব্যারাকপুর ভালো লাগত না ।  ব্রেনডান যেমন প্রায়ই বলে :  লন্ডন শহর আর ভালো লাগে না আমার  ।  এখানে পার্কেও গাছের ভিড় ।  চল মায়োতে চলিয়া যাই ।   ( ব্রেনডান বাংলাও শিখছে ।  বেশ মেধাবী আছে সে ।  বেশ রপ্ত করে ফেলেছে ভাষাটি ।  ওর অবশ্য চলিত ভাষার চেয়ে সাধু ভাষা ভালো লাগে ।  )  ব্রেনডান বলে ,  চল ,  মায়োতে চলিয়া যাই ।  ওখানে অনেক নিরিবিলি আছে ।  সমুদ্রের পাড় ,  খাড়ি ,  সবুজ প্রান্তর ,  ভেড়াসমূহের ধবল সমাবেশ ।  আমি উড়োজাহাজের দুইখানি টিকিট কাটিয়া রাখিয়াছি গীতা ।  যখনই বলিবে ,  আমরা যাত্রা আরম্ভ করিব ।  আমি আর লন্ডন নামক কেন্দ্রে ফিরিব না ।  তুমি ফিরিবে কিনা - তাহাও নিগূঢ় হইয়া ভাবিও । 
নাঃ ,  সঙ্গীতা কী করে যায় - ওর বাবা - মা ,  ভাইবোন সবাই যে এখানে ।  এই শহরকেন্দ্রে । 
তখনও সঙ্গীতা জানত না যে ও খুব শিঘ্রই ওর মত বদলে ফেলবে । 
কয়েক মাস আগে ব্রেনডান বলছিল :  তোমার কথা আমি আমার মাতাকে বিস্তারিত লিখিয়াছি ।  মা তোমাকে দেখিতে ইচ্ছা প্রকাশ করেন ।  আমার সঙ্গে কবে  আয়ারল্যান্ড  যাইবে বল ? 
আমি যাব আয়ারল্যান্ড ?  হা ।  তা কী করে সম্ভব !  সঙ্গীতা ম্লান হাসে ।  
কেন সম্ভব না ?  সম্ভব হইলে আমি ধর্মান্তরিক হইব গীতা ।  ব্রেনডান কাতর কন্ঠে বলে । 
আজ্ঞে ,  না স্যার ।  সনাতন ধর্ম  ইসলামের মতন proselytic ধর্ম নয় ।  বা খ্রিস্টানধর্মের মতনও নয় । 
হোয়াট ডু ইউ মিন ?  proselytic  ?  ব্রেনডান চোখ দইবড়া । 
সঙ্গীতা হাসি চাপল ।  এখন আইরিশকে ইংরেজি শেখাতে হবে ।  ও বলল ,  proselytic ধর্ম নয় মানে হিন্দু  .  .  . মানে সনাতন ধর্ম ঠিক প্রচারের বিষয় নয় ।  কথাগুলি বলতে বলতে  দাদুর কথা মনে পড়ে গেল সঙ্গীতার ।  বলল ,  আমার দাদু বলতেন ,  ধর্ম জিনিসটা হইল জন্মগত ,  এইটি বিলানের জিনিস না ।  মূর্খেরা   কি তাহা বোঝে ?  এক অঞ্চলের ধর্ম অন্য অঞ্চলে প্রচার করিলে সেই অঞ্চলের পেরাকিতিক শুদ্দতা বিনষ্ট হইয়া যায় না ?  এ হইল এক ধরনের আত্মিক স্বৈরাচার ।  সত্য সবখানেই আছে ,  তাহা মানিয়া লইলেই হয় ।  
ব্রেনডান বলল ,  মানিয়া লইলাম ।  মানিয়া লইলাম ।  আমাদের আয়ারল্যান্ড দ্বীপে সাধু প্যাট্রিক  যে খিশচ্চিনিটি প্রচার করিয়াছেন স্বয়ং  যিশূও  তাহা চিনিবেন না । 
তাহলে ? 
তাই তো  ।  ব্রেনডান থতমত খায় ।  ও আইরিশ বলেই সম্ভবত   ভারি সরল ।  বর্ণবাদ ঠিক বোঝে না ।  কেননা সে ভারতীয়দের মতন বহুমুখি জটিল আর্যদ্রাবিড় সংস্কৃতির মিশ্রনে বেড়ে ওঠেনি বরং ব্রেনডান বেড়ে উঠেছে এক বিচ্ছিন্ন একরৈখিক আবহে ।  আর ,  দেশবিভাগের পর ভারতে যেয়েও দাদু দীপেন রায় চৌধুরীর মন মানল না -  সময় পেলেই বরিশাল চলে যেত দাদু; আবেগ এমনই এক গভীর বিষয় ।  দাদু সারাজীবন কোথাও থিতু হতে পারেনি  ।  না নলছিটি ,  না ব্যারাকপুরে ।  বি এন পির আমলে একবার বাংলাদেশি সীমান্ত কর্র্তৃপক্ষ দাদুকে হেনস্তা করেছিল  ।  আপনি ঘন ঘন বাংলাদেশে আসেন যে ?  কি মতলব আপনার ?  সত্তর বয়েসী দাদু কি বলবে ?  এরাই একবার রবীশঙ্করের ভিসা আটকে দিয়েছিল ।  অথচ ,  রবীশঙ্কর কী কষ্ট করেই না নিউইয়র্কের কনসার্ট অর্গানাইজ করলেন একাত্তরের যুদ্ধের সময়  ।  সঙ্গীতা দীর্ঘশ্বাস ফেলে ।  
 ৩
 ক ’ দিন পর ।  কিচেনে ছিল সঙ্গীতা ট্রেতে কফি ঢালছিল ।  আজ শাহানাজ আসেনি ।  নোকিয়াটা বার করে তখন ফোন করল  ।  ডিসকানেকটেড ।  শাহানাজদের ফ্ল্যাটটা  গ্রিন লেন - এ ,  নর্দাম্পটন রোডের
কাছেই ।  একবার গিয়েছিল সঙ্গীতা ।  হালিমার সঙ্গে ।  শাহ্নাজের বাবা আজমল আঙ্কেল নিজ হাতে নান রোটি আর অনিয়ন বিফ রেঁধে খাইয়েছিলেন ।  সঙ্গীতা অবশ্য বিফ খায়নি ।  পরে শাহানাজ বলেছিল :  আব্বার  হালিমাকে খুব পছন্দ হয়েছে ।  নবীর দেশের মেয়ে ।  
নবীর দেশের মেয়ে মানে ?  সঙ্গীতা তো থ । 
  মিশর দেশেই তো পয়দা হয়েছেন ইছুপ নবী ।  হালিমা ইজিপশিয়ান ।  শাহানাজ বলল । 
ওহ্ ।  সঙ্গীতা হাসবে না কাঁদবে । 
শাহানাজ হাসতে হাসতে বলল ,  হালিমার আব্বার কাছে আব্বা বিয়ের প্রস্তাব পাঠাবে ।  হা হা হা ।  হালিমা তো ম্যারিড ।  আব্বা জানে না ।  
সঙ্গীতা মনে মনে বলেছিল ,  তোর আব্বা কত কিছু জানে না রে নাজ ।  সেদিন আমি তোর বাড়ি গেলাম ।  তোর বাবা অনিয়ন বিফটা না রাঁধলেও পারতেন  । 
 স্টিভও আজ আসেনি ।  ওকেও ফোন করল  ।  বিজি টোন পেল ।  ওরা কি পালাল ?  সঙ্গীতার বুকটা ধক করে উঠল ।  ট্রেতে স্যান্ডউইচ আর কফির কাপ তুলে ঘুরে যায় ।   শপটা আজ অনেকটা  ফাঁকা ।  এখন অফিস টাইম ।  অন্যদিন আরও ভিড় থাকে ।  আজ মি :  মোশে মেইর আসেননি ।  সঙ্গীতার বুকটা ধক করে উঠল ।  ভদ্রলোক আজ  আসেন নি কেন ?  যাক ।  সেসব নিয়ে ভাবার সময় কই ?  সঙ্গীতার মনমেজাজ খিঁচড়ে ছিল ।  কিচেনে ফিরে একটা কাপ ভাঙ্গল ।  ডোন্ট ওরি ,  আমি দেখছি ।  বলে কারমেলা উবু হল ।   কারমেলা গ্রিক  জু বলেই গুটিয়ে রাখে; আজ সাহায্য করল বলে সঙ্গীতা অবাক ।  তখনও সঙ্গীতা জানে না ও ব্রেনডান - এর সঙ্গে প্লেনে চড়বে ।  
হালিমা আজ জলদি বাড়ি ফিরে যাবে ।  ওর বরের জ্বর ।   বোরখা পরেছে  ।  ইরাকি শোকার্ত নারীদের মতন লাগছে হালিমাকে ।  হালিমা সঙ্গীতার কাছে এল ।  তারপর নরম স্বরে জিজ্ঞেস করল ,  হোয়াটস রং উইদ য়্যূ ?  ইউ লুক পেল । 
কিছু না ।  সঙ্গীতা অস্ফুট স্বরে বলল ।  সঙ্গীতা তো আর হালিমাকে বলতে পারে না :  মিনোসোটা থেকে সুদীপ্তদা আসছেন সেপ্টেম্বরে ।    বাবা আর দেরি করতে চায় না ।  বাবার গত মার্চে একবার মাইল্ড স্টোক হয়ে গিয়েছে ।  রমা পিসিরা আসছেন সব কোলকাতা থেকে ।  ঢাকা হয়ে আসছেন ।  এবারের বিয়েটা হবে জামদানী স্পেশাল ।   
হালিমা চলে যায় । 
সঙ্গীতা তো আর হালিমাকে বলতে পারে না : কাল ব্রেনডান সঙ্গীতাদের ইস্টন স্ট্রিটের  ফ্ল্যাটে গিয়েছিল ।  মা না করলেও বাবা ওর সঙ্গে কুল ব্যবহার করেছে ।  ব্রেনডান অবশ্য ডিড নট মাইন্ড ।  ও বরাবরই ডিড -  নট  - মাইন্ড টাইপের ।  সুব্রতদাই সবচে গম্ভীর ছিল ।  কিছু একটা আঁচ করেছে সুব্রতদা ।  যেন পূর্ববঙ্গের রায় চৌধুরীদের কৌলিন্য রক্ষার দায় তার ওপরই বর্তেছে ।  আশ্চর্য !  সুব্রতদা এত কনজারভেটিভ হল কীভাবে ?  দাদা তো দারুন শিল্পপ্রবণ  -  তুখোর সেতার বাজায় :  বরেন্য পাকিস্তানি সেতারি লতিফ আলী খাঁর  শিষ্য ।  সুব্রতদার নরফোক কনসার্টেই তো ব্রেনডান এর সঙ্গে পরিচয় সঙ্গীতার ।  সুব্রতদার অটোগ্রাফ চাইতে এসেছিল ব্রেনডান  ।  তারপর সঙ্গীতার মুখের দিকে চেয়েই থমকে গিয়েছিল ।  কেন ?  মেয়েরা সেসব বোঝে ।  সঙ্গীতা মনে মনে মুচকি হেসেছিল ।  চালাকি করে সুব্রতদার  ‘ সেতার শিখব ’  মিশে যায় ।  সুব্রতদা এখন অবশ্য ব্রেনডান কে সেতার শেখাচ্ছে না ।  ও তারপর আফতাব আলী খাঁ  সাহেবের কাছে গেল শিখতে ।  সঙ্গীতার জন্যই ।  ব্রেনডান এখন পরিপূর্ন বাঙালিয়ানা চর্চায় মগ্ন ।  ধুতিপাঞ্জাবি তো পরেই ।  সন্ধ্যায় ধূপ জ্বালায় ।  গ্লুসেস্টার রোড স্টেশনের কাছে ক্রমওয়েল রোডে থাকে ব্রেনডান ।  ফ্ল্যাটের দেওয়ালে বেলায়েৎ খাঁর একখানা ছবিও সেঁটেছে ।  গায়ত্রী মন্ত্র মুখস্ত করছে  ( গায়ত্রী মন্ত্র সঙ্গীতা নিজেও জানে না )  কোত্থেকে কালীঘাটের পট যোগার করে এনেছে ।  বাংলাদেশি শুঁটকি মাছ ও রসমালাই খাচ্ছে নিয়মিত  ব্রিকলেনে গিয়ে ।      কাল রাতে দু ’ বার ফোন করেছিল ব্রেনডান ।  সঙ্গীতা কেটে দিয়েছে ।  সুব্রতদা ঘরে ছিল ।  কাল রাতে সুব্রতদা ওকে বলেছিল ,  দেখ গীতা ,  সেতারফেতার বাজিয়ে কিচ্ছ্যু লাভ নেই ।  রেইমন্ডদের সঙ্গে ব্যবসা করব ভাবছি ।  সুদীপ্তদা মিনোসোটায় - মানে ,  ইনটেলে আছে ।  তোর সঙ্গে বিয়েটা হয়ে যাক ।  তাতে আমার ব্যবসার সুবিধে ।  ওদের কত কী লাগে ।  সঙ্গীতা বলল ,  আমি এখন বিয়ের কথা ভাবছি না দাদা ।  তখনই প্যান্টের পকেট থেকে  ফস করে কালো রঙের পিস্তল দেখিয়ে থরথর করে কাঁপতে কাঁপতে ফ্যাঁসফ্যাঁসে সুব্রতদা বলল :  এতে একটা মাত্র  গুলি আছে গীতা  ।  কথাটা বুঝে নে ।   যা বোঝার সঙ্গীতা বুঝে গিয়েছিল ।  ব্রেনডানকে সহ্য হচ্ছে না সুব্রতদার ।  পূর্ববঙ্গের রায় চৌধুরীদের কৌলিন্য রক্ষার দায় তার ওপরই বর্তেছে ।  ছিঃ ,  এত নিচে নেমে যেতে পারে দাদা !  ছিঃ !  রক্তের বিশুদ্ধতা রক্ষা করার জন্য পিস্তল দেখাল !  ছিঃ ! 
বিন বিন করে নোকিয়াটা বাজল ।   স্টিভ ।   বলল ।  গীতা  .  .  . গীতা
হ্যাঁ । 
নাজ  .  .  নাজ  .  .  .  ।  গ্রিন লেন  .  .  .  কুইক । 
কী !  চমকে উঠল সঙ্গীতা ।  হ্যালো  .  .  .  স্টিভ ,  হ্যালো ।  স্টিভ  ।  
লাইন কেটে দিয়েছে । 
অ্যাপ্রোনটা খুলতে যত দেরি ।  কারমেলা সামনে ছিল ।  আমি আমি  .  .  . একটু বাইরে যাচ্ছি  .  .  . 
ও কে ।  কারমেলা আর কী বলল ।  সঙ্গীতা শুনল না ।  প্রায় দৌড়ে কফিশপের বাইরে এল ও ।  কী হয়েছে শাহানাজের ?  বুকটা ভীষন কাঁপছে ।  হাতে নকিয়া ।  স্টিভের নাম্বারের ট্রাই করল ।  ধরছে না ।  কী হয়েছে শাহানাজের ?  কী হয়েছে শাহানাজের ?  ফরসা মতন শান্ত মুখ শাহ্নাজের ।  ভারী শান্ত মেয়ে ।  ব্রেনডানের সঙ্গে কোথায় যেন মিল ।   
নর্দাম্পটন রোড থেকে গ্রিনলেনের মধ্যকার দূরত্বটা ঝড়ের বেগে পেরুল সঙ্গীতা । 
শাহানাজদের ফ্ল্যাটের নিচের ফুটপাতে  ভিড় ।  গলির মুখে অ্যাম্বুলেন্স ।  সাইরেন বাজছে ।  পুলিশের গাড়িগুলি ছড়িয়ে ছিটিয়ে ।  পুলিশ ।  স্টিভ কি এখানে ?  ভিড়ের মধ্যে খুঁজল ।  পেল না ।   সঙ্গীতা ঘামছিল ।  কী হয়েছে ?   শাহানাজের   ভাই  .  .  .    ঈস্রাফিল ।  বিশালদেহী ।  হুম্মা মার্কা গাড্ডুস চেহারা ।  ইস্ট এন্ডের লো গ্রেডের বক্সার ।  ওকে ঘিরে কয়েকজন পুলিশ  ।  গাড়িতে তুলছে ।  আমি কি ভিতরে যাব ?   .  .  .  শাহানাজের কথাগুলি মাথায় ঘুরছিল :  ভাইয়ার সঙ্গে মনে হয় আন্ডারগ্রাইন্ড কানেকশান আছে গীতা ।  আল কায়দা ?  সঙ্গীতার বুকটা ধক করে ওঠে ।  একটা স্ট্রেচার ।  অ্যাম্বুলেন্সের ভিতরে স্ট্রেচারটা ওঠানো হচ্ছে ।  নার্স; অক্সিজেনের বোতল ।  স্যালাইন ।   সাদা কাপড়ে ঢাকা স্ট্রেচার  ।  শাহানাজ ?  তা হলে ?  স্টিভের সঙ্গে শাহানাজের সম্পর্ক অনেকদূর এগিয়ে গেছে ।  সঙ্গীতার সঙ্গে শাহানাজ সিক্রেট শেয়ার করত ।  সঙ্গীতা জানত শাহানাজ স্টিভের সিড ক্যারি করছিল ।  শাহানাজের গর্ভে ছিল   - তা  হলে ?  ওটাও  .  .  .  ।  এ কি ধরনের মৃত্যু ?  কেন ?  কাল সুব্রতাদা আমায় পিস্তল দেখাল ।  মনে পড়তেই ওর শরীরে হিমস্রোত বইল ।   সঙ্গীতা হঠাৎ পিছিয়ে যেতে শুরু করে ।  তারপর দৌড়তে থাকে ।  ভীষন ঘামছে ।  আদনান সামীকে চিঠি লিখেছিল শাহানাজ ।  উত্তর পায়নি ।  বেচারা ।  কী হয়েছে শাহানাজের ?  বুকের ভিতর হাতুরি পিটছে  ।  এতে একটা মাত্র  গুলি আছে গীতা  ।  কথাটা বুঝে নে ।  দৌড়তে দৌড়তে ও নোকিয়াটা বার করে ।  হাতটা ভীষন কাঁপছে ।  চেনা নম্বরে  .  .  . হ্যালো ব্রেনডান হ্যালো ।  হ্যালো হ্যালো হ্যালো ।  হ্যালো ব্রেনডান হ্যালো ।  আমি আসছি ।  মেট্রোর সামনে ।  তুমি জলদি এসো ।  সঙ্গীতা দৌড়াতে থাকে ।   দিনটা আজ মেঘলা ।  ঝিরঝির বৃষ্টি পড়ছিল ।  এদিকে ইহুদিদের একটা সেমিট্রি আছে ।  নীল রঙের একটা গাড়ি থেকে একটা কফিন নামছে ।  মি :  মোশে মেইর কি ?  এও এক ধরনের মৃত্যু ।  সুন্দর মৃত্যু ।  মি :  মোশে মেইর এর বয়েস হয়েছিল ।  তাঁর সম্প্রদায়ের মানুষজন তাঁকে শেষ বিদায় জানাচ্ছে ।  কিন্তু ,  শাহানাজ ?  দাদুর কথাও মনে পড়ে গেল সঙ্গীতার ।   দাদুর চিতা পুড়েছিল কীর্তনখোলা নামে এক নদীর পাড়ে ।  দাদু ,   আজ আমি ধর্মান্তরিত হলাম ।  জানি -  সনাতম ধর্ম গ্রহন করা যায় না ।  কিন্তু ,  ত্যাগ করা যায়  .  .  . একটা ট্যাক্সি থামল ।  ব্রেনডান ।  বেরিয়ে এসে দরজা খুলে সরে দাঁড়াল ।  সঙ্গীতা দ্রুত উঠল ট্যাক্সির ভিতরে  ।  সাদা টি শার্ট আর নীল জিন্স পরেছে ব্রেনডান; লাগেজ ছাড়াও গিটারটাও দেখল গাড়ির ভিতরে ।  তখন দৌড়ে ভীষন ঘেমে গেছে সঙ্গীতা ।  বুক কাঁপছিল ।  সুব্রতদা পিস্তল কিনেছে ।  আশ্চর্য !   ওহ্ গড !  ও চোখ বোজে ।  শরীর আলগা করে বসল সিটে ।  ততক্ষণে ট্যাক্সিটা ছেড়েছে ।  ব্রেনডান চুপ করে আছে ।  সে জানে -  সঙ্গীতা রায়চৌধুরী আজ পালিয়ে যাবে ।  দূরে ।  জটিল ধর্মীয় ঐতিহ্য থেকে অনেক অনেক দূরে  .  .  . অনেক অনেক দূরে ।  অতলান্তিক সমুদ্রের এক নিভৃত পাড়ে ।  এক ধরনের মৃত্যুকে ও এড়িয়ে অনেকদূরে চলে যাবে আজ -  যেখানে শুধুই গাঙচিল পাথর আর ভেড়াদের ভিড় , আর  অটুট নৈঃশব্দ ।  সেই  অটুট নৈঃশব্দে ধর্মান্তরিত হবে সঙ্গীতা রায়চৌধুরী ।  অচিরেই ।  
   *  Bitch গানটি অনেকেই গেয়েছে ।   Meredith Brooks এর গাওয়া আমার বেশি ভালো লাগে বলে উল্লেখ করলাম ।  আর যারা এ গানটি শোনেননি তাদের জন্য গানের লিঙ্ক :  - 
 http :  /  / www . youtube . com / watch ? v = V8kiNMQIctg 

                    




গল্প :  মরম জ্বীনের  কান্ড  ( নবম পর্ব ) 



                        আজ সকাল থেকেই জোছনা বানুর ঢলোঢলো ফর্সা  মুখটি  কেমন থমথম করছিল ।  চুলায় গরম পানি বসিয়েছে ।  রুটি বানাবে ।   রান্নাঘরের বড় জানালা দিয়ে সোনালি রোদ  ঢুকেছে ।  পেয়ারা বাগানে কাক - পাখিদের চিৎকার ।  মরিয়ম বেগমের আদরের বেড়াল  ‘ মিল্লাত ’  নিঃশব্দে  ঢুকল রান্নাঘরে ।  মিল্লাতের দিকে  বিষদৃষ্টিতে চাইল জোছনা বানু ।  
মরিয়ম বেগম রান্নাঘরে ঢুকে পীঁড়ির ওপর বসলেন ।  জোছনা বানু তখনও মিল্লাতকে দুধ দেয় নি দেখে  জিজ্ঞেস করলেন ,   কি রে জোছনা ,  আজ কি হল  তোর ?  
জোছনা বানু ফস করে বলে ,  নানী ,  আমার বেতন কইলাম আইজ  হিসাব কইরা দিয়া দিবেন । 
কথাটা শুনে মরিয়ম বেগম অবাক হয়ে গেলেন ।  বেতন দেব ?   কেন তুই এ বাড়িতে  কাজ করবি না ? 
করুম ।  
তাহলে বেতনের টাকা চাইছিস কেন ?  
জোছনা বানু চুপ করে থাকে ।  একটু পরে সব খুলে বলল জোছনা বানু  .  .  . জোছনা বানুর একটা  মোবাইল আছে ।  মরিয়ম বেগমই কিনে দিয়েছেন ।  তো ,  গত রাতে ,  অনেক রাতে সে মোবাইলে একটা কল এসেছে ।  ভরাট পুরুষকন্ঠ সালাম দিল ।  তারপর বলল ,  আল্লাহর রহমতে আপনি একটি স্বর্ণের পক্ষী পেয়েছেন  ।  এখন স্বর্ণের পক্ষী  নিতে হইলে আপনাকে বিশ হাজার টাকাসহ সুতির হাটের  ছোট দরগায় আসতে হবে ।  
জোছনা বানু বলল ,  নানী ,  আপনি আমারে বিশ হাজার টেকা ধার দেন ,  আমি কাম কইরা সব টেকা শোধ কইরা দিমু ।  
মরিয়ম বেগম স্তম্ভিত ।  বললেন ,  আচ্ছা ,  টাকা কাল  নিস ।  বলে তিনি রান্নাঘর থেকে বেরিয়ে বারান্দায় এলেন ।  
বারান্দার বেতের চেয়ারে বসে ডাকলেন - মরম ও মরম । 
মরম এল ।  
মরিয়ম বেগম কপাল কুঁচকে  বললেন ,  আমার মনে হয় জোছনা  জিনের বাদশার খপ্পড়ে পড়েছে ।  কে নাকি গতকাল রাতে ওকে ফোন করে স্বর্ণের  পক্ষী দেবে বলেছে ।   সুতির হাটের   ছোট দরগায়  বিশ হাজার টাকা নিয়ে যেতে বলেছে   ।  টাকার জন্য জোছনা অস্থির হয়ে গেছে ।   এখন কি করা যায় বলত ।  
মরম হাসল ।  বলল ,  দেখেন আমি কি করি ।  
মরিয়ম বেগম মুচকি হাসলেন ।  
রুটি সেঁকা প্রায় শেষ ।  চুলার  ওপর একটা কড়াইয়ে গত রাতের বাসি তরকারি ।  জলিল মিঞা রান্না ঘরে ঢুলল ।   জলিল মিঞার পরনে চেকলুঙ্গি আর সাদা ফতুয়া । পুকুর থেকে গোছল সেরে এসেছে জলিল মিঞা ।  চুল ভেজা ।   উবু হয়ে বসল জলিল মিঞা ।  
জোছনা বানু মুখ তুলে বলল ,  নাস্তা খাইবেন ?  
না মা ।   তোমারে একখান কথা কইতে আইছি ।  
কি কথা কন ।  বলে জোছনা বানু তরকারির কড়াই নামিয়ে রাখল ।  
জলিল মিঞা একবার দরজার দিকে তাকিয়ে ফিসফিস করে বলল ,  আমি তোমারে বিশ্বাস করি জোসনা ।  
হ করেন ।  জানি ।  
জলিল মিঞা প্রায় ফিসফিস করে বলল ,  এই মজলিশ বাড়িত অনেক বছর চাকরি কইরা আমার অনেক টাকা জমছে ।  খরচও হইছে কিছু  ।  এখন তোমার কাছে কিছু টাকা জমা রাখুম ।  আমি আগুন মাসে বাড়ি যামু ।  বাড়ি যাওনের  আগে তুমার কাছ থিকা টাকা  নিয়া যামু ।   
জোছনা বানুর বুক ধরাস করে ওঠে ।  কত টাকা ? 
বিশ হাজার ? 
জোছনা বানু তার ফরসা মুখে তাপ টের পায় ।  টাকা আল্লই ব্যবস্থা কইরা দিছেন ।  কথায় বলে না - রাখে আল্লা মারে কে !  
জলিল মিঞার হাতে লাল রঙের  কাপড়ের  একটি পুঁটুলি ।  ওটা সে জোছনা বানুকে   দিল ।  জোছনা বানু পুঁটুলি খুলে দেখল এক হাজার টাকার অনেক ক ’ টা নোট ।   জলিল মিঞা বলল ,   সাবধানে রাখিস ।  বলে উঠে দাঁড়াল ।  তার পর রান্নঘর থেকে বেরিয়ে গেল ।  
রান্নাঘরে একটি সাদ পাটের শিকা ঝুলছে ,  তাতে মাটির তৈরি চাকা ঝুলছে ।  শিকায় বেশ কটি মাটির  হাঁড়ি ।  একটি হাঁড়ির ভিতরে রাখল পুঁটুলি ।  কেউ যে দেখেনি তা জোছনা বানু এক রকম নিশ্চিত ।  গভীর আনন্দে শরীর তার কাঁপছে ।  
 দশটার মধ্যে গোছল টোসল সেরে লাল  টুকটুকে শাড়ি পড়ল জোছনা বেগম ।  গালে ছোনো মাখল ।  তারপর কালো রঙের একটি বোরখা পরে মরিয়ম বেগম -  এর ঘরে এল ।  মরিয়ম বেগম টেলিফোনে মীরখালীতে বড় মেয়ে সেলিনা সঙ্গে কথা বলছেন ।  হ্যাঁ ,  সারওরের মেয়ে পছন্দ হয়েছে ।  রহমত উকিলও মত দিয়েছেন ।  এখন ডেট ঠিক করব ।  বিয়েতে তোর শ্বশুর শাশুড়ি যেন আসে ।  
আরও কিছুক্ষণ কথা বললেন মরিয়ম বেগম ।  তার ফোন অফ করলেন ,   কি রে  ? 
নানী ,  আমারে ছুটি দেন । 
ছুটি নিবি ?  কোথায় যাবি ? 
আমার কাম আছে । 
আচ্ছা যা ।  
জোছনা বানু ঘর থেকে বেরিয়ে যায় ।  
মরিয়ম বেগম মুচকি হাসেন ।   
জোছনা বানু রান্না ঘরে এল ।  শিকা থেকে মাটির হাঁড়ি নামাল ।  হাঁড়িতে পুঁটুলি   নেই !  জোছনা বানুর মাথা টলে উঠল ।  
 সুতির হাট জায়গাটি রূপপুরের এক কিলোমিটার উত্তরে ।  বাসষ্ট্যান্ড লাগোয়া  বাজারে টিনের চালাঘর ,  মুদিদোকান ,  মিষ্টির দোকান ,  চালের আড়ত ,   চায়ের দোকান ও  হোমিওপ্যাথির দোকান রয়েছে ।  এমনিতে  সুতির হাটের  তেমন বিশেষত্ব নেই ।    ছোট দরগায় লোকজন আসে ।  মানত করে ।    ছোট দরগা বাসষ্ট্যান্ড থেকে মিনিট দশকের হাঁটাপথ ।  এবড়োখেবড়ো পথে রিকশা যায় ,  ভ্যান যায় ।  বাস থেকে নেমে জোছনা বানু অবশ্য হেঁটেই গেল ।  কালো বোরখা পরা থলথলে শরীরটি  দ্রুত হাঁটছিল ।   
সকাল এগারোটার মতো বাজে ।  এ সময় দরগা ফাঁকা থাকে ।  ভিড় হয়  বিকেলের দিকে  ।  মূল দরগাটি ছোট ।  সাদা চুনকাম করা  ।  পাশেই একটি  কালচে পানির পানা পুকুর ।  পুকুরে অনেকগুলি রাজহাঁস ।  লোকে বলে ছোট দরগার পীর শা কেরামত -  এর বাহন ছিল রাজহাঁস ।  
দরগার সামনে দাঁড়িয়ে এদিক - ওদিক চাইল জোছনা বানু  ।  দরগার ভিতর থেকে সাদা পাঞ্জাবি আর  সবুজ লুঙ্গি পরা একজন  মধ্যবয়েসি  স্বাস্থবান লোক বেরিয়ে এল ।  লোকটির   গায়ের রং কালো ।   মুখে ঘন দাড়ি ।  নাচের নীচে মসৃন ভাবে কামানো  ।  মাথায় তালপাতার টুপি ।   লোকটা  অত্যন্ত মোলায়েম কন্ঠে বলল ,  বহিন ,  আপনি কি স্বর্ণের পক্ষী নিতে আইছেন ? 
হ । 
বিশ হাজার টাকা আনছেন তো বহিন ? 
হ ।  
অজু করছেন ? 
হ । 
বড় নিশ্চিন্ত হইলাম ।  তাইলে শোনেন ,  আমার নাম মকবুল হোসেন  দেওয়ান ।   আসেন ,  আমার সঙ্গে আসেন  ।   বলে লোকটি ঘুরে দাঁড়িয়ে হাঁটতে থাকে ।   দরগার পিছনে ছোট একটি টিনসেডের ঘর ।  ছোট্ট বারান্দা ।  সে বারান্দা পেরিয়ে ছোট্ট  ঘর ।  ঘরের প্রায় পুরোটাই একটা চৌকি দখল করে রেখেছে ।  চৌকির ওপর মাদুর বিছানো  ।  তার ওপর একটা তেল চিটচিটে বালিশ ।  ওপাশে  জানালা  ।  সবুজ রং করা পাল্লা ।  জানালার ওপারে তাক ।  তাকের ওপর বইপুস্তক আছে ।  মকবুল হোসেন  দেওয়ান চৌকির ওপর বসল ।   বলল ,  দেন ,  টাকা দেন । 
জোছনা বানু  পুঁটুলিটা দিল ।  পুঁটুলিটা  খুলে টাকা গুনে গুনে দেখল লোকটা  ।  এক হাজার টাকার কুড়িটি ব্যাঙ্ক নোট ।  সন্তুষ্ট হয়ে মাথা নাড়ল ।  বলল ,  স্বর্ণের পক্ষী আপনে আগামী শুক্রবার পাইবেন বইন ।  
কন কি ?  আইজ দিবেন না ?  জোছনা বেগমের মুখ কালো  হয়ে ওঠে ।  
না ।  ওস্তাদের নিষেদ আছে ।  কন হক মওলা । 
হক মওলা ।  জোছনা বেগম বলে ।  
মকবুল হোসেন  দেওয়ান চোখ বুজে মারফতি গান ধরল ,  
 শা কেরামত বাবার থানে 
মাইঝ রাইতের জ্বীনের সনে 
কি দেখলা কি দেখলা আন্ধা - মৌলবি 
তুমি হইলা  নূরের বয়াতী  .  .  . ও শাঁই রে  .  .  .  
 জোছনা বানু বিরক্ত হয়ে  বলল ,  আমি এখন যাই ।  হজুর আপনি আমারে বাজার পর্যন্ত আগায়ে দেন ।  আমি মেয়েমানুষ ।  লোকজন সন্দ করে ।  
মকবুল হোসেন  দেওয়ান চৌকির ওপর উঠল ।  তারপর  তাকের ওপর পুঁটুলি রেখে বলল ,  সন্দেশ খাইবেন বহিন ?  বলে তাক থেকে  একটা মিষ্টির বাক্স  মকবুল হোসেন  দেওয়ান  ।  মিষ্টি বাক্সের গায়ে লেখা :   নূরে আলম মিষ্টিঘর ।  ভিতরে তিনটে গুড়ের সন্দেশ ।  জোছনা বানু একটা সন্দেশ মুখে ফেলল ।  
মকবুল হোসেন  দেওয়ান  চোখ সরু করে বলল ,  আরও দশ হাজার টেকা আনলে ভালো হয় বহিন ।  পারবেন আনতে ? 
আরও দশ হাজার !  কন কি !  জোছনা বানুর গলায় সন্দেশ আটকে যায় আর কী 
হ ।  তাইলে স্বর্ণের পক্ষী পাইতে সুবিধা ।  স্বর্ণের পক্ষী  আছে কইতুরা পাহারে ।  জ্বীন চালান দিয়া আনতে হইব ।  খরচাপাতি আছে না ।  
জোছনা বানু বলে ,   আইচ্ছা ,  আমি টেকা দিতে পারুন কিনা সেইটা আমি আপনারে  মোবাইলে জানামু ।  আপনার নাম্বার আমি ছেব কইরা রাখছি ।   
আইচ্ছা ।  এখন চলেন ,  আপনারে রূপপুরের বাসে তুইলা দেই  ।  
সুতির হাট বাজারে চায়ের দোকানের ঠিক উলটো দিকে একটি পুলিশের জিপ থেমে আছে ।  আশে পাশে অবশ্য  পুলিশ চোখে পড়ল না ।   রূপপুর থানার    সাব - ইন্সপেক্টর মোহাম্মদ মোজাম্মেল হোসেন  চায়ের দোকানে বসে  চা খাচ্ছিলেন ।  বেনসন লাইট ধরিয়ে আয়েস করে ধোঁওয়া ছাড়ছিলেন ।  যা গরম পরেছে ।  ভীষন ঘামছিলেন ।   দূর থেকে বোরখাপরা একজন মহিলাকে আসতে দেখলেন ।  পাশে জিনের বাদশাহ মকবুল হোসেন  দেওয়ান  ।   ইরফরমার পটা  লোকটার নামে আগেই রিপোর্ট  করেছিল ।  মকবুল হোসেন  দেওয়ান জিপের কাছাকাছি এলেই চালের আড়ত থেকে কয়েক জন  পুলিশ  তার দিকে রাইফেল তাক করে ছুটে যায় ।  জোছনা বানু হাসলেও  জিনের বাদশার মুখটা দেখার মতো হল ।  
জিনের বাদশাকে নিয়ে যখন শোরগোল পড়ে গেল ,  তখন একটি টিয়ে পাখি আকাশে উড়াল দিল ।  
পরদিন সকালে মরিয়ম বেগম বারান্দায় বেতের চেয়ারে বসেছিলে ।  হাতে দৈনিক রূপপুর পত্রিকা  ।  মরম কে ডেকে  জোছনা বানুকে আসতে বললেন ।  মরমের পরনে সাদা গেঞ্জি আর নীল রঙের হাফপ্যান্ট আর স্যান্ডেল ।   সাদা গেঞ্জির ওপরে লাল রঙের লেখা ,   ‘ আই লাভ ব্যাংকক ’   ।  ছোটচাচা থাইল্যান্ড গিয়েছিলেন ।  মরমের  নিয়ে এসেছেন । 
জোছনা বানু এলে রূপপুরের ব্রেকিং নিউজটা  পড়ে শোনালেন  মরিয়ম বেগম ।  বললেন ,  আরেকটু হলে জিনের বাদশা মকবুল তর সর্বনাশ করত ।  
 জোছনা বানু আর কি বলে ।  চুপ করে মাথা নীচু করে দাঁড়িয়ে রইল ।  প্রায় চব্বিশ ঘন্টা একটা সত্যি কথাটা চেপে রেখেছে ।  দমবন্ধ হওয়ার অবস্থা ।   এখন বলল ,  নানী ,  জলিল মিঞা আমারে বিশ হাজার টাকা দিছিল রাখতে  ।   টাকা রান্নাঘরে লুকায় রাখছিলাম ।  অখন  টাকা পাই না ।  কে যেন নিসে । 
আশ্চর্য !  টাকা আবার কে নেবে ?  এবাড়ির সবাই বিশ্বাসী ।   যা তো মরম ভালো করে খুঁজে দেখ ত । 
মরম দৌড়ে রান্নাঘরে গেল ।  একটু পর ফিরে এল ।  ওর হাতে সেই লাল কাপড়ের পুঁটুলি ।  মরিয়ম বেগম পুঁটুলি   নিয়ে গিঁট খুলে বললেন ,  এই তো টাকা ।  খালি খালি মানুষকে সন্দেহ করিস ।  
জোছনা বানু মিইয়ে গেলেও এতক্ষণে ধরে প্রাণ ফিরে পেল যেন ।  ঠোঁট উলটে বলল ,  নানী ,  আমি  আর যের তের টেকা রাখুম না ।  যার টেকা আমি তারে ফিরায় দিমু ।  
মরম বলল ,  ও জোছনাবু ,  তুমি স্বর্ণের পক্ষী দিয়ে কি করবা ? 
যতœ কইরা রাইখা দিমু  ।  বিক্রি করুম না ।  
আচ্ছা আমি তোমাকে একটা স্বর্ণের পক্ষী দিব ।  
তুমি কেমনে দিবা ? 
সে আমি বুঝব ।  এবার বলো তো তোমার কি পাখি পছন্দ ? 
টুনটুনি ।  
যাও ,  রান্নাঘরের শিকায়  হাঁড়ির ভিতরে দেখ একটা স্বর্ণের টুনটুনি পক্ষী আছে ।   
ও মা ।  কয় কী !  বলে জোছনা বানু থলথলে শরীর নিয়ে রান্নাঘরে ছুটল ।   
মরিয়ম বেগম মরমের দিকে চেয়ে মধুর হাসলেন ।  
জলিল মিঞা পুকুরে মাছ ধরছিল ।  এখন এসে বারান্দার ওপর একটা রুই মাছ ফেলল । 
যা মাছটা ফরিদাদের বাড়ি দিয়ে আয় ।  টক দই দিয়ে রাঁধতে বলিস ।  
মরম আর ব্যাগের জন্যে রান্নাঘরে গেল না ।  তখনও প্রায় জ্যান্ত  রুইটা কোলে তুলে বেরিয়ে পড়ল ।  ঝাঁ ঝাঁ রোদে খুশি মনে হাঁটছে মরম ।  দইমাছ ওরও  প্রিয় ।  এই আইটেমটা জ্বীনের রাজ্যে হয় না ।  দূনঈয়াদারি এত মজার বলেই না ও  আজও দূনঈয়ায় রয়ে গেছে । 
 মাধব ঘোষের শ্রীময়ী  মিষ্টান্ন ভান্ডারটি শিবতলার আলামিন সুপার মার্কেটের একতলায় ।  ফরিদা কলেজ থেকে ফিরছিল ।  হঠাৎই ওদিকে চোখ গেল ।   টক দই কেনা দরকার ।  শ্রীময়ী  মিষ্টান্ন ভান্ডারে ঢুকল ফরিদা  ।  গতকাল ফোন করে মরিয়ম খালা দইমাছ খেতে চেয়েছেন ।  রুই মাছ পাঠিয়ে  দেবেন বলেছেন ।  গতকালই  ফুলির মাকে দিয়ে পেঁয়াজ ,  রসুন ও আদা বাটিয়ে নিয়ে  ফ্রিজে রেখে দিয়েছে ।  
টক দই কিনে দোকানের বাইরে বেরিয়ে এল ফরিদা ।  কাঠফাটা রোদ ।  এগারোটার মতো বাজে ।  আজ খুব গরম পড়েছে ।  তীব্র তাপদাহে ঝলসে যাচ্ছে বৈশাখের শেষ দিনটা ।    আকাশ বিবর্ণ হয়ে উঠেছে ।  আকাশ থেকে ঝরছে অদৃশ্য অগ্নিকুন্ড ।  রাস্তার পাশে  পিপাসার্ত কৃষচূড়া গাছের মরা ডালে বসে থাকা তৃষ্ণার্ত কাকেরা চিৎকার করে ডাকতেও ভুলে গেছে ।  খর রৌদ্রে পুড়ছে রূপপুর শহর ।  খাঁ খাঁ করছে পথঘাট ।  
আজও শিবতলার মোড়ে ফুটপাতের পাশে একটি ১২৫ সিসি - র ইয়ামাহা ওয়াই বি আর ওয়ান টয়েনটি ফাইভ -  এর ওপর  বসে ছিল দরগাপাড়ার তোবারক মওলার ছোটছেলে  হেমায়েত উদ্দীন  ।   হাঁটতে হাঁটতে থমকে দাঁড়িয়েই  আবার হাঁটতে লাগল ফরিদা ।  হেমায়েত উদ্দীনের পরনের ফিনফিনে সাদা গেঞ্জিটা ঘামে ভিজে গেছে ।    হেলমেটবিহীন  ন্যাড়া মাথা চকচক করছিল ।  ফরিদা পাশ দিয়ে যাওয়ার সময় শিস দিল বখাটেটা ।  শরীর ঘিনঘিন করে উঠল ফরিদার ।  বাংলা ছবির অশ্লীল গানের দু ’  লাইন গেয়ে ওঠে হেমায়েত উদ্দীন  ।  রাগে শরী রি রি করছে ফরিদার ।   নিঃশ্বাস ঘন হয়ে উঠল ।  যেমন বাপ তেমন ছেলে ।  দরগাপাড়ার তোবারক মওলা রূপপুরের গডফাদরদের একজন । 
বাড়ি ফিরেও রাগে গা জ্বলে যাচ্ছিল ফরিদার  ।  বাথরুমে ঢুকে অনেক ধরে শরীর ভিজিয়ে রাখল ।   মরিয়ম খালা মরমের হাত দিয়ে রুইমাছ পাঠিয়েছেন ।  ফুলির মা সে মাছ কেটেকুটে বেছে রেখে গেছে ।  রান্নাঘরে ঢুকে   জেরিন রহমান এর লেখা    ‘ নানা পদের মাছ রান্না  বইটা খুলল ফরিদা ।  কাল রাতেও একবার ঘুমোনোর আগে চোখ বুলিয়েছে ।   অল্প পানিতে টক দই  ফেটিয়ে তাতে রুই মাছের টুকরা ,  লবন ,  পেঁয়াজ ,  রসুন ও আদা বাটা ,  গরম মশলার গুঁড়ো ও শুকনো মরিচের গুঁড়ো মিশিয়ে নিল ফরিদা  ।  তারপর এক টেবিল চামচ  ঘিয়ে তেজ পাতা ও আস্ত গরম মশলা ফোড়ন দিয়ে লাল লাল করে ভেজে নিল ।  দই ও মশলা মেশানো মাছ ছেড়ে দিল ।  চুলার আঁচ কমিয়ে দিল ।  তারপর মনে হল -  ওহো ,  কিসমিসই তো  দেওয় হয়নি ।  মিটসেফ থেকে একটি প্লাস্টিকের কৌটো খুলে কিসমিস বের করে  ।  গুনে গুনে আটটি কিসমিস ছিটাল হাঁড়িতে ।   তারপর ঘড়ি দেখল  ।  একটা বাজে ।   
মরমদের বাড়ি যেতে যেতে দেড়টা বাজল ।  
জোছনা বানু রান্নাঘর থেকে খাওয়ার টেবিলের ওপর  ভাতের গামলা রাখল ।  আজ  লালশাক রেঁধেছে ।  আর আমডাল ।  ডালে মনে হয় লবন হয়নি ।  বারবার স্বর্ণের টুনটুনি পক্ষী বার করে দেখছিল অন্যমনস্ক ছিল  ।  জলিল মিঞাকে ডেকে  টাকা ফেরত দিয়ে কড়া গলায় বলেছে ,  আমি  যের তের টেকা রাখুম না ।  কথাটা শুনে জলিল মিঞার  মুখ ভার ।   
মরিয়ম বেগম লেবুর আচারের বোয়াম নিয়ে  খাবার ঘরে এলেন  ।  মরম  লেবুর আচার পছন্দ করে ।  মরম লেবুর আচার বাদেও বেলের মোরব্বা ,   করমচার আচার ,  কাঁচা আমের ভর্তা ,  কামরাঙা ভর্তা ,  কৎবেল আর চালতার আচার পছন্দ করে ।  এসব আবার এই বয়েসে মরিয়ম বেগমেরও  পছন্দ ।    
ফরিদা খাওয়ার ঘরের দরজায় এসে দাঁড়াল ।  হাতে একটি বাটি ।  সবুজ রঙের চমৎকার একটি  সালোয়ার কামিজ পরেছে ।  সাদা ওড়না ।     ফরিদাকে দেখে হাসলেন মরিয়ম বেগম  ।  খুশি হলেন ।   বড় ছেলে বউ শহরে থাকে ।  এক মেয়ে চট্টগ্রাাম আরেক মেয়ে মীরখালী ।  ফরিদাই কাছে থাকবে ।  ওর সঙ্গে যত সময় কাটানো যায়  .  .  . মরিয়ম বেগম বললেন ,   এস মা ।  এস । 
এই নিন ,  আপনার দইমাছ ।  বলে বাটিটা  টেবিলের ওপর রাখল ।  বিয়ে পাকা বলে আজকাল এ বাড়ি আসতে  লজ্জ্বা পায় ফরিদা ।  
মরিয়ম বেগম ঢাকনা তুললেন ।  সাদা তরকারি ওপর কয়েটা কাঁচা মরিচ ।    ‘ উমম ’   .  .  .  মরিয়ম বেগমের মুখ থেকে আনন্দসূচক শব্দ বেরুলো ।  তিনি   ‘ মরম ,  ’   ‘ মরম ’   বলে ডাকলেন । 
মরম এল ।  
যা ,  হাত ধুয়ে আয় ।  দইমাছ দিয়ে ভাত খা ।  
ফরিদা যাই রাঁধুক  প্রথমে মরমকেই  দেন মরিয়ম বেগম ।   
মরম হাত ধুয়ে এসে খেতে বসল ।  
মরিয়ম বেগম জিজ্ঞেস করলেন ,  তোমার মুখ কালো কেন মা ? 
ফরিদা কিছু বলতে যাবে  -  ওর মোবাইল বাজল ।  নাম্বার দেখে কেটে দিল ।  ফরসা মুখটা কেমন ব্যথার নীল ছোপ পড়েছে ।  
কি হয়েছে মা ?  খুলে বল তো ।  
ফরিদা মরমের দিকে তাকাল ।  মরম একমনে খাচ্ছে ।  অন্য কোনও দিকে মন নেই ।  ফরিদা নীচু স্বরে বলল ,  খালাম্মা ।  কলেজ যাওয়া - আসার সময় একটা ছেলে আমাকে খুব ডিসটার্ব করে । 
ছেলেটা কে চেন ?  মরিয়ম বেগমের মুখের রং কেমন বদলে গেছে ।   কঠোর একটা কালছে ছাপ পড়েছে  ।  
হ্যাঁ দরগাপাড়ার তোবারক মওলার ছোটছেলে হেমায়েত উদ্দীন
তোবারক মওলা মানে ঐ যে যার কোল্ড স্টোরেজ আর   ট্রান্সপোর্টে ব্যবসা  আছে ?   
হ্যাঁ ।  
মরিয়ম বেগম গম্ভীরস্বরে জানতে চাইলেন ,  কথাটা বাসায় বলেছ ? 
ফরিদা মাথা নেড়ে বলল ,  জ্বী ।  আম্মা  জানেন ।  আম্মা আব্বাকে বলেছেন ।  আব্বা আইনের মানুষ ।  তিনি বলেছেন  সলিড এভিডেন্স চাই । 
মরিয়ম বেগম শীতল কন্ঠে বললেন ,  আচ্ছা মা ।  আমি সলিড এভিডেন্স যোগাড় করছি ।  তুমি এ নিয়ে ভেব না ।  বলে আড়চোখে মরমের দিকে তাকালেন ।  একমনে খাচ্ছে ।  অন্য কোনও দিকে মন নেই ।  
 গুমোট সন্ধ্যায় দরগাপাড়ার তোবারক মওলার ছোটছেলে হেমায়েত উদ্দীন নতুন কেনা  ১২৫ সিসি - র ইয়ামাহা ওয়াই বি আর ওয়ান টয়েনটি ফাইভটা  চালিয়ে জামতলার সরু গলিটা দিয়ে যাচ্ছিল ।  কালো রঙের ফিনফিনে  ফতুয়া পরে ছিল হেমায়েত উদ্দীন  ।     দেখে মনে হল ফুরফুরে মেজাজেই আছে ।  আজও হেলমেট পরেনি ।  কাজেই ,  হেলমেটবিহীন ন্যাড়া মাথাটি  দৃশ্যমান ।  হেলমেট না পরার কারণে অবশ্য এ শহরের ট্র্যাফিক পুলিশের দরগাপাড়ার তোবারক মওলার ছোটছেলে হেমায়েত উদ্দীন  কে ঘাঁটানোর সাহস নেই  ।  
গলি থেকে  বেরিয়ে বড় সড়কে উঠে  ডান দিকে টার্ন নিল হেমায়েত উদ্দীন  ।  বাঁদিকে কুচুরি পানায় ভরা কফিলের পুকুর ।  পুকুরে হাজার হাজার  ছিনেজোঁক ।  এক একটা এক বিঘত লম্বা ।    হঠাৎ মনে হল হেমায়েত উদ্দীন এর মনে হল বাইকের ওপর তার নিয়ন্ত্রণ নেই । নিয়ন্ত্রণহীন  ইয়ামাহাটা বাঁদিকে ঘুরে রেলিং ভেঙে ধপাস করে পুকুরে মধ্যে গিয়ে পড়ল ।   রাস্তার লোকজন হইহই করে উঠল ।  পাশের একটি নির্মীয়মান ভবনে নির্মানশ্রমিকরা কাজ করছিল ।   তারা দৌড়ে এল ।  কারও অবশ্য ছিনেজোঁকের ভয়ে পুকুরে নামার সাহস হল না ।  বখাটেটা হাবুডুবু খাচ্ছিল ,  আর চিৎকার করছিল ।  একজন দড়ি ফেলল  ।  পুকুরের উলটো পাড়ে একটি জামগাছে একটি টিয়ে পাখি বসে ছিল ।  টিয়েটা হঠাৎ উড়াল দিল ।  
 হেমায়েত উদ্দীনের  ১২৫ সিসি - র ইয়ামাহা ওয়াই বি আর ওয়ান টয়েনটি ফাইভটা  কফিলের পুকুর থেকে তোলা হলেও ওটা আর স্টার্ট নেয়নি ।  হেমায়েত উদ্দীন দারুণ মনোকষ্টে ভুগছে ।  বাড়িতে একটি পুরনো ভ্যাসপা ছিল ।  আজকাল  ওটা নিয়েই ঘোরে ।  আবার ঢাকায় গিয়ে পছন্দের  মোটর বাইক কিনে আনতে সময় লাগবে ।  
হেমায়েত উদ্দীন আজও শিবতলার মোড়ে ভ্যাসপার  ওপর  বসে ছিল ।  সকাল এগারোটার মত বাজে ।  বখাটের  পরনে মাথায় হলদে গেঞ্জি ।    চোখ মহিলা কলেজের দিকে ।  আজও  ফরিদা পাশ দিয়ে যাওয়ার সময় শিস দিল হেমায়েত উদ্দীন  ।  ফরিদার শরীর আজও  ঘিনঘিন করে উঠল ।  বাংলা ছবির দু ’  কলি গেয়ে ওঠে হেমায়েত উদ্দীন  ।  ফরিদা আজ থমকে দাঁড়াল  ।  বলল ,  শুনুন আপনার সঙ্গে আমার কথা আছে ।  
যা হয় ,  হেমায়েত উদ্দীন ভ্যাবাচেকা খেয়ে গেল ।  বলল ,  বলেন কি বলবেন ।  
রাস্তায় দাঁড়িয়ে কি কথা বলা যায় ? 
তাহলে ? 
আমার সঙ্গে আসুন ।  
কাছেই আলামিন সুপার মার্কেট ।  দোতলায়  ‘  ঝিলিমিলি কফিকর্নার ’  নামে নতুন একটা কফিশপ  হয়েছে ।  শীততাপ নিয়ন্ত্রিত ।  তবে এই মুহূর্তে যন্ত্রটা  কাজ করছে না ।  লোড শেডিং ।  পর্দা তুলে দিয়েছে বলে ভিতরে অলো আঁধারির বদলে রোদের আলো থইথই করছে  ।    সকালের দিকটা কফিশপটা  ফাঁকাই থাকে  ।  পিছনের দিকে একজন মাঝবয়েসি লোক বসে আছে ।  মন দিয়ে খবর কাগজ পড়ছে ।    
সাদা শার্ট আর কালো টাই পরে একটি ছেলে এল ।   
ফরিদা জিজ্ঞেস করল , কফি আছে ? 
না । আপা ।  নাই ।  
নেই মানে ? 
যে কফি বানায় সে এখনও ঘুম থেকে উঠে নাই ।   
অন্যদিন হলে হেমায়েত উদ্দীন হুঙ্কার ছাড়ত ।  কিন্তু ,   আজ এই মুহূর্তে বখাটেটাকে ভিজে বেড়ালের মতো লাগছে ।  যেন মাছটি উলটে খেতে জানে না । 
কোল্ড ড্রিংকস তো আছে ? 
আছে ।  
আচ্ছা ,  তাই দাও ।  
হেমায়েত উদ্দীন চুপ করে আছে ।   ফরিদা শীতল কন্ঠে জিজ্ঞেস করল ,  আপনি আমার পিছনে লেগেছেন কেন ? 
মানে ,  মানে  .  .  . আপনারে আমার ভালো ভালো লাগে  .  .  . মানে ।  বখাটেটা কেমন তোতলাতে লাগল ।   
তাই বলে রাস্তায় ডিসটার্ব করবেন ?   শিস দেবেন ।  অপমান করবেন ?  অশ্লীল গান গাইবেন ?  ছিঃ সকালে আপনার মায়ের মুখ দেখে ঘর থেকে বের হন না ?  আমাকে আপনার ভালো লাগে সে কথা আপনি আমাকে সরাসরি বলেন না কেন ? 
হেমায়েত উদ্দীন  চুপ করে থাকে ।  
ফরিদা ছোট্ট শ্বাস টেনে বলল ,  আমি মনে করি ,  আমাকে যে আপনার ভালো লাগে সেকথা বলার অধিকার যেমন  আপনার আছে ,  তেমনি আমার যে আপনাকে ভালো লাগে না সেকথা বলার অধিকারও  আমার আছে ।  বুঝেছেন !  
হেমায়েত উদ্দীন  চুপ করে থাকে ।  
ফরিদা রুমাল বের করে কপালের ঘাম মুছল ।  কী বলতে যাবে ,  চুপ করে গেল ।  সাদা শার্ট আর কালো টাই পরা সেই ছেলেটা ছোট একটি  ট্রেতে দু  গ্লাসে স্প্রাইট দিয়ে গেল ।  ফরিদা এবার  হিসহিস করে বলে ,  আপনার বিরুদ্ধে আমি রূপপুর  থানায় রিপোর্ট করব ।  কি মনে করেন আপনি ?  আমি আপনার গডফাদার বাবাকে  ভয় করি ।  গডফাদার বাপের টাকায় মাস্তানি করে বেড়ান  .  .  .  
চউপ কর !  হেমায়েত উদ্দীন খেঁকিয়ে ওঠে ।  উড়ে দাঁড়িয়ে  ফরিদাকে চড় মারতে হাত তোলে ।  
হ্যান্ডস আপ ! 
হেমায়েত উদ্দীন চমকে ওঠে ।   রূপপুর থানার    সাব - ইন্সপেক্টর মোহাম্মদ মোজাম্মেল হোসেন ।  হাতে রিভলবার ।  
ব্যাগ তুলে উঠে দাঁড়াল ফরিদা ।   বলল ,  থ্যাঙ্কস মোজাম্মেল ভাই  ।  
সাব - ইন্সপেক্টর মোহাম্মদ মোজাম্মেল হোসেন  বললেন ,  দরগাপাড়ার তোবারক মওলার বিরুদ্ধে অনেক অভিযোগ আছে ।  আমাদের ইনর্ফমার  পটা মোটামুটি সিউর লোকটা  ফেনসিডিলের চোরাচালানির সঙ্গে জড়িত ।  যা হোক তোমার আব্বার সলিড এভিডেন্স পেয়ে যাবেন  ।  
ফরিদা হাসল ।  
কফিশপে কয়েক জন পুলিশ ঢুকল  ।  
 জ্যৈষ্ঠর পূর্ণিমা সন্ধ্যা ।  মরিয়ম বেগম বারান্দার  বেতের চেয়ারে বসে আছেন  ।  ফরিদা বসে আছে পাশে  ।  সাদা রঙের সুতির শাড়ি পরেছে ফরিদা ।  খোঁপায় বেলিফুলের মালা ।  মিষ্টি গন্ধ ছড়িয়েছে ।   মরম বসে আছ রেলিংয়ে পা ঝুলিয়ে ।  ওর পরনে সবুজ রঙের পাতলা গেঞ্জি আর সাদা রঙের হাফট্যান্ট ।  গেঞ্জি আর প্যান্ট গিফট করেছে অন্তুর  মা রেহনুমা  ।   চেয়ারের পিছনে দাঁড়িয়ে মরিয়ম বেগমের  চুলে বিলি কাটছিল জোছনা বানু  ।   লোড শেডিং চলছে  ।  তবে মধুর  চাঁদের আলো আর  ফুরফুরে বাতাসে মন্দ লাগছিল না  ।   ফরিদা এই মাত্র একটা গান শেষ করেছে ।  রূপপুর রবীন্দ্র একাডেমির সদস্য ফরিদা  ।  চমৎকার গলা ।   
মরিয়ম বেগম বললেন ,  আর একটা গান শোনাও মা ।  
ফরিদা চোখ বুজে  ‘ সখি বয়ে গেল বেলা / শুধু হাসি খেলা ’  গানটি ধরল ।  মরিয়ম বেগম মুগ্ধ হলেন ।  তার মাও গান জানতেন ।  তবে নজরুল সংগীত ।  রবীন্দ্রসংগীতও  ভালো লাগে মরিয়ম বেগমের ।  
ফরিদা মগ্ন হয়ে গাইছিল - উদাস নিঃশ্বাস আকুলি উঠিবে /  আশানিরাশায় পরান টুটিবে -  / মরমের আলো কপোলে ফুটিবে /  শরম - অরুণরাগে ।  ।  মরম শব্দে জোছনা বানু সচকিত হয়ে ওঠে ।  গান শেষ হতে বলল ,  ও নানী ।   মরম রে নিয়া গান আছে  ।  
মরিয়ম বেগম হেসে বললেন ,  গান তোকে নিয়ে ও আছে ।  বলে ফরিদার দিকে তাকিয়ে বললেন ,  মা ঐ যে জ্যোস্নার গানটা ধর তো ।  
ফরিদা ধরল  .  .  .  আজ জ্যোস্না রাতে সবাই গেছে বনে  /  বসন্তের এই মাতাল সমীরণে  .  .  .  গান শেষ হলে জোছনা বানু খুশি দেখাল ।  খুশি খুশি স্বরে  বলল ,  খাড়ান মামী ।  আমি তেজ পাতা আর এলাচ দিয়া সোন্দর কইরা চা বানায় আনতেছি ।  
মরিয়ম বেগম ও ফরিদা একসঙ্গে হেসে উঠল ।  
মরম বলল ,  আমারে এক চামচ চিনি বেশি দিও জোছনাবু । 
আইচ্ছা ।  দিমু ।  
রান্নাঘরে ঢুকতেই কারেন্ট এল ।  চা বানানোর ফাঁকে একবার স্বর্ণের টুনটুনি পাখিটা  দেখে নিল জোছনা বানু ।  
 চলবে  .  .  . 
 প্রথম পর্বের লিঙ্ক  .  .  . 
Click This Link

                    




স্মৃতির শহর রাজশাহী

 স্মৃতির শহরটির মানচিত্র ।  ১৯৮৪ সালের পর আমার আর রাজশাহী যাওয়া হয়নি ।  জানালার কাঁচের ওপাশে সন্ধ্যাবেলা বৃষ্টির মতোই ছেলেবেলার রাজশাহী শহরের অনেক  স্মৃতিই আজ ঝাপসা হয়ে গেছে ।  তবে একেবারেই যে সব স্মৃতিই  মুছে গিয়েছে ,  তাও নয় ।  রাজশাহী  শহরের স্মৃতি   পুরোপুরি অপসৃত হওয়ার আগে কিছু লিখে রাখার কথা মাঝে - মাঝে মনে হয় ।  অনেক বছর রাজশাহী যাওয়া হয় না বটে তবে আমার সেই  শৈশব - কৈশরের অনেকগুলি  দিন সেই শান্ত নির্জন শহরে অতিবাহিত হয়েছে ।  অনেক দূর্লভ ক্ষণের স্পর্শে ধন্য হয়েছি ।  পদ্মাপাড়ের   সেই  শান্ত  ছিমছাম   মফঃস্বল শহরটি ছিল প্রায় আমার জন্মশহর ঢাকার মতোই ।   রাজশাহীর  ফাঁকা রাস্তায় টইটই করে বেড়ানো কিংবা সাইকেল চালিয়ে উপশহরের দিকে চলে যাওয়া ,  সিরোলের কফিলের পুকুরে ডুবসাঁতার কিংবা পদ্মার চরে আমার আর  বাবলার  এয়ারগান হাতে হাঁটা  .  .  .  এসবই  .  .  .  এসবই আজ জানালার কাঁচের ওপাশে সন্ধ্যাবেলা বৃষ্টির মতো মনে হয় ।  
 আমার জীবনের সবচে পুরনো স্মৃতি হল রোদ চিকচিকে ঘোলাজলের  একটি নদী ।  পরে মায়ের মুখে সব জেনেছি ।  নদীটির নাম পদ্মা ।  আমার মা বিশাল একটি ফেরির রেলিংয়ের পাশে  দাঁড়িয়ে ।  কোলে কাঁথায় - মোড়ানো ছোট্ট একটি শিশু ।  নীচে মধ্যাহ্নের কিরণ মাখা  পদ্মা ।  ফেরিটি সত্যিই বড় ।   প্রায় শ ’ খানেক বাস আর ট্রাক এবং প্রাইভেট কার ।   আরিচাঘাট থেকে রওনা হয়েছে ।  আর হয়তো ঘন্টাখানেকের মধ্যেই ভিড়বে পাবনার  নগরবাড়ি ঘাটে ।  তারপর  বাস ছুটবে  রাজশাহীর পথে ।  ওই শহরে হেতেম খাঁ জামে মসজিদের কাছে একটি বাড়িতে থাকেন  আমার মায়ের বড় বোন  ।  আর ,  সিরোলে থাকেন মায়ের এক  খালা  ।  মা ওই দু - বাড়িতেই দিন কয়েক বেড়াবেন ।  তারপর একদিন সকালে রাজশাহী স্টেশন থেকে  ট্রেনে উঠবেন ।  গন্তব্য নওগাঁ ।   নওগাঁর একটি গ্রামে  আমার মায়ের নানাবাড়ি ।  সে বাড়িতে রয়েছে আমার মায়ের মেয়েবেলার অনেক স্মৃতি ।  পরিবারের যখন সবাই কলকাতা ছিল ,  সেই ব্রিটিশ পিরিয়ডে ,   আমার মা তখন নানাবাড়ি ছিল  ।  সে সব স্মৃতির কাছে পৌঁছে যেতেই  ঢাকা থেকে রওনা হয়ে ফেরি করে পদ্মাপাড় হওয়া ।  যে কারণে আমার শিশুবয়েসের একটি  রোদ ঝলমলে নদীর স্মৃতি আজও অম্লান । 
ছেলেবেলায় কতবার যে পদ্মাপাড় হয়ে রাজশাহী শহরে গিয়েছি ।  রাজশাহীতে আমার খালার বাড়িটি ছিল শান্ত ,  দোতলা আর  ছিমছাম ।  একতলায় চারকোণা ছোট্ট একখানি সিমেন্টের উঠান ।  উঠান ঘিরে দোতলা বাড়ি ।  একতলার বৈঠকখানায় ঢুকলে মনে হবে উনিশ শতকে পৌঁছে গিয়েছিল ।   বৈঠকখানার দেয়াল - আলমারীতে  প্রচুর শিশুতোষ বই ছিল ।  তার মধ্যে  ‘ শিশুভারতীর ’  কথা মনে আছে ।  ওই বয়সে সে বই গোগ্রাসে গিলতাম ।  রাতদিন  বাঁদরামী যাইই করি না কেন - অবসর মুহূর্তে বইপড়ার মতো স্থিরতা ছিল মনে ।  
একতলায় থাকতেন  আমার বড়খালার শ্বশুর - শাশুড়ি  ।    বড়খালার শাশুড়ি কম কথা বলা মানুষ ।  তবে আমাকে যে স্নেহ করতে তা ঠিকই বুঝতে পারতাম ।   বড়খালার শ্বশুর  অবশ্য বেশ  কথাটথা বলতেন ।  বেশ মজার মানুষ ছিলেন ।   রিষ্টওয়াচ খুলে আমাকে জিজ্ঞেস করতেন ,   ক ’ টা বাজে ? 
আমি বলতাম ,  ছটা  বাজে দাদা ।  
ছটা তো বুঝলাম ।  ছটা বেজে ক ’  সেকেন্ড ? 
আমি বলতাম ,  ছটা বেজে  পঁচিশ সেকেন্ড ,  ছাব্বিশ সেকেন্ড ,  সাতাশ সেকেন্ড ,  আঠাশ সেকেন্ড  .  .  . 
থামো ,  থামো । 
বড়খালার তিন ছেলে এক মেয়ে ।  নাম রেখেছেন ফুলের নামে ।   টুলিপ ,  টগর ,  শাপলা  এবং বাবলা ।  শেষটি অবশ্য ফুল নয় , গাছ ।  কাঁটাওয়ালা গাছ ।   আমার বড়খালার এই ছোট ছেলেটি সত্যিই কাঁটাযুক্ত ছিল এবং সে কারণেই হয়তো রাজশাহী শহরের আমার  প্রধান আকর্ষন   ছিল  ।   বাবলা আমারই প্রায় সমান বয়েসী ।    শ্যামবর্ণ ।  ঈষৎ থলথলে ।  দূরন্ত স্বভাবের বাবলা কথা বলত রাজশাহীর আঞ্চলিক ভাষায় ।  যা আমার কানে মধুবর্ষণ করে ।  আজও ।  যে ভাষার একটি বৈশিষ্ট্য লক্ষ করেছি ও বয়েসেই ।   প্রচলিত শব্দের মজার - মজার প্রতিশব্দ তৈরি করা ।  যেমন :  মিথ্যে বলছিস কেন ?  এই কথাটা বাবলা আমাকে বলত :   ‘ ঢপ ’  দিচ্ছিস ক্যান ?  কিংবা কেউ বকা দিল ।  বাবলা বলল ,    ‘ ধাবড়ি ’  দিল ।  রাজশাহীর আঞ্চলিক  ভাষাটি সিধে স্ট্রেট না ।  বাক্যে অনেক মধুর বাঁক রয়েছে ।  যা আমার কানে মধুবর্ষণ করে ।  আজও ।  
বাবলা ছিল ভীষন চঞ্চল ।  কোথাও  চুপ করে একদন্ড বসে থাকছে না ।  এই সাইকেল নিয়ে বেরুচ্ছে তো এই রাস্তার মোড়ে ঘোলওয়ালাকে  ‘ ধাবড়ি ’  দিচ্ছে ।  সব সময় মাথায় নিত্যনতুন আইডিয়া খেলছে ।  একে -  ওকে চ্যালেঞ্জ করছে ।  চ্যালেঞ্জ করে দোতলা থেকে লাফিয়ে পড়া কিংবা অ্যাকুয়ারিয়ামের পানি খাওয়া ওর কাছে কোনও ব্যাপারই না ।  তার ওপর মারপিটে ভীষন ওস্তাদ ছিল বাবলা  ।  ওর যন্ত্রণায় পাড়ার ছেলেদের যেমন শান্তি ছিল না তেমনি ওর লক্ষ্যভেদ থেকে চামচিকা আর  টিকটিকিরও রেহাই ছিল না  ।  হেতেম খাঁয় আমরার বড় খালার বাড়িতে ছিল একটা এয়ার গান  ।  আমরা সাহেববাজার থেকে গুলি কিনতাম ।  তো ওই বয়েসে পয়সার বড় ক্রাইসিস  ছিল আমাদের  ।   গুলি শেষ হয়ে গেলে গুলি কিনতে পারতাম না ।   গুলি শেষ তো কি - বাবলা কয়লা ঘঁষে ঘঁষে সাইজ মতো গুলি তৈরি করে নিত ।   তারপর ,  এয়ারগানটা তুলে  টিকটিকির ল্যাজ কি চামচিকার ডানা লক্ষ করে এইম করে ফায়ার করত ! 
বড়খালার বাড়ি থেকে পদ্মা কাছে ।   ভোরবেলা এয়ারগান হাতে  আমরা পদ্মাপাড়ে চলে যেতাম  ।  আমরা হেতেম খাঁ মোড় পাড় হয়ে যাদুঘর  ছাড়িয়ে দরগাপাড়ার ভিতর দিয়ে নদীর পাড়ে পৌঁছতাম ।   নদীর খাত  অনেক নীচে ।  পানি অনেক দূরে ।  কেবলই  ধূ ধূ বালিয়াড়ি ।  ওপারে মুর্শিদাবাদ ।  তখন কি বুঝতাম যে কি এক ঐতিহাসিক জায়গায় ভোরবেলা এয়ারগান হাতে নিয়ে ঘুরছি ?  আমি আর বাবলা যেখানে ঘুরছি ,  হয়তো সে জায়গায় সম্রাট হুমায়ূন  এসেছিলেন ।  সম্রাট হুমায়ূন পলাতক জীবনে  পদ্মাপাড় হন নি ?  কে বলল ?  সব কথা কি বইতে লেখা থাকে ? 
ক্লাস সেভেন -  এইটেই আমাদের দুজনের  হৃদয়েই প্রেমের উদ্ভাস হয়েছিল ।  আমার ওই বয়েসেই ঈভ টিজিংয়ের হাতেখড়ি হয়েছিল ।  বাবলা আবিস্কার করে যে  একটি রূপসী মেয়ে সাহেব বাজারে কোচিং করে ।  আমাকে বলল ,  চ ।   ( এই চ মানে চল ।  )  বাবলা সাইকেল চালাচ্ছে ।  আমি রডে বসে আছি ।  রাস্তায় ঝলমলে রোদ ।  রূপসী মেয়েটি  কোচিং থেকে বেরিয়ে রিকশায় চেপেছে ।  রিকশার পিছু পিছু সরু গলির ভিতর দিয়ে চলছে সাইকেল  ।  তারপর গলির শেষে সাইকেল যেখানে পৌঁছল ,  সেটিই নির্মীয়মান উপশহর ।  হঠাৎ বৃষ্টি এল ।  বৃষ্টি এল ঠিকই ,   কিন্তু রোদ ঠিক মুছল না ।  এমন সব মুহূর্তে গান গাইতে হয় ।  সেই সত্তর আর আশির দশকে ভারতীয় অন্ধ সংগীতশিল্পী রবীন্দ্র জৈনের গান খুব বাজত ।   সাইকেলের প্যাডেল মারতে - মারতে বাবলা রবীন্দ্র জৈনের একটা গান  ধরত -   
 চলতে পথে হঠাৎ এল বৃষ্টি 
বিজলী থমকে গেলাম চমকে  
ঝাপসা হল দৃষ্টি  .  .  . 
 রিকশার বালিকাটি  যে ফোঁস করেনি তা নয় ।  করেছে ।   কিন্তু সে ফোঁসফোঁসানিও ছিল  বড় মধুর ।  আজ ভাবি  .  .  .  তখনকার দিনে ঈভটিজিং কতই না  মধুর ছিল ,  রৌম্যানন্টিক ছিল  ।  আর এখন ?  প্রকৃতিলগ্ন ছিলাম বলেই কি আমাদের জৈবধর্ম কখনও কদর্য রূপ পায়নি ?  আর এখনকার প্রজন্মের অনেকেই   প্রকৃতিবিচ্ছিন্ন টেকনির্ভর বলেই কি উগ্র ?  কদর্য ?   বিভৎস ?  
 আমার বড় খালা কে মনে আছে ।    চশমাপরা ,  কিছুটা গম্ভীর ,  আত্মমগ্ন ।  রাজশাহী মহিলা কলেজের বাংলা পড়াতেন বড়খালা  ।   গভীর সাহিত্যনুরাগী  ছিলেন বলেই হয়তো ছিলেন ভীষন রবীন্দ্রভক্ত ।   বছর পাঁচেক আগে ,  প্রায় সত্তর ছুঁই ছুঁই বয়েসে   ‘ দারুচিনি নয় ’  নামে একখানি  কবিতার বই ছেপে বার করেছেন  ।  আমাকেও এককপি উপহার দিলেন মনে করে  ।  পৃষ্ঠা উলটে দেখি  কবিতার ছত্রে ছত্রে  রবীন্দ্রনাথ ।    ‘ দারুচিনি নয় ’  থেকে কয়েকটি লাইন তুলে ধরছি :  
 পৃথিবীর যে কোন প্রান্তে 
যে আজ নিয়েছে নিঃশ্বাস 
উদার ,  উন্মুক্ত আকাশের বুকে
তোমার দূর্লভ জন্ম  .  .  .  
করেছে ধন্য তোমাকে ,  আমাকে  .  .  .  ( শুভ জন্মদিন )   আমার একনিষ্ট ধর্মপরায়ণ মাতামহও রবীন্দ্রানুরাগী ছিলেন ।  সেকথা আমি এর আগের একটি পোস্টে উল্লেখ করেছি ।    সম্ভবত সে   ঐতিহ্য অনুসারেই আমার রবীন্দ্রভক্ত বড়খালাও ছিলেন একনিষ্ট ধর্মপরায়ণ   ।  ফজরের ওয়াক্তে নামাজ সেরে বড়খালাকে ওয়াজিফা পাঠ করতে দেখেছি ।  আমি আর বাবলা তখন পদ্মাপাড়ে যাওয়ার জন্য প্রস্তুতি  নিচ্ছি ।  ওয়াজিফা সেরে বড়খালা  ঢুকতেন  রান্নাঘরে  ।  রুটি নিজের হাতেই বানাতেন ।  আমি আর বাবলা পদ্মাপাড় থেকে ঘুরে এসে রান্নাঘরের মেঝেতে বসে পড়তাম ।  থালায় রুটি তুলে নিয়েছি ,  বড় খালা কাঠের বড় চামচে করে থালায় নিরামিষ তুলে দিতেন  ।  অমৃত !  অমৃত ! 
  আমার বৃদ্ধা মাতামহী এবং বড়খালা 
  আমি রাজশাহী থেকে ঢাকা ফেরার আগে স্নেহপ্রবন এই নারী আমাকে দর্জির কাছে পাঠিয়ে শার্ট বানিয়ে দিতেন ।   কিংবা  প্যান্টের কাপড় কিনে উপহার  দিতাম ।  সে শার্টপ্যান্ট পরে আমি ঢাকা শহরে টইটই করে ঘুরে বেড়াতাম  ।  কেউই আমার নতুন জামাকাপড়ে স্নেহের চিহ্ন দেখতে পেত কিনা -  তা  নিয়ে আমি হয়তো ভাবতাম না  .  .  . 
বড়খালু ছিলেন আদ্যান্ত নাগরিক ঋষি ।  কম কথা বলা ধ্যানী মানুষ  ।  কথা অবশ্য টুকটাক আমার সঙ্গে হত আমার পরম সৌভাগ্যবশত । জ্বল এলেও   জীবনে কখনো নাকি প্যারাসিটামল খাননি !  দেখেছি জ্যৈষ্ঠের গরমেও ফ্যান চালান না ,  চা মানে চিনিছাড়া  লিকার ।  
   বড়খালু । ১৯৯১ সালে; আমার বড়বোনের বিয়ের সময়  ।  পেশায় চিকিৎসক ওই আত্মনিমগ্ন মানুষটি ছিলেন প্রকৃতি ও গাছগাছালির একান্ত অনুরাগী ।  
  একবার ।   বড় খালু ঢাকায় এসেছেন ।   রিকশা করে আমরা পিজি হাসপাতালে যাচ্ছি ।  ইঞ্জিনিয়ারিং ইন্সিটিটিউটের সামনে রিকশা চলে এসেছে ।   রাস্তার ধারে পামগাছ  দেখে বড়খালু  রিকশা থামাতে বললেন ।  রিকশা থামলে রিকশা থেকে নেমে ফুটপাতের ওপর দাঁড়িয়ে অনেক ক্ষণ ধরে পাম গাছটি পর্যবেক্ষণ করলেন ।  তারপর আবার  রিকশায় উঠে উদ্ভিদবিদ্যার ক্লাস নিতে শুরু করলেন  ।  আমি মুগ্ধ শ্রোতা ।    
রাজশাহীর বাড়িতে আঙুরলতা পুঁতেছিলেন বড়খালু ।  আঙুর ধরেছিলও ।  আমি খেয়ে দেখেছি ।  ভীষণ টক ।  
   দিব্য ।  টুলিপভাইয়ের ছেলে ।  এরই দাদার কথা লিখছি ।   দিব্য ঢাকায় কোডায়  ( কলেজ অভ ডেভোলাপমেন্ট অল্টারনেটিভ )  পড়ছে ।  রাজশাহীর Mesmorize Epselon  নামে একটি ব্যান্ডের লিড ভোকাল ।  এসব তথ্য ও ছবিতে  দুটি প্রজন্মের জীবনধারার মধ্যে স্পষ্টত ব্যবধানটি প্রকট হয়ে ওঠে ।  
  বড়খালু যে একনিষ্ট ধর্মপরায়ণ ছিলেন সে কথা কি লিখে জানাতে হবে ?  আর সেটাই তো স্বাভাবিক ।  তবে নিষ্টাবান ধার্মিক হলেও বড়খালুর যুক্তিহীন ধর্মান্ধতা  বা অন্ধ গোঁড়ামি ছিল না ।    তখন শাপলা আপা কলেজে পড়ছেন ।  সন্ধ্যের পর একতলায় বৈঠকখানায় কলেজের ছেলেবন্ধুদের নিয়ে তুমুল গল্প - আড্ডা - তর্ক চলত ।  সে আড্ডায় আমিও উপস্থিত থাকতাম ।  আমাদের আড্ডা নিয়ে  বড়খালু কখনও বিরক্তি প্রকাশ করেননি ।  বা মেয়েকে ডেকে শাসন করেন নি ।  দেখেছি এশার আজানের পর বড়খালু দোতলা থেকে নেমে বৈঠকখানার মাঝখান দিয়ে  মসজিদে নামাজ পড়তে যেতেন ।  আড্ডা মুহূর্তে নিরব হয়ে যেত ।  বড়খালু চলে যেতেই আবার আড্ডা সরব হয়ে উঠত  ।  নামাজ শেষে  বড়খালু আবার বৈঠকখানায়  এলে আড্ডা  আবার কিছুক্ষণের জন্য   স্তব্দ  হয়ে যেত  ।  তিনি দোতলায় উঠে গেলে আড্ডা আবার সরব হয়ে উঠত ।  
   শাপলা আপা  ( শাড়ি পরা )  ।  ১৯৯১ সালে ঢাকায় আমার বড়বোনের বিয়ের সময় ।  
  তো ,  আমার সেই ঋষিসম বড়খালু এ বছর  একটি শিশুতোষ গল্পের বই লিখেছেন ।   বয়স যখন প্রায় আশি ছুঁই ছুঁই ।  বইয়ের নাম রঙিন ছবিতে দাদুর মুখে মজার গল্প এই শিশুতোষ বই লেখার বিষয়টিই হয়তো  তাঁর মনের উদারতার  ব্যাপারটি অনেকখানিই ব্যাখ্যা করে  .  .  . 
 রাজশাহী শহরে আমার আর এক অন্যতম আকর্ষনের জায়গা ছিল সিরোল ।  জায়গাটার আরেক উচ্চারণ সম্ভবত -  সিরোইল ।   সেই সিরোলে আমার মায়ের এক খালার বাড়ি ।  সাদা রং করা দোতলা বাড়ি ।  বাড়ির সামনে  পিছনে নাড়কেল গাছ আমগাছ , জামগাছ ।   বাড়ির পিছনে ছোট্ট পুকুর ।  সে পুকুরে হয় তেলাপিয়র চাষ ।  পুকুরের  ওপাশে ঘন ঝোপঝাড় ।  তারপর পাঁচিল ।  পাঁচিলের ওপাশে  রেললাইন ।  বাড়ির ঠিক লাগোয়া রাজশাহীর ঐতিহ্যবাহী সেরিকালচার কারখানা ।  সেরিকালচার - এর মাঠে বাবুমামার সঙ্গে ফুটবল খেলতাম ।   
আমার মায়ের সেই আছিয়া খালা ছিলেন চুপচাপ  ।  কিন্তু ,  মুখে একখানা মিষ্টি হাসি যেন লেগেই থাকত ।  আমাকে ডাকতেন  ‘ ইমুন ’  বলে ।   কিন্তু ,  আমার মায়ের খালুটি ছিলেন বেশ কথা বলিয়ে মানুষ ।  ওনাকে আমরা  ‘ সিরোল নানা ’  বলে ডাকতাম ।  সিরোল নানার বাড়ি ছিল নওগাঁ; সরকারি চাকরি করতেন ।  রাজশাহীতে জমি কিনে বাড়ি তুলেছিলেন ।  অত্যন্ত  হাসিখুশি আর মজার মানুষ ছিলেন সিরোল নানা  ।  তানপুরা বাজিয়ে ওস্তাদী গান গাইতেন  ।  প্রচন্ড সিগারেট খেতেন ,  চেইন স্মোকার যাকে বলে ।  সিগারেট ছাড়াও  হুক্কা টানতেন সিরোল নানা  ।  জীবনের প্রথম আমি  হুক্কার স্বাদ পেয়েছিলাম ওই    ‘ সিরোল নানা ’ র হুক্কায় ,  যেমন আমার ঈভ টিজিংয়ের হাতেখড়ি হয়েছিল বাবলার কাছে  .  .  . 
সিরোল নানা আর আছিয়া নানীর ছিল অনেকগুলি ছেলেমেয়ে  ।  বুলবুল মামা ,  দুলদুল মামা ,  টুলটুল মামা ,  বাবুমামা ,  ছোটন মামা নার্গিস খালা ,  নিহার খালা ,  নিগার খালা ,  কাকলী খালা এবং ইলোরা খালা ।  আর ছিল ঢাকা - রাজশাহী এবং নওগাঁ থেকে আসা  মেহমানদের ভিড় ।  সুতরাং সিরোলের দোতলা বাড়িটি সারাক্ষণই  গমগম করত ।  
সে যাই হোক ।  আমার সিরোলের খাল - মামারা প্রায় প্রত্যেকেই কমবেশি গান জানতেন ।  টুলটুল মামার স্বভাব ছিল খানিকটা আছিয়া নানীর মতো ।  বেশ গম্ভীর ।  বাবার কাছে ওস্তাদি গানের তালিম নিয়েছিলেন ।   দরদ দিয়ে গাইতেন : 
 সাখি এরি আলি পিয়া বিনা  .  .  .   আমি বিভোর হয়ে শুনতাম ।  পরে জেনেছিলাম ওটা ইমন রাগের সুর ।  রাগসংগীতের প্রতি  যে আমার আকষর্ণ শৈশবেই প্রোথিত হয়েছিল ,  তার পিছনে ছিল রাজশাহীর সিরোলের একটি বাড়ি ।   
সিরোলে আমার আরেকটি আকর্ষনের জায়গা  ছিল ।  সেটি একটি পুকুর ।  সেই পুকুরের নাম ছিল -  কফিলের পুকুর ।   কফিলের পুকুরটা ছিল সিরোলের বাড়ির সামনের রাস্তার উলটো দিকে  সামান্য ঝোপঝাড় পেরিয়ে ।   ছোট পুকুর ।  তেমন বিশেষত্ব ছিল না ।   তবে ওই বয়েসে সাঁতার কাটার আনন্দই আলাদা ।  সবাই মিলে পুকুরে ঝাঁপাঝাঁপি করতাম ।   বাবলা ,  আমি ,  ছোটনমামা ,  বাবুমামা ,  শাপলা আপা ,  টগরভাই ,   ইলোরা খালা ,   কাকলী খালা  .  .  .  এরকম কথাও শুনতাম যে কফিলের পুকুরে   ‘ শিকল ’  আছে ।  সেই  শিকল নাকি পা টেনে ধরে পকুরের গভীরে টেনে নিয়ে যায় ।  শুনে গা যে শিরশির করত  করত ।  কিন্তু কফিলের পুকুরে ঝাঁপাঝাঁপি বন্ধ হয়নি ।  একবার কী মনে করে কফিলের পুকুরে গিয়েছিলাম ।  একা ।   ঝিরঝির বৃষ্টি পড়ছিল ।  কেন গিয়েছিলাম বলতে পারি না ।  গা শিরশির করেছিল হয়তো  .  .  . 
   বাবুমামা ।  এই মানুষটি আমার ছেলেবেলার সঙ্গে নিবিড়ভাবে জড়িত ।  বাবুমামা এমনই উদার মানুষ যে  মিশতে বয়েসের ব্যবধান বাধা হয়ে দাঁড়ায়নি ।  যে কারণে বাবুমামার সঙ্গে বেশ সখ্যতা গড়ে উঠেছিল ।  বেশ আমুদে দিলখোলা মানুষ ছিলেন ।  এখনও  .  .  .   বাবুমামা আর আমি সন্ধেবেলায় রিকশায় চেপে  সাহেব বাজারে যেতাম ।  খাশির চাপ খেতে ।  একটা রকের সামনে  আড্ডা হত ।  বাবুমামার ইয়ারদোস্তরা সব আসতেন আড্ডায়  ।  গানবাজনা হত ।  গানবাজনায় বাবুমামার বেশ উৎসাহ ছিল ।  তবে তিনি  টুলটুলমামার মতো উচ্চাঙ্গ সংগীতের দিকে যাননি ।   হারমোনিয়াম বাজিয়ে গভীর দরদ দিয়ে বাংলা ছায়াছবির গানই গাইতেন :  
 আমি তো বন্ধু মাতাল নই 
মানুষ যদি মোরে নাই বল
বেঈমান বল বেঈমান  .  .  . 
 আমি স্কুলে পড়ার সময়ই টুকটাক গিটার বাজাতে পারতাম ।  বাবুমামা সেটাই তাঁর বন্ধুমহলে ফলাও করে তুলে ধরতেন ।  হয়তো আমি আজম খানের  ' আসি আসি বলে তুমি আর এলে না '  গানটা   বাজালাম ,  অমনি আড্ডায়  সে কি হুল্লোড় পড়ে যেত ।  সে সব কথা মনে করে এখন আমার হাসি পায় । 
সাহেববাজারের সন্ধ্যার আড্ডায়  একবার এক মজার কান্ড হয়েছিল ।  কি নিয়ে কথা কাটাকাটির পর জটলার মধ্যে একটা ছেলে আরেকটি ছেলের কলার চেপে ধরেছে ।  যার কলার চেপে ধরা হয়েছে ,  সে বলল ,   ‘ পিঁয়াজির ব্যাটা ,  কাকে লাড়তে কাকে লাড়ছিস ?  ’  পরে শুনেছি ছেলেটি ছিল উচ্চ পদস্থ সরকারি কর্মকর্তা ।  সে কারনেই অমন  সরস উক্তি । 
সিরোল থেকে অনেকটা হেঁটে দেয়াল - টেয়াল ডিঙিয়ে রাজশাহী বিশ্ববিদ্যালয়ে যেতাম ।  বাবলার সঙ্গে বেশ কয়েকবার আমি রাজশাহী বিশ্ববিদ্যালয়ে গিয়েছিলাম ।  বাবুমামার সঙ্গেও যেতাম ।  একবার ।  রাজশাহী বিশ্ববিদ্যালয়ে যাব ।  যখন হাঁটতে শুরু করি ,  তখনও ঝরঝরে রোদ ছিল ।  বিশ্ববিদ্যালয় চত্ত্বর ঘোরাঘুরির  সময়ও রোদ ছিল ।  বিশ্ববিদ্যালয়ের হলে বাবুমামার ইয়ারদোস্ত ছিল ।  হলে পৌঁছতেই  চারপাশ মেঘলা হয়ে এল  ।  হলের একটা রুমে তাশ পেটানো হল ।  দুপুরে ক্যান্টিনে খাওয়া হল ।  মেঘলা বিকেলে ফিরে এলাম ।  এটা সম্ভবত উনিশ শো চুরাশি সালের কথা ।  শেষবার যখন রাজশাহী গিয়েছিলাম ।  
বাবুমামা কখনও সিনেমা দেখতেও নিয়ে যেতেন ।  হলের নাম মনে নেই ।  সিনেমার নাম সম্ভবত রাজ্জাক অভিনীত  ‘ পাগলারাজা ’  ।  আজকাল যে  ‘ বাংলা ছিনেমার ’   নাম শুনেই নাক কুঁচকাই ছেলেবেলায় আগ্রহ সহকারে তাই দেখতাম ।   সেসময় রাজশাহী - নওগাঁর  ট্রেনের নাম ছিল  ‘ জনতা এক্সপ্রেস ’  ।  এই নামে একটি ছবিও  হয়েছিল ।  ঢাকার একটি হলে ছবিটা দেখেছিলাম মুকুলমামার সঙ্গে ।   ( হয়তো তখন ক্লাস এইটে পড়ি ।  )  মুকুলমামা আমার মায়ের মামাতো ভাই ।  মুকুলমামা নওগাঁ থাকেন ।  মুকুলমামা নিজের চোখে শান্তাহার স্টেশনে  ছবির সুটিং দেখেছিলেন ।  তাই ভীষণ উত্তেজিত ছিলেন । 
সেসব দিনে রাজশাহী থেকে নওগাঁ যেতাম  ।  আমার মা যেতেন মেয়েবেলার স্মৃতির টানে ।  ব্যাগ অ্যান্ড ব্যাগেজের সঙ্গে আমরা ।  রাজশাহী স্টেশন থেকে ট্রেনে উঠতাম ।  সে আনন্দের কি তুলনা হয় ?  আবদুল্লাপুর জংশনে ইঞ্জিন বদলানো হত ।  অনেকক্ষণ অপেক্ষা করতে হত ।  সে অপেক্ষায় আনন্দ ছিল; বিরক্তি ছিল না ।  মোটের ওপর ট্রেন   জার্নি ছিল অত্যন্ত আনন্দময় ।   মনে আছে একবার ।  দুলদুলমামার বিয়ে ।  আমরা বরযাত্রীরা ট্রেনের একটি কামড়ায় হইহই করতে করতে নওগাঁ যাচ্ছি ।  আমি আমার প্রিয় জায়গায় ।  দরজার ধারে ।  হাতল ধরে ঝুঁকে ছুটন্ত দেখার মজাই মজা ।  দরজার কাছে   দুলদুল মামা  এলেন ।  হালকা - পাতলা শরীর ।  ছাপা শার্ট পরেছেন ।  বরের পোশাক পরবেন নওগাঁয় পৌঁছে ,  আামাদের এক আত্মীয়ের বাড়িতে ।  দুলদুল মামা  মাথায় টেস্ট ক্রিকেটারদের সাদা ক্যাপ ।  জিনিসটা কোথায় পেয়েছিলেন কে জানে ,  দুলদুল মামা সে ক্যাপ খুলে ,  আমার  আজও স্পষ্ট মনে আছে ,  পরমানন্দে বাতাসে উড়িয়ে দিলেন ।  
নওগাঁ শহরের  রেলস্টেশনটির নাম শান্তাহার ।  স্টেশনটি মূল শহরের খানিকটা দূরে ।   ধামকুড়ি গ্রামটি নওগাঁ শহর এবং শান্তাহার স্টেশনের মাঝামাঝি ।  ধামকুড়ি আমার মায়ের নানাবাড়ি ।  আমরা নওগাঁ শহরের বিভিন্ন আত্মীয়স্বজনের বাড়ি থাকলেও ওই ধামকুড়ি গ্রামটিই ছিল আমাদের মূল ঠিকানা ।   উত্তরাঞ্চলের গ্রামগুলি  যেমন হয় -  ছাড়া ছাড়া  তালগাছ ,  মহিষ ,  ঘোড়া ,  ঈষৎ লালচে মাটির উদাসী - ধূসর ।  ধামকুড়ি গ্রামটি ছিল  ঠিক তেমনই  ।    ধামকুড়ির আমার মায়ের নানাবাড়িটি পাকা ।  পুরাতন ইটের গাঁথুনি দেখে ছোটখাটো জমিদার বাড়িই মনে হয়  ।  দেয়ালে কুলঙ্গি ছিল ,  কাঁচও নাকি বসানো ছিল ।  বাড়ির সামনের পুকুরঘাটটি পুরনো  ইটের নির্মিত  ।   ১৯৭১ সালে বাড়িটিতে পাকিস্তানি সৈন্যরা আগুন দিয়েছিল ।  আমি স্বচক্ষে পোড়াটে চিহ্ন  সেই বাড়ির সর্বত্রই  দেখেছি ।  মায়ের মুখে শুনেছি ,  এ বাড়ির  আঠারো - উনিশ জন পুরুষকে উঠানে লাইন করে দাঁড় করানো হয়েছিল ।  তারপর নির্মম ব্রাশফায়ার ।  একজনই মাত্র বেঁচেছিলেন ।   রিন্টুমামা ।  আমার মায়ের মামাতো ভাই ।  রিন্টুমামার  হাতে এখনও গুলির দগদগে দাগ একাত্তরে পাকিস্তানি সেনাবাহিনীর বর্বতার স্বাক্ষী হয়ে রয়েছে ।  
দলবেঁধে ধামকুড়ি গ্রামে ঘুরে বেড়াতাম ।  লালমাটির পথ ,  বোপঝাড় ,  পগার পুকুর ,  তালগাছ ,  মহিষ ,  ঘোড়া ,  খড়ের স্তূপ ।  ছনের বাড়ির মেঝেটি মাটির ।  অনেক ঘরের  মাটি আবার উঁচু করে লেপা ,  তার ওপর কাঁথাবালিশ ।  সম্ভবত খাট - পালঙ্ক কেনার খরচ বাঁচাতে !  আমার বাবার বাড়ি চাঁদপুর ।  সেখানকার মানুষ এত বুদ্ধিমান না ! 
   ধামকুড়ির গ্রামের পথে হাঁটতে হাঁটতে এমন দৃশ্য নিশ্চয়ই চোখে পড়ার কথা  .  .  .  এত আনন্দ পৃথিবীর কোথায় আছে ?  এমন অমলিন দৃশ্যই তো অমর করে রেখেছে প্রাচুর্যময়ী বাংলাকে  ।  এই ছবিটি নিয়েছি দিব্যর   ফেসবুকের  ছবির অ্যালবাম থেকে  .  .  . 
  বাংলাসিনেমা দেখে অনেক ফূর্তিতে অনেক রাতে পাথারের  ( ফসলশূন্য ন্যাড়াক্ষেত )  ওপর দিয়ে দলবল বেঁধে  হাঁটতে হাঁটতে বাড়ি ফেরার স্মৃতি মনে আছে ।  সিনেমাহলের নাম সম্ভবত  ‘ মালা ’  ।  হয়তো রাজ্জাক রোজিনা অভিনীত কোনও ছবি ।   সিনেমাহলটি ছিল শান্তাহার স্টেশনের কাছেই ।  শো ভাঙত অনেকরাতে ।  আমরা ফিরতাম পাথারের ওপর দিয়ে ।  জ্যো¯œা শীত ও কুয়াশা একাকার হয়ে থাকত ।  আমাদের আলোচনার বিষয় ছিল ছবির কাহিনী ।  বাবুমামা সিনেমার  গান ধরতেন ।  আমরা হি হি করে হেসে উঠতাম ।  
এ লেখার শুরুতে বলেছি যে ১৯৮৪ সালের পর আমার আর রাজশাহী যাওয়া হয়নি ।  শেষবার যখন রাজশাহী থেকে ফিরি 
তখন এক  .  .  .  ঘটনা ঘটেছিল ।  বাবুমামা আমায় বাসে তুলে দিলেন সকালের দিকে ।  লালরঙের জাপানি  মিৎসুবিশি ।  মন ভারি  বিষন্ন ছিল ।  প্রতিবারই  যখন রাজশাহী ছেড়ে যাই মন কি রকম যেন  বিষন্ন থাকে ।  ব্যাপরটা শুরু হত আগের দিন থেকেই ।  
বাসে পড়ছিলাম  আবুল ফজলের  ‘ মানবতন্ত্র ’  বইটি ।  বইটি ছিল সিরোল নানারবাড়ি ।   বাসে পড়ব বলে নিয়ে এসেছি ।  আবুল ফজলের মানবতন্ত্র বইটির বক্তব্য ছিল ধর্মীয় গোঁড়ামির বিরুদ্ধে এবং  বুদ্ধির মুক্তির পক্ষে  ।  যা আমার বিশ্বাসেরর সঙ্গে মিলে যায় ।  সোজা কথা আমি ছিলাম অবিশ্বাসী !   তো বাস চলছে ।  বইটি পড়ছি ।  ঝিরঝির বৃষ্টি ।  বই পড়ছি ।  বাস চলছে ।  পাবনায় চলে এসেছি ।   হঠাৎই আমি  ২ / ৩ মিনিটের জন্য রাস্তার পাশে গিয়ে একবার দাঁড়ানোর চাপ অনুভব করলাম ।  অবস্থা বেগতিক ।   সিট ছেড়ে উঠে কন্ডাকটরকে বললাম সে কথা ।  সে ব্যাটা বলল :  বাস থামানো যাবে না ।   সামনে নগরবাড়ি ঘাট ।  ফেরি মিস হবে ।  এমনিতেই  আমি লাজুক কিসিমের  ।  কিন্তু  সেদিন যে কী হল  - কোন প্রচন্ড আত্মবিশ্বাসে  বাস থামিয়ে খালের ধারে দাঁড়িয়ে গেলাম ।  বাসে ফিরতেই যাত্রীদের আগুনচোখ ।  গুঞ্জন ।  র্ভৎসনা ।  ফেরি মিস  হবে ।  সবারই তো জরুরি কাজ আছে ।  যেন আমার ইয়ে  করাটা অত জরুরি নয় ।  আমি ভাবলাম আমার এরূপ হেনস্থার কারণ বাসে বসে আবুল ফজল এর ওই নাস্তিব বইটা পড়া ।   বাস নগরবাড়ি ঘাটে পৌঁছল ।  আমার সমস্ত উৎকন্ঠার অবসান করে বাসটা একেবারে শেষে ফেরিতে উঠল হেলেদুলে  ।  আমি স্বস্তির নিঃশ্বাস ফেলাম ।  বাসযাত্রীরা চুপ মেরে গেল ।  আমি এহেন অলৌকিক কান্ডে খানিকটা বিমূঢ় ।  তবে আমি সেদিনই বুঝেছিলাম মহামহিম ঈশ্বর বিশ্বাসী ও সংশয়বাদী - সংসারে এই দুপক্ষের ওপরই তাঁর অপার করুণা বর্ষন করেন ।  
নইলে এক অবিশ্বাসীর শৈশব - কৈশর অত বর্ণিলই -  বা কেন ? 
 উৎসর্গ :  বাবলা এবং বাবুমামা ।  এবং এ প্রজন্মের দিব্যকে ।  

                    




গল্প :  তিতা - কটূর খপ্পরে



                        মনে আছে তো শেষ রাতে অশথ গাছে ঘুম ভাঙ্গার পর  নীলপরি রাকা পরির দেশে কোনওমতে ফিরে ঘুমিয়ে পড়েছিল ,  আর ঘুমিয়ে পরার পর একটা স্বপ্ন দেখছিল ?  আমি কিন্তু তোমাদের সেই স্বপ্নের কথাই লিখে যাচ্ছি ।  এই যে পিদিম বাঘ হল এটাও কিন্তু রাকা স্বপ্নেতেই দেখল ।  
তুমি বলবে ,  রাকা তো এখানে নেই  ,  রাকা তাহলে কী করে পিদিমদের দেখতে পেল ?  
কেন মনে নেই ,  আমি তোমাদের আগেই বলেছি আমরা যেমন থাকি ,  সেই রকম রাকা স্বপ্নের সবখানে নাও থাকতে পারে ।  
কেন এমন হয় ?  
পরিদের স্বপ্ন এমনই হয় ।  হ্যাঁ ,  এটাই নিয়ম । 
হ্যাঁ ,  এখন রাকার স্বপ্নের বাকিটা শোন । 
  আকাশ - পথে এই প্রথম পৃথিবীতে নামছিল রাকার ছোট বোন আঁকা ।  রাকার মতন আঁকাও কিন্তু নীল পরি ।  যেমন ওর বড় বোন রাকাও নীল পরি ।  হ্যাঁ ।  ওর বোনই হল রাকা যার সঙ্গে এই বইয়ের শুরুতে পিদিমের দেখা হয়েছিল  । 
চাঁদের গা ঘেঁষেই আকাশপথ ।  পরির দল হাত ধরে গোল হয়ে ভাসতে ভাসতে নীচে নামছিল ।  আজ আকাশে মস্ত বড় একটা চাঁদ উঠেছে বলে আকাশপথটা জোছনায় টইটম্বুর হয়ে ছিল ।  আঁকার যে কী ভালো লাগছিল ।  ও খুশি আর আনন্দের মধ্যে ডুবে যাচ্ছিল । 
আকাশের পথটা দিয়ে নামতে নামতে আঁকা ভাবছিল নীচের ওই পৃথিবীটা কী সুন্দর ।  আর এই চাঁদের আলো ছড়ানো আকাশপথটাও কী সুন্দর ।  উড়তে এত ভালো লাগছে ।  আগে যে কেন আসিনি ।  মা শুধু - শুধু এতদিন আসতে দেয়নি ।  আসতে দিলে কী এমন হত ।  মা বলত ,  ছোটদের পৃথিবীতে নামার নিয়ম নেই ।  
এই নিয়ম যে কী ,  তা আঁকা মোটেও বোঝে না । 
হলুদ পরি আফসানা আজও ভুল করে বসল ।  ও দলছুট হয়ে আজও সাদা মেঘের ভিতরে ঢুকে গেল আইসক্রিম মনে করে ।  দৃশ্যটা দেখে নীলপরি রাকা ,   লালপরি সাবা আর সবুজপরি আনিলার কী হাসি ।  খয়েরি পরি আইরিনও হাসছিল । 
কেবল আঁকা বুঝল না কেন ওরা হাসছে । 
হলুদ পরিটা বেশ পেটুক নারে ?  আনিলা বলল ।  রাকা বলল ,  আসার আগে মা সবাইকে একবাটি করে পায়েস খাইয়ে দিল ।  আর এক্ষুনি ওর খিদে পেয়ে গেল ! 
শুনে সবাই হি হি করে হেসে উঠল ।  আঁকা এবারও বুঝল না কেন ওরা হাসছে ।  না বুঝলেও ও একটু মুচকি হাসল ।  সবাই হাসছে যখন তখন একেবারে না হাসলে যে ওড দেখায় । 
ওদিকে সাদা মেঘের মধ্যে ঢুকে ভুল বুঝল আফসানা  ।  এ কী !  এ তো আইসক্রীম না ।  শুধুই সাদা মেঘ ।  ভুল বুঝে ও পরির দলে ফিরল ।  মুখটা লাল হয়ে উঠেছে ।  আড় চোখে একবার অন্যদের দেখে নিল ।  আনিলা খোঁচা মারতে ভুলল না ।  কী রে ,  কেমন আইসক্রীম খেলি ? 
আফছানা কিছু বলার আগেই পরির দলটা ঝিলিমিলি নদীর ধারে নামল । 
আঁকা ভাবল এটাই তা হলে ঝিলিমিলি নদী ?  বাহ্ ,  কী সুন্দর ।  চাঁদের আলোয় নদীতে রুপো গলা পানির ঢল ।  নদীর পাড়ে ছড়ানো অনেকটা বালির পাড় ,  পাশেই ঘাসের বন ।  বাতাসে দুলছে ।  দিনের আলোর মতন হয়ে আছে । 
আনিলা গান ধরল : 
 আমরা হলাম পরি
নাচি আর ঘুরি । 
হাতে দিই তালি
চোখে নেই কালি  । 
 আঁকা কেবল আশেপাশে ঘুরে বেড়াতে লাগল ।  ও আজই প্রথম এল কি না ।  পরিরা সবাই ভাবল ,  থাক ,  আঁকাটা ঘুরে বেড়াক ।  কী আর হবে ।  আমরা তো কাছেই আছি । 
বালুচরের কাছেই ঘাসের বন ।  বাতাসে ঘাসগুলি দুলছিল ।  বালির ওপার ঘাসেদের ছায়া পড়ে আছে আর তাতে কী মায়াময় হয়ে আছে সবকিছু ।  আঁকা হাঁটতে হাঁটতে ঘাসেরর বনের কাছে চলে এল । 
পরিদের গান তখনও শোনা যাচ্ছিল : 
 আমরা হলাম সুখি
আমরা গান করি ,  
ফুলের মালা পরে
নাচি ঘুরি ঘুরি  । 
 গানটা লিখেছে রাকা ।  সুর দিয়েছে আনিলা ।  গাইছেও আনিলা ।  আজ অবশ্য অন্যরাও গাইছে ।  গাইছে আর ঘুরে ঘুরে হাত ধরে নাছছে । 
আঁকা হাঁটতে হাঁটতে ঘাসের বনের ভিতরে চলে এল ।  ওখানেই তো পিদিম ঘুমিয়ে ছিল ।  ঘুমিয়ে থাকা পিদিমকে দেখে আঁকা ভাবল :  এ আবার কে ?  ঘাসের বনের মধ্যে ঘুমিয়ে রয়েছে ।  ইস ,  এ মনে হয় খুবই গরীব ।  এর ঘরবাড়ি নেই ।  নইলে এ খোলা আকাশের তলায় ঘাসের বনেই বা ঘুমিয়ে থাকবে কেন ?  ভাবতেই আঁকার মন খারাপ হয়ে গেল ।  ভাবল ,  এ মনে হয় এখানেই থাকে ।  তার মানে এ হল পৃথিবীবাসী ।  কিন্তু এ দেখতে অনেকটা ভূতের মতন কেন ? 
অনেকক্ষন ধরে আকাশ থেকে শিশির পড়ছিল পিদিমের চোখের ওপর ।  আর তাতেই পিদিমের ঘুম ভেঙ্গে গেল ।  ও চোখ কচলে উঠে বসল ।  এখন রাত না দিন ?  রাত হলে  -  এখন কত রাত ?  পিদিম হাই তুলে ভাবল ।  অনেক ক্ষন কি ঘুমালাম ?  ভেবে চোখের সামনে আঁকাকে দেখে ভীষনই অবাক হয়ে বলল ,  আরে রাকা তুমি ? 
আঁকা সাংঘাতিক অবাক হয়ে বলল ,  আমি রাকা নই তো । 
পিদিমও সাংঘাতিক অবাক হয়ে বলল ,  তুমি রাকা নও ?  তা হলে তুমি কে বল তো ? 
আঁকা বলল ,  আমার নাম আঁকা ।  আমি হলাম একটা নীলপরি ।  আমার বয়স ছয় বছর ।  
পিদিম কী ভেবে বলল ,  বুঝেছি ।  তা নীলপরি রাকা কি তোমার বোন হয় ? 
হ্যাঁ ,  তাই তো । 
পিদিম বলল ,  এইবার বুঝেছি ।  তা তুমি কি রাকাদের সঙ্গে এসেছ ? 
হ্যাঁ , ভাই ।  আমি আজই প্রথম এলাম ।  তুমি কে ভাই ?  
পিদিম বলল ,  আমার নাম পিদিম ।  আমি একটা সাদা ভুত ।  আগে শহরে ছিলাম ।  এই মাসখানেক হল এই গড়পাড়া গ্রামে এসেছি । 
ও ।  এই গ্রামের নাম বুঝি গড়পাড়া ? 
হ্যাঁ ,  তাই তো । 
আমায় তাহলে গ্রামটা ঘুরে দেখাও না ।  আমি জীবনে গ্রাম দেখিনি ।  এই প্রথম এলাম কিনা । 
পিদিম ভাবল ,  এ যখন রাকার বোন হয় তখন একে গ্রামটা ঘুরিয়ে দেখানো যায় ।  এত রাতে জোছনারা ঘুমিয়ে পড়েছে নইলে তোমাকে ওখানে নিয়ে যেতাম ।   পিদিম বলল ,  গ্রাম দেখবে ?  এ আর এমন কী ।  তা হলে চল তোমায় ঘুরিয়ে সব দেখাই । 
চল ।  খুশি হয়ে আঁকা বলল ।  
পিদিম আঁকাকে নিয়ে খালপাড়ের দিকে যেতে লাগল ।  অশথ গাছের দিকে একবার তাকাল ।  কোনও সাড়াশব্দ নেই সবাই ঘুমিয়ে পড়েছে মনে হল ।  
আঁকা জিগ্যেস করল ,  তুমি বললে তুমি শহরে ছিলে ।  তাহলে শহর ছেড়ে এখানে কেন এলে ভাই ?  
পিদিম বলল ,  অনেক দুঃখে ছেড়েছি ।  ওখানে লোকজন বেশি ।  রাস্তায় জ্যাম ।  ঠিকমতো হাঁটতে পারিনা ।  আর রাত্রিবেলা ইলেকট্রিকের আলো জ্বলে ।  লোকজন অনেক রাত পর্যন্ত টিভি দেখে ।  ভয় দেখালে ভয় পায় না ।  শহরের ছোটরাও আমাদের দেখে মানে ভুতেদের দেখে টিটকিরি দ্যায় ।  তাই মনের দুঃখে শহর ছেড়েছি । 
কথা বলতে - বলতে ওরা খালপাড়ের বাঁশের সাঁকো পেরিয়ে গ্রামের পথে নামল ।  পথটা উঁচু ।  একধারে খাল আর  অন্যপাশে ধানের ক্ষেত ।  রাতের গ্রাম  জোছনায় ভেসে অপরুপ হয়ে ছিল  আর চারদিক ভারি শুনশান করছিল ।  নিশুতি রাত একেই বলে ।  নীলাভ আকাশে ডানা মেলে উড়ে গেল কোনও রাতচরা পাখি ।  মাঝে - মাঝে অবশ্য নির্জনতা ভেঙ্গে  দূরের বিলাইমারি জঙ্গল থেকে শেয়ালের ডাক ভেসে আসছিল ।  আর কান পাতলে ঝিঁঝিদের একটা ডাকও শোনা যায় ।  রাঘবদের দিঘীতে একটা কাতলা মাছে ঘাইয়ে দিঘীর জলে যে শব্দ উঠল তাও কান পাতলে শোনা যায় । 
আঁকা জিগ্যেস করল ,  পিদিম তুমি যে শহর ছেড়ে এখানে থাক ,  তোমার কষ্ট হয় না ? 
পিদিম বলল ,  হয় না আবার ?  
কেমন ? 
পিদিম বলল ,  এখানে খাওয়াদাওয়ার কষ্টই বেশি ।  শহরের থাকার সময় পেটভরে কেক - পেষ্ট্রি - বার্গার - পিৎসা খেতাম ।  বেইলী রোডের কাছেই থাকতাম কিনা ।  আর ঘন্টায় ঘন্টায় চা - কফি না হলে  কোক - স্প্রাইট ।  এখানে কফি আর কোক তো দূরের কথা চা জোটানোই মুশকিল ।  এখানে সবাই কাঁচা মরিচ দিয়ে পান্তাভাত খায় ।  টকটক লাগে খেতে ।  আহা আবার যদি শহরে ফিরে যেতে পারতাম । 
কথা বলতে বলতে ওরা তালপুকুরের পাশে ময়নার মাঠে চলে এল ।  
আঁকা বলল , একটু জিরিয়ে নিই অনেকক্ষন হাঁটা হল ।  
হ্যাঁ সেই ভালো ।  
ওরা একটা বকুল গাছের তলায় দাঁড়াল ।  এই বকুল গাছেই বাঘের ভয়ে চড়ে বসে তখনও ঠকঠক করে কাঁপছিল তিতা - কটূ । 
ওরা ডালপালার আড়ালে লুকিয়ে থেকে আঁকা আর পিদিমের কথা বেশ ভালো করেই শুনতে পেল । 
আঁকা বলল ,  ভাই পিদিম ,  তখন তুমি পান্তাভাতের কথা বললে না ?  আমি কিন্তু জীবনে কখনও পান্তাভাত খাইনি ।  জানত ,  পরির দেশে পান্তাভাত হয় না ।  কাঁচা মরিচ ডলে ডলে আমার এখন ভারি পান্তাভাত খেতে ইচ্ছে করছে যে ।  
এক ঝাঁক মশা কামড়াচ্ছিল ।  পিদিম পাটা ঝেরে বলল ,  ধ্যাত ,  তুমি পান্তাভাত কী খাবে  ।  বরঞ্চ তুমি দইমিষ্টি খেতে চাইলে খাওয়াতে পারি ,  আমাদের দেশে প্রথম এলে ।  তা ছাড়া এখন তো আর পান্তাভাত পাওয়া যাবে না ।  এখন সবাই ঘুমিয়ে পড়েছে ।  তা ছাড়া পান্তাভাত হয় সকাল বেলায় ।  তুমি না হয় কাল সকালে খেও । 
তুমি জান না আমি পরি ।  আমাদের যে সূর্যি ওঠার আগেই পরির দেশে ফিরে যেতে হবে ।  না না আমি এখনই পান্তাভাত খাব ।  এ এ ।  বলে আঁকা কেঁদে উঠল । 
আঁকটা কথায় - কথায় কাঁদে দেখছি ।  পিদিম মুশকিলে পড়ল ।  এত রাতে তো আর পান্তা পাওয়া যাবে না ।  হয়তো মিষ্টি দেখলে আঁকার কান্না থামতে পারে ।  রাতের বেলা গড়পাড়ার হাটের ময়রারা রাত জেগে দইমিস্টি বানায় ।  ওর জন্য বরং হাট থেকে এক কে . জি রসগোলা নিয়ে আসি ।  হ্যাঁ ,  এখন হাটে যাওয়াই ভালো ।  পিদিম বলল ,  ঠিক আছে তুমি এখানে দাঁড়াও ।  আমি দেখছি কোথাও পান্তাভাত পাওয়া যায় কিনা ।  বলেই ,  পিদিম চোখের পলকে অদৃশ্য হয়ে গেল । 
বকুল তলায় দাঁড়িয়ে আঁকার কাঁন্না কিন্তু থামল না ।  পান্তা খাবে বলে নয় ।  পান্তা তো পিদিম আনতে গেছে ।  আঁকার পায়ে একটু পরপর কী যেন কামড়াচ্ছিল ।  আঁকা তাই ব্যাথা পেয়ে কাঁদছিল ।  আসলে আঁকাকে কামড়াচ্ছিল মশারা ।  কিন্তু আঁকা তো মশাই চেনে না ,  কারণ পরির দেশে তো মশাফশা পাওয়া যায় না ।  ওদিকে মশারা পরিদের রক্ত পেয়ে ভারি খুশি ।  এমন বড় একটা পাওয়া যায় না । 
পিদিম আর আঁকার কথাবার্তা শুনে তিতা - কটূর ঠকঠকানি কমল ।  তিতা ফিসফিস করে বলল ,  সন্ধ্যের মুখে যতই বাঘের মুখে পরি ভাগ্য ভালই মনে হচ্ছে ।  কী বলিস ?  গাছের নীচে জলজ্যান্ত একটা নীলপরি দাঁড়িয়ে আছে । 
কটূ চাপা গলায় বলল ,  ঠিকই বলেছিস ।  নীচের ওটাকে সার্কাসের মালিক রব্বানীর কাছে তুলে দিয়েই সাদা ঘোড়াটা বাগাব ।  হ্যাঁ ,  ভাগ্য ভালো ।  নইলে একটা পরিই - বা কেন হাঁটতে হাঁটতে গাছের তলায় এসে দাঁড়াবে ।  বলে কটূ নামতে লাগল । 
তিতা বলল ,  এত শখ করে নীচে  নামছিস যে ?   বাঘের কথা মনে নেই ? 
কটূ বলল ,  আসলে ওটা বাঘ ছিল না । 
তাহলে ? 
ওটা  বিশু বহুরুপির কাজ । 
কী করে বুঝলি ?  তিতা জিগ্যেস করল । 
কটূ বলল ,  নইলে এতক্ষনে বাঘ দুএকবার গাছতলা দিয়ে যেত না ।  একবারও গর্জন করতে শুনেছিস ? 
না তো ।  
তাহলে ?  নাম ।  বলেই তিতাই প্রথম সরসর করে নীচে নেমে এল ।  নেমে এসে আঁকার সামনে দাঁড়াল ।  কটূও নেমে এল ।  আঁকা বড় বড় চোখ করে তাকালো ।  বলল ,  তোমরা কে ভাই ?  এই গাছ থেকে নেমে এলে ?  তোমরা কি গাছে থাক ? 
না ভাই আমরা গাছে থাকি না ।  আমরা বাসায় থাকি ।  আমার নাম তিতা ।  
আর আমি হলাম কটূ ।  আমরা এই গ্রামেই থাকি ।  তুমি পান্তাভাত খেতে চাও তো ? 
হ্যাঁ । 
তা হলে আমাদের সঙ্গে চল ।  আমরা তোমাকে পান্তাভাত খেতে দেব । 
আঁকা আমতা - আমতা করে বলল ,  তোমাদের সঙ্গে যাবো  .  .  . কিন্তু  .  .  .  কিন্তু পিদিম যে আমার জন্য পান্তাভাত আনতে গেল । 
কটূ বলল ,  ও তো আমাদের বাড়িতেই গেল । 
আঁকা বলল ,  ও ।  তা হলে চল তোমাদের বাড়িই যাই ।  ওখানেই তাহলে পিদিমকে দেখতে পাব । 
আঁকা খুব খুশি হল ।  পৃথিবীর মানুষেরা খুব ভালো ।  মনের কথা বুঝতে পারে ।  ও খুশি মনে তিতাকটূর সঙ্গে চলতে লাগল ।  জিগ্যেস করল ,  পান্তাভাত খেতে নাকি টক টক ? 
তিতা কটূর দিকে চেয়ে চোখ টিপে বলল ,  হ্যাঁ ।  খেলেই বুঝবে । 
ওরা হাঁটতে হাঁটতে খাল পেরিয়ে ,  ঘন বাঁশের ঝাড় পেরিয়ে ,  গ্রামের শ্মশানটা পেরিয়ে গ্রামের শেষ প্রান্তে বিলাইমারির জঙ্গলে চলে এল ।  জায়গাটা ভাল না ।  সাপখোপের ভয়ে লোকে সচরাচর এদিকে আসে না ।  এখানেই একটা কাঠের ঘরে ছিল তিতাকটূর গোপন আস্তানা ।  কাঠের ঘরটা পুরনো হলেও মজবুত ।  চারিদিকে গাছপালায় ঘেরা ।  ঝিলিমিলি নদীটার পাড় এখান থেকে খুব কাছে ।  
ওরা একতলা কাঠের বাড়ির সামনে এসে থামল ।  
আঁকা জিগ্যেস করল ,  এটা তোমাদের ঘর ? 
তিতা পকেট থেকে চাবি বার করে দরজা খুলতে খুলতে বলল ,  হ্যাঁ ।  মাথার ওপর দিয়ে একটা বাদুড় উড়ে গেল ।  দূর , হতচ্ছাড়া বলে সে পকেট হাড়তে দেশলাই জ্বালাল ।  তারপর হ্যারিকেন জ্বালালো ।  ঘরে বড় সর একটা টেবিল ।  টেবিলের ওপর নানা রকমের বাতিল জিনিসপত্র ।  নষ্ট টিউবলাইট ,  বাল্বের হোল্ডার ,  একটা নষ্ট টেবিল ল্যাম্প ,  কালো রঙের স্কচটেপ ,  বড় একটা রেঞ্জ ,  ন্যাপথলিন ,  রঙের টিউব ,  খালি আতরের শিশি ।  এইসব । 
তিতা কটূকে বলল ,  তুই এখানে থাক ।  আমি বরাব্বানীর সঙ্গে দেনদেবরার করে আসি ।  বলে তিতা বাইরে চলে গেল ।  
টেবিলের পাশে একটা হাতলভাঙ্গা চেয়ারে বসতে বসতে আঁকা বলল ,  ও কোথায় গেল ভাই ? 
তোমার জন্য পান্তা আনতে ।  বলেই কটূ একটা সিগারেট ধরাল ।  নতুন অভ্যেস করছে বলে খকখক করে কাশল কিছু ক্ষন । 
কটূর নাকমুখ দিয়ে ধোঁওয়া বেরুচ্ছে বলে আঁকা অদ্ভূতভাবে ওর দিকে চেয়ে রইল । 
ওদিকে মাঝরাত পেরিয়ে গেছে বলে হাটে তেমন সাড়াশব্দ নেই ।  কুকুরগুলোও লেজগুটিয়ে শুয়ে পড়েছে কোনও বেঞ্চের তলায় ।  মধু ময়রার দোকানে কেবল আলো জ্বলে রয়েছে ।  দোকানের লোকদের ভয় দেখানো জন্য পিদিম সত্যিকারের ভুতের রুপ ধরে দোকানের ভিতরে ঢুকল ।  আসলে ভয় দেখানোর দরকার ছিল না ।  মধু ময়রা দোকানে ছিল না ।  তার ছেলে যদুময়রা ততক্ষনে মিষ্টি - টিষ্টি বানিয়ে নাক ডেকে ঘুমিয়ে পড়েছিল ।  ঘরের বাতি নেভানো ।  কিন্তু পিদিম স্পষ্টই দেখল রসগোল্লার কড়াইটাই সবচে বড় ।  ও গপগপ করে ডজনদুই রসগোল্লা গিলে ফেলল আগে ।  গিলে ঘরের কোণে কলসী থেকে ঢক ঢক করে পানি খেল ।  আহ ।  কী শান্তি ।   পিদিম এবার ধীরেসুস্থে দেখেশুনে একটা  মাটির হাঁড়িতে গুনে গুনে বারোটা  রসগোল্লা  নিল ।  কমই নিল ।  আঁকা অত  রসগোল্লা খেতে পারবে না ।  ও গপগপ করে ডজনদুই  রসগোল্লা গিলেছে বলে পিদিমের আর আজ রাতে রসগোল্লা না খেলেও চলবে । 
রসগোল্লা  নিয়ে চোখের নিমিষে বকুল গাছের তলায় ফিরে এল পিদিম ।  
কিন্তু এ কী !  বকুল গাছের তলায় আঁকা দাঁড়িয়ে নেই তো ।  সর্বনাশ !  আঁকা কোথায় গেল ?  ছোট্ট এইটুকুনি পরি ,  যদি পথ হারিয়ে ফেলে ?  পিদিমের বুকটা ধক করে উঠল ।  এদিক - ওদিক খুঁজে যখন আঁকাকে পেল না তখন ওর সারা শরীর হিম হয়ে গেল আর হাত থেকে  রসগোল্লার হাঁড়িটা পড়ে গেল । 
পিদিম বকুল গাছের দিকে চাইল ।  মশার কামড়ে অস্থির হয়ে আঁকা ওখানে উঠে বসে নেই তো ।  ভাবতেই পিদিম সরসর করে গাছের ওপরে উঠে এল ।  না ,  আঁকা এখানেও নেই ।  বকুলগাছের পাতার ফাঁকে মস্ত একটা চাঁদ ।  রাতের বাতাসে পাতার সরসর শব্দ উঠছে কেবল ।  
ও বকুল গাছ থেকে নেমে এল ।  
গেল কই পরিটা ?  ও দিঘীর দিকে তাকাল ।  ওখানে পড়েটরে যায়নি তো ?  দীঘির জলে চাঁদের ছায়া ।  ছোট ছোট ঢেউ ।  দূরে শেয়াল ডাকল একবার ।  সমস্ত গ্রামটা নির্জন হয়ে রয়েছে । 
পিদিম বাতাসের গতিতে একবার পুরো গ্রামটা ঘুরে এল ।  
না ,  আঁকা কোথাও নেই ।  তালগাছের মাথায় দেখল ,  নেই ।  মসজিদের পাশে নারকেল গাছের মাথায় দেখল ,  নেই ।  গ্রামের প্রতিটি ঝোপঝারে দেখল ,  নেই ।  এমন কী জোছনাদের বাড়ির ছাদেও দেখল ,  নেই ।  নেই ,  আঁকা কোথাও নেই । 
পিদিমের এখন সত্যি সত্যি কান্না পাচ্ছে ।  ইস ,  আঁকা তাহলে হারিয়ে গেল ।  রাকা ওর বন্ধু আর আঁকা ওরই বোন ।  তা হলে এখন রাকার কাছে মুখ দেখাব কী করে ?  ভাবতে ভাবতে ও অশথ গাছের তলায় চলে এল ।  তারপর গাছের গুঁড়িতে বসে কাঁদতে লাগল ।  
অশথ গাছের বাশিন্দারা সবাই ঘুমিয়ে ছিল ।  এখন পিদিমের কান্নায় জেগে উঠল ।  সবাই সরসর - খড়খড় -  ছড়ড় ছড় শব্দে গাছ তলায় নেমে এল । 
কী হয়েছে পিদিম ?  দাঁড়কাক গড়ান জিগ্যেস করল । 
গড়ানের প্রশ্নের উত্তর দিল না পিদিম  ।  বরং কাঁদতে থাকল । 
ফিঙে পাখি চিরি বলল ,  আহা বলই না কী হয়েছে পিদিম ?  তুমি কাঁদছ কেন ? 
কুটুস নামের কাঠবেড়ালীটা বলল ,  কী হয়েছে বল না ?  কাঁদছো কেন ?  না বলে আমরা বুঝব কী করে ?  
পিঁপড়ের দল লালসারি বলল ,  কী হয়েছে পিদিম ?  আমরা কি তোমার উপকারে আসতে পারি ? 
পিদিম কাঁদো কাঁদো গলায় বলল ,  শুনে কী করবে ।  সর্বনাশ যা হওয়ার তাতো হয়েই গেছে । 
ভূতুম নামের কাছিমটা চমকে উঠে বলল ,  কার সর্বনাশ হয়েছে  ?  আমি তো মাথামুন্ডু কিছুই বুঝতে পারছি না । 
এরপরও পিদিম চুপ করে থাকল । 
কী ব্যাপার বলবে না কী হয়েছে ?  গড়ান বলল । 
পিদিম এরপরও  চুপ করে থাকল ।  আর কাঁদতে থাকল ।  তখন ভুতুম নামের সেই কাছিমটা বলল ,  চল ভাই ,  আমরা সবাই চলে যাই ।  পিদিম যখন বলবেই না কী হয়েছে ।  চল আমরা আরাম করে ঘুমাই গিয়ে ।  মিছিমিছি মজার ঘুম বাদ দিয়ে পিদিমের নাকি গলায় কান্না দেখে লাভ নেই ।  পিদিমের  ব্যাপার পিদিমই সামলাবে ।  চল । 
কুটুস শাসিয়ে বলল ,  কাঁদতে চাও তো অন্যখানে যাও পিদিম ,  এখানে কেঁদে - কেঁদে আমাদের ঘুম ভাঙ্গিয়ো না ।  
চিরি বলল ,  হ্যাঁ সেই ভালো ।  এখন চল আমরা ঘুমাই । 
ওরা সবাই চলে যাচ্ছে দেখে পিদিমের বুকটা ফাঁকা হয়ে যাচ্ছিল ।  বিপদের দিনে বন্ধুরা চলে যাচ্ছে ।  ও মরিয়া হয়ে বলল ,  দাঁড়াও দাঁড়াও বলছি ।  তোমরা যেও না ।  প্লিজ । 
ওরা সব ফিরে এল । 
পিদিম তখন সব খুলে বলল ।  কে রাকা আর কে আঁকা ।  আঁকার সঙ্গে দেখা হল কোথায় আর আঁকা পান্তাভাত খেতে চাই তখন তালপুকুরের পাশে ময়নার মাঠে বকুল গাছের তলায় আঁকাকে দাঁড় করিয়ে রেখে গড়পাড়ার হাটে মিষ্টি আনতে গেল ,  এসে দেখল যে আঁকা নেই ।  সেই দুঃখেই তো পিদিম এখন বসে কাঁদছে । 
সব শুনে ফিঙ্গে পাখি চিরি ওকে এক হাত নিল ।  বলল ,  আঁকা এইটুকুনি পরি যখন তখন ওকে ফেলে তুমি হাটে গেলে কোন আক্কেলে বলি শুনি ? 
পিদিম মাথাচুলকে বলল ,  কথাটা তখন মাথায় আসেনি যে । 
গড়ান গম্ভীর গলায় বলল ,  রাকারা এখন কোথায় ?  
পিদিম বলল ,  মনে হয় ওরা এখনও ঝিলিমিলি নদী ধারে । 
চিরি বলল ,  ওদের কাছেও তো চলে যেতে পারে আঁকা ।  ওদের একটা খবর দেওয়া দরকার  ।  হাজার হলেও আঁকা রাকার ছোটবোন । 
পিঁপড়ের দল লালসারি বলল ,  যাই আমরাই খবর দিয়ে আসি ।  
না তোমরা গেলে দেরি হয়ে যাবে ,  যাই ,  আমিই বরং যাই ,  ওদের দুঃসংবাদটা দিয়ে আসি ।  বলেই চিরি আকাশে উড়ল ।  কুটুস বলল ,  আমরাও না হয় আঁকাতে খুঁজতে বেরোই ।  হাজার হলেও ও আমাদের অতিথি ।  ওর ক্ষতি হলে আমাদের দুর্নাম হবে । 
পিদিম বলল ,  হ্যাঁ তাই যাও ।  আমি এখানেই থাকি ।  রাকার সঙ্গে আমার কথা বলার দরকার ।  
ওরা ঘুরে যেতেই পিদিম বলল ,  শোন ।  আঁকা দুষ্টুলোকের খপ্পরেও পড়তে পারে ।  আমি সেরকম তিনজনকে সন্ধেবেলায় মানিকদের আমবাগানে দেখেছি ।  ওরা জোছনাদের গরুটা চুরি করে দুষ্টু একটা লোকের কাছে বিক্রি করে দিচ্ছিল ।  যদি দেখ আঁকা সেরকম কারও হাতে পড়েছে তা হলে আমাকে খবর দিও ।  তোমরা কিছু করতে যেও না । 
আচ্ছা ।  বলেই আকাশে উড়ল গড়ান । 
কুটুসটাও একলাফে ওপাশে খালের ধারে অদৃশ্য হল ।  লালসারি আর ভুতুমও বসে রইল না ।  ওরা উত্তর আর পশ্চিমে গেল খুঁজতে । 
অশথ গাছের তলা ফাঁকা হয়ে গেল ।  পিদিম একাই বসে রইল ।  ওর বুকে খুব যন্ত্রনা হচ্ছে ।  আঁকাকে যদি না - পাওয়া যায় ।  রাকা নিশ্চয়ই ওকেই দোষ দেবে । 
ওদিকে কিন্তু পরিদের দলটাও আঁকাকে খুঁজছিল । 
ঝিলিমিলি নদীর ধারে নাচতে নাচতে গাইতে গাইতে হঠাৎই মনে পড়ল এ কী  !  আঁকা গেল কোথায় ?  সত্যিই আঁকা কোথাও নেই ।  ওরা ঘাসের বনের ভিতরে আঁকাকে খুঁজল ।  নেই । এখন কী করা যায় ।  ওরা বালুচরে ফিরে এসে গোল হয়ে বসে ভাবতে লাগল । 
আনিলা বলল ,  ইস ,  আমরা আঁকাকে হারিয়ে ফেললাম ।  এখন পরির দেশে ফিরে কী করে মুখ দেখাব । 
সাবা বলল ,  আমিও তাই ভাবছি । 
রাকা কাঁদো কাঁদো গলায়  বলল ,  আঁকাকে না - পেলে কী হবে । 
আফসানা শান্ত্বনা দিয়ে বলল ,  ভাবিস নে রাকা দেখবি ঠিকই একটা ব্যবস্থা হয়ে যাবে । 
এমন সময় আকাশ থেকে নেমে এল চিরি ।  পরিদের মাঝখানে বালির ওপর নেমে বলল ,  আঁকা কি তোমাদের কাছে ? 
আফসানা বলল ,  না তো । 
চিরি জিগ্যেস করল ,  তোমরা কি আঁকা কে খুঁজছ ? 
দীপা অবাক হয়ে বলল ,  হ্যাঁ ।  কিন্তু তুমি জানলে কি করে ? 
চিরি বলল ,  রাকা কে ? 
অবাক হয়ে রাকা বলল ,  আমি ।  তুমি কে ? 
চিরি বলল ,  আমার নাম চিরি ।  আমি হলাম একটা ফিঙে পাখি ।  আমি পিদিমের বন্ধু । 
ও ,  পিদিম ,  ওতো আমার বন্ধু হয় ।  তুমি তাকে চেন ?  বলতে বলতে রাকা উঠে দাঁড়াল । 
চিরি লেজ নাচিয়ে বলল ,  চিনি না মানে ।  ওই তো পিদিম ওই অশথ গাছের তলায় অপেক্ষা করছে ।  চল আমরা সেখানে যাই । 
চল । 
পিদিম রাকাদের আসতে দেখে উঠে দাঁড়াল ।  রাকাকে সব খুলে বলল ।  কেমন করে আঁকার সঙ্গে দেখা ।  আঁকা পান্তাভাত খেতে চাইল ।  তারপর কী হল ।  এইসব ।  চুপ করে সব শুনে কান্না কান্না গলায় রাকা বলল ,   এখন কী হবে ?  ওকে না পাওয়া গেলে ফিরে মাকে কী বলব । 
চিরি শান্ত্বনা দিয়ে বলল ,  ভাবিস নে রাকা দেখবি ঠিকই একটা ব্যবস্থা হয়ে যাবে । 
তোমার কথাই যেন ঠিক হয় ভাই ।  এই দ্যাখোনা আমার বুক কী সাঙ্ঘাতিক কাঁপছে । 
আইরিন বলল ,  আমরা যখন ঝিলিমিলি নদীর ধারে গান করছিলাম আর নাচছিলাম ,  ঠিক তখনই আঁকা হারিয়ে গেল ।  
পিদিম ভাবল ,  এক রাতেই আঁকা দুবার হারিয়ে গেল ।  ভারি আশ্চর্য তো ! 
রাকা কাঁদছিল বলে সবার মুখ গম্ভীর হয়ে গেল ।  রাকাকে জড়িয়ে ধরে শান্ত্বনা দিতে লাগল আফসানা  ।  কাঁদিস না রাকা ।  দেখিস ঠিকই আমরা আঁকাকে খুঁজে পাব । 
চিরি বলল ,  হ্যাঁ এরই মধ্যে আমাদের বন্ধুরা আঁকাকে খুঁজতে বেরিয়েছে । 
ঠিক হল চিরির সঙ্গে পরিরা সবাই  আঁকাকে খুঁজতে বেরোবে ।  আর পিদিম এখানেই থাকবে ।  তেমন খবর পেলে তখন বেরোবে । 
ওরা পুব আর দক্ষিনে আঁকাকে খুঁজতে গেল । 
পিদিম একা একা অশথ তলায় মন খারাপ করে বসে রইল ।  ওর বারবার রাকার কান্নাভেজা মুখটির কথা মনে পড়ল ।  রাকা কি আমায় দোষী মনে করল ?  আমি আঁকাকে রেখে হাটে গেলাম ।  আর তাতেই তো আঁকা হারিয়ে গেল ।  যেকরেই হোক আঁকাকে খুঁজে বার করতেই হবে ।  এমন কী আমার প্রাণের বিনিময়ে হলেও । 
পিদিম মন খারাপ করে এই সমস্ত ভাবছিল ।  এমন সময় গড়ান উড়ে এসে গাছের গুঁড়ির ওপর বসল ।  হাঁপাতে হাঁপাতে বলল ,  পিদিম ,  পিদিম আমি না আঁকাকে দেখেছি । 
পিদিম চমকে উঠে বলল ,  আঁকাকে দেখেছ ?  কোথায় ? 
গড়ান বলল ,  সালমাদের আমবাগান পেরিয়ে যে নীলপানার খাল  .  .  . 
হ্যাঁ । 
সেই নীলপানার খাল পেরিয়ে গেলে ঘন বাঁশের ঝার  .  .  . 
হ্যাঁ । 
সেই ঘন বাঁশের ঝারটা পেরিয়ে আর নিমতলীর শ্মশানঘাট  .  .  . 
হ্যাঁ । 
সেই শ্মশানঘাটটা পেরিয়ে গেলে বিলাইমারির জঙ্গল  .  .  . 
হ্যাঁ
ওখানেই ।  জান তো ,  বিলাইমারির জঙ্গল জায়গাটা ঘোর জঙ্গল মতন ।  জঙ্গলের দক্ষিন দিকটায় চলে গেলে ঝিলিমিলি নদীর পাড় ।   সেখানেই একটা কাঠের ঘর ।  চারিদিকে গাছপালায় ঘেরা ।  আমি উড়তে উড়তে হাঁপিয়ে গেলাম ।  ভাবলাম কোথাও খানিক বসি ।  ভেবে একটা লিচু গাছের ডালে বসলাম ।  নীচে একটা কাঠের বাড়ি ।  জানালা খোলা ।  ভিতরে আলো জ্বলে আছে দেখে আমার কৌতূহল হল ।  উড়ে কপাটে বসতেই ভিতরে উঁিক মেরে দেখি একটা চেয়ারে একটা নীল পরি বসে রয়েছে ।  ওই আঁকা না - হয়ে যায় না ।  
বিলাইমারির জঙ্গলটা ভালোই চেনে পিদিম ।  ওখানেই তো মালাকে খুঁজে পেয়েছিল আর বাঘ হয়ে গরুচোরদের ভয় দেখিয়েছিল পিদিম ।  পিদিমের সন্দেহ তবু ঘোচে না ।  সে বলল ,  কী ভাবে বুঝলে যাকে দেখেছ সেই আঁকা ,  অন্য কেউ নয় ? 
গড়ান বলল ,  আমি যে রাকাকে আগেই দেখেছি ।  আঁকা অবিকল ওর বড় বোনের মতন দেখতে ।  
ঘরের ভিতরে কজন লোক দেখলে ? 
গড়ান বলল ,  দুটো ছোট্ট ছেলে আর দুটো লোক ।  একজন বেঁটে করে আর একজন ভীষন মুশকো । দেখতে । 
পিদিম বলল ,  বুঝেছি ।  আঁকার সংবাদ আনার জন্য তোমাকে ধন্যবাদ ।  বলেই বিদ্যুতের গতিতে গ্রামের শেষ প্রান্তে বিলাইমারির জঙ্গল ।  তারপর কাঠের বাড়িটা খুঁজতে শুরু করল । 
গড়ানও অন্যদের আঁকার খবর দেওয়ার জন্য আকাশে উড়ল ।  
আগের পর্বের লিঙ্ক

                    




একদিন তাজউদ্দীন আহমদ



                        ১৯৭১ সালের অগস্ট মাসের মাঝামাঝি রাত দশটায় কলকাতার  হ্যারিংটন স্ট্রিটের  ফুটপাতে ধীর এবং নিশ্চিত পদক্ষেপে হাঁটছিলেন বাংলাদেশের প্রথম প্রধানমন্ত্রী তাজউদ্দীন আহমদ ।  ঝিরঝির করে বৃষ্টি পড়ছিল ।  তাজউদ্দীন আহমদ - এর চুল এবং পরনের শার্টটি  ভিজে গিয়েছে ।  চশমায় বৃষ্টিবিন্ধু পতনের ফলে  দৃষ্টি ঝাপসা ।  যদিও বৃষ্টির শীতল ফোঁটার র্স্পশে দেহমনে গভীর  প্রশান্তি ছড়িয়ে পড়ছিল ।  
তাজউদ্দীন আহমদ - এর  বাঁ পাশে হাঁটছেন একজন বৃদ্ধ ।  বৃদ্ধের পরনে সাদা চুড়িদার পায়জামা আর মেরুন রঙের পাঞ্জাবি ।  কাঁধে শান্তিনিকেতনি ঝোলা ।   ইনি ডা .  স্মরণজিৎ চক্রবর্তী ।  কলকাতার বিশিষ্ট এই চিকিৎসকের  বয়স প্রায় ষাটের কাছাকাছি ।  মাথায় ধবধবে পাকা চুল ।  চোখে পুরু লেন্সের  চশমা ।  গায়ের রংটি অবশ্য  শ্যামলা ।  তবে বেশ নাদুসনুসুস চেহারা বৃদ্ধের ।  ডা .  স্মরণজিৎ চক্রবর্তীর বাড়ি পশ্চিমবঙ্গের  মেদিনীপুর ।   তবে ইনি বাংলাদেশের একজন অকৃত্রিম বন্ধু ।  নির্বাসিত  মুজিবনগর সরকারের ৮নং থিয়েটার রোডের  অস্থায়ী কার্যালয়ে দিনরাত  পড়ে থাকেন ।  যুদ্ধরত নতুন সরকারকে যথাসাধ্য সাহায্যের চেষ্টা করেন ।   কখনও যশোর সীমান্তে গিয়ে অসুস্থ শরনার্থী কিংবা আহত মুক্তিযোদ্ধাদের  চিকিৎসা করেন ।  প্রখ্যাত  চলচিত্রকার ঋত্বিক ঘটক প্রাক্তন  পূর্ব 
পাকিস্তানের বাঙালি শরণার্থীদের সাহায্য করার জন্য কলকাতার রাস্তায় রাস্তায়  ভিক্ষে করছেন ।  কখনও তাঁর পাশেও দাঁড়িয়ে যান  ভারতবর্ষের শ্রেষ্ঠ এই বাঙালি চিকিৎসকটি । 
রাত দশটার বৃষ্টিভেজা চৌরঙ্গী প্রায় ফাঁকা । ঝিরঝির করে বৃষ্টিটা পড়েই যাচ্ছিল ।  দু ’ জনেরই অবশ্য শ্রাবণ রাতের বৃষ্টিতে  ভিজতে ভালোই লাগছিল ।  ওদের ঠিক পিছনেই সাদা পোশাকের কয়েকজন নিরাপত্তা কর্মী অনুসরণ করছে ।  তাজউদ্দীন আহমদ বাংলাদেশে প্রথম প্রধানমন্ত্রী   ।  আজ রাতে তিনি বাইরে বেরুলেও  তিনি  রাষ্ট্রীয় প্রোটোকলের বাইরে নন ।  
দূরে  হেডলাইটের আলো ।  রাস্তায় পানি জমেছিল ।  সে পানি ছিটিয়ে একটা সাদা অ্যাম্বাসেডর হ্যারিংটন মিউজিয়ামের দিকে চলে যায় ।  
হ্যারিংটন স্ট্রিটটি ৮নং থিয়েটার রোডের নির্বাসিত  মুজিবনগর সরকারের অস্থায়ী কার্যালয়ের কাছেই ।   ডা .  স্মরণজিৎ চক্রবর্তী হ্যারিংটন স্ট্রিটের একটি  ছ ’ তলা দালানের সামনে দাঁড়ালেন ।  ভবনের নাম :   ‘ দয়াময়ী ভবন ’  ।   লাল রঙের ইটের তৈরি অত্যন্ত পুরনো দালানটি  ব্রিটিশ আমলে তৈরি বলে মনে হয় ।  
ডা .  স্মরণজিৎ চক্রবর্তী বললেন , এই ভবনেই অধমের নিবাস গুরু ।  আসুন ।   
 ডা .  স্মরণজিৎ চক্রবর্তী বাংলাদেশের প্রথম প্রধানমন্ত্রী তাজউদ্দীন আহমদ -  এর গুণমুগ্ধ ।  তিনি এই প্রজ্ঞাবান ও বিচক্ষণ মানুষটিকে গভীর ভাবে ভক্তিশ্রদ্ধা করেন ।  বয়েসে তাজউদ্দীন আহমদ ডা .  স্মরণজিৎ চক্রবর্তী - র অনেক ছোট হলেও উদার বৃদ্ধটি তাঁকে  ‘ গুরু ’  বলে সম্বোধন করেন ।   কাঠের  চওড়া সিঁড়ি ।  ম্লান আলো জ্বলছিল ।  সিঁড়িতে ধূপের গন্ধ ।  আর কেমন ঠান্ডা ।  সন্ধ্যের পর থেকে একটানা বৃষ্টি হচ্ছিল বলেই ।  
তাজউদ্দীন আহমদ বললেন ,  শুনেছি কুমার শরৎ রায় কলকাতায় এলে নাকি এই দয়াময়ী ভবনেই থাকতেন স্মরণদা ? 
হুমম ।  আমিও তেমন শুনেছি ।  বলে  মাথা ঝাঁকালেন ডা .  স্মরণজিৎ চক্রবর্তী । 
তাজউদ্দীন আহমদ ক্ষণিকের জন্য অতীতে ফিরে যান ।  নাটোরের  দিঘাপতিয়া রাজপরিবারের কুমার শরৎ রায়   ১৯১০ সালের এপ্রিল মাসে  পূর্ববাংলার প্রথম জাদুঘর রাজশাহীর বরেন্দ্র গবেষনা জাদুঘর প্রতিষ্ঠা করেছিলেন  ।  বাংলাদেশে প্রত্নগবেষনার পথিকৃৎ মানুষটির উদ্দেশে মনে মনে সালাম পাঠালেন তাজউদ্দীন আহমদ । 
ছ ’ তলায় উঠে  ডা .  স্মরণজিৎ চক্রবর্তী বললেন ,  বিশিষ্ট পন্ডিত কুমার শরৎ রায়  ছিলেন রবীন্দ্রনাথের ঘনিষ্ট বন্ধু  । 
তাজউদ্দীন আহমদ বললেন ,  আমিও তেমন শুনেছি ।   সব জমিদার তাহলে জুরিগাড়ি কিনে আর পায়রা - বুলবুলি   উড়িয়ে ফতে হয়ে যায়নি ?  বলে হাসলেন । 
সেরকম হলে কি জগৎ - সংসার চলত গুরু ?  কলিংবেল চেপে ডা .  স্মরণজিৎ চক্রবর্তী  বললেন । 
দরজা খুললেন মাঝবয়েসি এক মহিলা ।  মহিলার বয়স  পঞ্চাশের কাছাকাছি  মনে হল ।  গোলপানা ফরসা মুখটিতে লাবণ্য টলটল করে ।  মহিলার পরনে লাল পাড়ের গরদের শাড়ি ।  কপালে বড় একটি লাল রঙের টিপ ।  খোঁপায় বেলিফুলের মালা । 
ডা .  স্মরণজিৎ চক্রবর্তী  বললেন ,  গুরু ,   এ হল আমার স্ত্রীলক্ষী স্বাগতালক্ষ্মী  চক্রবর্তী ।  আর ,  স্বাগতা ইনি হলেন তিনি -  যার জন্য তুমি পঞ্চব্যাঞ্জন রেঁধে 
অধীর আগ্রহে অপেক্ষা করছ ।  
স্বাগতালক্ষ্মী  ছেচল্লিশ বছর বয়েসি ঋষিপ্রতিম মানুষটির বুদ্ধিদীপ্ত মুখের দিকে মন্ত্রমুগ্ধ হয়ে চেয়ে রইলেন ।  তারপর সম্বিৎ ফিরে পেয়ে দু ’ হাত হাত জোড় করে মিষ্টি করে  বললেন ,  নমস্কার ।  আসুন ।  ভিতরে আসুন ।  
তাজউদ্দীন আহমদ হাত জোড় করে মিষ্টি করে হাসলেন ।  তারপর  ভিতরে ঢুকলেন ।   ছিমছাম ড্রইংরুম ।  সাদা চুনকাম করা দেয়াল ,  মেঝেতে জুট কার্পেট পাতা ।  বেতের সোফাসেট ,  দুটি বইয়ের বড় আলমারি ,  দেয়ালে রবীন্দ্রনাথের একটি সাদাকালো ছবি ,  একপাশে ছোট একটি ডিভান ।  তার ওপর তানপুরা আর ডুগি - তবলা ।  আর  মেঝের ওপর একটা হারমোনিয়াম । 
স্বাগতালক্ষ্মী তাজউদ্দীন আহমদ - এর পদধূলি গ্রহন করতে যাবেন -   ‘ থাক ’  ,   ‘ থাক ’  বলে এক পাশে একটু সরে গেলেন তিনি ।   স্মরণদার স্ত্রী স্বাগতা  বৌদি বয়েসে বড় ।  এজন্যেই হয়তো  তাজউদ্দীন আহমদকে  কিছুটা  বিব্রত মনে হল ।  
একটি ছিপছিপে তরুণি  কলাপাতা রঙের সুতির শাড়ি পরে গোলাপি রঙের একটি তোয়ালে নিয়ে দাঁড়িয়ে ছিল ।  তরুণির গায়ের রং শ্যামলা; চোখে চশমা ,  মাথায় বেণি ।  
স্বাগতালক্ষ্মী  বললেন ,   এ আমার বড় মেয়ে ।   ইন্দ্রাণী ।  যাদবপুরে পড়ছে ফিলজফিতে ।  সুচিত্রা মিত্রের কাছে রবীন্দ্রসংগীত শিখছে ।   
মেয়েটি  দু ’ হাত হাত জোড় করে মিষ্টি করে  বলল ,  নমস্কার । 
তাজউদ্দীন আহমদ মিষ্টি করে হাসলেন । 
ইন্দ্রাণী  তাজউদ্দীন আহমদ - এর দিকে তোয়ালে বাড়িয়ে দিয়ে রিনরিনে কন্ঠে বলল ,  কাকা ,  আপনি কিন্তু ভিজে গেছেন ।   এই নিন ,  মাথা মুছে নিন । 
তোয়ালে নিয়ে মাথা মুছে নিলেন তাজউদ্দীন আহমদ ।   
তরুণির পাশে নীল রঙের  গেঞ্জি আর কালো ট্রাউজার পরে শ্যামলামতন একটি কিশোর দাঁড়িয়ে ছিল ।  ভারী মেধাবী চেহারা ।   স্বাগতালক্ষ্মী  বললেন ,  আর এ হল আমার ছেলে শুভ ।  শুভব্রত ।  ও সিটি কলেজে পড়ছে ।  সায়েন্সে ।   ফুটবল খেলায় খুব ঝোঁক ।  
শুভব্রত  দু ’ হাত হাত জোড় করে বলল , নমস্কার । 
তাজউদ্দীন আহমদ মিষ্টি করে হাসলেন ।  
বস ,  গুরু ।  ডা .  স্মরণজিৎ চক্রবর্তী  বললেন  । 
তাজউদ্দীন আহমদ বেতের সোফায় বসলেন ।  স্বাগতালক্ষ্মী  সোফায় বসে   মেয়েকে চোখের ইঙ্গিত করতেই  ইন্দ্রাণী ভিতরে চলে যায় ।  শুভব্রত বসল ওর বাবার পাশে ।   স্বাগতালক্ষ্মী  হেসে বললেন ,  কত ইচ্ছে ছিল আপনাকে চারটি ডালভাত রেঁধে খাওয়াব ।  আপিসে কী খান না খান ।   জানি ভীষণ ব্যস্ত থাকেন  ।  তবু সময় করে আজ এসেছেন ।  আমি ধন্য বোধ করছি ।  বলে ,   ‘ গোপা ’  ,   ‘ গোপা ’  বলে কাকে যেন ডাকলেন মহিলা ।  
ভিতর থেকে নারীকন্ঠ ভেসে এল :  কি হল মা ?  অত ডাকচ কেন ? 
এদিয়ে আয় তো একবার ।    
সবজে রঙের শাড়ি পরা থলথলে চেহারার কালোমতন এক মাঝবয়েসি মহিলা ছুটে এল ।  বলল ,  কি বলবে বল ।  
পেঁপে কেটেছিস ? 
হ্যাঁ ,  মা ।  কেটেচি । 
আর বরফকুচি ? 
তাও গেলাসে ঢেলেচি । 
তালে যা ,  শরবত নিয়ে আয় । 
অতিথির দিকে একবার তাকিয়ে গোপা চলে যায় ।  
ডা .  স্মরণজিৎ চক্রবর্তী  বললেন ,  সীমান্তের ওপারে মুক্তিযোদ্ধারা যা খেল দেখাচ্ছে না লক্ষী -  কী বলব ।  হানাদার সব মেরেকেটে সাফ করে দিচ্ছে । 
শুভব্রত তাজউদ্দীন আহমদ এর দিকে তাকিয়ে বলল ,  কাকা ,  শরনার্থীদের সাহায্য করার জন্য আমাদের কলেজ থেকে আমরা  চাঁদা তুলছি ।  নেক্সট উইকে একটি চ্যারিটি শো করছি ।  গৌতম চট্টোপাধ্যায় আসবেন ক্যাম্পাসে ।  ইনি গতবছর   ‘ মহিমের ঘোড়াগুলি ’  নামে একটি গানের দল করেছেন ।  বলতে বলতে শুভব্রত খানিকটা উত্তেজিত হয়ে পড়ে ।   
তাজউদ্দীন আহমদ স্নেহের দৃষ্টিতে কিশোরের দিকে তাকিয়ে রইলেন ।  সারা বিশ্বের মানুষ আজ বাংলাদেশের মুক্তিসংগ্রামে শরিক হয়েছে   ।  বোম্বের ভিটি রেলস্টেশনের বুট - পালিশ বালকের দল এক দিনের রোজগার তুলে দিয়েছে মহারাষ্ট্রের বাংলাদেশ সহায়ক সমিতির কাছে ।  তবে তাজউদ্দীন আহমদ তখনও জানতেন না যে ইংল্যান্ডের  লিভারপুলের  ‘ লি ব্রেনান ও তাঁর সঙ্গীরা ’  নির্বিচারে বাঙালি হত্যায় বিচলিত হয়ে দুটি গান লিখেছেন  ।  অনেক কষ্ট করে একটি  ছোট স্টুডিও থেকে  গান দুটির ৪৮টি রেকর্ড বের করেছেন ।  তাজউদ্দীন আহমদ তখনও জানতেন না যে -  জঁ ইউজিন পল কে নামে বাংলাদেশের মুক্তিসংগ্রামের সঙ্গে একাত্মতা ঘোষনা করা একজন ফরাসি লেখক ১৯৭১ সালের ৩ ডিসেম্বর প্যারিসের অরলি বিমানবন্দরে ব্যাগে বোমা নিয়ে পাকিস্তান ইন্টারন্যাশনাল এয়ারলাইন্সের ফ্লাইট ৭১১ বিমানটি দখল করতে সমর্থ হবেন ।    ইন্দ্রাণী আজ বিকেলে ভেটকি মাছের পকৌড়া আর বাটার ফ্রাই করেছিল ।  একটা প্লেটে সেগুলি এনে রাখল টেবিলের ওপর ।   গোপাও একটা ট্রেতে দই শরবত নিয়ে এল ।  ট্রেটা টেবিলের ওপর রাখল ।  স্বাগতালক্ষ্মী  বললেন ,  সামান্য দই শরবত করেছি ।  নিন । 
ধন্যবাদ ।  বলে ঝুঁকে একটি গ্লাস তুলে নিলেন তাজউদ্দীন আহমদ ।  এক চুমুক খেয়ে গ্লাসটা টেবিলের ওপর নামিয়ে রাখলেন ।  স্বাগতালক্ষ্মী খেয়াল করলেন ব্যাপারটা ।  মেয়ের দিকে আড়চোখে তাকালেন একবার ।   স্বাগতালক্ষ্মী  স্বামীর কাছে শুনেছেন তাজউদ্দীন আহমদ সামান্য আহার করেন ।  থিয়েটার রোডের অফিসের মেস থেকে যা খেতে দেওয়া হয় তাই খান ।  এঁটো বাসনকোসন নাকি নিজেই ধোন ।   স্মরণজিৎ আরও বলেছে   
তাজউদ্দীন আহমদ বেগুন দিয়ে ইলিশ মাছের ঝোল খেতে ভালোবাসেন ।  বেশ সময় নিয়ে ওই পদটি রেঁধেছেন স্বাগতালক্ষ্মী ।   ইলিশ মাছের ডিমের অম্বলও  রেঁধেছেন ।  কিন্তু ,  তাজউদ্দীন আহমদ  খাবেন কিনা কে জানেন ।  স্বাগতালক্ষ্মী দীর্ঘশ্বাস ফেললেন । 
বাইরে এখন অঝোর ধারায় বৃষ্টি পড়ছে ।  শ্রাবণমাসে   অনেক সময় রাতভর বৃষ্টি হয় ।   তখন কলকাতার রাস্তায় জল জমে যায় ।  রাস্তায় পানি থইথই করে ।  ধর্মতলার মোড়ে সাদা - কালো অ্যাম্বাসেডর দাড়িয়ে থাকে ।  সে এক দেখার মতন দৃশ্য হয় বৈকী ।  
স্বাগতালক্ষ্মী  বললেন ,  আমার বাবা  কিন্তু ওপারের । 
তাই নাকি ?  তাজউদ্দীন আহমদ এর মুখেচোখে কৌতূহল ফুটে উঠেছে ।  
হ্যাঁ ।  আমার দাদু পার্টিশনের পর ওয়েস্ট বেঙ্গল চলে আসেন  ।  প্রথমে ব্যারাপুরে ছিলেন ।  তারপরে কলকাতার তালতলায় জমি কেনেন । 
তাজউদ্দীন আহমদ জিজ্ঞেস করেন ,  ওহ্  ।  তা পূর্ববাংলায় কোথায় ?  
স্বাগতালক্ষ্মী  বললেন ,  শ্রীপুর ।  
তাজউদ্দীন আহমদ - এর কপালে ভাঁজ পড়ে ।  বাংলাদেশে শ্রীপুর নামে বেশ ক ' টি জায়গা আছে ।  স্বাগতাবৌদি কোন শ্রীপুরের কথা বলছেন ?  গাজীপুরের শ্রীপুর নয় তো ?  তিনি বললেন ,  গাজীপুরের শ্রীপুর কি ?  ঢাকার কাছে ? 
হ্যাঁ ।  হ্যাঁ ।  ঢাকার কাছে ।  বলতে বলতে উচ্ছ্বসিত হয়ে ওঠেন স্বাগতালক্ষ্মী  
আশ্চর্য !  আমি  .  .  .  আমি কিন্তু ,  ওই অঞ্চলেরই মানুষ । 
তাই ? 
হ্যাঁ ।   গাজীপুরের  কাপাসিয়ার দরদরিয়া গ্রামে আমার জন্ম  ।  জানেন বৌদি ,  কাপাসিয়া খুব সুন্দর জায়গা   ।  সোনার বাংলা যেমন হয় ।  রূপসী বাংলা যেমন হয় ।  বলতে বলতে কন্ঠস্বর গভীর আবেগে কেঁপে উঠল বাংলাদেশের প্রধানমন্ত্রীর । 
স্বাগতালক্ষ্মী  বললেন ,  আমার এক বিধবা পিসিকে ছোটবেলায় দেখেছি ।   আমরা তাঁকে মনোরমা পিসিমা বলে ডাকতাম ।  তিনি একটা নদীর কথা বলতেন ।   
তাজউদ্দীন আহমদ -  এর বুক ধক করে উঠল ।  তিনি অস্ফুট স্বরে বললেন ,  কি নদী ? 
সালদা । 
হ্যাঁ ।  হ্যাঁ ।  সালদা ।  শ্রীপুরের বুক চিরে বয়ে গেছে । 
স্বাগতালক্ষ্মী  বললেন ,  নদী ছাড়াও মনোরমা পিসিমা কয়েকটা জায়গার নাম বলতেন ।  
যেমন ? 
যেমন মীর্জাপুর । 
 হ্যাঁ ।  হ্যাঁ ।  মীর্জাপুর । মীর্জাপুর ।  ছেলেবেলায় মীর্জাপুরে এক মেলায় হারিয়ে গিয়েছিলাম । 
স্বাগতালক্ষ্মী  বললেন ,  হ্যাঁ ,   আরও একটা নদীর নাম মনে পড়েছে
কি নাম ? 
লবণদহ । 
হ্যাঁ ।  হ্যাঁ ।  লবণদহ ।  লবণদহ । চমৎকার নদী । শীতে ওই নদীর চরে বনভোজনে যেতাম । 
ইজ্জতপুর রেলস্টেশন । 
হ্যাঁ ।  হ্যাঁ ।  ইজ্জতপুর রেলস্টেশন ।  আমার এক মামাবাড়ি ওখানে ।  
কাউলতিয়া । 
হ্যাঁ ।  হ্যাঁ ।  কাউলতিয়া । আমার এক ছোট ফুপু মানে পিসি থাকেন ওখানে ।  
বালু নদী । 
হ্যাঁ ।  হ্যাঁ ।  বালু নদী । চমৎকার নদী ।  নৌকাবাইচ দেখার মতন ।  
বাসন । 
হ্যাঁ ।  হ্যাঁ ।  বাসন ।  বাসন । আমার এক বন্ধুর বাড়ি বাসন । 
পূবাইল । 
হ্যাঁ ।  হ্যাঁ ।  পূবাইল ।  আমার এক খালা মানে মাসীর বাড়ি পূবাইল । 
টঙ্গী খাল । 
হ্যাঁ ।  হ্যাঁ ।  টঙ্গী খাল ।  গাজীপুরের একমাত্র খাল ।  খুব টলটলে পানি । 
স্বাগতালক্ষ্মী  বললেন ,  ব্যাস ।  আর কিছু মনে নেই ।  আমি ছোট থাকতে মনোরমা পিসিমা মারা যান ।  আমি তখন ক্লাস সিক্সে পড়ি ।  একা একা বিড়বিড় করে বলতেন পূর্ববঙ্গের কথা ।  আমি পুতুল খেলতে খেলতে শুনতাম ।  হায় ,  দাদু  কেন যে অত সুন্দর দেশ ছেড়ে এলেন । 
কেন এলেন ? 
স্বাগতালক্ষ্মী  বললেন , কী আর বলব ।  বাবার মুখে শুনেছি ।  দেশবিভাগের পর পাকিস্তানপন্থী একদল কট্টর কাঠমোল্লা মল্লিকবাড়ি  পুড়িয়ে দেবার হুমকি দিচ্ছিল ।  দাদু তখন ইন্ডিয়া  চলে আসার সিদ্ধান্ত নেয় ।  দাদুর বন্ধু মাওলানা নুরুল ইসলাম  অবশ্য দাদুকে থাকার জন্য জোর করেছিলেন ।  বলেছিলেন ,   ইস্ট পাকিস্তান হইল বাঙালির রাষ্ট্র ।  তুমি থাক হৃদয়নাথ  ।  আমরা তোমার ভিটামাটি  বুক দিয়ে  আগলে রাখব ।  আমার দাদু হৃদয়নাথ মল্লিক কেন জানি বন্ধুর কথায় ভরসা পাননি ।  
ঘরে নীরবতা নামল ।  
একটু পর স্বাগতালক্ষ্মী   নীরবতা ভেঙে বললেন ,  ভাবলে কষ্ট হয় অত সুন্দর দেশ আজ হানাদাররা ধ্বংস করছে ।  ভগবান সব দেখছেন ।  জানেন ,   আমার বড় মেয়ে  ইন্দ্রাণীর স্বপ্ন না সত্যি হয় ।  ও ক ’ দিন আগে বাংলাদেশ নিয়ে ভোররাতে  একটা স্বপ্ন দেখেছে  ।  
তাজউদ্দীন আহমদ ইন্দ্রাণীর  তাকালেন ।  মেয়েটির মায়াভরা মুখে কেমন ঘুমঘুম ভাব ।  আধ্যাত্মিক শক্তির অধিকারীদের মুখচোখে  নাকি এমন ভাব থাকে ।  তাজউদ্দীন আহমদ নরম স্বরে বললেন ,  বলত মা শুনি ,  কি দেখলে  ? 
ইন্দ্রাণী বলল ,  ডিসেম্বরের মাঝামাঝি  বাংলাদেশ স্বাধীন হয়েছে  ।  
কথাটা শোনামাত্র তাজউদ্দীন আহমদ শরীরে প্রগাঢ় বিদ্যুৎতরঙ্গপ্রবাহ টের পেলেন ।  পলকহীন   তাকিয়ে রইলের একটি  বাঙালি তরুণির মায়াবী মুখোশ্রীর দিকে ।  তাঁর চোখে জলের আভাস ।  
স্বাগতালক্ষ্মী  বললেন ,  অ্যাই শুভ ।  এবার গুলজারের মার  ঘটনাটা বল না তোর কাকাকে ।  
শুভব্রত বলল ,  ওহ্  ।  বলছি ।   আমরা যে মাঠে ফুটবল খেলি তার পাশে একটা  বিহারি বসতি ।  বেশির ভাগই মুসলমান ঘর ।  সে বসতিতে থাকে এক  থুরথুরে  বুড়ি ।  তাকে সবাই  ‘ গুলজারের মা ’  বলে ডাকে ।  তো ,   গুলজারের মা দেশভাগের সময় যখন বিহারে  দাঙ্গা বেঁধেছিল সেসময় শেখ মুজিবকে দেখেছিল ।  শেখ মুজিব  বিহারের ত্রানশিবিরে দিনরাত খাটছেন ।   বুড়ির স্বামী সালামত পাঠান দাঙ্গায় নিহত হন ।  তো বুড়ি  বাংলাদেশের  স্বাধীনতার জন্য এই বয়েসেও হুগলীর  গাজী পীরের মাজারে যায় ।   সেখানে নাকি সিন্নি চড়িয়েছে ।  গুলজারের মার  নাতী  উমর আমাদের সঙ্গে ফুটবল খেলে ।  এসব তার মুখেই শোনা । 
তাজউদ্দীন আহমদ অভিভূত হয়ে শুভব্রতর মুখের তাকিয়ে আছেন ।  তাঁর চোখে জলের রেখা স্পস্ট  ।  চশমা খুলে রুমাল বের করে চোখ মুছে নিলেন ।  
ডা .  স্মরণজিৎ চক্রবর্তী  স্ত্রীকে চোখের ইশারা করলেন ।   স্বাগতালক্ষ্মী  বললেন ,  ওহ্ ।  আসুন ,   খেয়ে নিই ।  বলে উঠে দাঁড়িয়ে  ‘ গোপা ’  ,   ‘ ও গোপা ,  বলি তোর পটল ভাজা হল ?  ’  বলতে বলতে রান্নাঘরে চলে গেলেন ।  
ভাত আর ডাল ছাড়া  স্বাগতালক্ষ্মী আজ মাছের পদই বেশি রেখেছেন ।   রুই মাছের তিনটি পদ রেঁধেছেন ।  রুই মাছের মালাইকারি ,  দো পেঁয়াজা আর পটলের দোরমা । আর রেধেঁছেন  চিতল মাছের মুঠির ডালনা ,  কই মাছের গঙ্গা - যমুনা ,  নারকোল কোরা দিয়ে পার্শেবাটার পাতুরি ।  পটল ভাজি ,  করলা ভাজি ,  আমের আচার ।  ব্যাস ।  মিষ্টির মধ্যে চৌরঙ্গীর বিখ্যাত  রাঘব নাগ -  এর দই আর বউবাজারের সন্তোষ ঘোষের রাবরী । 
 তাজউদ্দীন আহমদ খাওয়ার টেবিলে বসে স্তম্ভিত ।  বললেন ,   সর্বনাশ !  একি করেছেন বৌদি !  এত কে খাবে ? 
স্বাগতালক্ষ্মী  বললেন ,  এ  আর কী এমন ?   সামান্য আয়োজন ।  সবই আমার বড় মেয়ে  ইন্দ্রাণীই   রেঁধেছে ।  খাওয়া আর কী বলুন ।  আপনি এসেছেন - এই তো অনেক ।  
তাজউদ্দীন আহমদ কী বলবেন বুঝতে পারলেন না ।  টেবিল ভরতি ভাত - তরকারি দেখে দীর্ঘশ্বাস ফেললেন ।  স্বাগতালক্ষ্মী  একটা প্লেটে ভাত তুলে দিলেন ।  বললেন ,  আপনার যা ইচ্ছে তুলে নিন ।  আমি জোর করব না ।   
তাজউদ্দীন আহমদ অল্পখানি করলা ভাজি তুলে মাখতে লাগলেন ।  
ডা .  স্মরণজিৎ চক্রবর্তী এই বয়েসেও খেতে পারেন ।  রান্নার প্রশংসাও করছেন ।  শুভব্রতও বাবার সঙ্গে পাল্লা লাগালো । ইন্দ্রাণী প্লেটে অল্পখানি  রুই মাছের মালাইকারি নিয়ে চামচ দিয়ে নাড়তে লাগল ।  খাওয়ার ইচ্ছে নেই মনে হল ।  
অল্পখানি ভাত খেতে  তাজউদ্দীন আহমদ - এর সময় লাগল না ।  স্বাগতালক্ষ্মী কী বলতে যাবেন -  ডা .  স্মরণজিৎ চক্রবর্তী  স্ত্রীকে চোখের ইশারা করলেন ।  স্বাগতালক্ষ্মী  বললেন ,  খাওয়া হয়ে গেল ?  থাক ,  তাহলে । 
খাওয়ার পর সোফায় এসে বসলেন তাজউদ্দীন আহমদ ।  আরও কিছুক্ষণ এটা ওটা নিয়ে কথাবর্তা হল ।  শুভব্রত ঘনঘন হাই তুলছিল ।   স্বাগতালক্ষ্মী  বললেন ,  যা ,  তুই  শুয়ে পড় ।  
শুভব্রত  চলে যায় ।    তাজউদ্দীন আহমদ ঘড়ি দেখলেন ।  বললেন ,  বৌদি আজ উঠি তাহলে ? 
স্বাগতালক্ষ্মী  বললেন ,  যাবেন ?  কিন্তু আমার বড় মেয়ে  ইন্দ্রাণী যে আপনাকে গান শোনাতে চায় ।  
ঠিক আছে মা ,  শোনও ।  তাজউদ্দীন আহমদ বললেন ।  এই পরিবারটিকে তাঁর ভালো লাগছে ।  এদের যদি একবার কাপাসিয়া নিয়ে যেতে পারতাম ।  স্বাধীন বাংলাদেশের কাপাসিয়ায় ! 
ইন্দ্রাণী হারমোনিয়ামের সামনে বসে সাদাকালো রিডের ওপর কিছুক্ষণ আঙুল বোলালো ।  তার পর গাইতে থাকে  - ও আমার দেশের মাটি /  তোমার পরে ঠেকাই মাথা  তোমাতে বিশ্বময়ী /  তোমাতে বিশ্বমায়ের আঁচল পাতা ।  
গান শেষ হল ।  ইন্দ্রাণীর কন্ঠের মাধুর্যে তাজউদ্দীন আহমদ মুগ্ধ ।  সুচিত্রা মিত্রের যোগ্য শিষ্যাই বটে ।   বৃষ্টিটা আর থামছেই না ।  তাজউদ্দীন আহমদ ঘড়ি দেখলেন ।  তিনি খানিকটা উদ্বেগ বোধ করেন ।  
স্বাগতালক্ষ্মী   বললেন ,  আজ মনে হয় না বৃষ্টি কমবে ।  আপনি বরং আজ রাতটা আমাদের এখানে থাকুন না ।   
তাজউদ্দীন আহমদ ডা .  স্মরণজিৎ চক্রবর্তী - র দিকে তাকলেন ।   ডা .  স্মরণজিৎ চক্রবর্তী  উঠে দাঁড়িয়ে বললেন ,  থাকুন ,  গুরু ।  বিদেশ দপ্তরকে আমি ম্যানেজ করব ।   আমি এখুনি নীচে গিয়ে সিকুরিটির লোকজনের সঙ্গে কথা বলে আসছি ।  বলে তিনি দরজার দিকে এগিয়ে গেলেন ।  
স্বাগতালক্ষ্মী  ডাকলেন ,  গোপা ,  গোপা !  
ভিতর থেকে গোপা চেঁচিয়ে বলল ,  আবার কি হল শুনি ?  
একবার   এদিয়ে আয় তো ।   
গোপা এসে বলল ,  বল ,  কি বলবে ? 
শোন ,   আমাদের শোওয়ার ঘরটা না ভালো করে পরিস্কার করে দে ।  বিছানার চাদর আর বালিশের কভার বদলে দিস ।  যা ।   
গোপা চলে যায় ।   স্বাগতালক্ষ্মী  বললেন ,  ও ,  ইয়ে ।   মানে ,  ধোওয়া লুঙ্গি আছে ।  এনে দেব ? 
না ,  থাক ।   বলে তাজউদ্দীন আহমদ হাসলেন ।  বললেন ,  আরেকটা গান ধর তো মা ।  
ইন্দ্রাণী হারমোনিয়ামের সাদাকালো রিডের ওপর কিছুক্ষণ আঙুল বোলায় ।  তারপর  গাইতে থাকে  - আজি বাংলাদেশের হৃদয় হতে কখন আপনি /  তুমি এই অপরূপ রূপে বাহির হলে জননী / ওগো মা তোমায় দেখে দেখে আঁখি না ফেরে /  তোমার দুয়ার আজি খুলে গেছে সোনার মন্দিরে  .  .  .  তাজউদ্দীন আহমদ টের পাচ্ছেন তাঁর শরীরের শিরায় শিরায় তরল আগুন ছড়িয়ে পড়েছে ।  তিনি এক গভীর তীব্র আবেগ বোধ করছেন ।  যে আবেগের নাম দেশপ্রেম ।   
ইন্দ্রাণী এবার গাইছে - যে তোমায় ছাড়ে ছাড়ুক /  আমি তোমায় ছাড়ব না মা   .  .  . 
গান শেষ হতেই গোপা এল ।  বলল ,  মা ,  ঘরখানা বেশ করে গুচিয়ে দিয়েচি ।  
আচ্ছা  যা ।  তুই  এখন শুয়ে পড়গে যা ।  
গোপা চলে যায় ।  স্বাগতালক্ষ্মী  বললেন ,  যা ইন্দ্রাণী  ।  অরেক রাত হয়েছে ।  তুই্র  শুয়ে পড় গে যা । 
ইন্দ্রাণী চলে গেলে স্বাগতালক্ষ্মী তাজউদ্দীন আহমদ কে  বললেন ,  গোপা শোওয়ার ঘরটা গুছিয়ে দিয়েছে ।  আপনি না হয় শুয়ে পড়ুন ।  অনেক রাত হয়েছে ।  ভোরে উঠতে হবে ।  
তাজউদ্দীন আহমদ হেসে বললেন ,  থাক ।  রাতটা  এখানেই কাটিয়ে দেওয়া যাবে ।   
ও আচ্ছা । 
দরজা ভেড়ানো ছিল ।  ডা .  স্মরণজিৎ চক্রবর্তী ফিরে এলেন । 
স্বাগতালক্ষ্মী স্বামীকে বললেন ,  উনি ড্রইংরুমে থাকবেন বললেন ।   
ডা .  স্মরণজিৎ চক্রবর্তী হেসে কাঁধ ঝাঁকালেন ।  বললেন ,   গুরু যা বলে তাইই সই ।  এসো ।  আমরা যাই শুয়ে পড়ি । 
তাজউদ্দীন আহমদ সম্ভবত ক্লান্ত ছিলেন ।  তিনি গায়ের শার্ট না খুলেই মেঝের ওপর টানটান হয়ে  মেঝেতে শুয়ে পড়লেন । 
বাতি নিভিয়ে দিলেন ডা .  স্মরণজিৎ চক্রবর্তী  ।  
শোওয়ার ঘরে এসে স্বাগতালক্ষ্মী  বললেন ,  একি !  উনি তো মেঝের ওপরই শুয়ে পড়লেন !   
পাঞ্জাবি খুলতে খুলতে ডা .  স্মরণজিৎ চক্রবর্তী বললেন ,  থিয়েটার রোডের অফিসে গুরু মেঝেতেই শোন ।  এখানে তাও তো  কার্পেট জুটেছে । 
ওহ্  ।  বাট হোয়াই ? 
আলনা থেকে তোয়ালে তুলে নিয়ে ডা .  স্মরণজিৎ চক্রবর্তী বললেন ,  বোঝোই তো বাংলাদেশ স্বাধীন করার জন্য  মুক্তিযোদ্ধারা দিনরাত কী দুঃসহ পরিস্থিতি মোকাবেলা করছে ।  এদের অবিভাবক হয়ে ইনি যদি বিলাসিতা করেন তো ঈশ্বর সইবেন ? 
আমি ওনাকে লুঙ্গি দিতে চেয়েছিলাম ।   নিলেন না ।  
ওনার পরনে  যে ড্রেস দেখলে ।  যুদ্ধ শুরু হওয়ার পর থেকে  ওই পরে আছেন ।  স্নানও নাকি করেন না ।  বলে বাথরুমের দিকে চলে গেলেন  ডা .  স্মরণজিৎ চক্রবর্তী ।  
স্বাগতালক্ষ্মী স্তব্দ হয়ে গেলেন ।   শোওয়ার ঘরের বাতি নিভিয়ে  ব্যালকনি এলেন ।  তিনি  ব্যালকনিতে চলে এলেন ।  মানুষের সংসারে তো কান্না উপলক্ষ্য থাকেই ।  কখনও কান্না পেলে স্বাগতালক্ষ্মী  এখানে আসেন ।  নিভৃতে কাঁদেন ।  বৃষ্টিতে ভিজে যাচ্ছে মধ্যরাতের চৌরঙ্গী ,  হ্যারিংটন স্ট্রিট ,  হ্যারিংটন মিউজিয়াম ,  ডান দিকের  ক্যামাক স্ট্রিট ,  বর্ধন মার্কেট ,  বাঁয়ের  সিকিম ট্যুরিজম ইনফর্মেশন সেন্টার , আরও দূরের মিডিলটন ষ্ট্রিট ।  
অন্ধকারে একটানা বৃষ্টির শব্দ । অঝোর বৃষ্টির শব্দ ।  কেন জানি বাবার কথা মনে পড়ছে ।   স্বাগতালক্ষ্মীর বাবার নাম গৌড়কৃষ্ণ মল্লিক ।  তালতলা মহিমা বিদ্যানিকেতন  স্কুলে   পড়াতেন ।  বাবার কাছে ছোটবেলায় রামায়ণ -  মহাভারত ।  শুনেছেন   স্বাগতালক্ষ্মী; শুনেছেন  যোগীঋষিদের কথা ।  বালিকা জিজ্ঞেস করত ,  আমাদের  ঋষি কে বাবা ?  বাবা   বলতেন ,   কলিযুগে ঋষির আবির্ভাব সম্ভব নয় মা ।  কেন নয় বাবা ?  বাবা বলতেন দেখছিস না চর্তুদিকে কত পাপ ।  বিশ্বজুড়ে কেমন যুদ্ধ হয়ে গেল ।  
বাবার কথা  মিথ্যে হওয়ায় ছ ’ তলার ব্যালকনিতে স্বাগতালক্ষ্মী মনের আনন্দে কাঁদছেন  .  .  .   যখন ড্রইংরুমের   মেঝের ওপর  শুয়ে আছেন এক ঋষি  .  .  .  
 ঘটনাটি কাল্পনিক  .  .  . 
 তথ্যসূত্র : 
 http :  /  / fourleaders . webs . com / tajuddinahmed . htm Click This Link

                    




গল্প :  কবি ও শঙ্খমালা



                        ১২০০ খ্রিস্টাব্দ ।  বাংলায় তখন সেনশাসন চলছে ।   ‘ কবি ও শঙ্খমালা ’  সে সময়েরই এক বিয়োগান্তক উপাখ্যান ।  সেই উপাখ্যানের নায়িকা শঙ্খমালা গঙ্গার ঘাটে বসে জলে ফুল  ভাসিয়ে দিচ্ছিল ।  কুরচি ,  নাগলিঙ্গম আর কাঁঠালচাঁপা ।    শেষ বিকেল ।  গঙ্গানদীতে নানা রঙের আলোর খেলা আর বাতাসের তোরে ঢেউগুলির ভেঙে ভেঙে যাওয়া ।   তাই চেয়ে চেয়ে দেখছিল অষ্টাদশী শঙ্খমালা  ।  আর দেখছিল নদীর ওপাড়টা ।   অষ্টাদশীকে কেমন অস্থির  দেখায় ।  হঠাৎ চেয়ে দেখল একটি ফুলভরতি  নৌকা  এদিকেই আসছে ।  নৌকা ভরতি কত ধরণের যে বৈশাখি ফুল -  কুরচি ,  নাগলিঙ্গম আর কাঁঠালচাঁপা ।   নৌকায় বসে বৈঠা বাইছে  শ্যামলবরণ সুঠাম চেহারার এক তরুণ; সে তরুণের নাম দীপঙ্কর ।  দীপঙ্করের কাঁধ অবধি দীর্ঘ চুলের ঢেউ ।  চোখ দুটি স্বপ্নমাখা ।   দীপঙ্করের বাড়ি নদীর ওপারে একটি বৌদ্ধগ্রামে  ।   দীপঙ্করের পিতা প্রফুল্লর ফুলের বাগান আছে ।  দীপঙ্কর গঙ্গার ঘাটে ঘাটে ফুল বিক্রি করে ।  গঙ্গার ঘাটে ঘাটে কত না মন্দির  ।  শিবমন্দির ,  মহাকালের মন্দির ।  পূজারীরাই ওর  ফুল কেনে ।  ফুল বিক্রি করতে এসে একদিন শঙ্খমালার সঙ্গে পরিচয় ।  ফুল বিক্রি আর কি ।  সব ঘাটে বিকিকিনি করতে নেই ।  দু ’ জনে বসে কত কথা হয় ।  দীপঙ্কর কবি ।  সে শঙ্খমালাকে নিজের লেখা  কবিতা শোনায় ।   
শঙ্খমালা ঠিক করেছে আজ কবিকে দেখা দেবে না ।   বাগানের বকুল গাছের আড়ালে লুকিয়ে থাকবে ।  শঙ্খমালাদের বাগানে কত যে ফুল আর ফলের গাছ ।  বাড়ির নাম যে জন্য  ‘ পুষ্পবাটিকা ’  ।  শঙ্খমালার বাবা গঙ্গারাম দত্ত  শখ করে এই বাগানবাড়িটি করেছেন ।  গঙ্গারাম দত্ত ছিলেন লক্ষণাবতী নগরের  নগরশ্রেষ্ঠী   ( ব্যাঙ্কার )  ।  
শঙ্খমালা উঠে দাঁড়ায় ।  তারপর দ্রুত পায়ে বাগানে চলে আসে ।  বাগানে শেষবেলার আলোয় পাখ - পাখালির ডাক ।   শঙ্খমালা বকুলগাছের পিছনে এসে দাঁড়ায়  ।  ওর দীর্ঘশ্বাস পড়ে ।   হয়তো ওর বাবা বেঁচে নেই বলে কিংবা বাড়িতে একজন দুঃশ্চরিত্রা সৎ মায়ের অত্যাচার আছে বলে ।  
শঙ্খ ?  শঙ্খ ?  শঙ্খমালা ?  কোথায় তুমি ?  কবি ডাকে ।  
না ।  শঙ্খমালা দেখা দেবে না ।  
মায়াহরিণী  কিন্নরী ওদিকার রসমঞ্জরীর ঝোপ  থেকে বেড়িয়ে এল ।  ইতিউতি তাকাচ্ছে ।  কিন্নরী কি দুষ্ট !  কবির সামনে অভিনয় করছে ।   একটি ধূসর বর্ণের শশক  ( খরগোশ )  দৌড়ে পালাল ।  একটি ময়ূর বসে ছিল হরীতকী গাছে ।  ময়ূরটি উড়াল দিল  ।  
শঙ্খ ?  শঙ্খ ?  শঙ্খমালা ?  কোথায় তুমি ?  কবি ডাকে ।  
শঙ্খমালা তবু বেরয় না আড়াল থেকে ।  দাঁড়িয়ে দাঁড়িয়ে  মুচকি হাসে কেবল ।  অষ্টাদশীরা সাধারণত দুষ্টুই হয় ।  শঙ্খমালাও দুষ্ট ।   
ওদিকে দীপঙ্করের চোখেমুখে হতাশা ফুটে উঠেছে ।  সে কাঁধ ঝাঁকায় ।  কিন্নরী তাকে কি যেন বলতে চায় ।  বলতে পারে না ।  কিন্নরী কথাভাষাহীন অবোধ প্রাণি বলেই বলতে পারে না ।   দীপঙ্কর পায়ে পায়ে নদীর  ঘাটে ফিরে যায় ।  
তারপর তার   নৌকা দূরে ভেসে চলে যায় । 
তখন গঙ্গার বুকে সূর্য ডুবছিল ।  
 সন্ধ্যার ঠিক আগ মুহূর্ত ।    লক্ষণাবতী নগরের  শৌল্কিক অধিকরণ  ( শুল্ক কার্যালয় )  থেকে বেড়িয়ে  এল অভিরাম দাস ।  মাঝবয়েসি অভিরাম দাস এর  বলিষ্ট গড়নের পুরুষ ।   গায়ের রং শ্যামলার দিকেই ।  চৌকো মুখে খোঁচা খোঁচা দাড়ি ।  পরনে ধবধবে সাদা রঙের  ধূতি আর ঘিয়ে রঙের উড় – নি ।  দেখলেই বোঝা যায় তার  পূর্বপুরুষ কর্নাটকের ।  বাংলায় সেনায়ণের পর বাংলায়  এসেছিল ভাগ্যান্বষনে ।   
অভিরাম দাস একটি ধূসর বর্ণের ঘোড়ার পিঠে লাফিয়ে উঠল ।     হৃষ্টপুষ্ট কৃষ্ণকায় ঘোড়াটি পশ্চিমদেশিয়  ।  ইদানীং এই তেজি ঘোড়াগুলি পশ্চিমদেশিয় বণিকগণ লক্ষণাবতী নগরে নিয়ে আসছে ।   অভিরাম দাস ঘোড়াটি বেশ চড়া দামেই কিনেছে ।  সে শৌল্কিক ,  কর আদায় করে; ওই বিভাগের ভাগ্যলক্ষ্মী বরাবরই উর্ধ্বগামী ।   
অভিরাম দাস স্বভাবে নির্ভীক ।  সে দুলকি চালে চলেছে;  গন্তব্য  -  পুষ্পবাটিকা; নগরশ্রেষ্ঠী  গঙ্গারাম দত্তের বাড়ি ।  গঙ্গাপাড়ের ওই বাড়িটিতে আজকাল সন্ধ্যার পর যায় অভিরাম দাস ।   গঙ্গারাম দত্তের  বিধবা পতিœ প্রিয়াদেবী অভিরাম দাস -  এর  প্রণয়ী ।  মধ্যবয়েসি  প্রিয়াদেবী সুন্দরী ।  শরীরময় শেষ যৌবনের জেল্লা ।  চোখে মাদকদৃষ্টি ।   
পুষ্পবাটিকার সামনে এসে অভিরাম ঘোড়া থেকে নামল ।  ছায়া ছায়া অন্ধকার থেকে এক  ভৃত্য এসে তার হাত থেকে অতি বিনয়ের সঙ্গে লাগাম নেয় ।  মাটিতে অবহেলায় রৌপ্য মুদ্রা ছুড়ে দেয় অভিরাম দাস ।  তারপর  পুষ্পবাটিকায় প্রবেশ করে ।  সমস্ত বাড়ি  খাঁ খাঁ করছে ।  ধূপের গন্ধ ছড়ানো  সিঁড়ির দু ’ পাশে মশাল ।   অভিরাম ওপরে উঠতে থাকে ।  এ সময়ে তার শরীরে শিহরণ খেলে যায় ।   এর কারণ কি এই যে পরলোকগত নগরশ্রেষ্ঠী   গঙ্গারাম দত্ত ছিলেন সত্ত্বিক পুরুষ - তারই  দ্বিতীয়া স্ত্রী প্রিয়াদেবী তার শয্যাসঙ্গীনি ?  হতে পারে ।  তাছাড়া অভিরাম দাস বিবাহিত ।  তার স্ত্রী বিজয়া অত্যন্ত পতিঅন্তপ্রাণ এবং অতি  ধর্মপরায়ণা; তার কন্যা দুটিও লক্ষ্মী ।  অথচ সে কামিনীর নিষিদ্ধ প্রণয়ে মত্ত হয়ে পড়েছে ।   
একে কি বলে ?  নিয়তি ? 
গঙ্গারাম দত্ত অভিরাম দাস - এর পূর্বপরিচিত ।  গঙ্গারাম দত্ত বেঁচে থাকতেই এ বাড়িতে আসত অভিরাম ।  গঙ্গারাম দত্ত  পরলোকগমন করার পর প্রিয়াদেবীর অনুরোধেই অভিরাম বিধবার সহায় সম্পত্তির দেখাশোনার দায়িত্ব নেয়  .  .  .   তার আগে গঙ্গারাম দত্তের বড় কন্যা শঙ্খমালার জন্মের পর গঙ্গারাম দত্তের প্রথমা স্ত্রী বিমলার পা দুটি অবশ হয়ে পড়েছিল ।  তারপর  কয়েক বছর রোগে ভুগে বিমলা মারা যায় ।  গঙ্গারাম দত্ত সে সময় একবার কর্ণসুবর্ণনগর গিয়েছিলেন ।  প্রিয়াদেবী সেই কর্ণসুবর্ণনগরেরই মেয়ে ।  প্রিয়াদেবীকে বিপতিœক গঙ্গারাম দত্ত দ্বিতীয়া স্ত্রীরূপে গ্রহন করেছিলেন ।  
 একটি বড় কক্ষে প্রদীপ জ্বলে ছিল ।  বাতাসে বেলফুলের সুবাস ।  কক্ষের মাঝখানে একটি অলংঙ্কৃত আসনে বসে ছিল প্রিয়াদেবী ।  তপ্তকাঞ্চনবর্ণা নারীর ফরসা ঢলোঢলো শরীর । ঈষৎ লালচে চুল ,  নীলাভ চোখ;  ভারী দুটি  স্তন আর পুরুষ্ট রঞ্জিত ঠোঁটে কামনার তৃষ্ণা  ।   পঞ্চাষোর্ধ বয়সেও যৌবনের রেখা অপসৃত হয়নি ।   অভিরাম দাস ঝুঁকে প্রিয়া দেবীকে  চুম্বন করে ।  তারপর সিধে হয়ে দাঁড়িয়ে পাশের আসনে বসে ।  অভিরাম মদিরার গন্ধ পায় ।  প্রিয়াদেবী মদিরা পানে সিদ্ধিলাভ করেছে ।  
চোখে গভীর কটাক্ষ হেনে প্রিয়াদেবী বলে ,  এই নাও খাও ।  বলে অভিরামকে এক পাত্র মদিরা দেয় প্রিয়াদেবী  ।  
অভিরাম পানপাত্র নিয়ে চুমুক দেয় ।  বেশ ঝাঁঝালো স্বাদ ।  জিনিসটা পশ্চিমদেশীয় ।  কিছুকাল হল লক্ষণাবর্তীতে যবন - আফগান বণিকেরা আসছে ।  তারাই হাতির দাঁত ,  অশ্ব আর শুকনো ফলের  পাশাপাশি মদিরাও নিয়ে আসছে । লক্ষণাবতীর অভিজাত মহলে সে  মদিরার কদর আছে ।  
এই নাও দেখ ।  বলে প্রিয়াদেবী একখানি ভোজপাতা দেয় অভিরামকে ।  
কি এটা ?  অভিরামের কপাল কুঁচকে গেছে ।  
ওই অজাতটার কোবতে ।  প্রিয়াদেবী হিসহিস করে বলে ।  
অজাত মানে ?  দীপঙ্করের ? 
হ্যাঁ গো ।  তারই । 
অভিরাম অবাক হয়ে জিজ্ঞেস করে ,  এটা তুমি পেলে কোথায় ? 
শঙ্খের ঘরে গো শঙ্খের ঘরে ।  বলতে বলতে প্রিয়াদেবীর আঁচল স্খলিত হয়ে যায় ।   ফরসা ভরাট স্তনের নীলশিরা    দৃশ্যমান হয় ।  অভিরাম চোখ সরিয়ে নিয়ে ভোজপাতা চোখ বোলায়  .  .  .  
 অরুণ বরুণ যুগল নয়ন
কাজল লজ্জিত ভেল । 
কনক কমল উপরে ভ্রমর
খঞ্জন করএ খেল । 
 আশ্চর্য !  এ যে বাংলায় লেখা  !  অভিরামের  চোখেমুখে ঘোর বিস্ময়ের  ছাপ পড়ে ।   দীপঙ্কর ছেলেটি যে বাংলায় কবিতা লিখেছে এ কথা জানাজানি হলে নির্ঘাৎ ছেলেটির  বিপদ ঘনিয়ে আসবে ।  কারণ -   অবাঙালি সেনরা বাংলায় সাহিত্যচর্চা  নিষিদ্ধ করেছে ।  সেনরা কর্ণাটকী ধর্মান্ধ ব্রাহ্মণ ।  তারা দেবভাষা সংস্কৃতে সাহিত্যচর্চার পক্ষপাতী । 
জানালার বাইরে থেকে ঘোড়ার ডাক ভেসে আসে ।  ঘরের বাতাসের বেলফুলের সুবাস যেন হঠাৎ ঘন হয়ে ওঠে ।  প্রিয়াদেবী মদিরার পাত্রে চুমুক দেয় ।  তার চোখের মনি রক্তিম হয়ে উঠেছে ।  আপন মনে গজগজ করে প্রিয়াদেবী বলতে থাকে ,  অজাতটা জাতে বৌদ্ধ ,  আবার কোবতে নিকে ।  শঙ্খ বলে কিনা তারে বিয়া করব ।  ছ্যা ছ্যা ছ্যা ।  ব্রাহ্মণকইন্যের মুখে একি কথা শুনি মহেশ্বর ।  আমারে তুমি ক্ষেমা কর ,  ক্ষেমা কর মহেশ্বর ।  এই কথা শুনে আমার ঘিন্না হয় প্ররভু বড় ঘিন্না হয় ।  মহেশ্বর তুমি বুদ্ধুটাকে রৌরব নরকে পাঠাও ।  
অভিরাম শ্বাস টানে ।  চোখ সরু করে প্রিয়াদেবীর দিকে তাকায় ।  মধ্যবয়েসি ঢলোঢলো শরীর থেকে যৌবন ঠিকরে বেরুচ্ছে ।  কর্ণসুবর্ণ নগরের সব মেয়েই কামিনী কিনা  - সেটি অভিরাম জানে না ,  সে কখনও কর্ণসুবর্ণ যায়নি ।  তবে প্রিয়াদেবী আমূল কামিনী ।  এই নারী পুরুষকে আনখশির দাহ করতে জানে ,  এ নারী পার্বত্য ¯্রােতস্বিনীর মতন উদ্দাম ,  রতিক্ষিপ্তা ।  অভিরামের হঠাৎই মনে হল এ নারী   কুহকী নয় তো ।  সেদিন প্রিয়াদেবী মদিরা পান করার সময় বলল ,  মহারাজা  লক্ষ্মণসেনের সময় ঘনিয়ে এল বলে ।  শুনে চমকে উঠেছিল অভিরাম ।  এ কী বলল প্রিয়াদেবী !  দোদন্ড প্রতাপশালী যে লক্ষ্মণসেন ,  যিনি সমৃদ্ধশালী লক্ষণাবতী নগরের প্রতিষ্ঠাতা  তার  .  .  . তার সময় ফুরিয়ে এসেছে ?  প্রিয়াদেবী উন্মাদিনী হয়ে যায় নি তো  .  .  .  
অভিরাম বলল ,  এখন আমার উঠতে হবে প্রিয়া । 
সে কী !  কেন ?  কেন ?  কেন ?  এখনি চলে যাবা কেন প্রিয়ে ?  ফরসা গালে গাঢ় অভিমানের রক্তিম আভা ফুটে উঠেছে ।  
অভিরাম বলল ,  আজ আমার  হলায়ুধ মিশ্রর বাটিতে নেমতন্ন আছে ।  
প্রিয়াদেবী উচ্ছ্বসিত হয়ে ওঠে - ওহ্ !  মহারাজ লক্ষণসেনের অমাত্য  হলায়ুধ  মিশ্র !  তিনি তো তোমার নিকট আত্মীয় - না ?  
হ্যাঁ ।  বিজয়া বড় দিদির স্বামী । 
কি আশ্চর্য !  আমি  .  .  .  আমি সেকথা ভুলেই গিছলাম ।  তারে তুমি আইজ অজাত বৌদ্ধটার কোবতেটা দেও ।  সে যেন রাজার কানে কডাডা তুলে ।  ওরে শূলে চড়ানোর ব্যবস্থা কর দাস ।   তারপর তুমি শঙ্খরে  বিয়ে কর  ।  বিয়ে করে তুমি এখানেই থাক ।  তোমারে আর চাকরি করতে হবে না ।  আমার স্বামীর  সাত রাজার ধন আছে ।   বলে এক ঢোক রক্তিম মদিরা  গিলে প্রিয়াদেবী । 
ঘরের আবছা অন্ধকারে অভিরামের চোখ দুটি কেমন হিং¯্র বেড়ালের মতন ধকধক করে জ্বলে ওঠে ।  প্রিয়াদেবী সঠিক স্থানে আঘাত করেছে ।  আহ !  বসে বসে পরলোকগত নগরশ্রেষ্ঠী   গঙ্গারাম দত্তের সাত রাজার ধন উড়িয়ে দিতে পারলে মন্দ হয় না ।  তার আর শৌল্কিক অধিকরণে কাজ করতে ভালো লাগে না ।  শ্বেত প্রদর রোগে ভোগা বিজয়াকেও ভালো লাগে না তার ।  অথচ অষ্টাদশী শঙ্খমালা কি নরম ,  সতেজ আর রূপবতী ।  অভিরামকে ভীষণ টানে ।  শঙ্খমালার রূপে প্রিয়াদেবীর উগ্রতা নেই ,  সে জন্যই টানে ।  শঙ্খমালার অঙ্গে এক ধরণের কোমল সূচি শুভ্রতা  আছে অভিরামে  যা পিষ্ট করতে ইচ্ছা করে ।  অভিরাম বেড়ালের মতন হাসে ।    দীপঙ্কর কে শূলে চড়ানো কঠিন কাজ না ।   ছেলেটি বাঙালি - এটি তার প্রথম অপরাধ; তার দ্বিতীয় অপরাধ  -   সে  বজ্রযানী তান্ত্রিক  বৌদ্ধ ।  আর এই বাঙলা  কবিতাটি  সেনবিধানে  ছেলেটির জন্য যন্ত্রণাদায়ক মৃত্যুই অনিবার্য  .  .  . 
 পরদিন পূর্বাহ্নে অমাত্য হলায়ুধ মিশ্র রাজপ্রাসাদে পৌঁছলেন ।   হলায়ুধ মিশ্র মাঝবয়েসি পুরুষ ।  তিনি  মহারাজা লক্ষ্মণসেনের  প্রিয় অমাত্য ।  তার কারণ আছে ।   হলায়ুধ মিশ্র ভেষজ এবং জ্যোতিষশাস্ত্রেও সুপন্ডিত   ।  এই দুটি গুণের প্রতি রাজারাজড়াদের দূর্বলতা থাকে । 
চর্তুদিকে   বৈশাখ মাসের রোদ ঝলমল করছিল ।  মনোরম রাজপ্রাসাদটি গঙ্গার তীর ঘেঁষে  ।  গঙ্গার দিক থেকে মৃদুমন্দ বাতাস বইছিল ।  
মহারাজা লক্ষণসেন পারিষদ পরিবেষ্টিত হয়ে বসে রয়েছেন ।  হলায়ুধ মিশ্র এদের মধ্যে একজন  দীর্ঘদেহী বলিষ্ট বৃদ্ধকে দেখে মুগ্ধ  হলেন ।  বৃদ্ধের গায়ের রং পাকা পেয়ারার মতন ।   পরনে দীর্ঘ ঢোলা কালো পোষাক ।  মাথায় সাদা কাপড় জড়ানো ।  গলায় ঝলমলে মুক্তার  মালা ।  মুখমন্ডলে শুভ্র দাড়ি ,  ভ্রু যুগলও শুভ্র ।  চোখের মনি নীলাভ - ধূসর । 
মহারাজা লক্ষ্মণসেন হলায়ুধ মিশ্র কে ইশারায় ডেকে তাঁর  পাশে বসালেন ।  মহারাজাকে আনন্দিত মনে হল ।  নিজের প্রতিষ্ঠিত নগরে বসে গৌরবের সঙ্গে শাসন করছেন ।  এমন সৌভাগ্য ক ’ জন শাসকের হয় ।  
মহারাজা ঝুঁকে হলায়ুধ মিশ্রকে বললেন ,  এঁর নাম জালালউদ্দীন ।  ইনি পারস্যের তাবরীয নগরের অধিবাসী ।  ইনি একজন পশ্চিমদেশিয় সাধু ।  গভীর ঐন্দ্রজালিক শক্তির অধিকারী ।  
হলায়ুধ মিশ্রও পশ্চিম দেশিও সাধুর বিষয়ে কৌতূহলী হয়ে উঠলেন ।  তিনি  জানেন মহারাজের অতিপ্রাকৃত বিষয়ে আকর্ষন রয়েছে ।  
দরবেশের পুরো নাম আবুল কাশেম মখদুম শাইখ জালাল উদ্ - দীন তাবরীযী ।  তিনি সহসা চিৎকার করে উঠলেন ,  খামোশ !  পারিষদবর্গ চমকে উঠল ।   বৃদ্ধের চোখ দুটি আগুনের গোলার মতন গনগন করছে ।  বৃদ্ধ সাধুর হাতে একটি সফেদ ষষ্টি ।  ষষ্টির মাথায় হাতির দাঁতে তৈরি সিংহমস্তক ।  যেখানে সবাই বসে রয়েছে তার সামনেই একখানি সুপরিসর  প্রাঙ্গন ।  রোদ ঝলমল করছিল ।  প্রাঙ্গনের দু ’ পাশে আমগাছ ।  প্রাঙ্গনে  শুকনো পাতা ।  বৈশাখি বাতাস শুকনো পাতা সরসর শব্দে সরিয়ে নিচ্ছে ।   প্রাঙ্গন থেকে একটি প্রশস্ত  সিঁড়ি নেমে গেছে গঙ্গার ঘোলা জলে ।  রৌদ্র চিকিমিকি  নদীতে একটি বড় পন্যবাহী বজরা নৌকা ভেসে আছে ।  বৃদ্ধ সাধু বজরা তাক করে ধীরে ধীরে তাঁর হাতের  ষষ্টিটি তুললেন ।  বজরাটি জল থেকে  নৌকা শূন্যে উঠে এল ।  সভায় গুঞ্জন উঠল ।  স্বয়ং মহারাজার মুখ অবধি বিস্ময়ে ঝুলে গেছে ।  বৃদ্ধ সাধু আবার  হাতের ষষ্টি ধীরে ধীরে নামাতেই বজরা নৌকাটি শূন্য থেকে জলের ওপর নেমে এল । 
মহারাজা অভিভূত হলেন ।   লক্ষনাবতী নগরে  সাধুর জন্য একটি উপাসনালয় এবং  থাকার জন্য স্থায়ী একটি সুরম্য অট্টালিকা ব্যবস্থা করার জন্য মন্ত্রপাল  ( মন্ত্রী )  কে নির্দেশ দিলেন ।  
 মধ্যাহ্নে মহারাজা খেতে বসেছেন ।  মহারাজার সামনে কাঁসার পাত্রে কুমারী  চালের ভাত; পঞ্চব্যঞ্জনের বাটি ।  পিছনে দাসীরা বসে বাতাস করছিল ।    হলায়ুধ মিশ্র মহারাজার সঙ্গেই   মধ্যাহ্নের আহার করেন ।  পাশে একজন জ্যোতিষি ও কবিরাজ থাকলে মহারাজাও  নিশ্চিন্ত হন ।  পশ্চিমদেশিয় যবনদের কাছে রাজ্য হারাবে  - এমন দুঃস্বপ্ন  দেখার পর থেকে মহারাজা  আজকাল অনিদ্রায় ভুগছেন  ।  হলায়ুধ মিশ্র মহারাজাকে জবাকুসুম তেলের নির্যাস দিয়েছেন মস্তকে মর্দনের জন্য ।  কাজ হয়েছে নাকি ।     
পশ্চিমদেশিয় সাধুর ভোজবাজী দেখে মহারাজ প্রসন্ন ছিলেন ।  খেতে খেতে হলায়ুধ মিশ্র  মহারাজাকে   লক্ষণাবতীর এক বৌদ্ধ বাঙালি তরুণের বাংলা চর্চা করার কথা সব খুলে বললেন  ।  
হুমম ।  মহারাজ গম্ভীর হয়ে উঠলেন ।  তারপর রুই মাছের ঝোল দিয়ে ভাত মাখতে মাখতে বললেন ,  আগে তারে বন্দি কর ।  তারপর কি করতে হবে আমি তোমায় যথাসময়ে বলে দিব  ।  
 ম্লান আলোর বিকেল ।  দীপঙ্কর ফুল ভরতি  নৌকাটি ভেড়াল পুষ্পবাটিকার ঘাটে ।  দূর থেকেই দেখেছে শঙ্খমালা ঘাটে বসে নেই ।  তার বুকে গভীর বিষাদ জমে উঠেছে ।  ঘাটে নেমে বাগানে এল সে ।  কিন্তু ,   শঙ্খমালা  কে কোথাও দেখতে পেল না ।  সেদিনও অষ্টাদশী দেখা দিল না ।  তাহলে কি শঙ্খ আমারে এড়িয়ে চলছে ?  এই প্রশ্নে তীরবিদ্ধ হল কবিপ্রাণ ।  
শঙ্খ ?  শঙ্খ ?  শঙ্খমালা ?  কোথায় গেলা তুমি ?  কবি কাতর কন্ঠে ডাকে ।  
না ।  শঙ্খমালা নেই ।  কেবল মায়াহরিণী  কিন্নরী ওদিকার রসমঞ্জরীর ঝোপ  থেকে বেড়িয়ে এল ।  ইতিউতি তাকাচ্ছে ।  
শঙ্খ ?  শঙ্খ ?  শঙ্খমালা ?  কোথায় গেলা তুমি ?  কবি আবার কাতরকন্ঠে ডাকে ।  
বকুল গাছের কাছে নেই তো ?  
দীপঙ্কর ওদিকে যেতেই সশস্ত্র সেনসৈনরা ওকে ঘিরে ফেলল  .  .  .  
তখন সূর্য ডুবছিল ।  
 শঙ্খমালা দোতলার একটা ঘরে বন্দি ।  
 হলায়ুধ মিশ্র লক্ষণাবতী নগরের ভূগর্ভস্থ বন্দিশালায় এলেন ।  ঢাকা দেওয়া খড় বিছানো সরু গলি ।  দু ’ পাশে মশাল জ্বলে আছে ।   দু ’ পাশে কারাকক্ষ আর নির্যাতন কক্ষ ।  হলায়ুধ মিশ্র শিউরে উঠলেন ।  তিনি লক্ষণাবতী নগরীর একজন  স্বাধীন ও সম্মানিত নাগরিক  ।  এই জন্যে তিনি  পরমেশ্বরের কাছে কৃতজ্ঞতা জানালেন ।    
হলায়ুধ মিশ্র শেষমাথায় একটি কারাকক্ষ সামনে এসে দাঁড়ালেন ।  প্রহরী সসম্মানে কপাট খুলে দেয় ।  এই সম্মানটুকু তিনি সেনরাজ্যের সর্বত্রই পান ।  তিনি ধীর পায়ে   গুমোট কারাকক্ষে প্রবেশ করলেন ।  অন্ধকার কারাকক্ষে মলমূত্রের তীব্র গন্ধ ।  তবে  প্রহরীর হাতে  একটা  মশাল আছে ।  সে আলোয় দেখা গেল  দীপঙ্কর হাঁটুর ওপর মাথা রেখে দেয়ালে হেলান দিয়ে  বসে আছে ।  পাশের দেয়ালে তার ছায়া পড়েছে ।  
হলায়ুধ মিশ্র নিজেও কাব্য চর্চা করেন ।  তিনি কাল বিলম্ব না করে কন্ঠস্বর নরম করে বললেন ,  দীপঙ্কর ।  মহারাজ তোমারে একখানি শর্ত দিয়েছেন ।  সে শর্ত পালন করলে তুমি মুক্তি পাবে । 
দীপঙ্কর চুপ করে থাকে । 
হলায়ুধ মিশ্র  দীর্ঘশ্বাস ফেললেন ।  তিনি কবি বলেই কবির অভিমান বোঝেন ।  সেনরাজ্যে বাংলার চল নেই ।  বাংলায় সেনায়ণের পর থেকে দেবভাষা সংস্কৃত প্রতিষ্ঠিত করা হয়েছে ।  সেনরাজ্যে  বাংলায় কাব্যসাহিত্য নিষিদ্ধ ।  ফলে বাংলায় যে ভাষাটি এতকাল স্বাভাবিক নিয়মে বিকশিত হচ্ছিল তাকে সরিয়ে রাজকার্যে এবং সাহিত্যে  সেনরা সংস্কৃত ভাষা চাপিয়ে দিয়েছে ।  অথচ   দীপঙ্কর ছেলেটি  বাংলায় কবিতা লিখেছে !  আশ্চর্য !   হলায়ুধ মিশ্র অভিভূত হয় ।  এরা মাটির ভাষা ধরে রেখেছে আজও ।  যখন লক্ষণাবর্তী নগরের নগরশ্রেষ্ঠী ,  প্রথম সার্থবাহ ,  প্রথম কুলিক ,  প্রথম কায়স্থ ,  চৌরোদ্ধণিরক ,  শৌল্কিক ,  দাশাপরাধি ,  তবিট ,  পুস্তপাল ,  মহাক্ষপটলিক ,  জ্যেষ্ঠ কায়স্থ ,  ক্ষেত্রপ ,  প্রমাতৃ ,  মহাদন্ডনায়ক ,  ধর্মাধিকার ,  মহাপ্রতিহার ,  দান্ডিক ,  দান্ডপাশিক ,  দন্ডশক্তি ,  কোষ্টপাল ,  প্রান্ডপাল ,  অমাত্য ,  মহামাত্য ,  সেনাপতি ,  করম ,  অধ্যক্ষ ,  দূত ,  মন্ত্রপাল ,  মহাপীলুপতি ,  মহাগণস্থ ,  যূথপতি   .  .  .  সবাই  .  .  .  সবাই  .  .  .  সবাই বাংলাকে অবজ্ঞা করে  সংস্কৃত চর্চা করছে কেবলমাত্র  কর্নাটকী ব্রাহ্মণ প্রভূদের মন রক্ষা করার জন্য !  আশ্চর্য !  কেবল ফুলবিক্রেতা বৌদ্ধ দীপঙ্কর এদের মতো নয়  .  .  . ও বাঙালি বলেই  বাংলা দীপঙ্করের মায়ের ভাষা ।  সে ভাষার মায়া ত্যাগ করতে পারেনি সে ।  ছেলেটি হয়তো সংস্কৃতকাব্য পাঠ করে; তবে লেখার বেলায় ছেলেটি সংস্কৃত ভাষায় লিখে না ,  মায়ের ভাষায় লিখে ।  হলায়ুধ মিশ্র বুঝতে পারেন   দীপঙ্কর    কী সের টানে চার পঙতির কবিতা লিখেছে ।   ও বাঙালি; ওর পূর্বপুরুষ কিরাত / নিষাদ ।  তার রক্তধমনীতে আজও কিরাত / নিষাদের মাদল বেজে চলেছে । 
হলায়ুধ মিশ্র এবার মজা করে বললেন ,  মহারাজ বড়ই সদাশয় ,  লোকে তাই কয় ।  মজারাজ চটিলে অবশ্য রক্ষা নয় । 
কবি চুপ করে থাকে ।  
হলায়ুধ মিশ্র ভাবলেন ,    দীপঙ্কর কবি ।  অসাধারণ কবি ।  নইলে সে কীভাবে লিখে ফেলল - অরুণ বরুণ যুগল নয়ন / কাজল লজ্জিত ভেল ।  না ।  একে শূলে চড়ানো যাবে না ।  কিন্তু দীপঙ্কর কি মহারাজার শর্তে রাজী হবে ?  এই ভেবে হলায়ুধ মিশ্র বললেন ,  তোমার কপাল ভালো কবি ।  কারণ মহারাজ এদানীং এক পশ্চিমদেশিয় সাধুর ঐন্দ্রজালিক ক্ষমতা দর্শনে মুগ্ধ হয়েছেন ।  মহারাজা তাই নরম হয়েছেন ।  তোমারে তোমার কবিতার  সংস্কৃত ভাষায় রূপান্তর করতে হবে ।  করলেই তোমার মুক্তি ।  মহারাজের এই হইল শর্ত ।  
কবি চুপ করে থাকে ।  
হলায়ুধ মিশ্র আরও কিছুক্ষণ অপেক্ষা করে  দীর্ঘশ্বাস ফেলে কারাকক্ষ থেকে বেরিয়ে আসেন  .  .  . 
 একজন ফুলবিক্রেতা বৌদ্ধ কবিকে শূলে চড়ানো হবে ।  
লক্ষণাবতী নগরে বিদ্যুতের বেগে সে সংবাদ ছড়িয়ে পড়ল ।   চতুর্র্দিকে সাড়া পড়ে গেল ।  অনেক দিন নগরে চাঞ্চল্যকর ঘটে না ।  দীপঙ্কর সবার পরিচিত ।  সবাই ওর কাছ থেকে ফুল কিনেছে ।  সে ফুলে পুজা দিয়েছে ।    
সুতরাং দীপঙ্করের আসন্ন মৃত্যুসংবাদে সেনরাজ্য তার ভুক্তি -  বিষয় -  মন্ডল -  বীথি ও গ্রামসহ  কেঁপে উঠল ।  
 বন্দিনী শঙ্খমালা কাঁদছে ।  কাঁদলেও অষ্টাদশীকে আরও  সুন্দর দেখায় ।  ওকে আজ দাসীরা সাজিয়ে দিয়ে গিয়েছে ।  চোখের জলে মুছে যাচ্ছে বেদনার্ত মুখে  চন্দনের প্রলেপ ।   শঙ্খমালার বুকে বৈশাখি ঝড় ।  হৃদয়ে ভীষণ যন্ত্রণা আর আসন্ন  হিমশীতল মৃত্যুর অনুভূতি ।  
 অনেক রাতে অভিরাম দোতলায় শঙ্খমালার ঘরে ঢোকে ।  সে আজ  ঈষৎ মাতালই  ছিল ।  সে বড় একটা পাপ করবে আজ ।  অষ্টাদশীকে পিষ্ট করবে ।  সচেতন থেকে এমন কান্ড করা যায় না ।  সে জন্যই যৎসামান্য পান করে এসেছে   .  .  .  এত ক্ষণ প্রিয়াদেবীর ঘর ছিল অভিরাম ।   পথের কাঁটা দূর হয়েছে বলে  প্রিয়াদেবী প্রজাপতির মতন নাচছিল ।  কামিনী আজ দেহ উজার করে অভিরামের মনপ্রাণ ভরিয়ে দিল ।  তবে আজও প্রিয়াদেবী বলল  .  .  .  মহারাজা  লক্ষ্মণসেনের শাসন আর কয়দিন - সময় ঘনিয়ে এল বলে ।  শুনে চমকে উঠেছিল অভিরাম ।  এ কী বলল প্রিয়াদেবী !  দোদন্ড প্রতাপশালী যে লক্ষ্মণসেন ,  যিনি লক্ষণাবতী নগরের প্রতিষ্ঠাতা  তার  .  .  . তার সময় ফুরিয়ে এসেছে ?  প্রিয়াদেবী উন্মানীণি হয়ে গেল কিনা  .  .  . 
অভিরাম জানে ,  সেনশাসন নয় ,  আসলে ব্যক্তিই ফুরিয়ে এসেছে ।  লক্ষণাবতী নগরে পাপ অবাধ হয়ে উঠেছে ।  এখন  .  .  . আর ভাবতে পারছিল না সে  .  .  . নরম ফুলের ওপর শক্ত কীটের মতন ঝাঁপিয়ে পড়ল অভিরাম  .  .  . 
 তারপর অনেক রাতে শঙ্খমালা চেতনা ফিরে পেয়েছিল ।  সমস্ত বাড়ি তখন থমথম করছিল ।  শঙ্খমালা  ধীরে ধীরে উঠে বসে ।     আবছা অন্ধকারে একটি পুরুষ - শরীর টের পেয়ে  ঘৃনায় সমস্ত শরীর রি রি করে উঠল ওর ।  ঘর ছেড়ে বেরিয়ে যেতে চাইল ও ।   হাঁটতে কষ্ট হয় ।  
ঘর থেকে বেরিয়ে ধীরে ধীরে নীচে নেমে আসে ও  ।  
নীচের বাগানে চাঁদের আলো আছে ।  সেই আলো আজ আর ভাল লাগল না ।  আজ আর আকাশের অলীক বিভায় মুগ্ধ হল না দুঃখিনী মেয়েটি ।  আজ ওই শুভ্র আলো ওর কাছে অর্থহীন মনে হল ।  শেষবারের মতন বকুল গাছটার দিকে তাকাল ।  
কিন্নরী কই ?  শেষবার ওকেও একটিবার দেখার ইচ্ছে ছিল ।  
না দেখা হল না ।  হায়  .  .  . 
শঙ্খমালা নদীর ঘাটে আসে  .  .  . ঘাটের পৈঠায় বসে ।  নির্জন নদীটি চাঁদের আলো নিয়ে জেগে আগে ।  নদীর বুকে জেলে নৌকা ।   তার টিমটিমে আলো ।  হঠাৎই  শীতল - উতল বাতাস ঝাপটা মারে দুঃখিনী মেয়েটিকে ।  নদীজলের আঁশটে গন্ধ পায় মেয়েটি ।   নদীর ও পাড়টা ঝাপসা দেখায়  ।  ওপাড়ে  একটি গ্রাম আছে ।  ওই গ্রামে এক তরুণ ফুলওয়ালা ছিল ।   সে নৌকা ভরতি ফুল নিয়ে আসত  .  .  .  সে আর আসবে না  ।  শঙ্খমালার অঙ্গে অনেক ফুল জড়ানো ছিল ,  তার অনেকগুলিই পিষ্ট হয়েছে ।  অনেকগুলিই আবার অক্ষত রয়েছে ।  শঙ্খমালা একে একে পিষ্ট ও অক্ষত ফুলগুলি জলে ভাসিয়ে দেয় ।    
তারপর জলে নেমে যায় শঙ্খমালা  .  .  . 
  ১ . এই গল্পের কবিতাখানি  কবি আলাওল এর লেখা বৈষ্ণবপদাবলীর থেকে নেওয়া ।   ( কবিতাসূত্র :  আজহার ইসলাম এর  ‘ বাংলা সাহিত্যের ইতিহাস ’ ; প্রাচীন ও মধ্যযুগ ) 
২ . বরেন্দ্র অঞ্চলে মুসলিম ইতিহাস - ঐতিহ্য বইতে অধ্যাপক ড .  এ কে এম ইয়াকুব আলী লিখেছেন - শাইখ জালাল উদ্ - দীন তাবরীযী লক্ষ্মণাবর্তী নগরে এসেছিলেন ।  তিনি যে রাজা লক্ষ্মণ সেনকে অলৌকিক ঘটনা দেখিয়েছিলেন সে কথারও উল্লেখ রয়েছে ।   ( পৃষ্ঠা;১৫ ) 
৩ . মহারাজ লক্ষ্মণ সেন কম বৌদ্ধবিদ্বেষী ছিলেন ।   ( সূত্র :  আবদুল মমিন চৌধুরী রচিত প্রাচীন বাংলার ইতিহাস ।  )  


                    




ভৌতিক গল্প :  আমি শাহাজাদা




                        ভালো করে গায়ে চাদর জড়িয়ে রাবুমামা  বললেন ,  বুঝলি ,  সে অনেক বছর আগের কথা ।  সে সময় আমি একবার  এক অতিপ্রাকৃত ঘটনার মুখোমুখি  হয়েছিলাম ।  আজ পর্যন্ত আমি  সেই অতিপ্রাকৃত ঘটনার   কোনও গ্রহনযোগ্য ব্যাখ্যা দিতে পারিনি ।   বলে রাবুমামা চুপ করে রইলেন ।  মুখ তুলে  একবার আকাশের দিকে তাকালেন ।  আকাশে উথাল - পাথাল  জ্যোস্নার মাঠে পরিপূর্ণ একখানি চাঁদ ।  নভেম্বর মাস; এই সময়ই  গ্রামাঞ্চচলের দিকে  শীত বেশ জেঁকে বসে ।    রাত দশটার মতো বাজে ।  রাবুমামার সামনে রবিন ,  নীলু আর মুনিয়া  চাদরমুড়ি দিয়ে বসে ।  আজ রাতের খাওয়টা বেশ জম্পেশ হয়েছে ।   হাঁসের মাংস আর মুগের ডালের খিচুড়ি খেয়ে রাবুমামার গল্প শুনতে  ছাদে এসে বসেছে ওরা ।  
রাবুমামা বললেন ,  তখন আমি সবে ডাক্তারি পাস করে রাজারহাট শহরে প্র্যাকটিস শুরু  করেছি ।  একবার ।  মরনাপন্ন এক রোগী দেখতে দূর্গাপুর গিয়েছিলাম;  ফিরতে ফিরতে বেশ লেটই হয়ে গিয়েছিল ।  সাইকেলে বেশ দ্রুতই প্যাডেল মারছি ।   রাত তখন -  এই ধর  ন ’ টা কি দশটা ,  সেসব দিনে  গ্রামেগঞ্জে ,  বুঝলি ,  যাকে বলে  একেবারে  গভীর নিশুতি ।  এবড়োখেবড়ো  পিচ রাস্তার   দু ’ পাশে  গজারি গাছ ।  চারধারে কুয়াশা আর  জ্যোস্নার আলো  ।  হর্ন বাজিয়ে  বাতাসে পোড়া ডিজেলের গন্ধ ছড়িয়ে আমার পাশ দিয়ে একটি ট্রাক দ্রুতগতিতে চলে যায় ।  এর পরপরই  ‘ ধপ ’  করে একটা ভোঁতা শব্দ শুনতে পেলাম ।  চেয়ে দেখি রাস্তার পাশে কে একজন উলটে পড়ে আছে ।  ট্রাকটা লোকটাকে  ধাক্কা দিয়েছে মনে হল ।  আমার বুকটা ধক করে উঠল ।  বলে রাবুমামা চুপ করে রইলেন ।  গল্প বলতে বলতে রাবুমামা হঠাৎ করে চুপ করে যান ।  এটিই ওনার বিশেষ বৈশিষ্ট্য ।   
ওরা উশখুশ করে ।  নির্জন রাত ।  দূরে ঝিলাই নদীর ওপর গাঢ় কুয়াশার সামিয়ানা ।  ওই ঝিলাই নদী চরে ওরা কাল পিকনিক করতে যাবে ।  ওরা  আজই ঢাকা থেকে এসেছে শীতের পিঠা ,  খেজুরের রস ,  ঝিলাই নদীর চরে পিকনিক আর রাবুমামার গল্পের টানে ।    কত যে অদ্ভূত - অদ্ভূত  সব জিন - পরির গল্প জানেন রাবুমামা ।  তা রাবুমামা আজও  গল্প বেশ জমিয়ে তুলেছেন । 
 রবিন শীত একেবারেই সহ্য করতে পারে না ।  ওর মাথায় একটা নীল রঙের উলের মাঙ্কি টুপি ।  এখন অবশ্যি চাঁদের আলোয় টুপিটা কালচে দেখাচ্ছে ।  ও  জিজ্ঞেস করে ,  তারপর কি হল মামা ?  
বলছি ।  আমি রাস্তার পাশে সাইকেল থামিয়ে নামতেই কড়া আতরের গন্ধ পেলাম ।  একজন লম্বা মতন বৃদ্ধ রাস্তায় পড়ে আছেন ।    ষাটের মতন বয়স ।  পরনে কালো রঙের  শেরওয়ানি আর সাদা রঙের চুরিদার পাজামা ।  মাথায় রঙিন কিস্তি টুপি ।  বৃদ্ধের গায়ের রং  ধবধবে ফরসা ।  বেশ সম্ভ্রান্ত চেহারা ।  দরবেশদের মতন লম্বা পাকা দাড়ি ।  পাকা জোড়া ভুরু ,  খাড়া নাক ।  চোখ দুটি আকিক পাথরের তৈরি যেন ।  আঙুলেও আকিক পাথরের আংটি ।  শীতের হাত থেকে বাঁচতে  আমার পরনে সোয়েটার ,  গলায় মাফলার ।  অথচ শীতের রাতে বৃদ্ধের গায়ে কোনও শীতের পোশাক নেই দেখে খানিকটা অবাকই হলাম ।   বৃদ্ধকে দ্রুত পরীক্ষা করে দেখলাম ।  কী ফর্সা হাত আর পা ।  চাঁদের আলোয় নীল শিরাও চোখে পড়ল ।  খানদানি বংশের কেউ হবে ।   বৃদ্ধের শরীর  অত্যন্ত হালকা বলে মনে হল ।  তবে  তেমন গুরুতর  আঘাত পাননি বলেই  মনে হল ।  আশ্চর্য !  তখন   ‘ ধপ ’   করে ভোঁতা  শব্দ হল ।  শব্দটা তাহলে কীসের ?   আপনি ব্যথা পাননি তো চাচা ?  আমি জিগ্যেস করলাম ।  
না বাবা ,  আমি তেমন ব্যথা পাইন ।  বৃদ্ধের কন্ঠস্বর ভারি মধুর ।  যাকে বলে  জলদ গম্ভীর । 
আপনি কি দাঁড়াতে পারবেন চাচা ?  আমি নরম সুরে জিগ্যেস করলাম ।  
পারব বাবা ।  বৃদ্ধ বললেন ।  আতরের গন্ধটা ততক্ষণে আরও গাঢ় হয়ে উঠেছে ।  আমি বৃদ্ধকে ধরে  দাঁড় করাতে -  করাতে বিরক্ত হয়ে বললাম ,  রাতের বেলা এরা এত বেপরোয়া ভাবে  ট্রাক চালায় ।     
বৃদ্ধ মাথা নেড়ে বললেন ,  থাক বাবা ।  আমি এখন বাড়ি যেতে পারব ।  তুমিও এখন বাড়ি যাও  ।  তোমার অনেক দেরি হয়ে গেল ।  
আমি বললাম ,  না ,  না ।   আমার তেমন দেরি হয়নি ।  চাচা ,  আপনার বাড়ি কি কাছেই ? 
হ্যাঁ বাবা ,  কাছেই ।  এই গজারিবনের ভিতরে একটা ডালিম বাগান আছে ।  সেখানে ।  
ডালিম বাগান নামটা এর আগে আমি কখনও শুনিনি ।  আসলে আমি মাস দুয়েক হল রাজারহাটে এসেছি    ।  ভালো করে  এদিকটা এখনও  চেনাজানা হয়নি  ।  আমি বললাম ,  আপনি একা যেতে পারবেন তো চাচা ? 
পারব বাবা । 
আমি কি আপনাকে বাড়ি পৌঁছে দেব ? 
তুমি যাবে  আমার বাড়ি ? 
আপনি বললে নিশ্চয় যাব ।  কেন যাব না ।  এতবড় দূর্ঘটনা থেকে বেঁচে গেলেন ।  
তোমার আবার দেরি হবে না তো বাবা ?  
না ,  না ।   দেরি হবে কেন ।  আমি রাজারহাট শহরেই থাকি ।  তাছাড়া আমি একজন ডাক্তার  ।  আমার একটা দায়িত্ব আছে না ?  
আমার কথা শুনে বৃদ্ধের মুখচোখ কেমন উজ্জ্বল হয়ে উঠল ।  তিনি বললেন ,  তাহলে আমার সঙ্গে এসো  ।  বলে বৃদ্ধ হাঁটতে লাগলেন ।  আমিও  তার পাশে সাইকেলটা ঠেলতে ঠেলতে হাঁটতে লাগলাম  ।    
বাঁ পাশে গজারিবন ।  তারই  ভিতর দিয়ে সরু পথ ।  বনটাকে কেন যে গজারিবন বলা হয় -  সেটি আমি ঠিক বুঝতে পারলাম না ।  কেননা গজারিবনে গজারি গাছই কম ।  বরং সংখ্যায় জারুল ও অর্জুনগাছই বেশি চোখে পড়ল ।  সে যাই হোক ।  বনের মধ্যে দুধসাদা চাঁদের আলো বিছানো  ।  পায়ের নীচে অজস্র  শুকনো পাতা ।  পাতার ওপর মচমচ পায়ের শব্দ হয় ।  ঠান্ডা বাতাসে  আতরের গন্ধ পেলাম ।  গন্ধটা এবার আরও অনেক ঘন ।   হঠাৎই আমার মনে হল আমাদের সঙ্গে আরও কারা যেন হাঁটছে ,  অথচ আমি তাদের দেখতে পাচ্চি না ।  মনের ভুল ?  আমি চারপাশে তাকালাম ।   কাউকে দেখতে পেলাম না ।  তবে শুকনো পাতার ওপর স্পষ্ট  অনেক লোকের পায়ের শব্দ শুনতে পাচ্ছিলাম ।  
হাঁটতে - হাঁটতে বৃদ্ধ তাঁর পরিচয় দিলেন ।  বৃদ্ধের নাম ইবনে ইয়াসিন ।  ফলের ব্যবসা করেন  ।  ডালিম বাগান আছে বললেন; বৃদ্ধের   তিন ছেলে ।   গুলজার ,   গাউস  আর গাজী ।  আর  এক মেয়ে  ।  ছেলেরা   আখরোখ ,   কিশমিশ আর আতরের ব্যবসা করে ।  সুলতানগঞ্জে   ( জায়গাটা রাজারহাট থেকে দশ মাইল )  নাকি তাদের মোকাম আছে  ।   মেয়েই  সবচে ছোট ,  মেয়ের নাম জান্নাত আরা  ।  গত বছরই নাকি জান্নাত আরার    বিয়ে দিয়েছেন বৃদ্ধ ।  আদরের কন্যা ।  বাপের বাড়িতেই নাকি থাকে ।  জামাইয়ের নাম শেখ আন্দালিব ।  সেও সুলতানগঞ্জে  নাশপাতি আর পেস্তার ব্যবসা করে ।   
ইবনে ইয়াসিনকে আমার ভারি সহজ ,  সরল আর অমায়িক মনে হল ।  আমি রাজারহাটের  আশেপাশে গাঁয়ে রোগী দেখে বেড়াই ।  তাছাড়া আমি গাঁয়ের ছেলে ।  আমি জানি   ইস্ট পাকিস্তানের গ্রামের  মানুষ  এমন   সহজ ,  সরল আর অমায়িক হয় ।  
নীলু জিজ্ঞেস করে ,  ইস্ট পাকিস্তান মনে ?  ওর প্রশ্ন  শুনে মনে হল ও অবাকই হয়েছে ।  
রাবুমামা হেসে বললেন ,  আরে ,   আমি কী আজকের কথা বলছি নাকি তোদের ?  বলে চাদরের নীচে হাত হাত ঢুকিয়ে পকেট থেকে কী যেন  মুখে ফেলে চিবুতে লাগলেন ।  এলাচ মনে হল ।  কে বলবে ইনিই বিখ্যাত ডাক্তার ইফতেখার উদ্দীন চৌধুরি ?  আমাদের রাবুমামা ।   রাবুমামার মাথায় কালো রঙের লেদারের একটা অদ্ভূত আকারের লম্বাটে টুপি ।  রাবুমামা যখন জাপান গিয়েছিলেন টুপিটা তখন নিয়ে এসেছিলেন ।   এলাচ চিবোতে চিবোতে রাবুমামা বললেন ,  আমি বলছি নাইনটিন সিক্সটি ফাইভের কথা ।  তার মানে আজ থেকে এই ধর পয়তাল্লিশ  বছর আগেকার ঘটনা ।   তখনও বাংলাদেশ স্বাধীন হয়নি বুঝলি ।  পাড়া গাঁ কী রকম নির্জন ছিল ।  কৃষিজমিতে স্যালো মেশিনেরও যান্ত্রিক শব্দও নেই ।  পাতার ওপর শিশির পড়ার শব্দও শোনা যেত সেসব দিনে !  
মুনিয়া ছড়া / কবিতা লেখে ।  ও ছোট্ট শ্বাস ফেলে বলল ,  তারপর কী হল মামা ? 
বৃদ্ধ ইবনে ইয়াসিন গজারিবনের ভিতর দিয়ে পুরনো একটা  দু - মহলা দালানের সামনে এসে দাঁড়ালো ।  প্রাচীন আমলের বুরুজের মতন বেঢপ সাইজের দালান ।   একতলা আর  দোতলার বারান্দায় গ্রিল  রয়েছে দেখলাম ।   দালানের চারপাশে  বেশ ঘন গাছপালা ।  সামনে সিমেন্টের বড় একটি  পরিস্কার মসৃন চাতাল ।   আশেপাশে অবশ্য ডালিম গাছ  দেখলাম না ।  কোথায় ডালিম বাগান ।  বাড়ির পিছনে মনে হল ।   
চাতালে থই থই  জ্যোস্না ।  আমি সাইকেল ধরে দাঁড়িয়ে আছি  ।  আমার খিদে পেয়েছিল ।  এখন বিদায় নিয়ে চলে গেলেই হয় ।  রাজারহাট শহরে পৌঁছতে লাগবে  মিনিট কুড়ি ।  আজ রাতে রহমত -  এর মুগের ডালের খিচুড়ি আর হাঁসের মাংস রাঁধার কথা ।  
নীলু জিগ্যেস করে ,  রহমত কে মামা ? 
ওহ্ ,  রহমত ?  রহমত ছিল আমার বাবুর্চি কাম কেয়ারটেকার ।  ঘরদোর ওই সামলাতো ।  বেশ রাঁধত ছেলেটি ।  তখনও বিয়েটিয়ে করিনি ।  অই রেঁধে - বেড়ে খাওয়াত ।  মুক্তিযুদ্ধের পর ছেলেটিকে আর দেখিনি রে ।  বড় ভালো ছেলে ছিল ।   বলে রাবুমামা চুপ করে রইলেন ।  
রবিনের তর সইছিল না ।   ও জিগ্যেস করে ,  তারপর কী হল মামা ? 
ওহ্ ,  হ্যাঁ ।  আমি শিশুর কান্নার  ট্যাঁ ট্যাঁ শব্দ শুনতে পেলাম ।  বৃদ্ধ হেসে বললেন ,  আমার   ছোট  মেয়ে জান্নাত আরার ছেলে  ।  গতকালই হয়েছে ।  আল্লাহর রহমতে আমার নাতীর  শরীরস্বাস্থ্য ভালাই আছে ।  বলে ইবনে  ইয়াসিন ওপাশে অদৃশ্য হয়ে গেলেন ।  এই অদৃশ্য হয়ে যাওয়ার ব্যাপারটা তখনও বুঝিনি ।  আমি চারপাশে তাকালাম ।  তখনও আমি জানতাম না যে কুড়ি বছর পর ওই কান্নারত শিশুর সঙ্গে আমার আবার দেখা হবে ।  এনি ওয়ে ।  আমি তখনই দেখতে পেলাম  .  .  . 
কি দেখতে পেলে মামা ? 
ডালিম বাগান ।  চাঁদের আলোয় পরিস্কার দেখতে পেলাম চাতালজুড়ে বিশাল একটা ডালিম বাগান  ।  ডালিম  গাছে  থরে থরে ডালিম ধরে আছে ।   আশ্চর্য !  বাগানের ঠিক মাঝখানে একটা কুয়াশা মোড়ানো দীঘির জলে  ধবধবে সাদা রঙের একটি রাজহাঁস ভেসে আছে ।  আশ্চর্য !  এত রাতে দীঘিতে রাজহাঁস কেন ?  হঠাৎই কুয়াশা সরে যেতেই দেখতে পেলাম  .  .  .  দীঘির ওপাশে শ্বেত পাথরের একটা প্রশস্ত সিঁড়ি  ধাপে ধাপে উঠে গেছে মসজিদের একটি সুপরিসর    প্রাঙ্গনে ।  মসজিদের দেয়ালে চিনি টিকরির কাজ ।  সোনালি রঙের  মিনার ঘিরে অজস্র কবুতর উড়ছে ।   
এসো বাবা ।   ঘরের ভিতরে গিয়ে বসি ।  এইখানে বড়  ঠান্ডা ।  ইবনে ইয়াসিনের  কন্ঠস্বরে স্ববিৎ ফিরে পেলাম ।  
আমি কী বলব বুঝতে পারছিলাম না ।  শরীরজুড়ে কেমন যেন মৃদু একটা  শিরশিরানি  বোধ করছিলাম ।  কোনও মতে বললাম ,  ইয়ে চাচা ,  মানে  .  .  .  আমি তাহলে এখন যাই ।  বলে আমি আড়চোখে চাতালের দিকে তাকালাম ।  চাতালে কেবল  কুয়াশায় আবছা চাঁদের আলো ।  একটু আগে দেখা ডালিম বাগান ,  দিঘী ,  রাজহাঁস ও মসজিদের দৃশ্য মিলিয়ে গেছে । তখন ভুল দেখলাম না তো ?   ইবনে ইয়াসিন বললেন ,  আরে ,  যাবে কেন বাবা  ।  এত কষ্ট করে গরিবের বাড়ি এলে  ।   একটু শরবত খাও ,  পানটান খাও । 
না ,  না ।   কষ্ট কীসের ।  তাছাড়া আমি তো পান খাই না চাচা ।  
পান না খেলে ।  এসো ,  একটু বস ।  ইবনে ইয়াসিন অত্যন্ত আন্তরিক স্বরে বললেন ।  
পূর্ব বাংলার গ্রামের লোকজন এরকম আন্তরিকই  হয় ।  একটু ক্ষণ বসেই যাই ,    নইলে কষ্ট বৃদ্ধ পাবেন ।  আমার তখন তরুণ বয়েস ,  বুঝলি ।  তোদের মতনই অত হিসেব করে চলতাম না ।   এনি ওয়ে ।  ইবনে ইয়াসিন একটু পর আমাকে একতলায় একটা বড় কামরায় নিয়ে গেলেন ।  এক পাশে বড় একটা টেবিল ।  টেবিলের ওপর একটা  হ্যাজাকবাতি জ্বলেছিল  ।  কামরায় খাটপালঙ্ক নেই ।  মেঝেতে নীল রঙের পুরু মখমলের   কার্পেট বিছানো  ।  তার ওপর মোটাসোটা একটা জাজিম পাতা ।  জাজিমের ওপর একটি নরম   তাকিয়া ।  কামরার  সবুজ রঙের দেয়ালে মক্কা শরিফের ছবি ।  ছবির ওপরে গুলেনার ।  
রবিব জিগ্যেস করল ,  গুলেনার কি মামা ? 
গুলেনার  হল ডালিম ফুল ।  
ওহ্  । 
উষ্ণ কামরায় কেমন মিষ্টি সুরভি ছড়িয়ে ছিল ।  আগরবাতিই মনে হল ।  হ্যাজাকের আলোয় দেয়ালে আমার  ছায়া পড়েছে ।  তবে বৃদ্ধের ছায়া নেই !  আমি অবাক হল না ।  আমি কোথায় এসেছি ততক্ষণে অবচেতন মনে টের ঠিকই পেয়ে গেছি ।  
বৃদ্ধ বললেন ,  বস ,  ডাক্তার  ।  আরাম করে বস ।  কন্ঠস্বর অত্যন্ত  আন্তরিক শোনালো ।  
আমি বসলাম ।  
 আহা ,   জুতা খুলে পা তুলে জাজিমের ওপর আরাম করে বস ।  নাদিরা বিবির খানা তৈরি ।  নাদিরা বিবি হল জান্নাত আরার  আম্মাজান ।  বলে ইবনে ইয়াসিন  ঘর ছেড়ে বেড়িয়ে গেলেন ।  বেড়িয়ে গেলেন না বলে  অদৃশ্য হলেন বলাই ঠিক হবে ।  
আমি জুতা খুলতে -  খুলতে ভাবলাম - খানা তৈরি মানে ?  আমি তো অবাক ।  এত রাতে কে রান্নাবান্না করবে ?  গ্রামের লোকজন তো সন্ধ্যের পরই খেয়েদেয়ে শুয়ে পড়ে করার কিছু থাকে না বলে ।  সেসব দিনে টিভিও ছিল না ।  জাজিমের ওপর বসলাম আরাম করে ।  বুঝলাম এরা আমাকে না - খাইয়ে ছাড়বে না ।  তখনকার দিনে মোবাইল ছিল না যে রহমত কে ফোন করে বলব  .  .  .  তুই খেয়ে দেয়ে শুয়ে পড় ।  আমার ফিরতে দেরি হবে । 
 হঠাৎ চেয়ে দেখি ঘরের মেঝের ওপর কে যেন দাঁড়িয়ে ।  বেশ লম্বা একটি বালক ।   বারো - তেরো বছরের  অপরুপ চেহারা ।    আশ্চর্য !  ও এ ঘরে কখন ঢুকল ?  বালকটির শরীর  ধবধবে ফরসা ।   পেলব ।  চোখে যেন  ‘ ক্যাটস আই ’  বসানো বুঝলি ।  আয়ত চোখের চারধারে  সোনালি রঙের কাজল ।   বালকের পরনে ফিরোজা রঙের শেরওয়ানি আর ঘিয়ে রঙের  চুরিদার পাজামা ।  বালকটিকে আমার কেমন যেন লাজুক মনে হল ।  বালকের হাতে একটি রূপার রেকাবি ।  রেকাবিতে একটি বড় কাঁচের  গ্লাস ।  বালকটি গ্লাস তুলে আমার দিকে বাড়িয়ে দেয় ।    গ্লাসে    লাল রঙের টলটলে ঠান্ডা  তরল ।  গ্লাস নিতে নিতে আমি ভাবলাম -  এই অপরূপ ছেলেটি কে ?   ইবনে ইয়াসিন বললেন ,  আমার মেজোছেলে গাউস ।  এ তার ছোট ছেলে ।  এর   নাম  ইরফান ।  সালাম দাও ইরফান ,   ডাক্তার সাহেবকে সালাম দাও ।   
ইরফান আমাকে সালাম দিয়ে অদৃশ্য হয়ে গেল !  আমি অবাক হলাম ।  তখন দীঘিতে রাজহাঁস ভাসছিল ,  সোনালি মিনারের মসজিদ দেখলাম ।  কিছুই  বুঝতে পারছি না ।  সব তালগোল পাকিয়ে যাচ্ছে ।  
ইবনে ইয়াসিন বললেন ,  একটু শরবত খাও বাবা ।  
আমি আল্লাহর নাম নিয়ে শরবতে চুমুক দিলাম ।  অপূর্ব স্বাদ ।  কী বলব ।  ডালিমের শরবত ।  এমন টেস্টি শরবত আমি এর আগে  খাইনি ।  পরবর্তী জীবনে  কত দেশে গিয়েছি ,  অমন টেস্টি লিকুইড আর খাইনি ।  এনি ওয়ে ।   চেয়ে দেখি ইবনে ইয়াসিন আমার সামনে একটা  কাঁচের বাটি রাখল ।  তাতে পানি ।  পানি গরম মনে হল ।  পানিতে গোলাপের কয়েকটি  পাপড়ি ভাসছিল ।  তার মৃদু  সুরভি ছড়িয়েছে ।  
পরের মুহুর্তে ইবনে ইয়াসিনের হাতে একটি বড় চিনামাটির বাটি দেখতে পেলাম ।  বাটিতে পোলাও ।  ধোঁওয়া উঠছে ।  বৃদ্ধের  পিছনে আরও পাঁচ - ছ জন অপরুপ চেহারার লম্বা  আর ফরসা বালক দাঁড়িয়ে ।   বালকদের সবার পরনে বেগুনি শেরওয়ানি আর ঘিরে রঙের  চুরিদার পাজামা ।  চোখের চারপাশে সোনালি রঙের কাজল ।   প্রত্যেকর হাতেই একটা করে বড়  প্লেট বা বাটি ।  একজন একটা খালি প্লেট আমার সামনে রাখল ।  আরেকজনের প্লেটে দুটি আস্ত মুরগির রোস্ট তো আরেক জনের বাটিতে  রেজালা; খাসীর রেজালা বলে মনে হল ।  আরেকজনের বাটিতে  মাংসের ভুনা; গরুর মাংস বলে  মনে হল ।  একজনের প্লেটে টিকিয়া ,  একজনের প্লেটে সালাদ ।   আমি কিছু বলার আগেই বালকগুলি জাজিমের ওপর প্লেট আর বাটিগুলি রেখে অদৃশ্য হয়ে গেল ।  
ইবনে ইয়াসিন বললেন ,    খাও বাবা খাও  ।  বিসমিল্লা কর ।  যা পার আল্লাহ্র নামে খেতে শুরু কর ।  তোমার বাবা খিদে পেয়েছে ।  
আমার যে খিদে পেয়েছে তা বৃদ্ধ জানল কি করে ।  আন্দাজ করেছেন ।  কিন্তু আমি খাব কী - কে এসব রাঁধল ?  এই বাড়িতে কি কোনও অনুষ্ঠান ছিল ?  গতকালই  ইবনে ইয়াসিনের  ছোট মেয়ে জান্নাত আরা  মা  হয়েছে বললেন ।  কিন্তু বালকগুলিই -  বা কে ?   ওরা গেলই বা কোথায় ?  ওরা কি বৃদ্ধের নাতি ? 
 খাও বাবা ,  খাও ।  খাবার  ঠান্ডা হয়ে যায় ।  
আমার আর সন্দেহ নেই যে  এরা সবাই  জিন ।  তবে খারাপ জিন বলে মনে হল না ।  কেমন নিজেদের পরিচয় দিচ্ছেন ।  ভয় দেখানোর চেস্টা করছেন না ।  মনে হয় না এরা আমার তেমন  ক্ষতি - টতি করবে ।  তবে জিনেদের খাওয়া কি ঠিক হবে ?  না খেয়েও তো উপায় নেই ।  আল্লাহ ভরসা ।  আমি গরম পানিতে হাত ধুয়ে প্লেট টেনে নিলাম ।  ইবনে ইয়াসিন  প্লেটের ওপর  পোলাও তুলে দিয়ে আস্ত একটা মুরগির রোস্ট তুলে দিলেন ।  বলে রাবুমামা তাঁর স্বভাব অনুযায়ী  চুপ করে রইলেন । 
মুনিয়া জিগ্যেস করে ,  জিনদের রান্না খেলে তুমি মামা ? 
হ্যাঁ ।  খেলাম । 
রান্না কেমন হয়েছিল মামা ? 
তোফা ।  আর কী বলব ।  অমন অপূর্ব রান্না আর আমি এত বয়েসেও খাইনি ।  সেদিন রাতে আমার যে কী হল -  এমন খিদে পেয়েছিল আমাকে আস্ত ভেড়ার রোস্ট দিলেও খেয়ে সাবার করে ফেলতাম ।  মনে হয় ডালিমের শরবতটা ছিল ক্ষুধা বর্ধক অ্যাপিটাইজার ।  ওহ্  হ্যাঁ ।  শেষে মিষ্টিও খেতে দিল ।   আমি আবার ওই বয়েসে  মিষ্টির ভীষণ পোকা ছিলাম ।  মিষ্টির সাইজ দেখে আমি তো থ ।  ইয়া বড় বড় কালোজাম ।  একেকটা টেনিস বলের সমান ।  আর স্বাদের কথা আর কী বলব ।  প্লেট ভরতি   পোলাও ,  মুরগির রোস্ট ,  টিকিয়া ,  খাসীর  রেজালা ,  গরুর মাংসের ভুনা ,  সালাদ সব খেয়ে শেষ  করে ফেলেছি দেখে আমার ভারি তাক লেগে গিয়েছিল ।  
আমার  খাওয়া শেষ হলে পর  ইবনে ইয়াসিন জিগ্যেস করলেন ,  রান্না  কেমন হয়েছে বাবা ?   
আমি সুপারি চিবুতে চিবুতে বললাম ,  তোফা চাচা তোফা ।  
ইবনে ইয়াসিন খুশি হয়ে বললেন ,   সবাই নাদিরা বিবির রান্নার প্রশংসা করে ।  আমার প্রথম ঘরের বিবি শামসি বেগম জবরদস্ত মশলাদার  দুম্বার বিরিয়ানি রাঁধতে পারতেন ।    বলে ইবনে ইয়াসিন অদৃশ্য হলেন ।  
আমি আর অবাক হব কী ।  বরং চারধারে যা ঘটছে তা উপভোগই করছি ।  শামসি বেগম - এর  জবরদস্ত  মশলাদার  দুম্বার বিরিয়ানি খেতে পারলাম না বলে আমার খানিকটা আফসোসই হচ্ছিল ।  
একটু পর ইবনে ইয়াসিন ফিরে এলেন ।  কোলে রঙিন বুটিদার কাপড়ে জড়ানো একটা পুঁটুলি ।  ট্যাঁ ট্যাঁ করে শব্দ হচ্ছে ।  বুঝলাম এক দিন বয়েসি নবজাতক নাতীকে নিয়ে এসেছেন ।  ইবনে ইয়াসিন বললেন ,  আমার মেয়ে জান্নাত আরার ইচ্ছা আপনি ওর ছেলের একটা নাম দিবেন ।  
আমি ?  আমি অবাক হয়ে বললাম ।  আমার কেমন ঘুম ঘুম লাগছিল ।   আসলে জম্পেশ খাওয়া হয়েছে তো ।  
হ্যাঁ ।  আপনি ।  বলে অদ্ভূত কায়দায়  হাঁটু গেড়ে আমার সামনে বসে আমাকে  নাতীর মুখ দেখালেন ইবনে ইয়াসিন ।  শিশুর মুখ দেখে আমি  চমকে উঠলাম ।  গাঢ় নীল রঙের ছোট্ট মুখ ।  আশ্চর্য !  শিশু বয়েসে এদের রং নীল হয় ?  কাঁধ অবধি সোনালি চুল ।  কবুতরের ডিমের সমান অক্ষিগোলক ।   তবে চোখের মনি  কাকের ডিমের মতন নীলচে ।   চোখের চারপাশে সোনালি রঙের কাজল ।  বলে রাবুমামা চুপ করে রইলেন  ।  
নীলু জিগ্যেস করল ,  বাচ্চার নাম তুমি কী  রাখলে মামা ? 
শাহাজাদা ।  
শাহাজাদা ?  
হ্যাঁ ।  শাহাজাদা । ওই নামটাই কেন যেন মনে এল ।  
তারপর  ?  রবিন জিগ্যেস করে ।  
তারপর আর কী ।  নাতীকে নিয়ে ইবনে ইয়াসিন অদৃশ্য হলেন ।   ততক্ষণে আমার বেশ ঘুম পাচ্ছিল ।  কখন যে জাজিমের ওপরই ঢলে পড়েছিলাম ।  সকালবেলায় ঘুম ভেঙে দেখি রাজারহাটে আমার পরিচিত  ঘরের বিছানায় শুয়ে আছি ।  ঘরে গাওয়া ঘিয়ের গন্ধ ম ম করছে ।  রহমত  রান্নাঘরে পরোটা ভাজছে ।   আমি চেঁচিয়ে  রহমতকে ডাকলাম  ।  রান্না ঘর থেকে এসে রহমত বলল ,  জ্বী ছার ,  বলেন ।   
এখুনি তুই নীচে গিয়ে একবার দেখ তো ।   আমার সাইকেলটা আছে কিনা ।  
একটু পর রহমত ফিরে এসে বলল ,  জ্বী ,  ছার ।  সাইকেল ঠিক আছে ।  
আমি নিশ্চিন্ত হয়ে পাশ ফিরে চোখ বুজলাম ।   
তারপর ? 
তারপর ?  তারপর  কুড়ি বছর কেটে গেছে ।  রাজারহাট থেকে শ্যামগঞ্জ গিয়ে বছর কয়েক প্র্যাকটিস  করলাম ।  তারপর এই কুসুমপুরে এলাম ।  জায়গা - জমি কিনলাম ।  এই বাড়িটা করলাম ।  এক তলায় চেম্বার ।   আল্লাহর রহমতে হাত যশ ভালোই ।  তো ,  নাইনটিন এইট্টি ফাইভের কথা ।  একদিন সকালবেলায় নীচতলার চেম্বারে বসে আছি ।  রোগীর তেমন প্রেশার ছিল না ।  লম্বা  এক তরুণ চেম্বারে  ঢুকল ।  সঙ্গে সঙ্গে আতরের গন্ধ পেলাম ।  কেমন পরিচিত গন্ধ ।  আমার ভুরু কুঁচকে উঠল ।  তরুণের  বয়স কুড়ি  / একুশ বছর হবে ।  কী  অপরুপ মুখ !  ফরসা পেলব শরীর ।  চোখের চারধারে  সোনালি রঙের কাজল ।  পরনে বেগুনি রঙের  শেরওয়ানি আর ঘিয়ে রঙের চুরিদার পাজামা ।  হাতে কী যেন ।  ভালো করে চেয়ে দেখলাম মিষ্টির হাঁড়ি । 
আমি বিস্ময় চেপে তরুণকে  ইঙ্গিতে বসতে বললাম ।  তারপর প্রেসক্রিপশনের প্যাডটা  টেনে স্বভাবসুলুভ ভঙ্গিতে জিগ্যেস করলাম ,  শুনি ,   কি সমস্যা ? 
আমার কোনও সমস্য নেই স্যার ।  তরুণটি বলল ।  
সমস্যা নেই মানে  ?   আমি মুখ তুলে তরুণের মুখের দিকে তাকালাম ।  টিউবলাইটের আলো এসে পড়েছে ।   কী  আশ্চর্য কমনীয় মুখ ।  রূপটান ব্যবহার করে বলে মনে হল ।  
তরুণটি বলল ,  আমি  .  .  .  আমি শাহাজাদা স্যার ।  
তুমি শাহজাদা মানে ?  আমি আকাশ থেকে পড়লাম ।  চেনা চেনা মুখ ।  চেনা চেনা আতরের গন্ধ পাচ্ছি ।   ।  তবে মনে করতে পারছি না সবটা ।  
আমি ইবনে ইয়াসিনের নাতি স্যার ।  
আমার বিস্ময় কাটছিলই না ।  পালটা প্রশ্ন করলাম ,  আমি  ইবনে ইয়াসিনের নাতি মানে ? 
শাহাজাদা নামে তরুণটি বলল ,  কেন আপনার মনে নেই  অনেক বছর আগে
এক রাতে ট্রাকের সঙ্গে আমার নানা ইবনে ইয়াসিনের  ধাক্কা লেগেছিল । 
 আপনি নানার প্রাথমিক চিকিৎসা করলেন ।  তারপর আমাদের ডালিম বাগানের বাড়িতে গেলেন ।  নানীর হাতের রান্না  খেলেন ।  তারপর আমার নাম রাখলেন ।  আমার মায়ের নাম জান্নাত আরা স্যার ।   কেন আপনার মনে নাই ? 
আমার মনে আছে ।  আমি শীতল কন্ঠে বললাম ।  ভিতরে ভীষণ কাঁপুনি টের পাচ্ছি ।  এও কি সম্ভব ?     
শাহজাদা বলল ,  কুসুমপুরে আমি ব্যবসার কাজে এসেছিলাম স্যার ।  আপনার  মনে নাই আমার আব্বা আন্দালিব সুলতানগঞ্জে  নাশপাতি আর পেস্তার ব্যবসা করতেন ।  আব্বার ব্যবসা এখন আমিই দেখাশোনা করছি ।  ভাবলাম কুসুমপুর যখন এসেছি তখন আপনার সঙ্গে একবার দেখা করেই  যাই ।  
বেশ ।  তো ,  তোমার নানা কেমন আছে ?  
ভালো ।  নানা গতবছর একটা বিয়ে করছেন ।  
ওহ্ ! 
আমি এখন যাই সার ।  ওরা অপেক্ষা করছে ।  বলে শাহজাদা অদৃশ্য হয়ে গেল ।   
আমি অনেক ক্ষণ চেম্বারে বসে ছিলাম ।  মুসলমান বলে  জিন বিশ্বাস করি তাই বলে এভাবে জিন দেখব ভাবতেই পারিনি ।  ব্যাপারটা আমার কাছে আজও এক অস্বাভাবিক অভিজ্ঞতা মনে হয় ।  সে যা হোক ।  তারপর আমি মিষ্টির হাঁড়ি নিয়ে ওপরে উঠে এলাম ।  টেনিস বলের সমান মিষ্টির  সাইজ দেখে তোর মামী তো অবাক ।  অবাক  আমিও  ।  তোদের মামী মৃদু সমালোচনা করে বললেন ,  ধ্যাত ,  কালোজামের  সাইজ এত বড় হয় ?  কোন্ দেশের রুগী ?  আমি এড়িয়ে গেলাম ।  
নীলু বলল ,  শাহাজাদা জিন ছিল মামা ? 
রবিন মৃদু ধমক দিয়ে বললেন ,   আহ !  রাবুমামা তাহলে এতক্ষণ কী বলল  ।  শাহাজাদা জিন  না হয়ে যায়ই না ।  
মুনিয়া বলল ,  মামা । 
বল । 
তুমি তখন বললে না যে  হর্ন বাজিয়ে একটি ট্রাক চলে যায় । 
হ্যাঁ । 
তারপর বললে হঠাৎ দেখি রাস্তার পাশে একজন বৃদ্ধ পড়ে আছে ।  তাকে  ট্রাক ধাক্কা দিল মনে হয় । 
হ্যাঁ ।  
জিনদের কি ট্রাক ধাক্কা দিতে পারে মামা ?  ওরা না আগুনের তৈরি ? 
হুমম ।  আমিও কথাটা নিয়ে অনেক ভেবেছি ।  সত্যিই ওদের অনেক ক্ষমতা ।  আমি নিজের চোখে দেখেছি ।  যখন -  তখন তারা অদৃশ্য হয়ে যেতে পারে ।  ওই যে বললাম ,  সে রাতে আমি রাজারহাটের  ডালিমবাগানে যা দেখেনি তা আমি আজ অবধি  গ্রহনযোগ্য  ব্যাখ্যা দিতে পারিনি ।   
নীলু বলল ,  এর কুড়ি বছর পর তুমি আবার ইবনে ইয়াসিনের নাতী  শাহাজাদাকে দেখলে ।  
হুমম । 
রবিন কী বলতে যাবে - রাবুমামা ওকে থামিয়ে বললেন ,  চল ,  এখন শুয়ে পড়ি ।  অনেক রাত হয়েছে ।  আর বেশ  শীতও পড়ে গেছে ।  কাল আবার ঝিলাই নদীর চরে পিকনিক ।  সকাল সকাল বেরুতে হবে  .  .  .  চল  .  .  . 
  

                    




গল্প :  নিষাদ - দ্বীপ



                        সিগারেট টানতে টানতে হাঁটছিল নয়ন মাঝি ।  তার লম্বা ,  শীর্ন শরীর; পরনে সাদা ফতুয়া ,  সাদা পায়জামা -  এক মাথা কোঁকড়া চুল ,  ফরসা মুখে বসন্তের দাগ ।  চোখে কালো ফ্রেমের  চশমা ।  কাঁধে গেরুয়া রঙের কাপড়ের ব্যাগ ।  হাঁটতে হাঁটতে চারিদিকে তাকায় নয়ন মাঝি ।  শ্রাবণ মাসের মাঝামাঝি ।   রোদ ঝলমলে একটি দিন ।  এলোমেলো বাতাস ।  পিচ রাস্তার দুপাশে ঘন শালবন ।  বাতাসে ভাসছিল শালগুঁড়ির ভেজা গন্ধ ।  সকাল থেকে হাঁটতে হাঁটতে বেশ লাগছিল নয়ন মাঝির ।  
হঠাৎই তার ঠিক পাশে একটা গাড়ি ব্রেক কষল ।  নীল রঙের একটা শেভ্রলে ।   এই যে কবি মশায় ?  নারীকন্ঠের  চিৎকারে মুখ ঘুরিয়ে দেখল -  সাদিয়া ।  আরে তুমি ?  নয়ন মাঝি ঝুঁকে দেখল ভিতরে সাদিয়ার ওপাশে ড্রাইভিং সিটে জাভেদ মুরাদ বসে আছে ।  নীল সানগ্লাস পরেছে সে ।  হাসল ।  সাদিয়া তাকে ঠিকই চিনেছে ।  বছর দুয়েক আগে একটা পার্টিতে দেখা হয়েছিল ।  সে সময় সাদিয়া তাকে জিজ্ঞেস করেছিল - আপনার নাম বুঝলাম নয়ন - কিন্তু  মাঝি কেন ? 
আমার পূর্বপুরুষ ছিল মেঘনা নদীর মাঝি  ।  রুট কী করে অস্বীকার করি বলুন ?  
তা ঠিক ।  এখন সাদিয়া বলল ,  এদিকে কোথায় ? 
এই তো ।  নয়ন মাঝি হাসল ।  সিগারেটটা ছুড়ে ফেলে দিল ।  
কথা পরে হবে ।  এখন গাড়িতে উঠুন তো ।   
অনেকদিন জাভেদ মুরাদের সঙ্গে দেখা হয় না ।   শেভ্রলে তে উঠে নয়ন মাঝি পিছনের সিটে বসল  ।  জাভেদ মুরাদ  বলল ,  এদিকে কোথায় দোস্ত ? 
নয়ন মাঝি বলল ,  কোথাও না ।  এমনিই হাঁটছি ।   
সাদিয়া নীল রঙের শাড়ি পড়েছে ।  সাদা ব্লাউজ ।  চুল চূড়ো করে বেঁধেছে ।  ফরসা মুখ ।  একসময় নাচত সাদিয়া তামান্না - ফিগারটা এখনও সেরকমই - স্লিম ।  কী কারণে - সাদিয়ার মুখটা ম্লান ।  নয়ন মাঝি সংবেদনশীল বলেই টের পায় ।  
আরও কিছুদূর গিয়ে শেভ্রলেটা বাঁ দিকে টার্ন নিল ।  কিছুক্ষণ পর জাভেদ মুরাদদের বাগানবাড়ি  ‘ নিদ মহলের ’  লোহার গেটটা চোখে পড়ল ।   অনেক অনেক দিন আগে নিদ মহলে জাভেদ মুরাদের সঙ্গে এসেছিল নয়ন মাঝি ।  ওরা তখন  ছাত্র ।  দু ’ জনেই তিতুমীর কলেজে পড়ত  ।  সাদা রঙের উচুঁ দেওয়াল ।  কালো রঙের লোহার গেটের দু ’ পাশে আমলকি গাছ ।  গেটের ওপাশে প্রশস্ত ড্রাইভওয়ে; দুপাশে সুপারি গাছ ।  সুপারি গাছের গুঁড়িতে সাদা রং করা ।  তারপর বেশ বড় একটা বাগান ।  বাগানে নানারকম ফুলের গাছ ।  সূর্যমূখীর ঝাড় ।  একবার ঈদের সময় নাকি দুম্বা কাটা হয়েছিল -  রক্ত ছিটকে হলুদ সূর্যমূখীর ঝারে লেগেছিল  .  .  . বাগানবাড়িটি জাভেদ মুরাদের দাদা আদিল মুরাদের আমলের ।  তৃতীয় পুরুষে বাগানবাড়িতে কিছু আধুনিকায়ন ঘটেছে ।  এই যেমন -  টেনিস কোর্ট ,  সুইমিং পুল ইত্যাদি ।  বাগানের ওপাশে সাদা রংকরা পুরনো দিনের দোতলা বাড়ি ।  জানালার কপাটে আর দরজার পাল্লায় সবুজ রং করা ।  দেড়শ - দুশো বছরের পুরনো তো হবেই ।  লোকে বলে - বহুকাল আগে এখানে ছিল একটা শিব মন্দির ।  তরবারি হাতে অশ্বারোহীরা পশ্চিম থেকে এসে সেটি গুঁড়িয়ে দিয়েছিল ।  তারপর ধীরে ধীরে সেসব চিহ্ন কালের গর্ভে হারিয়ে যায় ।  সে সব কবেকার কথা  .  .  . 
মাসটা শ্রাবণ বলেই পোর্টিকোয় গাড়ি থামতেই আকাশে মেঘ জমল ।  একতলার বসবার ঘরটা বিশাল ।  দেওয়ালে হরিণের ছাল ।  কাটা - হরিণের মাথা ।  সময়টা দুপুর ।  ওরা মুখ হাত ধুয়ে নিল ।  খাবার রেডিই ছিল ।  জাভেদরা টেলিফোন করেই এসেছে নাকি ।  প্রায়ই তো আসে ।  ডাইনিং টেবিলটা একতলায় ।  ওরা খেতে বসল ।  খেতে বসেই মুরাদের হুঙ্কার - অই মিঞা ,  খিজিরালি - বুরহানি কই ? 
 খিজিরালি নামে খানসামা কাঁচুমাচু হয়ে বলল ,  টক দধি জোগার করবার টাইম পাই নাইক্কা ছার ।  
থাক ।  সাদিয়া নরম স্বরে বলল ।  সেভেন আপ তো আছে ।  তুমি সেভেন আপ পছন্দ কর ।  তাছাড়া আমরা ওকে ১১টার পর ফোন করেছি ।  
সাদিয়ার দিকে জাভেদ মুরাদ কটমট করে তাকাল ।  ঘাড় - গর্দান সমান বিশালদেহী জাভেদ মুরাদের পরনে কটকটে লাল রঙের সাফারি স্যুট ।  বাপদাদার মতেই লম্বা আর টকটকে ফরসা সে ।  থুতনির কাছে ফ্রেঞ্চকাট দাড়ি -  অবিকল বাদশা জাহাঙ্গীরের মতন লাগছে ।  ভোগী মুগলের মতন একাই গোটা চারেক মুরগীর রোস্ট সাবাড় করে দিল জাভেদ মুরাদ ।  সাদিয়া খাচ্ছে না ।  তাকে উদ্বিগ্ন দেখাচ্ছে ।  খেতে নয়নও পারলও না ।  শুধু বিরিয়ানি ।  ভাত রাখেনি ।  আগেও দেখেছে জাভেদ মুরাদ দিনে পর দিন তিনবেলা বিরিয়ানি খেতে পারে ।   নয়ন মাঝির ভালো লাগে শাকভাত ।  মাংস খেলে বমি আসে তার ।  আর তার ভালো লাগে ডাল ।  যে কোনও ধরনের ।   তবে সবচে ভালো লাগে কেবল লেবুজল খেয়ে উপবাস ।  খাওয়ার পর ওরা তিনজন দোতলায় যাওয়ার জন্য সিঁড়ির দিকে যেতে লাগল ।  সিঁড়ির কাছে দেওয়ালে   জিন্নার একটি সাদাকালো ছবি টাঙানো; সেদিকে আড় চোখে তাকাল নয়ন সাধু ।  তার গা রি রি করে ওঠে ।  যেন ,  এখনও এই বাগানবাড়িটা একটুকরো পাকিস্তান !  যেন এদেশে কখনও মুক্তিযুদ্ধ হয়নি ।  কেন যেন এদেশে অভিজাত মুসলমানের একাংশ আজও পাকিস্তানি রয়ে গেছে - সে রহস্য সাম্প্রতিক ইতিহাসের বিশ্লেষনে বোঝা কঠিন নয় ।  জিন্নার সাদাকালো ছবির পাশে একটি দোররা ! 
ওরা দোতলায় উঠে এসে বেতের সোফায় বসেছে -   বৃষ্টি নামল ।  ঝিরিঝিরি অবশ্য ।  নয়ন মাঝি সিগারেট ধরালো ।  সাদিয়ার মুখটা গম্ভীর ।   জাভেদ মুরাদের ফোন এল ।  স্যামসংটা অন কার সঙ্গে কতক্ষণ হু হা করল সে ।  তারপর ওটা অফ করে বলল ,  ইবনে সিনা ফোন করছিল ।  নতুন একটা টিভি চ্যানেল লাঞ্চ করতে যাচ্ছে সিনা গ্রুপ  ।  দিগন্ত টিভি ।  আমাকে ২২ %  শেয়ার দিতে চায় - এক্সিস ব্যাঙ্ক থেকে লোন স্যাংসন করে দিলাম কি না ।  হা হা হা ।  দিগন্ত টিভির কনসেপ্টটা বেশ ইন্টারেস্টিং - তলায় ইসলামী আর্দশ থাকবে; আবার রবীন্দ্রসংগীতও চলবে ।  এর ফলে দর্শকশ্রোতাদের এমন বিভ্রম তৈরি হবে যে - ইসলাম এমন কী বাংলার গানবাজনাও লিগালাইজ করে ।  হেঃ হেঃ হেঃ ।  
ছিঃ ।  সাদিয়া মৃদু ধিক্কার জানাল ।  
ছিঃ কী ?  সাদিয়ার দিকে ক্রোধান্বিত  হয়ে তাকাল জাভেদ মুরাদ ।  তারপর নরম হয়ে বলল ,   কি ?  খবর পড়বা নাকি দিগন্তে ? 
নাঃ !  ।  
পড়লে কও - ব্যবস্থা কইরা দিই ।  খালি মালয়েশিয়া স্টাইলে সাজতে হবে ।  মাথার চুল ঢাকতে হবে কাপড় দিয়ে । 
কেন !  মেয়েদের চুলে কী সমস্যা শুনি !  সাদিয়া গর্জে উঠল । 
মেয়েদের চুল দেখলে পুরুষের নাকি বেসামাল হওয়ার চান্স আছে ।  
তা হলে মেয়েদের মাথার চুল মসৃন করে কামিয়ে ফেললেই হয় ।  নয়তো ছেলেরা চোখে ঠুলি পরলেই হয় ! 
জাভেদ মুরাদ হকচকিয়ে যায় ।  নয়ন মাঝি দীর্ঘশ্বাস ফেলে ।  সিগারেটে টান দেয় ।  জাভেদ মুরাদরা কখনোই বাংলার মাহাত্ব্য বোঝেনি -  বোঝেনি বলেই এই মালয়েশিয়া - পাকিস্তান আর সৌদি আরবের সংস্কৃতিকে বড় করে দেখে ।  পৃথিবীর মানুষ সংস্কৃতি গড়ে ঠিকই; তবে আবহমান বাংলার সংস্কৃতি শুধু সংস্কৃতি না - তার চেয়েও বড় কিছু ।  এই সংস্কৃতির স্বাভাবিক বিবর্তনে বিশ্ব পেল একজন বাউল লালনকে ,  একজন বিশ্ব কবিকে - বিশ্বের একজন শ্রেষ্ঠ রাজনৈতিক নেতাকে -  যিনি মুগলদের এইসব বাগানবাড়িগুলি গুঁড়িয়ে দিতে চেয়েছিলেন ।   নয়ন মাঝি কাতর বোধ করে ।   সেই কলেজ জীবন থেকেই জাভেদ মুরাদ - এর সঙ্গে মিশছে সে ,  তবে জাভেদ মুরাদের বিশ্বাস ,  আচার - আচরনের সঙ্গে নয়ন মাঝির বিশ্বাস ,  আচার - আচরনের সঙ্গতি নেই ।  কেবল এক গভীর কৌতূহলই পারস্পারিক সম্পর্কটা টিকিয়ে রেখেছে ।  
 মাঝরাত ।  সময়টা মধ্যশ্রাবণ বলেই হয়তো রাতে ফুটফুটে জোছনা ফুটেছে ।   আর এলোমেলো বাতাস ।  ঘুম আসছিল না ।  দোতলার টানা বারান্দায় বসে ছিল নয়ন মাঝি ।  সিগারেট টানছিল ।  সাদিয় এল ।  বসল উলটো দিকের সোফায় ।  মুহূর্তেই বেলি ফুলের গন্ধ ছড়াল ।  ওকি ঘুমাচ্ছে ? 
হ্যাঁ ।  মদ খেয়ে চূড় ।  
লিভার যাবে । 
যাক ।   আপনার বন্ধু আমাকে খুন করতে চায় ।  
সে কী !  কেন ?   মাঝির হাতে সিগারেটটা নীচে পড়ে যায়; সে ঝুঁকে ওটা গুঁজে রাখল এ্যাশট্রেতে ।  
আপনার বন্ধু লুনা হক নামে এক সুন্দরী এয়ারহোস্টেস - এর প্রেমে পড়েছে ।  
বুঝলাম ।  তাই বলে খুন ! 
কেন এরা আনারকলিকে খুন করেনি ! 
ওহ্ । 
কয়েকমাস আগে এরাই পাকিস্তানের পেশওয়ারের আয়মান উদাস নামে এক গায়িকাকে খুন করল ।  এই নস্ট মুঘলরা !  
হ্যাঁ ।  
খুন ওদের জন্য সহজ ।  খুন করা আর দোররা মারা ।  আর পাথর ছুড়ে মারা ।  দীর্ঘকাল ধরে ইন্ডিয়ান সাবকন্টিনেন্টে একটি ইসলামাইজ মুগল প্রেতাত্মা হা হা করে ঘুরছে ।  রক্তাক্ত করছে নারীকে আর উন্নত চিন্তাচেতনার অধিকারী মানুষদের ।  একে এখন কফিনে ভরে কফিনের শেষ পেরেক মারা দরকার ।  
হ্যাঁ । 
সাদিয়া বলে ,  জানেন ,  আপনার বন্ধুর বাবা  - মানে আমার তথাকথিত শ্বশুড় ছিলেন ঘৃন্য কোলেবোরেটর ?   সেভেনটি ওয়ানে এই বাগান বাড়িতে  ছিল টর্চার চেম্বার ।  তখন কত মেয়েকে -  
জানি । 
জানেন ? 
হ্যাঁ ।   সেই কলেজজীবন থেকেই জাভেদ মুরাদ এর সঙ্গে এখানে এসেছি ।  তখন যা জানার জেনেছি ।  বাগানে মাটি খুড়লে গনকবর পাওয়া যাবে ।  একবার ঈদের সময় নাকি দুম্বা কাটা হয়েছিল -  রক্ত ছিটকে হলুদ সূর্যমূখীর ঝারে লেগেছিল; যারা কুরবানীর প্রচলন করেছে তারা মনে হয় সূর্যমুখীর ঝার দেখেনি ।  
সাদিয়া কিছুক্ষণ চুপ করে থাকে ।  তারপর বলে ,  পাকিস্তান দেখছেন না ধ্বংস হয়ে যাচ্ছে ।   মিথ্যের ওপর দাঁড়িয়ে বলেই দেশটা ধ্বংস হয়ে যাবে - একদা মহেনজোদারো যেমন বিরান ও পরিত্যক্ত হয়ে গিয়েছিল পাকিস্থান তেমন বিরান ও পরিত্যক্ত হয়ে যাবে ।  পাকিস্তানের প্রগতিশীলদের ব্যর্থতা এই যে -  তারা মোল্লাদের সঙ্গে তাত্ত্বিক যুদ্ধে হেরে গেল । 
হ্যাঁ ।  কথাটা ঠিক ।  নয়ন মাঝি মাথা ঝাঁকাল ।  যদিও এই সময়ে কোনও সভ্যতাই বিরান ও পরিত্যক্ত হয়ে যায় না । 
জানেন তো আমি নাচতাম ।  সাদিয়া বলল ।  ছায়ানটেও গানও শিখেছিলাম ।  বিয়ের পর এরা আমাকে আর নাচতেও দেয় না গান গাইতেও দেয় না ।  বলে ,  নাচগানের কি দরকার - তারায়েফ - বাঈজীরা আছে কেন ?  তুমি ঘরের বউ - গয়নাগাটি পরে বসে থাকবা ।  শোনেন কথা ।  কিছুতেই এদের বোঝানো যাবে না -  শিল্পচর্চা ছাড়া জীবন অর্থহীন ।  ঈশ্বর বলে তো কেউ নেই ।  
নয়ন মাঝি তিক্ত কন্ঠে বলল ,  নাঃ ,  এদের এসব বোঝানো যাবে না -  এরা বদলাবেও  না ।  অথচ দেশের স্বার্থেই এদের বদলানো উচিত ।  
হ্যাঁ । 
বাংলাদেশের অধিকাংশ জমি এদের দখলেই  ।  নয়ন মাঝি বলে ।  এসব অধিকৃত জমি ভূমিহীন কৃষকদের মাঝে বিলিয়ে দেওয়া উচিত  ।   প্রথম দুই - পুরুষের না হয় জমিদারীর করার জন্য জমির দরকার ছিল ।  কিন্তু ,  এখন কী দরকার ?  জাভেদ ইংল্যান্ডে পড়েছে ।  এক্সিস ব্যাংকের চেয়ারম্যান সে - তার এত জমির কী দরকার ।  নাঃ ,  তারপরও জোর করে আগলে রাখবে ।  এই আক্ষেপ - এদের তৃতীয় পুরুষ বদলাচ্ছে না ! 
হ্যাঁ । 
এদের পূর্বপুরুষই পূর্ববাংলার সমূদয় ভূমি নিজের নিয়ন্ত্রনের রাখার হীন উদ্দেশ্যেই ১৯০৬ সালে মুসলীম লীগ তৈরি করেছিল । 
হ্যাঁ । 
ভারত বিভক্ত হলে মুসলিম অভিজাতরা - নতুন মুসলিম দেশের জমির ওপর মুসলিম অভিজাত মহলের  কর্তৃত্ব থাকবে ।  এই উদ্দেশ্যে তারা ধর্মকে টেনে আনল ।  সেটা   না করে -  সবাই ভারতীয় ন্যাশনাল কংগ্রেসে যোগ দিলে ভারতীয় উপমহাদেশের ইতিহাস অন্যরকম হত ।  বিশ্বাস কর সাদিয়া ভারতীয় উপমহাদেশে এত রক্তপাত হত না । 
হ্যাঁ ।  আর ,  দেখুন না -  মিথ্যে বলেই মুসলিম লীগ বিলুপ্ত হয়ে গেল ।  আর ,  সারা বিশ্ব এখন ভারতীয় ন্যাশনাল কংগ্রেসের দিকে তাকিয়ে তারা দলিত নারীকে আইনসভার স্পীকার করল । 
হু । 
আমার মনে হয় মুসলীম লীগ আসলে পুরোপুরি ধ্বংস হয়নি ।  সাদিয়া বলল । 
হু ।  নয়ন বিস্মিত হয়নি । 
১৯৭৫ সালে বিএনপির উত্থানের মাধ্যমে দলটির নবজাগরণ ঘটেছে । 
হু ।  বলে নয়ন মাঝি সিগারেটে টান দেয় - দূরের প্রগাঢ় জোছনার দিকে তাকায় ।  
সাদিয়া ফিক করে হাসল । 
হাসলে যে ?  নয়ন মাঝি বিস্মিত । 
ভাবছি ,  দশ বছর পর কোনও পার্টিতে রাহুল গান্ধি ,  সজীব ওয়াজেদ জয় আর তারেক জিয়ার দেখা হলে তারেক জিয়া কী বলবে ।  মুগল বলেই তারেক জিয়া উচ্চ শিক্ষার কথা  ভাবেনি - ক্ষমতা তো পাচ্ছিই ।  এরই এক বন্ধু গাজীপুরে  “ খোয়াব ”  নামে বালাখানা তৈরি করেছিল ।   কী আশ্চর্য না ! 
হু । 
সাদিয়া বলল ,  এসব ভাবলে কী যে খারাপ লাগে ।  ১৯৭৪ - ৭৫ সালে প্রথম বাংলাদেশি সরকার ভূমি সংস্কারের কথা সিরিয়াসলি ভাবা হয়েছিল ।  
হ্যাঁ ।  নয়ন মাঝি বলল ।  তার আগে ফিদেল ক্যাসট্রোর সঙ্গে বঙ্গবন্ধুর দেখা হয়েছিল ।  ৭৫ - এর পৈশাচিক হত্যাকান্ড এই ভূমিকে কেন্দ্র করেই ঘটেছিল ।  সে সময় মুসলিম ভূস্বামীরা সব একজোট হয়েছিল ।  ইসলাম ভূমির ভূস্বামীর অধিকার ও নারী ওপর পুরুষের একচ্ছত্র অধিকার স্বীকার করে বলেই ধর্মটা এত পপুলার ।  ব্যক্তিগত সম্পদ যে অভিশাপ - এই প্রয়োজনীয় শিক্ষা এই ধর্মে নেই ।  
ভাবছি ।  সাদিয়া দীর্ঘশ্বাস ছেড়ে বলল ,  সব ছেড়েছুড়ে  দূরে কোথাও চলে যাব । 
সত্যি ?  নয়ন মাঝির চোখ সরু হয়ে উঠল । 
হ্যাঁ ।  সাদিয়া বলল ।  আমি সিরিয়াসলি ভাবছি শিল্পচর্চা ছাড়া জীবন অর্থহীন ।  ঈশ্বর বলে তো নেই কেউ ।  মুরাদ শিল্প বোঝেনি ।  ফলে যা হয় -  সেক্স বাড়ানো জন্য মিডল ইস্টার্ন বন্ধুদের ি নয়ে ইন্ডিয়া গিয়ে কীসব বিরল পাখির মাংস খায় - হ্যাঁ ,  আমি জানি লাইফে সেক্স ইমপোর্টেন্ট  ,  তবে আমি বাঙালি মেয়ে -  আমার সেক্স নিয়ে অবসেসন নেই; আমাদের রবীন্দ্রনাথের কবিতা পড়তে হয়; নজরুলের গান শুনতে হয়; এসবের জন্য মনের শুদ্ধতা দরকার ।  আর এখানেই আমরা জগতের অন্যান্য জাত থেকে আলাদা ।  বিদেশে কত কষ্ট - তার পরও বাঙালি ছেলেরা জাপান - অস্ট্রেলিয়ায় শহীদ মিনার গড়ে  - আপনি ত এসব বোঝেন ? 
নয়ন মাঝি গম্ভীর  বলল ,  তোমাকে আমি এক জায়গায় নিয়ে যেতে পারি । 
কোথায় ?  সাদিয়া দীর্ঘকাল এই মুহূর্তটির জন্য অপেক্ষা করছিল ।  
অনেক দূর  ।  সুন্দরবন ।   শিবসা নামে এক নদীর ধারে ।  আমরা বলি নিষাদদ্বীপ । 
নিষাদদ্বীপ ? 
হ্যাঁ ।  নিষাদদ্বীপ । 
কারা থাকে সেখানে ? 
তোমার মতন যারা ।  যারা ফেইক মুসলিম ভাবার্দশ থেকে বাঁচতে চায় ।  আসলে বহুকাল ধরেই লোকচক্ষুর অন্তরালে নির্জন প্রকৃতি উপাসক উন্নতমনের বাঙালিরা বাস করছে নিষাদদ্বীপে ।  নিষাদদ্বীপ  মাতৃতান্ত্রিক ।  এক জন আদি মা আছে ।  তার নাম  নাম রোকেয়া পালি ।  
আমি যাব ।  সাদিয়ার শ্বাস টানল ।  
নয়ন মাঝি ওর হাতটা তুলে নেয় হাতে ।  তোমার স্বামী ? 
ও তো আমার স্বামী নয় । 
ও কে তাহলে ?  প্রশ্নটা করার প্রয়োজন ছিল না ।  
কেউ না !  হিসহিস করে বলে সাদিয়া ।  বললাম না - আপনার বন্ধু আমাকে খুন করতে চায় ।  ও একটা ভিশ্যাস মুগল রেলিক ! 
এত ঘৃনা ! 
হু ।  আমার বাবা এক্সিস ব্যাঙ্কের লোনের লোভে বিয়েতে রাজী হলেন ।   পাকিস্তানি আর্দশে বিশ্বাসী সালাউদ্দীন কাদের চৌধুরীর আপন চাচাতো ভাইয়ের ছেলের সঙ্গে আমার বিয়ে - মা সেই শোকে স্ট্রোক করল ।  
ওহ্ না । 
হ্যাঁ ।  আমি ভালোবাসতাম বুয়েটের তরুণ প্রভাষক অরণ্য কবিরকে - দুর্দান্ত শক্তিশালী প্রাবন্ধিক ছিল সে  ।  ওকে ওরা ইবনে সিনার সামনে থেকে কিডন্যাপ করে মীরপুর নিয়ে যায় ।  পাক্ষিক  “ মেঘ ”  - এ  ‘ তিনটে প্রশ্ন ’  নামে প্রবন্ধ লিখেছিল অরণ্য - তাতে মুসলিম জাহানের কাছে অরণ্যর তিনটি প্রশ্ন ছিল -   ( ১ )  ইসলাম কেন ইহুদিদের হিংস্র ঈশ্বরের ধারনাকে নমনীয় করতে পারেনি ?   ( ২ )  ইসলামের নবীর কী কারণে যৌনকর্মীদের ওপর অত ক্ষোভ ছিল ?   ( ৩ )  ত্রয়োদশ শতকের প্রথমার্ধে বিহারে অসংখ্য নিরীহ শান্তিবাদী বৌদ্ধ ভিক্ষুদের হত্যা করার পরও কেন  ইখতিয়ারউদ্দীন মোহম্মদ বিন বখতিয়ার খলজী কে  বাংলার মুসলিম সমাজ  ‘ ইসলামী হিরো ’  মনে করে ?  এই তিনটে প্রশ্ন করার অপরাধে অরণ্যকে ওরা ইবনে সিনার সামনে থেকে কিডন্যাপ করে মীরপুরের শিয়ালবাড়িতে নিয়ে যায় ।  ওখানে আজও ওদের গোপন টর্চার সেল আছে ।   সারারাত অমানুষিক নির্যাতন করে অরণ্যকে হত্যা করে ওরা ।  বলতে বলতে সাদিয়া ফুঁপিয়ে ওঠে ।  
নয়ন মাঝি শিউরে ওঠে ।  
একটু পর আবেগ সামলে সাদিয়া উঠে দাঁড়াল ।  আঁচল দিয়ে চোখ মুছতে মুছতে বাস্পরুদ্ধ কন্ঠে বলল ,  চলেন ।    আমি আর এই দুঃসহ পরিবেশে থাকব না ।  এর চে গাছপালার গন্ধ ভালো । 
নয়ন  মাঝিও উঠে দাঁড়াল ।  বলল ,  এসো । 
তারপর ওরা নীচে নেমে হাঁটতে হাঁটতে শ্রাবণজোছনায় মিলিয়ে যায় । 
 পসুর নদীটি খুলনার মংলা - তে দুটি শাখায় বিভক্ত হয়ে পড়েছে ।  এর পশ্চিম শাখাটি শিবসা নামে সুন্দরবনের ভিতর দিয়ে প্রবাহিত হয়ে মোহনার কাছে কুঙ্গা নাম ধারন করে বঙ্গোপসাগরে পড়েছে  ।  শিবসা - কুঙ্গার তীরেই অবস্থিত হিরণ পয়েন্ট  ।  শিবসার চলার পথে বাড় – লিয়া ,  হাড়িয়া ,  বুনাখালী ,  গড়খালী ,  মৈনস ,  তাকী ,  বেষেখালী ,  বাদুরগাছা ,  ভেলতি ,  করুয়া ,  গাংরাইল ,  হড্ডা ,  নালী ,  জল্লা এবং আরও কিছু ছোট ছোট  নদী ও খাল বিভিন্ন দিক থেকে এসে শিবসাকে জোরদার করেছে ।  নদীটি নিয়মিত জোয়ার - ভাটা দ্বারা প্রভাবিত ।  পূর্ণ বর্ষার কয়েস মাস ব্যতীত নদীর পানি সারা বছরই লবণাক্ত থাকে ।  
নৌকায় সাদিয়া জিজ্ঞেস করল ,  আচ্ছা ,  যেখানে যাচিছ - সেই দ্বীপের নাম নিষাদ দ্বীপ কেন ?  নিঝুম দ্বীপের নাম জানি -  নিষাদ দ্বীপের নাম তো শুনি নি । 
নয়ন মাঝি বলল ,  নাঃ ।  নিষাদদ্বীপের নাম সবাই জানে না ।  তবে নিষাদদ্বীপের অস্তিত্ব সম্বন্ধে বাংলার বিশিষ্ট সাধকদের অবহিত করা হয়েছে ।  যেমন ,  ঈশ্বরচন্দ্র বিদ্যাসাগর ,  বেগম রোকেয়া ।  ধারনা করা হয় জলপথে এসে নিষাদরা বাংলার দক্ষিণে নেমেছিল ।  জান তো - সত্তর হাজার বছর আগে ক্ষুদ্র এক মানবগোষ্ঠী আফ্রিকা ছেড়ে সারা পৃথিবীতে ছড়িয়ে পড়েছিল ।  
হ্যাঁ ,  আমি  ‘ আউট অভ আফ্রিকা ’  তত্ত্বটির কথা জানি ।  আচ্ছা ,  আপনি বললেন ,  নিষাদ - দ্বীপের অস্তিত্ব সম্পর্কে বাংলার সাধকদের অবহিত করা হয়েছে ।  লালন কি জানতেন নিষাদ দ্বীপের কথা ? 
হ্যাঁ ,  জানতেন ।   লালন ভেবেছিলেন গান লিখে আর গান শুনিয়ে তিনি শরিয়তিদের মনমানসিকতঅ বদলাবেন ।  পারেননি ।  লালনের একটা গানে আছে - বিশ্বাসীদের দেখাশোনা লালন করে এ ভুবনে । 
হ্যাঁ ।  
বিশ্বাসী মানে শরিয়তপন্থি ।  নয়ন মাঝি বলল ।  এই গানেই লালন বাংলার অন্তরের সাধনার মূলকথাগুলি বলে দিয়েছিলেন - 
 সহজ মানুষ ভজে দেখনা রে মন দিব্য জ্ঞানে
পাবিরে অমূল্য নিধি বর্তমানে ।  
 সাদিয়া কেঁপে ওঠে ।  নয়ন মাঝির বাউলিয়ানার ব্যাখ্যাবয়ান তাকে মুগ্ধ করে ।  ওর বুকের ভিতরে কেমন ছলছল করে ।  জাভেদ মুরাদ বিনোদন বলতে বুঝত হিন্দী মুভি ,  মদ গেলা ,  পার্টি আর সেক্স ।  টলটলে রঙীন অন্তরের প্রকৃত বাঙালি মেয়ে অতটুকুতে কি সীমাবদ্ধ থাকতে পারে ?  
নয়ন মাঝি বলে ,  এই গানেই লালন ইসলাম সম্পর্কে সংশয় প্রকাশ করে লিখেছিলেন - 
 শুনি মলে পাব বেহেস্তখানা
তা শুনে তো মন মানে না  .  .  . 
 লক্ষ কর সাদিয়া ।  লালন কিন্তু বলছেন না - আমি বেহেস্ত - দোযখ বিশ্বাস করি না ।  বরং তিনি বলছেন ,  শুনি মলে পাব বেহেস্তখানা ।  এই সূক্ষ্ম পার্থক্য না বুঝেই  উগ্র ডানপন্থিরা লালনের মাজারই ভাঙ্গতে গেছিল নব্য মুসলীম লীগের শাসনামলে । 
হ্যাঁ ।  আমার মনে আছে ।  সাদিয়া বলল ।  লালনের মাজারে শপিং কমপ্লেক্স হবে শুনে মায়ের কী মন খারাপ ।  সে সময় একদিন কবি শামসুর রহমান আমাদের বাড়ি এলেন  ।  তিনি প্রায়ই আসতেন ,  আমার বড় মামার ,  মানে সাইয়েদ আতিকুলল্লার বন্ধু ছিলেন ।   কবি বললেন ,  সামনে ভয়ানক সময় আসছে রুবি - রুবি ,  মানে আমার মায়ের নাম ।  যুদ্ধাপরাধীরা এদেশে মন্ত্রী হবে দেখ ।   ২০১৫ সালের পর বাংলা ভাষাকে  ‘ বাংলাদেশি ভাষা ’  বলে ঘোষনা করা হবে  ।  উপেন্দ্রকিশোরের সব বই পুড়িয়ে ফেলবে ।  বাংলাবাজারে আগুন লাগবে ।  ডক্টর হূমায়ূন আজাদকে হত্যা করবে ।  সত্যজিতের ছবি ব্যান করবে ।  আজিজ মারকেট থেকে বইপাড়া উঠে যাবে কাটাবনের পশুপাখির দোকানের উলটো পাশে ।  নজরুলের কোনও গানকে জাতীয় সংগীত করার উদ্যোগ নেওয়া হবে দেখ ।  বলে সাদিয়া চুপ করে থাকে ।  নয়ন মাঝি দীর্ঘশ্বাস ফেলে ।  দূর্বল কন্ঠে বলে ,  হায় ,  আওয়ামী লীগ আর আগের মতো নেই ।  আওয়ামী লীগও কেমন যেন মুসলীগ লীগ হয়ে গেছে ।  সংখ্যালঘু শব্দটা আমি অপছন্দ করি সাদিয়া -  তারপরও বলব আওয়ামী লীগ সংখ্যালঘুদের নিরাপত্তা নিশ্চিত করতে পারে কি না সন্দেহ ! 
 বেষেখালীর শিবসা নদীর পাড়ে দাঁড়িয়ে ছিলেন  রোকেয়া পালি  ।   দু ’ পাশে ঘন গাছ ।  গাছগুলির নাম গরান ।  সে গাছে কাকপক্ষীর কোলাহল ।  এক ডাল থেকে অন্য ডালে বানরের লাফালাফি ।  একটা ময়ূর ।  অবশ্যি হরিণ  চোখে পড়ল না  ।  তখন ভোরের আলো উঠছিল ।  নতুন কেউ এলে তিনিই বরণ করেন ।  তিনি জানেন - আজ নয়ন মাঝির ফেরার কথা । 
বেষেখালীর ঘাটে সাদিয়াদের নৌকা এসে থামল ।  ঘাটে নেমে সাদিয়া অবাক ।  নয়ন মাঝি বলল ,  ইনিই আদিমাতা ।  তবে প্রণাম অনাবশ্যক ।  সাদিয়া অবাক ।  আদিমাতা দেখতে অনেকটা সানজিদা খাতুনের মতন  ।   তামাটে গায়ের রং; মাঝারি গড়ন ।  মাথায় জট পাকানো পাকা চুল ।  সত্তরের মতন বয়স ।  পরনে সাদা শাড়ি ।  আদিমাতা রোকেয়া পালি বললেন ,  আমি কেউ নই বাছা ।  আমি লেখিকা মহাশ্বেতা দেবীর মতন অন্যের মঙ্গলের জন্যেই বাঁচি ।  কিংবা আমি শহীদ জননী জাহানারা ইমামের একজন তুচ্ছ অনুসারী ।  
ওহ্ ।  সাদিয়া শরীর শিরশির করে ওঠে । 
এসো ।  
ঘাট পেরিয়ে উঁচু উঁচু গাছে ঘেরা ছোট উঠান ।  অনেকগুলি ছোট ছোট ঘর ।  ঘরগুলি সব মাটির - গোলপাতার ছাউনী ।  উঠানজুড়ে আলো আর আলো ।  ওপরে ফিরোজা রঙের একটা আকাশ ।  সে আকাশ থেকে ঝরছে মধ্য শ্রাবণের ঝকমকে আলো ।  শুঁটকি মাছের গন্ধ পায় সাদিয়া ।  সেই সঙ্গে জলো বাতাস আর শিবসার আঁষটে গন্ধ ।  উঠানের বাঁ পাশে নাড়কেল গাছ ।  বাতাসে নাড়কেল পাতারা দোল খায় ।  দোল খায় টিয়ে পাখিরা ।  সাদিয়ার চোখেমুখে বিস্ময় ।  
তুমি ক্লান্ত মেয়ে ,  যাও তুমি বিশ্রাম কর ।  আমি তোমার খাবার পাঠিয়ে দিচ্ছি ।   নাড়কেল কোরা আর মুড়িগুড় আজ সকালের খাবার ।  তুমি নাড়কেল কোরা খাও তো ? 
জ্বী ,  খাই । 
দুপুরে শিবসায় øান করে আমরা একসঙ্গে নটে শাক মেখে ভাত খাব কেমন ?  
আচ্ছা ।  
দুপুরের খাওয়ার পর উঠানের নাড়কেল গাছের ছায়ায় এসে  বসল ওরা ।   রোকেয়া পালি বললেন ,  বুঝেছি সাদিয়া -  তোমার মনে অনেক কৌতুহল ।  নয়নের মুখে সম্ভবত নিষাদ - দ্বীপের উপকথা কিছু কিছু শুনে থাকবে ।  আমি বলছি ,  শোন ।  বাংলা আবহমান ।  মানে ,  বাংলার ইতিহাসে একটা ধারাবাহিকতা আছে ।  সেই সুপ্রাচীনকালে বাংলায় নিষাদরা এল ।  তারা ছিল প্রকৃতির ঘনিষ্ট সন্তান ।  তারপর নিষাদ জাতি নানা পরিবর্তনের ভিতর দিয়ে যায় ।  ধীরে ধীরে তারা সারা বাংলায় ছড়িয়ে যায় ।  তবে নিষাদদ্বীপে - মানে তুমি যেখানে যাবে - সেখানে একটা দল থেকেই যায় ।  কালক্রমে হাজার বছরে অনেক ঘটনা ঘটে ।  এর মধ্যে উল্লেখযোগ্য ঘটনা হল নিষাদউদ্ভুত বাংলার জনমানুষের বৌদ্ধধর্ম গ্রহন ও চারশ বছর ধরে বৌদ্ধ রাজাদের অধীনে সুখেশান্তিতে বসবাস ।  ঐ ৪০০ বছরের বৌদ্ধযুগই হচ্ছে -  সোনার বাংলা ।  এরপর বাংলায় নেমে আসে বিপর্যয় ।  প্রথমে দশম শতকে  দক্ষিণ ভারত থেকে এসে সেনরা বাংলার ক্ষমতা কুক্ষিগত করে ।  তারা  শান্তিবাদী বৌদ্ধদের ওপর অত্যাচার করে; বৈষ্ণবধর্মকে রাষ্ট্রধর্ম করে - তখনই শান্তিপ্রিয় একদল বাঙালি নিষাদদ্বীপে  চলে আসার সিদ্ধান্ত গ্রহন করে ।  পরের বড় দলটা আসে  ১২০৬ সালে -  আলী মর্দান খলজী ইখতিয়ারউদ্দীন মোহম্মদ বিন বখতিয়ার খলজীকে ছুরিকাঘাত করে হত্যা করার পর; যারা শান্তিবাদী বৌদ্ধদের হত্যা করতে পারে তারা পৃথিবীর সবাইকেই হত্যা করে ফেলবে এই ধারনার বশবর্তী হয়ে তারা নিষাদ - দ্বীপে চলে আসে ।  ৩য় দলটা - ১৯০৬ সালের ডিসেম্বর মাসে ঢাকায় মুসলিম লীগ গঠিত হলে - বাংলা নতুন করে ভূস্বামীদের অধীন চলে যাবে এই আশংকায় ।  তৃতীয় দলটা এল ২০০১ সালে -   বাংলাদেশে জোট সরকার ক্ষমতায় আসার পর - দেশব্যাপী ফ্যাসিবাদ নেমে আসবে তাই ।  কেনন ,  উদ্রজাতীয়তাবাদ + উদ্র ধর্মান্ধতা =  ফ্যাসিবাদ ।  
আদিমাতার কথাগুলি শুনতে শুনতে সাদিয়ার অরণ্য কবিরের মুখটা মনে পড়ল । 
আদিমাতা বললেন ,  আমিও এখানে এসেছি ২০০২ সালে ।  আমি রাজশাহী বিশ্ববিদ্যালয়ে ইংরেজি সাহিত্য বিভাগে দীর্ঘদিন অধ্যাপনা করেছি ।  আমার বিশ্বাস ,  শান্তিপ্রিয় মানুষের নির্জন দক্ষিণে চলে আসাই ভালো ।  তা ছাড়া  .  .  . তা ছাড়া বাংলায় এত বেশি লোক শান্তিপ্রিয় বৌদ্ধদের হত্যাকারী ইখতিয়ারউদ্দীন মোহম্মদ বিন বখতিয়ার খলজী কে হিরো মনে করে - ওদের মনের পরিবর্তন সম্ভব না ।  বাংলার কবি পর্যন্ত বখতিয়ারের প্রশংসা করে কাব্যগ্রন্থ লেখেন  -  ‘ বখতিয়ারের ঘোড়া ।  ’  ধিক !  কাজে কাজেই নির্জন দক্ষিণে পালিয়ে যাওয়াই শ্রেয় ।  ইখতিয়ারউদ্দীন মোহম্মদ বিন বখতিয়ার খলজী  শান্তিপ্রিয় বৌদ্ধদের হত্যা করেছিল ।  কারণ ?  বৌদ্ধধর্ম সম্বন্ধে ইখতিয়ারউদ্দীন মোহম্মদ বিন বখতিয়ার খলজীর অজ্ঞতা ।  বাংলার মুসলিম সমাজে এই অজ্ঞতা এখনও বিরাজমান ।  আসলে এক গভীর অজ্ঞতাই মুসলিম সমাজের বৈশিষ্ট্য -  নইলে জগতে এত এত ধর্মমত থাকার পরও কেন তারা মনে করে যে তারাই শ্রেষ্ঠ ?   এই মিথ্যে শ্রেষ্ঠত্ববোধের জন্যই রক্তপাত ঘটছে ।  আরও ঘটবে ।  
বাংলাদেশ সরকার কি নিষাদ - দ্বীপের কথা জানে ? 
জানে ।  কিন্তু সঠিক অবস্থান আজও জানে না ।  জোট সরকারের আমলে নেভির জাহাজ অনুমানের ওপর শেল বর্ষন করেছিল ।  দ্বিতীয়বার ।  প্রথবার ওরা ১৯৭৫ এর পর শুধুমাত্র পাকিস্তানকে খুশি করতে পার্বত্য চট্টগ্রামের  চাকমা গ্রামগুলিতে আর্মি লেলিয়ে দিয়েছিল আর স্বাধীনতা  যুদ্ধে বাংলাদেশ সেনাবাহিনীর ভূমিকাকে কলঙ্কিত করতে । 
চকিতে সাদিয়া নয়ন মাঝির দিকে তাকাল ।  বলল ,    ওহ্ ।  সব মিলে যাচেছ ।  
আদিমাতা রোকেয়া পালি মাথা নাড়লেন ।  
এখন আমাকে কী করতে হবে ?  সাদিয়া নরম সুরে জিজ্ঞেস করে ।  
আদিমাতা বললেন ,  তেমন কিছু না ।  প্রথমে তোমার নামটা সামান্য বদলে নিতে হবে ।  মানে অভিজাত নামটিতে কাদামাটি লাগাতে হবে ।  যেমন ,  আগে আমার নাম ছিল রোকেয়া খানম ।  এখন  আমার নাম রোকেয়া পালি ।  যেহেতু ,  পালি পবিত্র ভাষা ।  এ ভাষায় বুদ্ধ মানবতাবাদ প্রচার করেছেন ।  এখন তোমার সাদিয়ার সঙ্গে আদিবাসী নাম বা অন্ত্যজশ্রেণির পেশা বা ঐতিহ্যবাহী কোনও দেশজ ভাষার নাম নিতে হবে ।  এই ধর  -  তোমার নাম  .  .  .  তোমার নাম হতে পারে -  সাদিয়া হাজং । 
সাদিয়া হাজং ?  ঠিক আছে ।  সাদিয়া হাজৎ উৎফুল্ল হয়ে উঠে বলল । 
এভাবে আরবি - ফারসিভিত্তিক মুগল আভিজাত্যকে ধ্বংস করা হল ।  আদিমাতা রোকেয়া পালি ঘোষনা করলেন ।  
নয়ম মাঝি প্রতিধ্বনি তোলে - এভাবে আরবি - ফারসিভিত্তিক মুগল আভিজাত্যকে ধ্বংস করা হল । 
উহ্ ,  ফাইন ।  আমার কী যে নির্ভার লাগছে ।  সাদিয়া হাজৎ উৎফুল্ল হয়ে উঠে বলল । 
আর ,  এখন তোমাকে ক্রমশ অরণ্যের জীবনে অভ্যস্ত হতে হবে ।  বাঁচতে হবে নিরামিষ খেয়ে  ।  তোমার প্রধান কাজ হবে শিকারীদের গুলির হাত থেকে হরিণ ও পাখিদের বাঁচানো ।  কী করে তীরধনুক চালাতে হয় তা তোমায়  শিখিয়ে দেওয়া হবে ।  বলাবাহুল্য  নিষাদদ্বীপে শাস্ত্রীয় ধর্ম বলে কিছু নেই ।  আছে কেবল মহাবিশ্বে আপন ক্ষুদ্র প্রবাহমানতা উপলব্দির প্রেরণা ।  বড়জোর বৌদ্ধ ধর্মকে মেনে নেওয়া যায় ।  তবে কিছুতেই বর্ণবাদী সেনদের বৈষ্ণববাদ বা আরবি - ফারসিভাষী অজ্ঞ অশ্বারোহীদের ধর্মান্ধতা নয় ।  এদের  শ্রেষ্ঠত্ব বোধ জন্ম দেয় জিঘাংসার  ।  আজও দিচ্ছে ।   আমার ধর্মই শ্রেষ্ঠ - এ বোধ অত্যন্ত ক্ষতিকর ।  জগৎ সম্বন্ধে যাদের কোনওরুপ ধারনা নেই  - তারাই এই কথা বলতে পারে ।  বলে আদিমাতা নয়ন মাঝিকে চোখের ইশারা করলেন ।  নয়ন মাঝি  উঠে দাঁড়াল ।  
এ কী !  আপনি কোথায় যাচ্ছেন ?  সাদিয়া হাজং বিস্মিত । 
রোকেয়া পালি  বললেন ,  নয়ন মাঝি ফিরে যাবে শালবনে ।  যেখানে তোমার সঙ্গে ওর দেখা হয়েছিল ।  আবার হয়তো কারও সঙ্গে ওর দেখা হয়ে যাবে ।  এখন বাংলার শহরে শহরে বাউলের ভাস্কর্য ভাঙা হচ্ছে ।  এখন অনেকে অনুভূতিশীল মানুষই ফিরতে চায় নির্জন দক্ষিণে  ।  ফিরতে চায় শাস্ত্রীয় ধর্মহীন নিষাদজীবনে ।  মানবরচিত শাস্ত্রের নির্দেশে জীবন কলঙ্কিত করবে না ।  নয়ন মাঝি ওদের এখানে নিয়ে আসবে । 
কথা বলতে বলতে ওরা ঘাটের দিকে যেতে থাকে । 
নয়ন মাঝি নৌকায় উঠল ।   
রোকেয়া পালি ও সাদিয়া হাজং পাড়ে দাঁড়িয়ে থাকে যতক্ষণ না নৌকাটা দেখা যায় । 
আমি কি এখানেই থাকব ?  সাদিয়া হাজৎ জিজ্ঞেস করে ।  
না ।  এটি প্রাথমিক অভ্যর্থনা কেন্দ্র ।  নিষাদ - দ্বীপ বাদাবনের আরও গভীরে -  সেই কচিখালীর কাছে হরিণঘাটা নদীর মোহনায়  । 
ও  । 
জান তো ,  বৈশ্বিক উষ্ণতার কারণে জানত সমুদ্রের জল বাড়ছে ? 
হ্যাঁ । 
নিষাদ - দ্বীপের অবস্থান বাংলার দক্ষিণে হওয়াতে দ্বীপটি সবচে আগে ডুবে যাবে ।  মানে আমরা সবার আগে ডুবে যাব ।  মানে ,  আমরা সবাই মিলে ডুবে যেতে চাই ।  মানে আমরা বাংলার ইতিহাসের ভুলগুলি আর মনে না করে  প্রকৃতিকে মিশে যেতে চাই ।  
ওহ্ ।  
  ( উৎসর্গ :  আরিফুর রহমান ।  যিনি সাহসী ও স্বচ্ছ চিন্তাধারার অধিকারী একজন মুক্তমনের অসাম্প্রদায়িক মানুষ ।   ) 


                    




গল্প :  প্রতিশোধ



                        ই - মেইলে  লেফটেনেন্ট কর্নেল  ইকবাল মাহমুদ  লিখেছেন :  রাশেদ ,   লন্ডনে আমার ব্রিটিশ সাংবাদিক বন্ধু রজার  অ্যালান খুন হয়েছে ।  অ্যালান একাত্তরের গনহত্যার ওপর  একটা ডকুমেন্টারি ফিলম নির্মাণ করছিল ।   রাশেদ ,  তুমি লন্ডনে যাও ।  ইনভেস্টিগেট  করে দেখ অ্যালানের মৃত্যুর জন্য   পাকিস্তানি গোয়েন্দা সংস্থা দায়ি কিনা ।  অ্যালানের হত্যাকারি যে বা যারাই হোক -   প্রতিশোধ নাও ।    আমার মেয়ে রুবিনা লন্ডনে থাকে ।  ওর সঙ্গে যোগাযোগ করো  .  .  . 
  রুবিনা ,  বয়স  চল্লিশ ,  ডিভোর্সি ,  ফরসা; একটাই মেয়ে ,  অস্ট্রেলিয়ায় পড়ছে ,  এই মুহূর্তে কফি ঢালতে ঢালতে বলল ,  বাবা বলল ,  তুমি নাকি লানডানে ব্যবসা করতে চাইছেন ?  
রুবিনার লন্ডনের জেমস স্ট্রিটের বাড়ির ডাইনিং টেবিলে রুবিনার মুখোমুখি  চেয়ারে  বসে রয়েছে মেজর রাশেদ  ।  হ্যাঁ ।  মেজর বলল ।   মাথায় ব্যাকব্রাশ করা চুল ।  গায়ের রং শ্যামলা ,  চৌকো মুখে খোঁচা খোঁচা  দাড়ি ।  বছর পঁয়ত্রিশের বলিষ্ট একটি শরীর ।   পরনের  সবুজ রঙের হাফস্লিভ শার্টের পকেটে উঁকি দিচ্ছে এইচটিসি ডিজায়ার ভিটি - র সাদা রঙের এজ । 
বাবার সঙ্গে তুমি আফ্রিকায় ইউএন পিসকিপিং মিশনে ছিলে ।  তাই না রাশেদ ? 
রাশেদ মাথা ঝাঁকাল ।  হাসল ।  
এখন তো বেলজিয়াম থাক শুনেছি ?  বলে কফির কাপটা রাশেদকে দিল রুবিনা । 
হ্যাঁ ।   সেনাবাহিনীর চাকরি ছেড়ে এখন  ব্রাসেলস  - এ অ্যান্টিকের ব্যবসা করছি ।  পাশাপাশি অন্যান্য ব্যবসাও আছে ।  
রুবিনা কফিকাপে ছোট্ট করে  চুমুক দিয়ে বলল ,   আমি ইসলিংটনে একটা ডিপার্টমেন্ট স্টোরে অ্যাডমিন - এ আছি ।  জব  প্রায় দশ বছর হয়ে এল ।  স্টোরের  মালিক মি :  বেরিল ইলকিন ।  ভদ্রলোক টার্কিস  ।  ভালোই ।   আমরা সাধারণত ডেইরি  প্রোডাক্ট বিক্রি করি ।   
আচ্ছা ।  বলে কফিতে চুমুক দিল রাশেদ ।  
বাবল - এর শব্দ হল ।  ইমেলই এসেছে ।  শার্টের পকেট থেকে এইচটিসি ডিজায়ার ভিটি বের করে রাশেদ ।  লেফটেনেন্ট কর্নেল  ইকবাল মাহমুদ  - এর ই - মেইল ।  দু - জনের মধ্যে ইমেইল বিনিময় হয় একটি বিশেষ সাংকেতিক ভাষায় ।  আফ্রিকায় রুয়ান্ডায় থাকার সময়  লেফটেনেন্ট কর্নেল  ইকবাল মাহমুদ আর মেজর রাশেদ   দু ’ জনে মিলে রুন্ডি ভাষা  ( রুয়ান্ডার স্থানীয় ভাষা )  আর ফরাসি ভাষার মিশ্রণে সাংকেতিক ভাষাটি আবিস্কার করেছিল .  .  .  
 লেফটেনেন্ট কর্নেল  ইকবাল মাহমুদ লিখেছেন : অ্যালানের -   এর মেয়ে জেনিফার; ও লন্ডনে থাকে ।  ঠিকানা  .  .  .    জেনিফার ,  সাতাশ বছর বয়েসি  ব্রুনেট ,  চোখে চশমা ,  ফরসা মুখ কিছুটা বিমর্ষ;  এই মুহূর্তে লন্ডনের স্মিথফিল্ড এলাকায় একটি নির্জন গলিতে হাঁটছে ।  সন্ধ্যা হয়েছে অনেক ক্ষণ ।  নির্জন গলিতে রাস্তার আলো আছে ।  তবে এখানে - ওখানে অন্ধকার রয়েছে ।   জেনিফারের   মনে হচ্ছে -   কেউ ওকে ফলো করছে ।     ক ’ দিন ধরে এমন একট শিরশিরে অনুভূতি হচ্ছে ।  অ্যালান মারা যাওয়ার পর থেকে মনে হচ্ছে -   কেউ যেন  ওকে ফলো করছে ।  নিরাপত্তার কথা ভেবে দিন কয়েক আগে লন্ডনের একটা গান ডিলারের কাছ থেকে একটা বেরেটা ন্যানো কিনেছে জেনিফার ।  পিস্তলটা ছোট্ট ।  মাইক্রো কমপ্যাক্ট পিস্তল ।  ব্যাগের ভিতরে  রাখে ।   আর্কিওলজির একজন নিরীহ লেকচারার কে কখনও ব্যাগের ভিতরে  অস্ত্র বহন করতে হবে ভাবেনি জেনিফার । 
অ্যাপার্টম্যানে ঢুকে হাঁফ ছেড়ে বাঁচল জেনিফার ।  ফ্ল্যাটটা দোতলায় ।  চাবি ঘুরিয়ে দরজা খুলে ঘরে ঢুকে দরজা বন্ধ করে লাইট জ্বালিয়ে চমকে উঠল জেনিফার ।  
সোফার ওপর  নীল শার্ট আর সাদা প্যান্ট পরা একজন অপরিচিত লোক বসে রয়েছে  ।  
জেনিফার আর্তচিৎকার করে উঠল - হু আর ইউ ?  ব্যাগ হাতরাচ্ছে ।  আশ্চর্য !  লোকটা আমাকে সময় দিচ্ছে  .  .  . তাহলে কি এনিমি নয় ?  ব্যাগ থেকে বেরেটা ন্যানো বের করে অপরিচিত লোকটার দিকে তাক করল জেনিফার ।  মেটালিক কালারের ছোট ভয়ঙ্কর অস্ত্র । 
রাশেদ হেসে বলল ,  ফ্রেন্ড ।  ফ্রেন্ড ।  
রাশেদ -  এর ডান হাতে লেফটেনেন্ট কর্নেল ইকবাল মাহমুদ  - এর একটা পোস্টার সাইজের ছবি ।   ছবিটা দেখে জেনিফার কে কিছুটা শান্ত মনে হল ।  তবে এখনও  বেরেটা ন্যানো তাক করে আছে ।   খসখসে কন্ঠে জিজ্ঞেস করল ,   হু হিজ হি ? 
রাশেদ বলল ,  লেফটেনেন্ট কর্নেল ইকবাল মাহমুদ ।  ইওর ফাদার ’ স ফ্রেন্ড । 
ওহ্ ।  বাট আই ডোন্ট নো হিম ।  
এবার রাশেদ -  এর অবাক হওয়ার পালা ।  লেফটেনেন্ট কর্নেল ইকবাল মাহমুদ কি ভুল করলেন ?  না লেফটেনেন্ট কর্নেল ইকবাল মাহমুদ ভুল করার মানুষ নন ।  ট্রেকিং করার সময় আফ্রিকার সিংহ ভুল করতে পারে ,  কিন্তু ,  লেফটেনেন্ট কর্নেল ইকবাল মাহমুদ নন ।  
জেনিফার বলল ,  অ্যালান তো  .  .  . 
আই নো ।   কোমল কন্ঠে বলল রাশেদ ।  
জেনিফার বলল ,  অ্যালান আমার স্টেপ ফাদার ।  আমাদের তেমন দেখা হত না ।  বাট । 
বাট ? 
মৃত্যুর আগের দিন রাতে  অ্যালান  আমার এখানে এসেছিল  । 
তারপর ?  রাশেদের ভুরু কুঁচকে ওঠে ।  
তার পরের দিনই অ্যালান মারা গেল ।  আমার কাছে পুলিশ এসেছিল ।  আমি ওদের সঙ্গে অ্যালানের অ্যাডাম স্ট্রিটের ফ্ল্যাটে গেলাম ।  বলে চুপ করে থাকে জেনিফার ।  
অ্যায়াম সরি ।   
জেনিফার  মৃদুকন্ঠে বলল ,  ইটস ইট রাইট ।  বলে বেরেটা ন্যানোটা  সরিয়ে নিয়ে ব্যাগের ভিতরে রাখল ।    
রাশেদ স্বস্তির নিঃশ্বাস ফেলল ।   বলল ,  আমি মেজর রাশেদ মিজান ।  আমি আর লেফটেনেন্ট কর্নেল  ইকবাল মাহমুদ বাংলাদেশ সেনাবাহিনীতে ছিলাম ।  অবশ্য আমরা দুজনই এখন চাকরি ছেড়ে দিয়েছি ।  
আপনি কি বাংলাদেশে থাকেন ?  জেনিফারের ফরসা মুখ ফ্ল্যাশ করে করে ওঠে ।  
রাশেদ হাসল ।  সে  জানে ইউরোপ - আমেরিকার বুদ্ধিজীবি মহলে ড . ইউনূস এর কারণে বাংলাদেশ সম্বন্ধে কৌতূহল সৃষ্টি হয়েছে ।   রাশেদ বলল ,  না ।  আমি বেলজিয়াম -  এর ব্রাসলস -  এর থাকি  ।  ওখানে বিজনেস করছি ।  আর  লেফটেনেন্ট কর্নেল  ইকবাল মাহমুদ থাকেন কানাডা অটোয়ায়  ।  ওখানে উনি একটা   ‘ ঘাট ’  নামে বাংলা পত্রিকা সম্পাদনা করছেন ।  
গাট ?  গাট মানে কি মি :  মিজান ?  জেনিফারের চোখে কৌতুহল ।  
ঘাট মানে পোর্ট ।  ইয়ে  .  .  .  আসলে পোর্ট ঠিক না । আসলে  .  .  .  আসলে বাংলা শব্দ ঠিক অন্য ভাষায়  .  .  .  মানে  .  .  .  বাংলাদেশ একটা ডিফারেন্ট ল্যান্ড ,  একটা ডিফারেন্ট  কান্ট্রি  .  .  .  ডিফারেন্ট টাইমঅ্যান্ডস্পেস ।  
রাশেদের চোখের দিকে অদ্ভূত চোখে চেয়ে রইল জেনিফার ।  
রাশেদ বলল ,  লেফটেনেন্ট কর্নেল  ইকবাল তোমার বাবা অ্যালান -  এর বন্ধু ছিলেন  ।   তোমার বাবা নাইনটিন সেভেনটি ওয়ানে ইস্ট পাকিস্তানের জেনোসাইড নিয়ে একটা ডকুমেন্টারি নির্মাণ করছিলেন ।  এ ব্যাপারে তুমি কিছু জান ? 
রাশেদের কথার উত্তর দিল না জেনিফার ।  ব্যাগটা পাশের টেবিলের ওপর রাখল  ।  জিজ্ঞেস করল ,  কফি ?  মি :  মিজান ? 
রাশেদ  বলল ,  ওকে ।  থ্যাঙ্কস ।  
জেনিফার পাশের ঘরে চলে যায় ।  ওপাশে কিচেন মনে হল । 
আশ্চর্য মেয়ে তো !  প্রশ্নটা এড়িয়ে গেল ।  বাঙালি মেয়ে হলে এতক্ষণে কত কথাই না বলত; চোখের পানি ফেলত ।  রাশেদ চারপাশে একবার তাকাল ।  ঘরটা ছোট ।  বইয়ে ভরতি  ।  আর্কিওলজির বইই বেশি ।  সে জানে জেনিফার ,  রেডব্রিজ কলেজের আর্কিওলজির লেকচারার ।   যদিও চোরের মতন অ্যাপার্টমেন্টে ঢুকতে খারাপ লাগছিল  .  .  .  এভাবে অ্যাপার্টমেন্টে না ঢুকে উপায় ছিল না  .  .  .  অবশ্য রেডব্রিজ কলেজে যাবে কিনা ভেবেছিল একবার; তবে সেটা ঠিক হত না  .  .  . 
কিন্তু মৃত্যুর আগের রাতে সাংবাদিক  রজার  অ্যালান মেয়ের কাছে এসেছিলেন কেন ?  মেয়েকে কিছু বলতে চেয়েছিলেন কি  ?  দ্রুত ভাবছিল রাশেদ ।  রজার অ্যালান একাত্তরের গনহত্যার ওপর যে  ডকুমেন্টারি ফিলম নির্মাণ করছিলেন ।   ( ১ )  সেটি উদ্ধার করতে হবে ।   ( ২ )  রজার  অ্যালান - এর খুনি কিংবা  ( খুনিদের )  হত্যা করতে হবে ।  আর  সবচে জরুরি প্রশ্ন হল -  সেভেনটি ওয়ানের ওপর সেই ডকুমেন্টারি ফিলমটা এখন কোথায় ?  জেনিফার কি এই ব্যাপারে কিছু জানে ?  দ্বিতীয় প্রশ্ন :  অ্যালানের কে কে হত্যা করল ?  আই এস আই ?  নাকি তারা  লন্ডন - ভিত্তিক কোনও ইসলামিস্ট গ্রুপকে দিয়ে কাজটা করিয়েছে ? 
জেনিফার কফি নিয়ে এল ।  রাশেদকে কফির কাপটা দিল ।  দিয়ে   রাশেদের উলটো দিকে রাখা একটা চেয়ারে বসল   ।  
কফির কাপটা নিয়ে রাশেদ বলল ,  জেনিফার ।  তোমার বাবা নাইনটিন সেভেনটি ওয়ানে  ইস্ট পাকিস্তানের সিভিলিয়ানদের ওপর পাকিস্তানি আর্মির ব্রুটাল  জেনোসাইডের ওপর  একটা ডকুমেন্টারি ফিলম নির্মাণ করছিলেন ।  তুমি কি এ ব্যাপারে  কিছু জান ? 
মাথা নেড়ে জেনিফার বলল ,  হ্যাঁ ।  আমি জানি মি :  মিজান  ।  অ্যালান তো  এ ব্যাপারে লন্ডনে একটা প্রেস কনফারেন্সও করেছিল । 
প্রেস কনফারেন্স ? 
হ্যাঁ ।  প্রেস কনফারেন্স ।  ওখানে ডকুমেন্টারি কিছু অংশ দেখানোও হয়েছিল ।  তারপরই  .  .  .  সে রাতে  .  .  .  অ্যালান আমার কাছে আসে  .  .  . আমরা ডিনার করলাম ।  আমাকে অ্যালান এদুয়ার্দো গালেয়ানোর লেখা   ‘ মেমোরিয়া দেল ফিউয়েগো ’  বইটা গিফট করল ।  হ্যাঁ ।    আমাদের মধ্যে ডকুমেন্টারিটা নিয়ে কথা হয়েছিল ।  
অ্যালান কি তোমাকে ওই ডকুমেন্টারির  কোনও কপি দেয়নি ? 
না ।  আসলে তখনও ডকুমেন্টারিটা রিলিজ হয়নি ।   তাছাড়া আমি  .  .  .  আমি আমার পিএইচডি থিসিস নিয়ে ব্যস্ত ।  
রাশেদ চুপ করে থাকে ।  কফিতে চুমুক দেয় ।  তাহলে কি আই এস আই কিংবা লন্ডন - ভিত্তিক কোনও ইসলামিস্ট গ্রুপ ওই প্রেস কনফারেন্স এর মাধ্যমেই ডকুমেন্টারির ব্যাপারটা জেনেছে ?  
জেনিফার বলে ,  আমি আমার মায়ের মুখে শুনেছি ,  অ্যালান আমার মা কে বলেছিল ,   অ্যালানের  এক বন্ধু ,  নাম ট্রেভর রুপার্ট ,  সেভেনটি ওয়ানে  ইস্ট পাকিস্তান ছিলেন ।  মার্চে পাকিস্তানি আর্মি সিভিলিয়ানদের ওপর অ্যাটক শুরু করলে  ট্রেভর জীবনের ঝুঁকি  নিয়ে লুকিয়ে  জেনোসাইড ছবি তুলেছিল ,  পরে বার্মা ,  আই মিন মিয়ানমার  দিয়ে নভেম্বরে ইস্ট পাকিস্তান থেকে পালিয়ে আসেন ।  
ট্রেভর এতদিন ফিলমটা  রিলিজ করেননি কেন ? 
জেরিফার বলল ,  তা বলতে পারব না ।  আসলে আমার সঙ্গে অ্যালানের তেমন যোগাযোগ ছিল না ।  অ্যালান সে রাতে এসেছিল বলে অবাক হয়েছি ।  অ্যালান বলল ,  ট্রেভর কিছুটা পাগলাটে ধরণের লোক ছিল ।   ২০১০ সালে মারা যায় ।  ওর  ক্যান্সার হয়েছিল ।  তার আগে অ্যালানের কাছে জেনোসাইডের ফিলম দিয়ে যায় ।  তার ওপরই ডকুমেন্টটারি  তৈরি করেছিল অ্যালান  ।  কি মনে হয় - অ্যালানের মৃত্যুর পিছনে পাকিস্তানিরা জড়িত  ? 
রাশেদ বলল ,  অবভিয়াসলি ।   ডকুমেন্টটারিটা  রিলিজ  হলে পাকিস্তান ভয়ানক ইমেজ সঙ্কটে পড়ত ।  মি :  অ্যালানের  মৃত্যুর পিছনে অবশ্যই পাকিস্তানি কানেকশন আছে ।  
আমারও তাই মনে হয় ।  আপনি তো ফিলমটা খুঁজছেন ,  তাই না মি :  মিজান ? 
রাশেদ মাথা ঝাঁকালো ।  
জেনিফার বলল ,  খুনিরা অ্যালানের অ্যাডাম স্ট্রিটের  অ্যাপার্টম্যান্ট তছনছ করেছে ।   আমি পুলিসের সঙ্গে গিয়েছিলাম ।  
রাশেদ হতাশ বোধ করে ।  অ্যালানের অ্যাডাম স্ট্রিটের  অ্যাপার্টম্যান্ট তন্ন তন্ন করে খুঁজলে হয়তো একটা ক্লু পাওয়া যেত । কিন্তু ,   খুনিরা কি ফিলমটা পেয়েছে ।   অবশ্য ফিলমটা জেনিফারের কাছে পাবে বলে এখানে আসেনি রাশেদ ।  
হঠাৎই জেনিফার বলল ,  ওহো  ।  
কি ? 
মি :  মিজান  .  .  . 
কি ?  রাশেদ অবাক ।  
আমি  .  .  .  আমি  একটা কথা বলতে ভুলে গেছি । 
কি ? 
উঠে দাঁড়াতে দাঁড়াতে জেনিফার বলল ,  অ্যালান সে রাতে একটা সেলফোন ফেলে গিয়েছেন  ।  
সেলফোন ? 
হ্যাঁ ।  সেলফোন । 
কোথায় দেখি । 
জাস্ট ,   ওয়েট ।  আমি সেলফোনটা নিয়ে আসছি ।   বলে জেনিফার পাশের ঘরে চলে যায় ।  
রাশেদ আশাবাদী হয়ে ওঠে ।  অ্যালান লেখক - সাংবাদিক যেহেতু ,  তাঁর বুদ্ধি - বিবেচনার ওপর নির্ভর করাই যায় ।  কিন্তু ,  মৃত্যুর আগে তিনি সেলফোন তাঁর মেয়ের বাড়ি রেখে যাবে কেন ?  কি থাকতে পারে সেলফোনে ?  অ্যালান কি বিপদ আঁচ করতে পেরেছিলেন ? 
একটু পর ফিরে আসে জেনিফার ।   হাতে সাদা রঙের একটা মোবাইল সেট ।  এই যে  ।  বলে সেটটা রাশেদকে দেয় ।  মোটোরোলা মোটোকি এক্সটি ইএক্স ওয়ান ওয়ান এইট  ।  সাদা রঙের  কিউ ডাবলিউ ই আর টি ওয়াই কি । 
জেনিফার বলল ,  এটা আমি বাথরুমে পেয়েছি ।  
বাথরুমে ?  আশ্চর্য !  
সেলফোনটা বন্ধ ছিল ।  জেনিফার সম্ভবত অন করেনি সেটটা ।  ইউরোপীয়দের এইসব এটিকেট অসাধারণ ।   রাশেদ অন করে ।  বুকের ভিতরে অদ্ভূত এক অনুভূতি টের পায় ।  গেরিলা
অপারেশেনের আগে এমন অদ্ভত অনুভূতি হয় ।  মুভি প্লেয়ারে ঢুকে একে একে ক্লিপসগুলি প্লে করল ।   ‘ ট্রেভর ’  লেখা একটা একটি  ক্লিক করতেই সাদাকালো ছবি ভেসে উঠল  .  .  . একটা স্কুল ঘর ।  তার সামনের মাঠে  দশ - পনেরো জন নারীপুরুষ লাইন করে দাঁড়িয়ে আছে ।  নারীদের কোলে শিশু  .  .  .  পাকিস্তানি আর্মির  ব্রাশ ফায়ার  .  .  .  জেনিফার আর্ত চিৎকার করে উঠল ,  ওহ্ ,   পাকিস্তানিরা এত ব্রুটাল ।  এত ব্রুটাল ।   
রাশেদ  - এর মুখ  কঠোর হয়ে ওঠে ।   চাপা কন্ঠে বলল ,  এই  .  .  .  এই ফিলম তোমার কাছে  থাকা নিরাপদ নয় জেনিফার ।   
জেনিফার ফুঁপিয়ে ফুঁপিয়ে বলল ,  জানি ।  ওটা আপনার কাছে রাখুন ।   আর  .  .  .  আর ।  অ্যালেনের মৃত্যুর প্রতিশোধ নিন মি :  মিজান  ।    
আমি প্রতিশোধ নেব ।  বলে এইচটিসিটা অফ করে  রাশেদ ।  শ্যামলা কঠোর মুখটা গনগনে হয়ে উঠেছে ।  
জেনিফার বলে ,  অ্যালান খুব ভালো মানুষ ছিল । আমার মায়ের সঙ্গে যাই হোক না কেন ।  ক্রিসমাসের সময়  আমাকে ফুল পাঠাত ।  
জেনিফার ব্রিটিশ মেয়ে ।  দ্রুত আবেগ সামলে বলল ,  ফিলমটা নিশ্চয়ই ইন্টারন্যাশনালি দেখানোর  ব্যবস্থা করবেন ? 
অবশ্যই করব ।  বলে উঠে দাঁড়াল রাশেদ । 
জেনিফার উঠে দাঁড়াতে দাঁড়াতে বলল ,  মি :  মিজান ? 
বল । 
কারা যেন আমাকে ফলো করে ।  বাট ,  আয়াম নট সিওর ।  
রাশেদের মুখে মুখে চিন্তার ছাপ ফুটে উঠেছে ।  কী বলবে ভেবে পেল না সে ।   
জেনিফার বলল ,  আমি যখন কলেজ থেকে বাড়ি ফিরি ।  একটা ছেলে ।  ব্ল্যাক ।  আমাকে ফলো করে ।  আপনার কি মনে হয় -  ছেলেটা পাকিস্তানি ইন্টেলিজেন্সের ?  
রাশেদ  বলল ,  আয়াম নট সিওর ।  
দরজার কাছে এসে জেনিফার বলল ,  আমি  .  .  .  আমি লন্ডনে নিরাপদ বোধ করছি না মি :  মিজান ।  আমি কালই আয়ারল্যান্ড চলে যাচ্ছি ।  ডাবলিনে আমার বোন থাকে ।  
কথাটা শুনে নিশ্চিন্ত হল রাশেদ  । 
 অ্যাপার্টমেন্ট থেকে বেরিয়ে সিগারেট ধরালো রাশেদ ।  তারপর কিছুটা ঝুঁকে ঝুঁকে হাঁটতে থাকে ।   নির্জন গলি ।  ডানদিকে একটা পাব ।  কাঁচের ওপাশে লোকজন দেখা যায় ।  ফুটপাত ঘেঁষে লাল ইটের বাড়ি  ।  কালো রং করা দরজা ।   
হাঁটতে হাঁটতে হঠাৎই  বাঁদিকে  টার্ন নিল রাশেদ ।  এবং টার্ন নিয়েই  দাঁড়িয়ে পড়ল ।  যে ছেলেটি জেনিফারের অ্যাপার্টমেন্টের সামনে দাঁড়িয়ে ছিল সেই ছেলেটার বয়স একুশ / বাইশের বেশি নয় ।  পরনে জিন্স আর কালো জ্যাকেট  ।  কৃষ্ণকায় ।  মাথা মসৃনভাবে কামানো ।   কানে সাদা রঙের হেডফোন গোঁজা ।  
ছেলেটা এখন হাঁটতে শুরু করেছ  ।  অনেকট নাচতে - নাচতে হাঁটছে  ।  সামনেই  একটা বাসস্টপেজ ।  ওদিকেই যাচ্ছে ।  
রাশেদও বাসস্টপেজে পৌঁছে যায় । বেশিক্ষণ অপেক্ষা করতে হল না ।  একটা বাস এল ।  প্রায় ফাঁকা বাস  ।  বসার জায়গা পেল ।  ছেলেটা কি আইএসআই এর রিক্রট ?  নাকি হার্ডকোর ইসলামিস্ট গ্রুপের সদস্য ।  একেবারেই  ট্রেনিং নেই ।  রাশেদ সিওর   .  .  .  ছেলেটাকে যে ফলো করা হচ্ছে ছেলেটা তা টের পায়নি ।   
সে যাই হোক ।  যা করার দ্রুত করতে হবে ।  অ্যালানের মতন ভালো মানুষ মারা গেলেন ।  এখন জেনিফারের নিরাপত্তা নিশ্চিত করতে হবে ।   ডাবলিনে চলে যাচ্ছে ।  কখন ?  ওদের চোখ ফাঁকি দিতে পারবে কি ?  পড়ুয়া হলেও জেনিফার শক্ত ধাতের মেয়ে ।  বেরেটা পিস্তল আছে ।  
বাসটা থামল নিউব্রিজ স্ট্রিটে ।  
বাস থেকে নেমে কৃষ্ণকায় ছেলেটা  হাঁটতে থাকে ।  মাথা দোলাচ্ছে ।  জ্যাকেটে হাত ঢুকিয়ে নাচের তালে তালে হাঁটছে ।   
রাশেদ ফলো করে ।  
ছেলেটা একটা  গলিতে ঢোকে ।  বেশ প্রশস্ত গলি ।  রাস্তায় আলো আছে ।   তবে নির্জন  ।  উলটো দিক থেকে একটা সাদা রঙের ইলেকট্রিক ট্রাক আসছিল ।  রাশেদ একপাশে সরে যায় ।  বাঁ পাশে একটি ওয়্যারহাউজ ।   সাদা রং করা ।  সবুজ রঙে লেখা :   ‘ রুশদি ফুডস ’  ।  নীচে নীল রঙে লেখা :  হালাল ডেইরি প্রোডাক্টস ।   ওয়্যারহাউজের গেটটি বিশাল ।  
ছেলেটি  ওয়্যারহাউজের ভিতরে ঢুকে পড়ে । 
 রাশেদের খাওয়া প্রায় শেষ ।  ডাল দিয়ে মেখে ভাত খাচ্ছে ।   রুবিনা তার প্লেটে আরও একটা  মাছের চপ তুলে দিল ।  মাছের চপ মুখে দিয়ে মাথা নাড়ল ।  রুবিনার রান্নার হাত বেশ চমৎকার । 
রুবিনা খুশি খুশি  গলায় বলল ,  গতকাল থেকে বাবার খুব আনন্দে দিন কাটছে ।  
রাশেদ মুখ তুলে বলল ,  হঠাৎ ?  
আমার ছোটভাই বউবাচ্চা নিয়ে নিউজিল্যান্ড থেকে অটোয়া গিয়েছে বাবার কাছে ।  তারপর থেকে  বাবার আনন্দের আর শেষ নেই । 
ও । 
খাওয়ার পর ওরা দু কাপ কফি নিয়ে  ড্রইংরুমে এসে বসল ।  
ড্রইংরুমের টেবিলের ওপর  একটা জেইজি ডল ।  ভারি কিউট পুতুলটা ।  সোনালি চুল ,  নীলাভ চোখ ,  নীল রঙের ফ্রক পরা ।   রুবিনা বলল ,  আমার ছোটভাইয়ের ছোট মেয়েটা - সেরেনা -  দেখতে যা কিউট ,  আপনাকে কী বলব ।  ওর জন্যেই আজ এই ডেইজি ডলটা কিনলাম ।   কালই এটা কুরিয়ারে পাঠিয়ে দেব অটোয়া ।  
রাশেদ মৃদু হাসল ।  লেফটেনেন্ট কর্নেল  ইকবাল মাহমুদ চাপা অর্ন্তমুখি স্বভাবের মানুষ ।  পারিবারিক জীবন নিয়ে কখনও তেমন কিছু বলেননি ।  জিজ্ঞেস করল ,  আপা ,  আপনার ছোটভাই কি অনেকদিন থেকেই নিউজিল্যান্ড আছেন ? 
না ।  না ।  আদিত্য তো ঢাকাতেই থাকে  ।  ফিলম - পাগল মানুষ ।  নিউজিল্যান্ডে ফিলমের ওপর হায়ার কোর্স করছে ।  বউবাচ্চা নিয়েই গেছে ওখানে ।  বাংলাদেশের নদীর ওপর একটা শর্টফিলিম করে রীতিমতো হইচই ফেলে দিয়েছে আদিত্য ওখানে ।  
তাই নাকি ? 
হ্যাঁ ।  আদিত্যর ইচ্ছে সেভেনটি ওয়ানের জেনোসাইডের ওপর একটা ডকুমেন্টারি বানাবে ।  এতবড় জেনোসাইড হয়ে গেল ,  তা নিয়ে ইউরোপ - আমিরিকায় কারওই কোনও  আগ্রহ নেই ।  ওরা কেবল হলকাস্ট ,  হলকাস্ট করে ।  
কথাটা শুনে রাশেদ কেমন অবাক হয়ে যায় ।  
রুবিনা জিজ্ঞেস করে ,  তুমি  কাল একবার আমাদের অফিসে আসছ তো ? 
হ্যাঁ ।  যাব ।  রাশেদ বলল ।  
রুবিনা বলল ,  শুনলাম মি :  বেরিল ইলকিন ডিপাটমেন্ট স্টোরটা বিক্রি করে দিয়ে ইস্তানবুল চলে যেতে চাইছেন ।     পছন্দ হলে তুমি  ইনভেস্ট করতে পারেন ।  আমি তোমার পার্টনার হতে পারি ।  বাবাও হয়তো কিছু  শেয়ার করবে বললে  ।  
নাইস ।  রাশেদ বলল ।  তারপর জিজ্ঞেস করল ,   বেরিল ইলকিন  কি রুশদি ফুডস -  এর সঙ্গে ব্যবসা  করে ? 
রুশদি ফুডস ?   হ্যাঁ ,  করে ।  আমরা তো ডেইরি  প্রোডাক্টই বিক্রি করি ।   
রুশদি ফুডস থেকে আপনাদের ডিপার্টমেন্ট স্টোরে গুডস কি ভাবে আসে ? 
প্রশ্নটা শুনে রুবিনা সামান্য অবাক হল ।  তারপর  বলল ,  ইলেকট্রিক ট্রাক করে আমাদের লোক ওদের গুডস নিয়ে আসে ।  
আচ্ছা ।  রাশেদ কী যেন ভাবছে ।  
রুবিনা কফি শেষ করে  বলল ,  আমি চললাম ।  
বলে রুবিনা চলে যায় ।  
রাতে ডিউটি আছে । 
সিগারেট ধরিয়ে রিমোট তুলে টিভি অন করল রাশেদ ।  বিবিসি  ।  পাকিস্তানের ফরেন মিনিস্টার হিনা রাব্বানি খার  আগামীকাল পাঁচদিনের সফরে লন্ডনে আসছেন ।  সে নিয়ে পর্যালোচানা চলছে ।  মনিটরে  সুন্দরী এক মহিলার ছবি ।   রাশেদ -  এর মুখ কঠোর হয়ে ওঠে ।  মনে মনে হিস হিস বলল ,  পাঁচ বছর সময় দিলাম  .  .  .  একাত্তরের গনহত্যার জন্য ক্ষমা চাও  .  .  .  নইলে  .  .  . 
রাশেদ তার উদগত ক্রোধ সামলে নেয় ।  তারপর সিগারেট নিভিয়ে ফেলে ।  ধীরেসুস্থে অ্যালান রজারের মেমরি কার্ডটা ওর এইচটিসি ডিজায়ার ভিটিতে সেট করে ।  ওতে আরও কিছু ক্লু থাকতে পারে ।  ভিডিও ক্লিপস তেমন বেশি নেই অবশ্য ।    ইমেজ ভিউয়ারে অসংখ্য ছবি - অন্তত শ ’ খানেক  ।  একটি ছবিতে চোখ আটকে গেল রাশেদের ।  কাগজের টুকরার ওপর পেন্সিলে  ছোট ছোট করে ইংরেজিতে কয়েকটি কথা লেখা :    ( যার বাংলা করলে দাঁড়ায় )  আদনান রুশদি ,  রুশদি ফুডস - এর মালিক ,  আমাকে ফোন করেছিল ,  আমি যেন সেভেনটি ওয়ানের ডকুমেন্টারি প্রদর্শন না - করি ,  ফিলমের বদলে  লোকটা আমাকে দশ মিলিয়ন ইউরো অফার করেছিল ।  আমি ঘৃনাভরে প্রত্যাখান করেছি  .  .  .   রাশেদের মুখ শক্ত হয়ে ওঠে ।  
টেবিলের ওপর একটা ডেল ইন্সপিরিয়ন মিনি । রাশেদ গনহত্যার এমপি থ্রি ক্লিপটি আর সাদা কাগজের জেপিজি ইমেজটি ডেল ইন্সপিরিয়ন ট্রান্সফার করে ।  দুটি ফাইল  ডেক্সটপেই রাখল ।  রুবিনা দেখতে পাবে ।   .  .  .  গনহত্যার এমপি থ্রি ক্লিপটি আর সাদা কাগজের জেপিজি ইমেজটি  ওর মোবাইলের মেমরিতে কপি করে  মোবাইল অফ করে  মেমরি কার্ডটা খুলে নেয় ।  তারপর টেবিলের ওপর থেকে ডেইজি ডলটা তুলে নেয় ।  পুতুলের  পিঠের কাছে মেমরি কার্ডটা স্কচটেপ দিয়ে ভালো করে আঁটকে দিয়ে নীল ফ্রকটা ঠিক করে দেয় ।  কুরিয়ারের লোকরা ওটা পেলেও সমস্যা নেই । 
লেফটেনেন্ট কর্নেল  ইকবাল মাহমুদ এর ঠিকানায়  ই - মেইলে লেখে :   স্যার ,  প্লিজ ,  স্ক্যান দি সেরেনাজ ডেইজি ডল  .  .  .  আর দুটো অ্যাটাচ ফাইল পাঠালাম ।   কাজ প্রায় শেষ ।  গুগুলে  ‘ আদনান রুশদি ’  লিখে ব্রাউজ করে রাশেদ ।  রুশদি ফুডস সর্ম্পকে নানান তথ্য ।  ইমেজে ক্লিক করলে এক দাড়িওলা  মোটাসোটা থলথলে লোকের ছবি ভেসে উঠল ।  কিছুক্ষণ  খুনির দিকে চেয়ে রইল রাশেদ ।  শরীরের রক্ত শিরশির করছে ।  রাশেদ বেলজিয়ামে অ্যান্টিকস এর ব্যবসা করলেও  সেনাবাহিনীর মেজর বলেই সে জানে লন্ডনে ২৯৫ পাউন্ডে পুরাতন যুগোশ্লাভিয়ান রকেট লাঞ্চার পাওয়া যায় ।   ‘ গানস্টার '  সাইটটি কিছুক্ষণ ব্রাউজ করল সে ।  নতুন / পুরাতন অস্ত্রসশস্ত্র বেচাকেনার জন্য ভালো সাইট  .  .  . 
 দু - দিন পর দুপুরে একটি সাদা সাদা রঙের মিডিয়াম - ডিউটি ইলেকট্রিক ট্রাক রুশদি ফুডস এর সামনে এসে দাঁড়ায় ।  ট্রাকের গায়ের সবুজ রঙে   ‘ বেরিল ইলকিন ’  লেখা ।  গেটটা সরে যায় ।  রাশেদ ট্রাকটা ভিতরে নিয়ে আসে ।  ভিতরে অনেক বড় জায়গা ।  বড় বড় কার্টন ।  শেষ মাথায় কাঁচে ঘেরা একটি রুম ।  দাড়িঅলা আদনান রুশদি কে দেখা গেল  ।  রাশেদ সময় নষ্ট করল না ।     রকেট লাঞ্চারটা তুলে লোকটার  কপাল বরাবর  তাক করে ট্রিগার টিপল  ।  মুহূর্তেই লাল রঙের রশ্মি ছুটে  বিস্ফোরণ ঘটাল ।  ট্রাকে স্টার্ট নিয়ে দ্রুত   ট্রাক থেকে নেমে পড়ে রাশেদ ।  বিস্ফোরণের শব্দে অন্যরা ছুটছিল ।  রাশেদও ছুটছে ।  ওর পরনে বেরিল ইলকিন কোম্পানির ইউনিফর্ম ।  ট্রাকে  এক্সপ্লোসিভ ছিল ।  ট্রাক ওপাশে দেয়ালে লাগলে  বিস্ফোরনে কেঁপে উঠল গোটা ওয়্যারহাউজ  .  .  .  
 পরদিন সকাল দশটা ।  
লন্ডনের  টোটহিল রোডে একটা পুরনো বনেদি হোটেল  ।  নাম :   ‘ স্যাঙ্কচুয়ারি হাউজ হোটেল ’  ।  হোটেলটি  ওয়েস্টমিনিস্টার আর ভিক্টোরিয়া স্টেশনের কাছেই ।  আট তলার জানালার কাছে দাঁড়িয়ে ছিল রাশেদ ।  রাস্তায় চোখ ।  নীচে টোটহিল রোডে  একটা গাড়ি বহর চলেছে ।  তাতে একটা  অ্যাশ কালারের  বি এম ডাবলিউ সিক্স সিরিজ গ্রান কুপে সিডান ।  টেলিস্কোপিক সাইট হেকলার অ্যান্ড কচ জি - থ্রি রাইফেল তুলে নেয় রাশেদ ।   চোখ রাখে ফোর এক্স রাইফেল স্কোপ - এ ।   দুটি হরাইজেন্টাল ও ভার্টিকেল রেখার মাঝখানে একটি  বিন্দু ।  বিন্দুটি এই মুহূর্তে একটি সুন্দরী মহিলার ফরসা কপালের মাঝখানে ।  রাশেদ   ট্রিগার স্পর্শ করে  ।   তারপর  বিড়বিড় করে বলে ,  পাঁচ বছর সময় দিলাম  .  .  .  একাত্তরের গনহত্যার জন্য ক্ষমা চাও  .  .  .  নইলে  .  .  . 
 উৎসর্গঃ Alistair Stuart MacLean   ছেলেবেলায় এঁর থ্রিলার পড়ে অনেক মজা পেতাম  .  .  . 
                            
                    




কে ছিলেন আসপাসিয়া ? 

   গ্রিক নারী আসপাসিয়া; বেঁচে ছিলেন যিশু খ্রিস্টের জন্মের ৪৫০ বছর আগে  ।   বিদগ্ধ ও মেধাবী এক নারীকে পুরুষতন্ত্র কী ভাবে সুদীর্ঘকাল ইতিহাসের বইয়ের পাতায় কলঙ্কিত করে রেখেছে  - আসপাসিয়ার জীবন তারই জলন্ত উদাহরণ ।  তাঁর প্রথম  জীবন মাইলেটাসে  ( এখনকার তুরস্ক  )  কাটলেও তাঁর ঘটনাবহুল বাকি জীবন কেটেছিল এথেন্স নগরে ।   সুন্দরী ,  বুদ্ধিমতী ,  বিচক্ষণ ,  বাকপটু ,   বিদূষী ,   সুলেখিকা ,   এথেনিয় সাম্রাজ্যের রাজনৈতিক বিষয়ক পরার্মশদাতা ,  রাষ্ট্রের অর্থনৈতিক নীতির উপদেষ্টা  - এমন কী যার রুপগুণের প্রশংসা  করেছেন স্বয়ং জ্ঞানীশ্রেষ্ঠ সক্রেটিস ।  
 আসপাসিয়ার জন্ম  হয়েছিল গ্রিক নগররাষ্ট্র মাইলেটাসের এক শিক্ষিত ও ধনী পরিবারে  ৪৭০ খ্রিস্টপূর্বে  ।  
   মানচিত্রের ডান দিকে মাইলেটাস ।  এথেন্স নগরটি বাঁ দিকে ।  অর্থাৎ পশ্চিমে ।  
 আসপাসিয়ার বাবার নাম ছিল অ্যাক্সিওকাস; অ্যাক্সিওকাস মেয়ের যথাযথ শিক্ষার ব্যবস্থা করেছিলেন ।  সেকালের গ্রিসে শিশুদের পড়াত দাসেরা ।   অ্যাক্সিওকাস তাঁর মেয়ের নাম রেখেছিলেন আসপাসিয়া; অর্থ :   ‘ কাঙ্খিত জন ’  ।  পরিনত বয়েসে আসপাসিয়ার ইচ্ছে হয়েছিল তিনি একটি নগরীর  ( এথেন্স )  কাঙ্খিত জন হবেন ।  নগরী ও নগরীর মানুষের মনে জ্ঞানবিজ্ঞানের আলো জ্বালাবেন ।  না ,  তাঁর ,  ইচ্ছে পূরণ হতে দেয়নি এথেন্স নগরীর একদল কুসংস্কার আচ্ছন্ন সংকীর্ণমনা মানুষ !  .  .  . যাহোক ।  আসপাসিয়ার বাবা অ্যাক্সিওকাস মাইলেটাস থেকে  এথেন্স এসে পরিবারসমেত  থাকতে শুরু করেন ।  মাইলেটাস থেকে সম্ভবত নির্বাসিত হয়েছিলেন ।   তখনকার দিনে এথেন্সে বিদেশিদের বলা হত :   ‘ মেটিক ’   ।  মেটিক মানে ,   ‘ অ - এথেনিয় ’  ।  মেটিকরা অতিরিক্ত কর দিত ।  কোনও এথিনিয় পুরুষ কোনও মেটিক মেয়েকে বিয়ে করলেও তাকে স্ত্রীর পূর্ন মর্যাদা দিতে পারত না ।   
তো সেই সময়টায় তখন এথেন্সের রাষ্ট্র পরিচালনার দায়িত্বে ছিলেন  পেরিক্লিস  ( ৪৯৫ / ৪২৯ ) ;  কোনও সামাজিক অনুষ্ঠানে তিনি আসপাসিয়াকে দেখে থাকবেন ।  
   এমন কি সুন্দরী ?  তবে একটা কি যেন রয়েছে  .  .  . 
 দেখামাত্রই পেরিক্লিস আসপাসিয়া প্রেমে পড়ে যান ।  এমনটা তো হতেই পারে ।  পেরিক্লিসের বয়স তখন ৪৫ ।  আসপাসিয়ার ২০ ।  আসপাসিয়ার বয়স কম হয়ে গেল ?  কী আর করা !  পেরিক্লিস বিখ্যাত মানুষ - তাঁকে ঘিরেই গ্রিকবিশ্বের রাজনীতি ঘুরছে ।  আর মেয়েরা কেন যেন বিখ্যাত মানুষের প্রতি দূর্বল ! 
যাক ।  পেরিক্লিস জানতেন ,  সমাজে সবারই সীমারেখা আছে ।  তারপরও তিনি ঝুঁকি নিলেন ।   পেরিক্লিস - এর সঙ্গে তাঁর স্ত্রীর বিবাহবিচ্ছেদ আগেই ঘটে গিয়েছিল ।  কাজেই ,  আসপাসিয়াকে নিয়ে একত্রে অন্যত্র বসবাসের সিদ্ধান্ত নিলেন ।  ৪২৯ খ্রিস্টাব্দে প্লেগে মারা যাবার আগে পর্যন্ত পেরিক্লিস আর আসপাসিয়া পুরুষ ও স্ত্রী হিসেবেই একত্রে বসবাস করেছিলেন  ।  
তা েেপরিক্লিসের ঝুঁকি নেওয়ার কি কারণ ?  
আসপাসিয়াকে আইনত তিনি বিয়ে করতে পারবেন না - তাই ।  একে তো আসপাসিয়া অ - এথেনিয় মেটিক - তার ওপর আসপাসিয়াকে দেখার আগে পেরিক্লিস এথেনিয় নাগরিকত্বসংক্রান্ত একটি কঠোর আইন করেছিলেন ।  সেই আইন অনুযায়ী এথেনিয় পিতা ও অ - এথেনিয় মাতা এথেন্সে পূর্ন নাগরিকত্ব পাবে না ।  এই আইনের উদ্দেশ্য ছিল অভিজাতদের ক্ষমতা খর্ব করা  - যাতে তারা এথেন্সের অভ্যন্তরীণ বিষয়ে অন্য রাষ্ট্রের সহায়তা না পায় ।  নিজের জীবনেই পেরিক্লিস এই আইনের ফেড়ে পড়লেন !   আইন অনুযায়ী যেহেতু আসপাসিয়া এথেন্সের পূর্ন নাগরিক নয় - পেরিক্লিসের সঙ্গে বিবাহ বৈধ নয় ! 
আসপাসিয়ার একটি ছেলে হয়েছিল পেরিক্লিসের ঔরসে ।  তার নামও রাখা হয়েছিল পেরিক্লিস; সে আবশ্য পরে নাগরিকত্ব পেল ।   ।  পরিনত বয়েসে গ্রিক সেনাপতি হয়েছিল পেরিক্লিস ।  
আসপাসিয়ার সঙ্গে পেরিক্লিস আলাদ বসবাসের পর এথেন্সের সর্বত্র শুরু হল ফিসফাস ।  কানাঘুঁষা ।  
কেন ? 
 এক )  একে আসপাসিয়া ছিলেন ভিনদেশি মেটিক  .  .  . 
দুই )  আসপাসিয়ার সঙ্গে পেরিক্লিসের সম্পর্কটাকে অনেকেই মনে করত কেলেঙ্কারী ।  কেলেঙ্কারী নিয়ে মানুষের আগ্রহের অভাব একালের মতন প্রাচীনকালেও ছিল না । 
তিন )  পেরিক্লিস আসপাসিয়াকে অত্যন্ত শ্রদ্ধা করতেন; সমান চোখে দেখতেন ।  যা ছিল গ্রিক পুরুষের কল্পনার বাইরে ।  নারী সম্বন্ধে পেরিক্লিস একবার বলেছিলেন ,   Your great glory is not to be inferior to what God has made you ,  and the greatest glory of a woman is to be least talked about by men ,  whether they are praising you or criticizing you .  
এ কারণেই ,  পেরিক্লিস শুধু সেকালের কেন ,  আমাদের সময়ের পুরুষদের চেয়ে অনেক এগিয়ে । 
চার )  পেরিক্লিসের ঘনিষ্ট বন্ধুবান্ধবরা প্রায় সবাই  ছিলেন অ - কুসংস্কারাচ্ছন্ন ,  মুক্তমনা ও বিশ্বসভ্যতার মঙ্গলে বিশ্বাসী ।  
এই কথার ঈষৎ ব্যাখ্যার প্রয়োজন ।  
আমাদের কিঞ্চিৎ গ্রিসের ইতিহাসের পিছনে চলে যেতে হবে ।   .  .  . পারস্যের সঙ্গে গ্রিসের বিরোধ অনেক পুরনো ।  খ্রিস্টপূর্ব  ৪৮০ - র দিকে   ( পেরিক্লিসের তখন মাত্র ৫ বছর বয়েস )  পারস্যের সম্রাট জারেকসেস  ( ৪৮৬ - ৪৬৫ )  গ্রিস আক্রমন করবেন বলে সিদ্ধান্ত নিলেন ।  এই উদ্দেশ্যে তিনি বৃহৎ এক সামরিক ও নৌবাহিনী গঠন করলেন ।  ম্যারাথনের যুদ্ধে তার পিতা দারয়বৌষ - এর  পরাজয়ের প্রতিশোধ নেওয়ার জন্য তিনি সসৈন্য  গ্রিসের মূলখন্ডের দিকে এগুতে থাকেন ।  পারসিক বাহিনীর দুর্মর আগ্রাসনে গ্রিসের উত্তরের থেসালি ও বিয়োশিয়া পদানত হলো ।  জারেকসেস  - এর নেতৃত্বে থার্মফাইলে র্স্পাতান গ্রিকদের পর্যুদস্ত  ( যা হলিউড - এর বিখ্যাত ছবি  “ দ্য থ্রি হানড্রেড ”   - এর বিষয়বস্তু  )  করে দ্রুত এথেন্সের দিকে এগিয়ে যায় পারসিক যোদ্ধারা ।  এথেন্সও করায়ত্ত করা হলো ।  অবশ্য আথেনীয় বন্দরের কাছে সালামিস প্রানালীর যুদ্ধে পারসিকরা হেরে যায় ।  এর প্রধান কারণ ,  গ্রিকদের নৌযুদ্ধের সাফল্য ।  অবশ্য ঠিক ওই সময়ে ব্যাবিলনে বিদ্রোহের খবর পেয়ে  জারেকসেস গ্রিস থেকে মেসোপটেমিয়ায় ফিরে যেতে বাধ্য হলেন ।  পারস্যের পক্ষে বাদবাকি যুদ্ধ পরিচালনা করলেন সেনাপতি মারদোনিয়াস  ।  তিনি আথেন্সে অব্যাহত লুন্ঠন চালালেও ,  ৪৭৯ - এ প্লাটেয়ায় পরাজিত হলেন ।  
পারস্যের পরবর্তী আগ্রাসন মোকাবেলা করার লক্ষ্যে এর দুবছর পর আথেনীয় রাজনীতিবিদ আরিসতাইদেস  আওনীয়ার গ্রিক নগরগুলোর সঙ্গে গ্রিসের মূলভূমির নগররাষ্ট্রগুলি সংযুক্ত করে একটি  জোট গঠন করলেন; জোটটি দেলিয় জোট  নামে পরিচিত ।  দেলিয় জোট - এর নেতা হিসেবে এথেন্স নিয়মিত কর পেত ।  একদা এথেনীয় নেতা অ্যারিসটাইদেস দেলিয় জোটকে সমানাধিকারের ওপর ভিত্তি করে একটি রাষ্ট্রসংঘে পরিনত করলেও ,   ৪৭৯ এবং ৪৪৯ - এর মধ্যবর্তী দশকগুলোতে সেই উদ্দেশ্য ধুলিসাৎ করে দিয়ে সদস্যরাষ্ট্রকে বশে রাখতে চাইল আথেন্স  ।  কর না - দেওয়ার লক্ষ্যে বিদ্রোহ ও অভ্যন্তরীণ বিষয়ে আথেন্সের হস্তক্ষেপের বিরুদ্ধে করা হলো প্রতিবাদ ।  সেই প্রতিবাদ - বিদ্রোহ নির্দয়ভাবে দমন করল আথেন্স ।  বিদ্রোহ দমন করার মতো যথেষ্ট সামরিক শক্তি ছিল তার কাছে; গ্রিকবিশের¦ সবচে বড় নৌবহরটিই ছিল আথেন্সের ।  
যা হোক ।  এথেন্স নগরীর মধ্যেই অ্যাক্রোপলিস নামে অনুচ্চ একটি পাহাড় রয়েছে ।  তার ওপরেই এথেন্সবাসীর উপাসনালয় পার্থেননটি রয়েছে ।  ওই প্রার্থনালয়টিতে ছিল এথেন্সের রক্ষকারী দেবী এথেনার মূর্তি  ।  দেবী আথেনা অলৌকিক শক্তির অধিকারী একজন দেবী ।  একজন অলৌকিক শক্তির অধিকারী দেবীর মন্দির নির্মানের পিছনে এথেন্সবাসীর গভীর আগ্রহ থাকাই স্বাভাবিক ।   কেননা ,  দেবী এথেনাই তো সেই পারসিক আক্রমনের মহাদুর্যোগের সময় এথেন্স নগরীকে রক্ষা করেছিল  ।  কাজেই ,  বিশ্বকে দেখানো দরকার এথেন্সও প্রতিদান দিতে পারে ।  এমনই হওয়ার কথা ।  কারণ ,  গ্রিকদের মধ্যে এথেন্সই শ্রেষ্ঠ ।  শুধু তাই নয়Ñপার্থেননের ভিতরকার  অলঙ্করন এবং প্যাঁচা একদা গ্রিক জগতের সাংস্কৃতিক প্রতীকে পরিনত হয়েছিল; এথেন্সের উন্নতি ও গৌরবময় অধ্যায়ের প্রতীকে পরিনত হয়েছিল প্যাঁচা ও পার্থেনন  ।  
তথ্যটি পারস্য জানত ।  সে কারনেই পারস্যের সৈন্যরা পার্থেনন ধ্বংস করেছিল ।  
৪৬১ খ্রিস্টপূর্বে ক্ষমতা এলেন পেরিক্লিস  ।  তিনি ৪৪৯ - এ ধ্বংসপ্রাপ্ত পার্থেননের সংস্কার কাজে হাত দেন ।   পার্থেনন নিয়ে আথেন্সবাসী গর্ব করত; করারই কথাÑ পার্থেননে তাদের আত্ম অহংকারের প্রতিফলন ঘটেছিল ।  এদের পূর্বপুরুষ মহা প্রতাপশালী পারস্যকে পরাজিত করেছিল  ( ৪৮০ - ৪৭৯ ) ; আথেন্স নগরী সেই বিজয়ের সাক্ষী ।  উপরোন্ত ,  যুদ্ধের পর থেকেই আথেন্সের অর্থনীতি দিন দিন মজবুত হয়ে উঠছিল ।  কাজেই পার্থেনন - সংস্কর ছিল এক উচ্চাকাঙ্খী নগরের এক উচ্চাকাঙ্খী মানুষের পরিকল্পনা । 
   পেরিক্লিস  ফিদিয়াস ছিলেন তখনকার দিনের প্রতিভাবান এক ভাস্কর ।  পেরিক্লিস ফিদিয়াসকেই পার্থেননে দেবী এথেনার ভাস্কর্য তৈরির দায়িত্ব দিলেন ।  শুধু এথেন্সে আরও সুন্দর সুন্দর ভবন তৈরি করা হয়েছিল - যা কারিগরী ও রুপশৈলীতে ছিল অনন্য ।  
এসব কারণেই প্রাচীন গ্রিস বলতে মূলত এথেন্সকেই বোঝায়  ।  আার এথেন্স মানে প্লেরিক্লিসের এথেন্স ।  আসলে  গ্রিসের স্বর্ণযুগই হচ্ছে পারস্যযুদ্ধের পরে পেরিক্লিয় এথেন্স । 
পেরিক্লিসের এথেন্সের বাড়িটি  এথেন্সের শিল্পীসাহিত্যিক ও বুদ্ধিজীবিদের কেন্দ্রে পরিনত হয়েছিল ।  প্রায় প্রতিদিনই আড্ডা বসত ।  সক্রেতিস তো ছিলেনই  - অন্যদের মধ্যে ছিলেন নাট্যকার এউরিপিদেস ও সফোক্লেস; নাট্যকার সফোক্লেস বলেছিলেন 
It is hope that maintains most of mankind ,   সফোক্লেস আরও বলেছিলেন ,  
I depict men as they ought to be ,  but Euripides portrays them as they are .  সফোক্লেস আরও বলেছিলেন ,   How dreadful knowledge of the truth can be - when there ’ s no help in truth ! 
পেরিক্লিসের বাড়িতে নিয়মিত যেতেন ঐতিহাসিক হিরোডোটাস ,  ভাস্কর ফিদিয়াস .  সংগীতবিদ দামোন; দার্শনিক অ্যানাক্সগোরাস ,  প্রোটাগোরাস ও ইলিয়ার জেনো । ব্যাক্তিত্বের দিক থেকে পেরিক্লিস নিজেই  ছিলেন সূর্যসম তার ওপর ছিল আসপাসিয়ার অপ্রতিরোধ্য চান্দ্রিক আকর্ষন ।  পেরিক্লিসের এথেন্সের বাড়িটি  এথেন্সের শিল্পীবুদ্ধিজীবিদের কেন্দ্রে পরিনত হওয়াই ছিল স্বাভাবিক । 
   পেরিক্লিস ও আসপাসিয়া :  ফিদিয়াসের স্টুডিওতে
 সত্যিই পেরিক্লিও এথেন্স ছিল গ্রিসের স্বর্ণযুগ ।  স্বর্ণযুগের পিছনে ক্রিয়াশীল ছিল কয়েকজন  অসাধারন মানুষের মন ।  যেমন ,  সক্রেটিস  .  .  . তারপর ,  নাট্যকার এউরিপিদেস; তিনি ছিলেন তাঁর যুগের তুলনায় অগ্রসর চিন্তার অধিকারী ।  ছিলেন দাসবিরোধী ,  যুদ্ধবিরোধী ও নারী স্বাধীনতায় বিশ্বাসী ।  প্রায়ই এউরিপিদেস বলতেন ,  A woman should always stand by a woman . ছিলেন অ্যানাক্সগোরাস ।  ইনি এশিয়া মাইনর থেকে বৈজ্ঞানিক অনুসন্ধিঃৎসা নিয়ে গিয়েছিলেন এথেন্সে  ।   সূর্য কে বলতেন ,  আরে ধুরও -  ওটা তো একটা জ্বলন্ত পাথর ।  আকার ?  আকার ,  এই ধর বড়জোড় পেলোপনেসীয় উপত্যকার সমান ।  আর ,   প্রোটাগোরাস ছিলেন ভাষাবিজ্ঞানী ।  বাক্যের  ‘ পার্টস অভ স্পিচ ’  এর কথা তিনিই প্রথম বলেছিলেন ।  বলতেন ,   ‘ ম্যান ইজ দ্য মেজার অভ অল থিংঙ্কস ।  ’  ইলিয়ার জেনো :  ইনিই উদ্ভাবন করেছিলেন সক্রেটিস আর কার্ল মার্কসের প্রিয় ডায়ালেকটিকস্  ।  ছিলেন প্রখ্যাত সংগীতবিদ দামোন :  পেরিক্লিস এঁরই কাছে সংগীতশিক্ষা করেছিলেন ।  প্লেরিক্লিসের বয়স তখন ৫০ !  এর মাত্র ৫ বছর আগে আসপাসিয়ার সঙ্গে দেখা হয়েছিল পেরিক্লিসের ।  প্রেম কি করে বদলে দেয় মানুষকে ! 
 পেরিক্লিসের নেতৃত্বে এথেন্স তখন শাসন করছে সমগ্র গ্রিকবিশ্ব  ।   বিশাল তার নৌবাহিনী ।  অপ্রতিরোধ্য এথিনিয় সাম্রাজ্য ।  এথেনিয় সাম্রাজ্যের কেন্দ্রে পেরিক্লিস ।  আর ,  পেরিক্লিসের পরামর্শদাতা আসপাসিয়া !  হ্যাঁ ,  দার্শনিক প্লেটো মনে করতেন পেরিক্লিসের রাজনৈতিক সিদ্ধান্তের ওপর আসপাসিয়ার  প্রভাব ছিল ।  যা হোক ।  পেরিক্লিস - আসপাসিয়া - সক্রেটিস -  এরা সবাই মিলে চেয়েছিলেন  সুন্দর করে এথেন্স কে সাজাতে ।  পিছিয়ে পড়া মানুষের মনে আলো জ্বালাতে  ।  পারেননি ।  তখন আমি বলছিলাম না -  বিদগ্ধ এক নারীকে পুরুষতন্ত্র কী ভাবে সুদীর্ঘকাল ইতিহাসের বইয়ের পাতায় কলঙ্কিত করে রেখেছে  - আসপাসিয়ার জীবনতারই জলন্ত উদাহরণ ।  আসপাসিয়ার সঙ্গে পেরিক্লিস আলাদ বসবাসের পর এথেন্সে কানাঘুঁষা শুরু হল ।  জানথিপপাস ছিল পেরিক্লিসের প্রথম স্ত্রীর সন্তান ।  সেও রাজনৈতিক উদ্দেশ্যে বাবার বিরুদ্ধে কুৎসা রটাতে দ্বিধা করেনি ।  সর্বত্রই অশান্তির ছায়া ।  নগরের বেশির ভাগই মানুষই অর্ফিয়াসপন্থি কুসংস্কারাচ্ছন্ন পিছিয়ে থাকা ।  অন্যদিকে দার্শনিক অ্যানাক্সগোরাস ।  /  প্রোটাগোরাসরা  .  .  . এঁরা মূলত সফিস্ট দার্শনিক; প্রচলিত দেবদেবীতে শ্রদ্ধা ছিল না এঁদের ।  কোনও সার্বজনীন ও ধ্র “ ব মূল্যবোধ্যে বিশ্বাস ছিল না ।  এঁদের মনোভাব  লালনের একটি গানের প্রকাশ পেয়েছে - পাপ পুন্যের কথা আমি কারে - বা শুধাই / এক দেশে যা পাপ গন্য / অন্যদেশে পুন্য তাই  .  .  . এইর কম লোকদের মধ্যে আবার বেসামাল এক মেটিক নারী ।  এথেন্সের লোকে আসপাসিয়াকে কলঙ্কিত করতে ভিত্তিহীন নানান কথা বলে বেড়াল ।  বলা হল আসপাসিয়ার  ব্রথেল আছে ।  সে পেরিক্লিসের বিকৃত যৌনক্ষধা মিটানোর জন্য নিত্যনতুন মেয়ে জোগায় ।   আরও বলা হল ,  আসলে আসপাসিয়া মাইলেটাস নগরীতে  অনাথ ও অবাঞ্ছিত ছিল   ।  মেয়ে শিশু বলেই অবাঞ্ছিত ছিল ।  মেয়েকে ঘাড় থেকে নামাতে বাবা দেবী আফ্রোদিতির প্রার্থনাগৃহে  সেবাদাসী হিসেবে দান করেছিল ।  অনেকে আবার বলল ,  আল্কিবিয়াদেস  নামে একজন এথেনিয় মাইলেটাসে নির্বাসিত জীবন কাটাচ্ছিলেন ।  আল্কিবিয়াদেস যখন এথেন্স ফিরল সঙ্গে অনাথ আসপাসিয়াকে নিেেয় এসেছিল ।  এথেন্স এসে আসপাসিয়া রক্ষিতা হল । কৌতূক কবিতার রচিয়িতা হারমিপপাস মামলা করলেন আসপাসিয়ার বিরুদ্ধে ।   অভিযোগ দেহব্যবসা !  অভিযোগটি অবশ্য প্রমানিত হয়নি ।  প্রমাণিত না হলেও অনুমান করি সেই সব দিনগুলি পেরিক্লিস আর সক্রেটিসদের জন্য ছিল তিক্তকর ।  আসপাসিয়ার বিরুদ্ধে সবচে বড় প্রচারণা ছিল :  আসপাসিয়া রক্ষিতা ছিলেন !  এই অসত্য কথার ওপর ভিত্তি করেই পরবর্তীকালে ইতিহাসবিদেরাও  লিখেছেন : আসপাসিয়ার বাড়ি হয়ে উঠেছিল এথেন্সের ক্ষমতাধর পুরুষদের  মধুচক্র ।  আরও লেখা হল :  আসপাসিয়া ছিলেন এথেন্স নগরীরর সবচে সৃন্দরী ,  সবচে শিক্ষিতা  ‘ হেতাইরা ’  ।  হেতাইরা শব্দটি  গ্রিক;  এর মানে রক্ষিতা ।  হেতাইরা মানে আসলে তার চেয়েও বেশি ।  তারা ছিল স্বাধীন ও রাষ্ট্রকে কর দিত । হেতাইরা - রা  গ্রিক নারীদের চেয়ে ছিল শিক্ষিত ।   হেতাইরাদের  জানতে হত ইতিহাস দর্শন রাজনীতি বিজ্ঞান ও শিল্পকলা; এ কারণেই তারা শিক্ষিত লোকদের সঙ্গে অনায়াসে কথা বলতে পারতেন । হেতাইরাদের প্রত্যহ সন্ধ্যায় সিম্পোজিয়া আয়োজন করতে হত ।  সিম্পোজিয়া মানে আসলে নৈশভোজ ।  এথেন্সের ক্ষমতাধারী পুরুষরা নৈশভোজে আসত ।  তাদের স্ত্রীরা অবশ্য যেতেন না !  তারা ছিল প্রভাবশালীদের সঙ্গী বা  ‘ পাললাকিয়া ’   ( এটিও গ্রিক শব্দ )  ।  বলা হল পেরিক্লিস এর  ‘ পাললাকিয়া ’  ছিলেন আসপাসিয়া ।    আসলে আসপাসিয়া নিজ মেধাতেই হয়ে উঠেছিলেন সক্রেটিসের মতন জ্ঞানীগুণীদের মধ্যমনি; ছিলেন পেরিক্লিসের জীবনের ধ্র “ বতারা ।  সহজ সত্য হল :  পেরিক্লিস ভালোবাসতেন আসপাসিয়াকে ।  আসপাসিয়ার জন্ম মাইলেটাসে বলেই এথেনিয় আইনে পেরিক্লিস তাঁকে বিয়ে করতে পারেননি ।  রাজনীতিতে জড়িয়ে গেছেন বলে নগর ছেড়েও চলে যেতেও পারেন নি আসপাসিয়াকে নিয়ে ।  পেরিক্লিস প্রথম জীবনে এথেনিয় নিয়মকানুন মেনেই এক নিকট আত্বীয়াকে বিয়ে করেছিলেন ।  জানথিপপাস ও পারালাউস নামে তাঁর দুই ছেলেও ছিল ।  তবে বিয়েটা সুখের হয়নি ।  প্রথম পক্ষের স্ত্রীর পুরুষ আত্বীয়বর্গে অনুমতি নিয়েই ৪৪৫ খ্রিস্টপূর্বের দিকে বিবাহবিচ্ছেদ কার্যকর হয়; এবং মেয়েটিকে অন্য স্বামীর নাম প্রস্তাব করা হয় ।  প্রথম স্ত্রীর নাম জানা যায়নি ।  
যাহোক ।  পেরিক্লিসকে হেনস্থা করার জন্য এথেন্সে তাঁর বিরোধীপক্ষের সামনে একটা সুযোগ আসল ।   বিশেষ করে ৪৪০ খ্রিস্টপূর্বের সামিয় যুদ্ধের পর সেই সুযোগ এল ।  কী কারণে সামোস ও মাইলেটাস যুদ্ধে জড়িয়ে পড়েছিল ।  পেরিক্লিস এথেনিয় সেনাবাহিনীকে সামোস অভিযানের নির্দেশ দেন ।  সামোস পরাজিত হল বটে - তবে এথিনিয় বিপুলসংখ্যক এথনিয় সৈন্যের প্রাণের বিনিময়ে ।  এথেন্সের বিক্ষুব্দ লোকজন এজন্য আসপাসিয়াকেই দায়ী করে ।  আসপাসিয়া সন্তোষের জন্যই নাকি পেরিক্লিস সামোস আক্রমনের নির্দেশ দিয়েছিলেন ।  জন্মনগর  মাইলেটাসকে ভুলতে পারেনি আসপাসিয়া  ।  
পেলোপোনেশিয়  ( ৪৩১ - ৪০৪ )  যুদ্ধের আগে পেরিক্লিস / আসপাসিয়া ও তাদের বন্ধুরা দারুণ দুর্যোগের মুখোমুখি হয় । 
এবার পেরিক্লিসের প্রতিপক্ষরা দার্শনিক অ্যানাক্সগোরাস -  এর বিরুদ্ধে ধর্মদ্রোহীতার অভিযোগ আনল ।  এমন কী  অ্যানাক্সগোরাস কে বলা হল :   ‘ পারস্যের দালাল ’  ।  সে এথেন্সের জনগনের ধর্মবিশ্বাসে ইচ্ছে করেই আঘাত এনেছে ।   আনেক্সোগোরাস - এর বিরুদ্ধে অভিযোগ আনল এথেনিয়ান কর্তৃপক্ষ  ।  মৃত্যুদন্ডই হয়ে যেত  - পেরিক্লিস বাঁচালেন  .  .  .  এথেন্স ছেড়ে চলে গেলেন দার্শনিক অ্যানাক্সগোরাস  ।  
পেরিক্লিস ও আসপাসিয়া দীর্ঘশ্বাস ফেললেন । 
যে ভাস্কর ফিদিয়াস অ্যাক্রোপলিস পাহাড়ের ওপর দেবী এথেনার ভাস্কর্যটি গড়েছিলেন -  সেই ফিদিয়াসের বিরুদ্ধেআনা হল তহবিল তছরুপের অভিযোগ !   তাঁর জেল হল; পেরিক্লিস কিছুই করতে পারলেন না ।  করাগারে ধুকে ধুকে মারা গেলেন ফিদিয়াস  ।  
পেরিক্লিস ও আসপাসিয়া দীর্ঘশ্বাস ফেললেন । 
দেবতা মানেন না ,  দেবতাকে উপহাস করেন - এইসব অভিযোগে নাট্যকার এউরিপিদেসও এথেন্স থেকে নির্বাসিত করা হল । 
পেরিক্লিস ও আসপাসিয়া দীর্ঘশ্বাস ফেললেন । 
বিপদ ঘনিয়ে এল আরও ।  
তখন আমি বলছিলাম :   .  .  . পারস্যযুদ্ধের পর থেকেই আথেন্সের অর্থনীতি দিন দিন মজবুত হয়ে উঠছিল ।  দেলিয় জোট - এর নেতা হিসেবে এথেন্স নিয়মিত কর পেত ।  একদা এথেনীয় নেতা অ্যারিসটাইদেস দেলিয় জোটকে সমানাধিকারের  ওপর ভিত্তি করে একটি রাষ্ট্রসংঘে পরিনত করলেও ,   ৪৭৯ এবং ৪৪৯ - এর মধ্যবর্তী দশকগুলোতে সেই উদ্দেশ্য ধুলিসাৎ করে দিয়ে সদস্যরাষ্ট্রকে বশে রাখতে চাইল আথেন্স  ।  কর না - দেওয়ার লক্ষ্যে বিদ্রোহ ও অভ্যন্তরীণ বিষয়ে আথেন্সের হস্তক্ষেপের বিরুদ্ধে করা হলো প্রতিবাদ ।  সেই প্রতিবাদ - বিদ্রোহ নির্দয়ভাবে দমন করল আথেন্স ।  বিদ্রোহ দমন করার মতো যথেষ্ট সামরিক শক্তি ছিল তার কাছে; গ্রিকবিশের¦ সবচে বড় নৌবহরটিই ছিল আথেন্সের ।  এসব কারণে এথেন্সের শত্র “  তৈরি হল ।   বিশেষ করে স্পার্টা ।  দীর্ঘদিনের বৈরী ।   (  একদিন সস্পার্টা আর এথেন্স  , িলেই আগ্রাসী পারস্যকে রুখে দিয়েছিল ।  )  অন্যান্য নগররাষ্ট্রও এখেন্সে সাম্রাজ্যবাদী পরিকল্পনায় ভয় পেল ।  
খ্রিস্টপূর্ব ৪৩১ ।  পেলোপনেসিয় যুদ্ধ বাঁধল ।   ( এই যুদ্ধ নিয়েই গ্রিক ঐতিহাসিক থুকিদিদিসের বিখ্যাত বইয়ের নাম ,   “ পেলোপনেসীয় যুদ্ধের ইতিবৃত্ত ”  ) 
 গ্রিস;মূল ভূখন্ড ।  পশ্চিমে পেলোপন্নেসাস ও স্পার্টা; পুবে আত্তিকা ও এথেন্স
 কমেডি নাট্যকার আরিসটোফোনেস যুদ্ধের জন্য আসপাসিয়াকে দুষলেন ।  তিনি দাবী করলেন ,  পেলোপনেসিয় যুদ্ধের
প্রত্যক্ষ কারণ ছিল পেরিক্লিসের মেগারা ডিক্রি ।  মেগারা ডিক্রি হল মেগারা এথেন্স ও এর সহযোগী নগররাষ্ট্রের সঙ্গে কোনও ধরনের ব্যবসাবানিজ্য করতে পারবে না ।  এই কারণেই ক্ষেপে উঠে কয়েকজন মেগারাবাসী আসপাসিয়ার ব্রথেল থেকে নাকি মেয়ে চুরি করেছিল ।  এর সঙ্গে পেলোপনেসিয় যুদ্ধর কী সর্ম্পক - আল্লা মালুম ।  যা হোক ।  আত্তিকা হল মধ্য গ্রিসের একটি বিশাল উপত্যকা; এবং এরই মাঝখানে ছিল প্রাচীরঘেরা এথেন্স নগরীটি ।  পেরিক্লিস আত্তিকার অধিবাসীদের নগরপ্রাচীরের ভিতরে চলে আসতে নির্দেশ দিলেন ।  র্স্পাটানরা আত্তিকার গ্রামগুলি তছনছ করল ।  অবশ্য তারা এথেন্সে অনুপ্রবেষ করতে পারল না ।  
যুদ্ধের পরের বছর মহামারী আকারে প্লেগ ছড়িয়ে পড়ল এথেন্সে ।   “ পেলোপনেসীয় যুদ্ধ ”  বইয়ে থুকিদিদিস লিখেছেন :   “ সঠিক পদ্ধতি না জানা থাকায় চিকিৎসকগন প্রথম কোনো প্রতিকার করতে পারে নি ।  বরং চিকিৎসকগনের মধ্যেই মৃত্যু ঘটল সর্বাধিক ।  কারণ তারাই রোগীর সংর্স্পসে আসতেন খুব বেশি  ।  কোনও বিদ্যা বা কৌশলই কাজে লাগল না  .  .  . নিখুঁত স্বাস্থ্যবান ব্যাক্তিরও সহসা মাথা দারুন উত্তপ্ত হয়ে পড়ে , চোখ ফুলে লাল হয় , গলার ভিতর ও জিভ রক্তবর্ণ হয় , শ্বাসপ্রশ্বাস কষ্ঠকর ও অস্বাভাবিক হয়ে ওঠে  .  .  .   ( পৃষ্ঠা , ১০৮; অনুবাদ গীতশ্রী বন্দনা সেনগুপ্ত )  পেরিক্লিসের বোন ও দুই ছেলে মারা গেল ।  অনুতাপ বোধ করলেন পেরিক্লিস ।  কাঁদলেন ।  হয়তো সফোক্লিসের ভাষায় চিৎকার করে বলতেন ,  How dreadful knowledge of the truth can be - when there ’ s no help in truth !   আসপাসিয়াও তাঁকে শান্ত্বনা দিতে পারলেন না ।  উপরোন্ত ,  লোকে পেরিক্লিসকেই যুদ্ধ ও প্লেগের জন্য দুষল ।  তাঁকে অপসারণ করা হল ।  তাঁর বিচারও তারা করল ।  জরিমানা হল সরকারি তহবিল তছরুপের জন্য  ।  পরে অবশ্য আবার রাষ্ট্রপরিচালনার দায়িত্ব পেলেন পেরিক্লিস ।  তবে লাভ হয়নি ।  প্লেগেই  পেরিক্লিসের মৃত্যু হল ৪২৯ খ্রিস্টপূর্বের বসন্তকালে ।  পেরিক্লিসের মৃত্যুর পর আসপাসিয়া কি করবেন ?  কোথায় যাবেন ?  এমন দিশেহারা অবস্থা ।  আলাইসিকলেস নামে একজন এথেনিয় সেনাপতির সঙ্গে তিনি একত্রে বসবাস করতে লাগলেন ।  আলাইসিকলেস - এর সঙ্গেও আসপাসিয়ার বিয়ে হয়নি ।  কেননা ,  আসপাসিয়া তখনও অ - এথেনিয় মেটিক ।  আলাইসিকলেস সেনাপতি ছাড়াও ছিলেন এক গনতান্ত্রিক নেতা ।  আসপাসিয়ার গর্ভে তাঁর একটি ছেলেও হয় ।  ৪২৮ খ্রিস্টপূর্বে  - অর্থাৎ পেরিক্লিসের মৃত্যুর এক বছর পর আলাইসিকলেস নিহত হন ।  
এরপর আসপাসিয়া সম্বন্ধে আর কোনও তথ্য পাওয়া যায়নি ।  
মনে থাকার কথা আসপাসিয়ার একটি ছেলে হয়েছিল পেরিক্লিসের ঔরসে ।  তার নামও রাখা হয়েছিল পেরিক্লিস;  পরে সে নাগরিকত্ব পেল ।   ।  পরিনত বয়েসে গ্রিক সেনাপতি হয়েছিল পেরিক্লিস ।  তাঁর ছেলে পেরিক্লিস সেনাপতি হয় ।  আরগিনাসের যুদ্ধের পর হত্যা করা হয় ।  তখন বেচে ছিলেন কি না বলা যাচ্ছে না ।   ধারনা করা হয় ,  সক্রেতিসের মৃত্যুর আগেই আসপাসিয়া মারা গিয়েছিলেন । এথেন্স ছেড়ে যাননি কোথাও ।  এথেন্সে পরবর্তীকালে খ্রিস্টপূর্ব ৫ম শতকের দুটি কবর আবিস্কৃত হয়েছে ।  নামফলকে আসপাসিয়া ও  অ্যাক্সিওকাস - এই দুটি নাম উৎকীর্ণ আছে  .  .  . মনে থাকার কথা  .  .  .  এই লেখার শুরুতে বলেছিলাম  .  .  .  মেয়ের যথাযথ শিক্ষার ব্যবস্থা করেছিলেন আসপাসিয়ার বাবা অ্যাক্সিওকাস  ।  সেকালে শিশুদের পড়াত দাসেরা ।  আসপাসিয়া নামের অর্থ :  কাঙ্খিত জন  .  .  . 
            

                    




গল্প :  সীমান্তে



সেপ্টেম্বর ,  ২০০১
  আমার নিজেকে এত ভারী লাগছে কেন ?  আধোঅন্ধকার সিঁড়ি দিয়ে উঠছিল মঞ্জুর ।  একেকটা ধাপ মনে হচ্ছে একেকটা অনতিক্রম্য দূরত্ব ।  কিছুতেই পেরোনো যাবে না ,  তার আগেই দম ফুরিয়ে যাবে আর সেপ্টেম্বর মাসের এই যে গরম; দুদিন ধরে বৃষ্টিটিষ্টি নেই ,  সন্ধ্যার পর গুমোট আর গলিটায় রিকসার টুংটাং আর গাড়ির হর্ন; একটা ট্রেন চলে যাচ্ছিল - সেই শব্দ ।  মঞ্জুর দরজার সামনে দাঁড়িয়ে সামান্য হাপাচ্ছে ।  কলিংবেলের ওপর আঙুলও ভারী ঠেকল ।  এবার অপেক্ষা ।  দরজা খুলে দিল পাখি ।  আদুরে গলায় বলল ,  ও ,  বাবা তুমি ,  আমি ভাবলাম মা । 
তোর মা ঘরে নেই ? 
না ।  মা তো তিন তলায় গেছে । 
ও ।  
মঞ্জুরের হাতে একটা আইসক্রীমের বাক্স ছিল ,  সেটা পাখির হাতে দিয়ে বলল ,  রেহানাকে বল ,  এককাপ চা দিতে । 
বলছি ।  আইসক্রীমের বাক্স নিয়ে পাখি চলে গেল । 
বসবার ঘরটায় ফ্যানটা ছাড়া আর টিভিটাও শব্দ কমিয়ে ছাড়া ।  এই মুহূর্তে পেপসোডেন্টের বিজ্ঞাপন হচ্ছে ।  বসার ঘরেই সোফার ওপরে হাত - পা ছাড়িয়ে বসল মঞ্জুর ।  পোশাক ছাড়ল না ।  ভারি ক্লান্ত লাগছিল আর সেই সঙ্গে উদ্বেগ ।  টিভির ওপর চোখ রাখল মঞ্জুর ।  চ্যানেল আই ’ র  ( সাতটার )  খবর হচ্ছিল; কুষ্টিয়ায় কোন্ নদীর উপরে একটা কার্লভার্ট নির্মান উপলক্ষ্যে শেখ হাসিনা ভাষন দিচ্ছেন ।  ভাষনে পরোক্ষভাবে বেগম খালেদা জিয়া কে সমালোচনা করছেন তিনি ।  বললেন ,  ৯৬ এ ক্ষমতা পেয়ে এই ২০০১ সাল পর্যন্ত নানা উন্নয়নমূলক এবারেও অর্থাৎ ২০০১ সালেও তিনি ও তার দল জনগনের ভোটে নির্বাচিত হয়ে ক্ষমতায় আসবেন ইনশাল্লা । 
কথাটা কি তিনি নিজেও বিশ্বাস করেন ?  আওয়ামি লিগ কি এবার আসতে পারবে ।  যেভাবে দলটির ছত্রছায়ায় সন্ত্রাস করছে গডফাদাররা ।  ফেনিতে জয়নাল হাজারী; নারায়নগঞ্জে  শামীম ওসমান এসব কি নেতৃী জানেন না ?  জানেন তো অবশ্যই । অবশ্য ইলেকশান ইঞ্জিনিয়ারিং তো তিনি করতেই পারেন ।  রফিকও আজ এনিয়ে আজ উদ্বেগ প্রকাশ করল ।  ও যতই মৃত্যুর মুখে থাকুক না কে ও সময় পেলেই  রাজনীতি নিয়ে ভাবে ।   রাজনৈতিক আলোচনা ওর প্রিয়; হয়তো বাঙালি বলেই ।  মঞ্জুরের মত রফিকও উভয়সঙ্কটে পড়েছে ।  আওয়ামি লিগকে সমর্থন করা যাচ্ছে না আবার স্বাধীনতা বিরোধীদের সঙ্গে হাত মেলানোর কারণে জাতীয়তাবাদী দলকে কিছুতেই সমর্থন করা যাচ্ছে না ।  বারীন প্রায়ই বলে ,  ফ্যাসীবাদের জন্ম হবে বাংলাদেশে ।  সে জানে উগ্র জাতীয়তাবাদ  +  মৌলবাদ  =  ফ্যাসিবাদ ।  জঙ্গিবাদের উত্থান হবে এদের ছত্রছায়ায় ।  সে আওয়ামি লিগের ঘোর সমালোচক ,  ৯৬ - ২০০১ মেয়াদে আওয়ামি লিগের দূর্নীতি ও স্থানীয় গডফাদারদের সন্ত্রাস বিরুদ্ধে সে পত্রিকায় লিখেওছিল ।  তবে ,  মঞ্জুরের ক্ষীন আশা আওয়ামি লিগ ভুলক্রটি শুধরে আবার ক্ষমতায় আসবে ।  স্বাধীনতাবিরোধী সঙ্গে আতাত করা জাতীয়তাবাদী শক্তি কিছুতেই নয় ।  কিন্তু ,  কোনও দল পর পর দুবার নির্বাচনে জয়ী হয়েছে বাংলাদেশে এমন নজীর নেই ।  মঞ্জুর উদ্বেগ বোধ করে । 
এবং এখন সেপ্টেম্বর মাস বলেই দেশে জোর নির্বাচনী প্রচারনার হাওয়া বইছে ।  রাস্তায় বেরুলে মিছিল ,  সভা সমিতি আর তোরণ ।   বাসায় বাসায় গিয়ে  রাজনৈতিক কর্মীদের লিফলেট বিতরণ ।   নির্বাচনের দিন যতই ঘনিয়ে আসছে মঞ্জুরের উদ্বেগ ততই বাড়ছিল ।  তা হলে স্বাধীনতা বিরোধীরা ক্ষমতা বসতে যাচ্ছে ?  তার হৃৎ স্পন্দ বেড়ে যায় ।  এ নিয়ে ব্যাংকেও তুমুল হট্টগোল ।  সরকারী মোবাইল চালু না করার শর্তে নাছিম সাহেব নাকি পাঁচ কোটি টাকা ঘুষ খেয়েছেন !  তা হলে ?  তা হলে আওয়ামি লিগ আসে কী করে ?  রফিক থাকলে কিছু বলত ।  তবে মঞ্জুর চুপ করেই থাকে ।  সে বরাবরই নিরীহ ধরনের ।  উদ্বেগবোধ করে স্বাধীনতাবিরোধী সঙ্গে আতাত করা জাতীয়তাবাদী শক্তি না আবার ক্ষমতায় চলে আসে ।  তবে ,  মঞ্জুরের ক্ষীন আশা আওয়ামি লিগ ভুলক্রটি শুধরে নেবে ।  নিজেকে মনে মনে শান্তনা দেয় ইলেকশান ইঞ্জিনিয়ারিং তো সরকারের হাতে তারা কি স্বাধীনতাবিরোধী সঙ্গে আঁতাত করা জাতীয়তাবাদী শক্তিকে ঠেকানো জন্য ইলেকশান ইঞ্জিনিয়ারিং করবে না ?  নিশ্চয়ই করবে ।  এটা হয়তো অন্যায় তবে আরেকটি অন্যায় ঠেকানোর জন্য আওয়ামি লিগ সেটা করতেই পারে ।  পারে না ?  রফিক থাকলে কী বলত ?   ওর তো বিশ্বাস ছিল আওয়ামি লিগই আবার ক্ষমতায় আসবে ।   স্বাধীনতাবিরোধী সঙ্গে আতাত করা জাতীয়তাবাদী শক্তি কিছুতেই নয় ।  কিন্তু ,  কোনও দল পর পর দুবার নির্বাচনে জয়ী হয়েছে বাংলাদেশে এমন নজীর নেই ।  আর রফিক তো এখন কবরের শীতল অন্ধকারে । 
নির্বাচনের দিন সন্ধ্যা থেকেই টিভির সামনে বসে ছিল মঞ্জুর ।  ভোর পাঁচটার দিকে অবশ বোধ করতে শুরু  করে মঞ্জুর  ।  টিভিটার ওপর চোখ রেখে সামনে বেতের টেবিলের ওপর পা তুলে দিয়ে সোফার ওপরে গা এলিয়ে বসেছিল; ভিতরে ভিতরে উদ্বেগটা  বাড়ছিল তখন থেকে ,  একটা সিগারেট ধরানো দরকার সে টের পেল সিগারেট ধরানোর  শক্তিটুকুও নেই ।  আর শরীরটা ভারী ঠেকছিল ।  গলার কাছে কপালের কাছে ঘাম ফুটছিল মাথার ওপরে পাখা ঘুরছিল; বসার ঘরে ম্লান আলো জ্বলেছিল ।  আজ কী কারণে কারেন্ট যায়নি ।  হাতে রিমোট কন্ট্রোলার ।  ভীষন ভারী ঠেকল ।  ওটা টিপে যে টিভি বন্ধ করে দেবে সে শক্তিও নেই ।  মঞ্জুর পরম উদ্বেগ বোধ করে এদিকওদিক তাকাল ।  সে আওয়ামি লিগের ঘোর সমালোচক ,  ৯৬ - ২০০১ মেয়াদে আওয়ামি লিগের দূর্নীতি ও স্থানীয় গডফাদারদের সন্ত্রাস বিরুদ্ধে সে পত্রিকায় লিখেওছিল ।  তবে সে আওয়ামি লিগের ঠিক পতন কামনা করেনি ।  কারণ জাতীয়তাবাদী দল স্বাধীনতাবিরোধীদের সঙ্গে জোট বেঁধেছে ।  মঞ্জুরের বিস্ময় এখানেই যে দেশের অর্ধেক লোক জাতীয়তাবাদী দলের সমর্থক আর তারা এখন জোটকে জিতিয়ে দিল !  তারা একবারও প্রশ্ন তুলল না জাতীয়তাবাদী দলটি সঙ্গে কাদের নিল !  দেশের অর্ধেক মানুষ এত তাড়াতাড়ি ভুলে গেল ওরা কী করেছিল একাত্তরে ।  কে যেন তার ভিতরে বলে চলেছে :  আবার যুদ্ধে যেতে হবে ।  সীমান্ত পেরুতে হবে ।  আবার হাতে তুলে নিতে হবে ষ্টেন ।  
অবশ বোধ করে মঞ্জুর; 
ইদানিং রক্তচাপের সমস্যাটা বেড়েছে ।  টের পায় মাথার তালু ঘামছে ।  গলার কাছে তৃষ্ণা এক গ্লাস পানি খেলে ভালো হত ।  ফিরোজাকে ডাকল দুবার ।  গলার স্বর ঠিকঠাক ফুটল না ।  খানিক বাদে শক্তি সঞ্চয় করে রিমোটটা টিপে  টিভি অফ করল করে উঠে দাঁড়াল সে  ।  ওসব দেখে আর কী হবে ।  সবই যে শেষ হয়ে গেল ।  ভাবতে ভাবতে শোবার ঘরের দিকে যেতে থাকে মঞ্জুর ।  দুটো পা - ই অবশ বোধ করে শক্তি নেই ।  মনে হচ্ছে পড়ে  .  .  . দরজার পাশে ফ্রিজ ।  ওটা খুলে পানির বোতল বার করে খাওয়া যায় ।  তক্ষুনি   কে যেন তার ভিতরে বলে চলেছে :  আবার যুদ্ধে যেতে হবে ।  সীমান্ত পেরুতে হবে ।  আবার হাতে তুলে নিতে হবে ষ্টেন ।  সে ভূতের মতন হেঁটে শোবার ঘরে এল ।  কে হাঁটছে ?  আমি কি ?  না আমি না ।  অন্য কেউ ।  শোবার ঘরে আলো নেভানো ।  আবছা অন্ধকারে  ফিরোজার ঘুমন্ত শরীরটি বোঝা যায় ।  খালি গায়েই ছিল মঞ্জুর ।  অক্টোবরের প্রারম্ভে কী আর এমন শীত এখন বাংলাদেশে ?  বুকটা ভীষন কাঁপছে ।  অন্ধকার হাতড়ে লুঙ্গি ছেড়ে প্যান্ট পরে নিল মঞ্জুর ।  আবার যুদ্ধে যেতে হবে ।  সীমান্ত পেরুতে হবে ।  আবার হাতে তুলে নিতে হবে ষ্টেন ।  মানিব্যাগটা সন্তপর্নে ড্রয়ার খুলে পকেটে ভরল ।  কাল ব্যাংক খোলা ।  কিন্তু ,  সেসব কথা এখন আর ভাবল না মঞ্জুর .  .  . এখন যুদ্ধে যেতে হবে  .  .  . ঘরের বাতি না - জ্বালিয়ে ঘর থেকে বেরিয়ে যাওয়ার আগে ফিরোজার দিকে ভালো করে তাকাল না মঞ্জুর ।  কিংবা পাশের ঘরে ঘুমন্ত পাখির দরজার সামনে গিয়ে দাঁড়ালও না ।  তার কারণ তার হৃদয় বড় কঠিন ।  তার হৃদয় কঠিন হওয়ার কারণ - একাত্তরে মঞ্জুরের বন্ধু বাদশার বাড়িঘর জ্বালিয়ে দিয়েছিল পাকিস্থানী সৈন্যরা ।  বাদশাদের বাড়ি ছিল নেত্রকোণার কলমাকান্দায় ।  ঢাকা ভার্সিটি ভরতি হয়েই বাদশার সঙ্গে পরিচয় ,  তারপর যা হয় -  ঘনিষ্টতা ।  রফিক বাদশা আর মঞ্জুর এই তিনজন ছিল অভিন্ন প্রাণ ।   বাদশার সঙ্গে মঞ্জুর আর রফিক একবার গিয়েছিল কলমাকান্দায় ।  সোমেশ্বরী নদীটা ওদের বাড়ির খুব কাছেই ।  মঞ্জুরা    পিরোজপুরের ; বাদশার ছোট বোন পাখির সঙ্গে বিয়ের কথা তুলেছিল বাদশার মা - ই ,  মঞ্জুররা দক্ষিণ বঙ্গের লোক বলে নাক সিটকায়নি বাদশার মা সায়রা খালা ।  বিয়েটা হতই যদি না দেশে একটা যুদ্ধ বেধে যেত ।  বাদশাদের বাড়িঘর জ্বালিয়ে দিয়েছিল পাকিস্থানী সৈন্যরা - তখন বারীন বাদশা আর মঞ্জুর মুক্তিবাহিনীতে  .  .  .  ওরা বাদশার মাবাবাকে গুলি করে মেরেছিল আর পাখিকে ধরে নিয়ে যায়  .  .  .   .  .  .  আর  .  .  .  বাদশা  .  .  . বাদশা আত্মহত্যা করেছিল স্বাধীনতার পর  .  .  .  সেমেশ্বরী নদীর পাড়ে  .  .  . আর এতদিন পর এখন আবার যুদ্ধে যেতে হবে বলে  বাতি না - জ্বালিয়ে ঘর থেকে বেরিয়ে যাওয়ার আগে ফিরোজার দিকে ভালো করে তাকাল না মঞ্জুর বা পাখির ঘরের সামনে গিয়ে দাঁড়ালও না  - তার কারণ তার হৃদয় বড় কঠিন ।  
দোতলার বারান্ধায় এসে কোলাপস্যাবল গেটটা কৌশলে খুলে সিঁড়ি দিয়ে নিচে নামার সময় ফজরের আযান শুনতে পেল মঞ্জুর ।  সেই সঙ্গে টের পেল ভোরের ঠান্ডা বাতাস ওর শরীরে  .  .  .  ।  অন্যদিন ছটার দিকে রমনা পার্কে যায় হাঁটাহাঁটি করতে যায় ।  বারীণের কিডনি ইনফেকশান হওয়ার পর তারও  .  .  .  পঞ্চাশ বছরের শরীরে মধুমেহ রোগটি বাসা বেধেঁছে ।  হাঁটাহাঁটি এ রোগের অন্যতমন প্রতিকার বলেই ডাক্তারের পরামর্শে  .  .  . 
নিচের  গলিতে তখনও অন্ধকার ফিকে হয়নি ।  
মগবাজার থেকে মহাখালি পৌঁছতে ভোর হল  ।  
বাস  ছাড়বে কি ছাড়বে না সে - নিয়ে সংশয় ছিল মঞ্জুরের ।  বাস না পেলে ট্রেনে যাব ট্রেন না পেলে হেঁটেই যাব ।  নেতৃকোণা কী এমন দূর ?  এখন যুদ্ধের সময় ।  তিরিশ বছর আগে সেই বছরটা মাইলের পর মাইল হেঁটেছিল মঞ্জুর মাইলের পর মাইল আর ওরা ওই ঘাতকদের ক্ষমতায় বসালো ?  বসাতে পারল ?  টার্মিনালে এখন অন্ধকার অনেকটা কেটেছে ।  একটা বাস ছাড়বে ছাড়বে করছিল ।  লোকজন একেবারেই কম ।  বাসটায় উঠে পড়ল ।  বসল পিছন দিকে ।  চারিদিকে তাকিয়ে দেখে নিচ্ছে ।  যেন ওকে ফলো করছে কেই ।  বাসটা ছাড়তেই ঘুমিয়ে পড়ল মঞ্জুর ।  ঘন্টাখানেকবাদে দারুন এক অপস্বপ্ন দেখে ধড়মড় করে জেগে উঠল সে ।  জানালার ওপাশে রোদ ঝলমল করছিল ।  মঞ্জুর হাসল ।  কেননা মঞ্জুর এখন জানে এই ঝলমলের রোদের বাংলাদেশে ফ্যাসীবাদের জন্ম হবে এখন  ।  সে জানে উগ্র জাতীয়তাবাদ  +  মৌলবাদ  =  ফ্যাসিবাদ ।  জঙ্গিবাদের উত্থান হবে এদের ছত্রছায়ায় ।  আর বিশেষ বাহিনী গঠন করে বিচার বর্হিভূত হত্যাকান্ড ঘটাবে এরা ।  দুর্নীতির পাহাড় জমবে ।  জাতীয়তাবাদীদের উপলব্দি ক্ষমতা অগভীর ।  এদের দেশপ্রেম লোকদেখানো ।  
নেত্রকোনা পৌঁছতে পৌঁছতে দুপুর গড়াল ।  
এখান থেকে কলমাকান্দাও যাওয়া যায় ।  সেকথাও মনে পড়ল তার ।  বাদশাদের বাড়িটা ছিল কলমাকান্দা সোমেশ্বরী নদীর পাড়ে ।  সেই নদীর শোলমাছ রেধে খাওয়াত সায়রা খালা ।  এখনও সেই স্বাদ লেগে আছে স্মৃতির জিভে ।  কে ধ্বংস করে দিল সেই সব রোদে ভরা উঠানের দিন ।  মার্চ মাস ।  সতের কি আঠারো তারিখ ।  পাখিকে ছুঁয়েছিল মঞ্জুর ।  আহ ,  সোমেশ্বরী নদীটার কথা আজও মনে পড়ে ।  বাদশা ওই নদীতেই ডুবে আত্মহত্যা করেছিল স্বাধীনতার মাস দুয়েক পরে ।  কলমাকান্দার  সোমেশ্বরী ,  বিরিশিরির সোমেশ্বরী নয় ।  বাদশা  জীবনের ওপর সব বিশ্বাস হারিয়ে ফেলেছিল ।  বাবা মায়ের মৃত্যু ভাইবোনের মৃত্যু বাদশা একাই কলমাকান্দার সব রাজাকার আর শান্তি কমিটির চেয়ারম্যানদের খুন করেছি  .  .  . বাদশার মৃত্যু পর মরতে চেয়েছিল মঞ্জুরও ।  পারেনি ।   বারীন ওকে আকড়ে ধরেছিল ।  তা ঝাড়া রামপুরায় জোহরা খালার বাড়িতে ৭৩এর ফিরোজাকে দেখল ।  ফিরোজা তখন ছিপছিপে ছিল ,  তন্বী ছিল ।  নজরুলগীতি গাইত ।  আর  .  .  . আর  .  .  . পাখির সঙ্গে ফিরোজার ভারি মিল ছিল ।  কথাটা কখনও বলা হয়নি ফিরোজাকে ।  বলা আর হবেও না ।  বাস থেকে নেমে মঞ্জুর হাঁটতে থাকে স্টেশনের দিকে ।  রোদের তেজ আছে ।  খিদেও পেয়েছে ।  সকালে নাশতা খাওয়া হয়নি ।  আজকাল খালিপেটে থাকলে হাতপা কাঁপে ওই মধুমেহর জন্য ।  আজ আর এসব সে গ্রাহ্য করল না বরং  বিরিশিরির বাসের খোঁজ করতে থাকে ।  এখানেও চারপাশটা থমথম করছিল ।  কেবল তরুনযুবাদের একটা আনন্দমিছিল রাস্তা কাঁপিয়ে চলে যায় ।  তরুনযুবাদের অনেকেরই মুখে দাড়ি ,  কেউ কেউ টুপি পরা ।  মঞ্জুর রাস্তার পাশে দাঁড়িয়ে গেল ।  ওর হাতটা নিশপিশ করে ।   তীব্র চোখে চেয়ে চেয়ে দেখছে ।  ৭২ সালে ষ্টেন গানটা এ জমা দেওয়া ঠিক হয়নি ।  ওটা লুকিয়ে রাখা উচিত ছিল ।  মেঘালয় থেকে বাংলাদেশে ফেরার সময় বাদশা বলল ,  অস্ত্র কখনও জমা দিতে নাই মঞ্জুর ।  কখন আবার কাজে লাগে ।  এই দুইটা এইখানে লুকায় রাখি ,  তুই কী বলিস ?  পরে দরকার হলে তুলে নিব ।  কথাটা শুনে অবাক হয়েছিল মঞ্জুর ।  বারীনও ।  বাদশা তখনও বেঁচে বাদশা তখনও অবিস্কার করেনি কলমাকান্দায় ওদের বাড়ির ওপর দিয়ে কী ঝড় বয়ে গেছে ।  ক্যাম্পে অবশ্য নানা রকম গুঞ্জন শোনা যেত ।  তবে নিজের চোখে না দেখলে বিশ্বাস কী ।   গারো পাহারে একটা জলপাই গাছের নীচে রাতের অন্ধকারে বাদশা দুটো স্টেন লুকিয়ে রেখেছিল  ।  এখন এত বছর পর সেখানেই চলেছে মঞ্জুর ।  ওই জলপাই গাছের নিচে  তিরিশ বছর ধরে দুটো ষ্টেন পড়ে আছে ।  সেকথা ভাবতেই ওর চোখ দুটো খুনেদের মতন ধকধক করে জ্বলছে আর নিভবে ।  এবং এই নেতৃকোণা শহরের খুব কম লোকই টের পাচ্ছে তা ।   হাতপা এখন রীতিমতন কাঁপছে মঞ্জুরের ।  ষ্টেশনের কাছেই একটা ভাতের হোটেলে ঢুকে পেট ভরে ভাত খেয়ে নেবে বলে ঠিক করল ।  না নিজেকে আর কষ্ট দেব না ।   সামনে অনেকটা পথ পেরুতে হবে ।  এখনই ক্ষুধাতৃষ্ণায় ভেঙ্গে পড়লে চলবে না ।  গারো পাহাড়ে পৌঁছনোর মতন শক্তি চাই ।  বিল মিটিয়ে হোটেলের বাইরে এসে  একটা সিগারেট ধরাল মঞ্জুর ।  তারপর বাসের খোঁজে বেরিয়ে পড়ল ।  বাস ভরতি লোক ।  মঞ্জুর কোনওমতে উঠে পড়ল ।  একটা শিশু কাঁদছিল চিৎকার করে ।  আর ছিল মুরগীর খাঁচা ,  বিড়ির গন্ধ আর আমড়া বিক্রেতার সেই সঙ্গে ভাবছিল ফিরোজা আমাকে খুঁজবে ?  পাখি কি কাঁদছে  .  .  . আধ ঘন্টা মতন কাটলে বসার সিট পেল মঞ্জুর ।  কংস নদীর পাড় থেকে বাতাস আসছিল ।  হু হু করে পেরিয়ে যাচ্ছিল ধানের ক্ষেত  .  .  . বাসটা ঝাঁকুনি খেল ।  মঞ্জুরের  মাথা ঠুকে যায় জানালার  .  .  .  কংস নদীটা পার হওয়ার সময় পাখির কথা মনে পড়ল  ।  মেয়েটা এবার ইন্টারমিডিয়েট দেবে  .  .  . 
বাসটা যখন মঞ্জুরকে বিরিশিরি নামিয়ে দিল তখনও বিকেলের আলো মুছে যায়নি । 
 সে বাস থেকে নেমে উত্তরমুখো হয়ে হাঁটতে থাকে ।  ওদিকেই গারো পাহাড় ।  ওদিকেই বাদশার লুকিয়ে রাখা ষ্টেন গান একটা জলপাই গাছের নিচে এখনও পড়ে রয়েছে ।  বিরিশিরি জায়গাটা এমনিতেই নির্জন ।  রাস্তার দুধারে ছাড়া ছাড়া ঘরবাড়ি গাছপালা আর মাঠ ।   সেসবের ওপর সোনালি রঙের প্রলেপ পড়েছিল ।  এই সুন্দর মায়াবী দেশে এখন এক অন্ধকায় জন্তু খল খল করে হেসে উঠবে আর আমরা চেয়ে চেয়ে দেখব  .  .  .  আমরা চেয়ে চেয়ে দেখব আর এই সুন্দর মায়াবী দেশে এখন এক অন্ধকায় জন্তু খল খল করে হেসে উঠবে আর আমরা চেয়ে চেয়ে দেখব  .  .  .  এই সুন্দর মায়াবী দেশে এখন এক অন্ধকায় জন্তু খল খল করে হেসে উঠবে আর আমরা চেয়ে চেয়ে দেখব .  .  .  এই সুন্দর মায়াবী দেশে এখন এক অন্ধকায় জন্তু খল খল করে হেসে উঠবে আর আমরা চেয়ে চেয়ে দেখব .  .  .  এই সুন্দর মায়াবী দেশে এখন এক অন্ধকায় জন্তু খল খল করে হেসে উঠবে আর আমরা চেয়ে চেয়ে দেখব .  .  .  এই সুন্দর মায়াবী দেশে এখন এক অন্ধকায় জন্তু খল খল করে হেসে উঠবে আর আমরা চেয়ে চেয়ে দেখব  .  .  . সোমেশ্বরী নদীটায় বালি আর বালি; হেঁটেই পেরুলো নদীটা ।  আরও অনেক মানুষ হাঁটছিল; তাদের সঙ্গে হাঁটছিল মঞ্জুর ।  
ওপারে দূর্গাপুর ।  
দূর্গাপুর পৌঁছতে সন্ধ্যা হল ।  
এখানেও ছাত্রদের একটা আনন্দমিছিল বেরিয়েছে ।  সে ক্রর হাসে ।  তার মনে পড়ল বাদশা তার জন্য অপেক্ষা করছে ।  গারো পাহাড়ে ।  অনেকদিন পর স্টেনটা তুলে ধরতে কেমন লাগবে ?  ওই মিছিলে ব্রাশ ফায়ার করার সময় আমার হৃদয় কি ভরে উঠবে ?  ৩০ বছর আগে সীমান্ত পেরিয়েছিল  মঞ্জুর ।  তখন সীমান্ত পেরুনোর কারণ ছিল ,  তখন অনেকেই সীমান্ত পেরিয়েছিল; সে মনে করে এখন আবার সীমান্ত পেরুনোর সময় এসেছে ।   মঞ্জুর গোপালপুর যাবে বলে ঠিক করেছে ও  গোপালপুর দূর্গাপুরের উত্তরে ।  তিরিশ বছর আগে গোপালপুর দিয়েই সে সীমান্ত পেরিয়েছিল ।  এত বছর পর সেদিকে যাবে বলেই ঠিক করল ।  ও রাতভর হাঁটবে বলে ঠিক করল ।  এখন ওর পঞ্চাশ বছরের মধুমেহতে আক্রান্ত শরীরটা বিশ বয়েসে এসে ঠেকেছে ।  সিগারটে টানতে টানতে ও হাঁটতে থাকে মঞ্জুর ।  দুপাশে দোকানপাটা সিনেমা হল ও একটা ব্যাংক ।  আলো জ্বলছিল ।  থমথম করছিল ।  আনন্দমিছিলটা ঘুরে আবার এদিকে আসছিল ।  সে খানিকটা সরে পড়ল ।  মঞ্জুর জানে এখন ফ্যাসীবাদের জন্ম হবে বাংলাদেশে ।  সে জানে উগ্র জাতীয়তাবাদ  +  মৌলবাদ  =  ফ্যাসিবাদ ।  জঙ্গিবাদের উত্থান হবে এদের ছত্রছায়ায় ।  আর বিশেষ বাহিনী গঠন করে বিচার বর্হিভূত হত্যাকান্ড ঘটাবে এরা ।  দুর্নীতির পাহাড় জমবে ।  জাতীয়তাবাদীদের উপলব্দি ক্ষমতা অগভীর ।  এদের দেশপ্রেম লোকদেখানো ।  ও হাঁটতে থাকে ।  একটা সময় পাকা রাস্তা শেষ হয়ে শুরু হয় গ্রাম্যপথ ।  আকাশে ক্ষীনকায় একটা  চাঁদ ঝুলে আছে ।  তার ম্লান আলো এখানকার পথেঘাটে ছড়িয়েছ ।  বিমর্ষ স্কুলঘরের ওপর  .  .  . মঞ্জুর পিরোজপুরের ছেলে হলেও এবং গত তিরিশটা বছর সে ঢাকায় কাটালেও সে এ অঞ্চলটা ভালোই চেনে ।  এর কারণ আছে ।  স্বাধীনতার পর সে  এসব অঞ্চল পাখির খোঁজে চষে বেড়িয়েছে ,   তন্ন তন্ন করে খুঁজেছে পাখিকে  ।  পায়নি ।  মঞ্জুরের অবশ্য বিশ্বাস ছিল পাখি বেঁচে আছে  - ওরকম ফুটফুটে মুখ  .  .  . কারা মেরে ফেলতে পারে ?   কারা ?  দূর্গাপুর শহরের মিছিলে চিৎকার ছিল নারায়ে তাকবীর  .  .  . ও ক্রোধে অন্ধ হয়ে যেতে থাকে ।  এবং তখন ফিরোজা কিংবা পাখির কথা মনে পড়েনা তার কেবল মনে পড়ে  .  .  . হাঁটতে হাঁটতে সে  ঠিকই টের পায় তার বাঁয়ে এখন সোমেশ্বরী নদীটা  ।  সোমেশ্বরী নদীর পাড়েই পাখিকে চুমু খেয়েছিল মঞ্জুর ।  বিরিসিরির সোমেশ্বরী না - কলমাকান্দার সোমেশ্বরীর পাড়ে ।  সময়টা ১৯৭১ সালের ১৭ই মার্চ; রাত সাড়ে ৮টায় ।  বাদশাই সুযোগ করে দিয়েছিল ।  বাদশা জানত মঞ্জুরের সঙ্গেই পাখির বিয়েটা  হতে যাচ্ছে ।  বাদশা ও বারীন নৌকা থেকে নেমে পড়েছিল ।  রাতটায় জোছনা ভরে  ছিল আর নৌকাটা মৃদু মৃদু কাঁপছিল ।  পাখিই কী রকম সাহসী হয়ে উঠেছিল  .  .  .  ওর এত ফুটফুটে মুখ ।  সতের বছরের দেহটি এমন বাক্সময় ।  এসব ফিরোজা জানে না ।  এসব কথা ফিরোজাকে বলেনি মঞ্জুর ।   কারা তাকে মেরে ফেলতে পারে ?  পাখিকে ?  মঞ্জুর হাঁটতে থাকে ।  দুপাশে নিঝুম গ্রাম ।  ঘুমন্ত জনপদ ।  নিঃসাড় লোকালয় ।  দুপাশে ঘুমন্ত গাছ ম্লান জোছনার আলো গ্রাম্যকুকুরের চিৎকার ।   
রাতভর হেঁটে সে সীমান্তর কাছাকাছি পৌঁছে আরেকটা বিরুপ বিষন্ন ও ধূসর ভোরের মুখোমুখি হল ।   সে জানে ওপারে মেঘালয়; তার আগে গারো পাহাড় ।  সে ভেবেছিল পথে আরও অনেকে থাকবে তার মতন অথচ  সে কাউকে দেখতে পেল না ।  সে কেবল ভোরের ম্লান আলোয় গারো পাহাড়ের অবয়ব দেখে ।  এখানে একটা হাজং - গ্রাম ।  দূর থেকে মনি সিং কে দেখে থমকালো মঞ্জুর ।  মনি সিং - এর দীর্ঘ শরীর টকটকে ফরসা; উঠানে দাঁড়িয়ে একদল হাজংএর সামনে দাঁড়িয়ে কী উত্তেজিত ভঙ্গিকে যেন বলছিলেন ।   মঞ্জুর জানে মনি সিং কী বলছেন হাজংদের ।  ওদের সবার হাতে ,  এমনকী মেয়েদের হাতেও  ঝকঝকে দা ,  তীর - ধনুক আর বর্শা - বল্লম ।  সবার মুখ উত্তেজনায় চকচক করছিল ।  লুকিয়ে রাখা স্টেনের কথা মনে পড়ল মঞ্জুরের ।  সে আবার হাঁটতে শুরু করল ।  মাটি অল্প অল্প করে উঁচু হয়ে উঠেছে ।  চড়াই - পথ বলেই হয়তো ।  দৃশ্যপথও বদলে যাচ্ছে ক্রমেই মাটিটা লাল ।  রুখু ।  পথের দুপাশে ঘন গাছ ,  জঙ্গলমতন ।  বাঁশঝার ।  একটা বাঁশ বেয়ে উঠছিল একটা বাদামি - ধূসর রঙের ছোট একটা লজ্জাবতী বানর ।  বাঁশঝারের কাছে দাঁড়িয়ে ছিল একটা অল্পবয়েসী ছেলে -  বানরটাকে দেখছিল  ।  ছেলেটা কি গারো ?  গারোই হবে ।  কাছে এসে দেখল  কালো চুল কালো চোখ  /  মাথা ও মুখটা গোলাকার /  কপাল চোখের দিকে কিছুটা বাড়ানো  / ঘন ভ্রু /  ছোট চোখ /  গালে মনে হয়না দাড়িগোফ ওঠে  /  শরীর নির্লোম  / চ্যাপ্টা নাকমুখ /  উঁচু চোয়াল /  নাকের ফুটা মোটা /  বুকটা চওড়া  / হাত পা পেশি  / স্থুল সবল শরীর /  বেঁটে  / চমড়া মসৃন  / পীতাভ রং  .  .  . এইসব দৃশ্য পেরিয়ে এগিয়ে যেতে থাকে মঞ্জুর ।  ক্রমেই একটি দিনের সূচনা হতে থাকে আর সেই সঙ্গে পাখিদের কোলাহল বাড়তে থাকে ও ভোরের রংহীন আকাশে কয়েকটি শকুন উড়ছে থাকে বলে মনে হয় মঞ্জুরের;  পচা লাসের গন্ধও টের পায় সে ।  চারপাশটা কীরকম নিঝুম হয়ে আছে ।  সময়টা যেন তিরিশ বছর পিছিয়ে গেছে আর তখন তো  .  .  .  এবং দূর থেকে দেখতে পায় - একটা কামরাঙ্গা গাছে হেলান দিয়ে দাঁড়িয়ে আছে বাদশা  ।  ওকে দেখে ভীষন স্বস্তি পেল মঞ্জুর ।  বুকের ধুকধুকানি কমে ।  এতক্ষন গাঢ় একাকীত্ব ভর করেছিল ।  সেটা কেটে গেল ।  বাদশার পরনে খাকি সার্ট ।  মুখে দাড়ি গোঁফ ।  সিগারেট টানছিল ।  একমুখ ধোঁওয়া ছেড়ে বলল ,  এত দেরি যে ?  
বাস থামিয়ে চেক করছিল শালারা ।  মঞ্জুর থুতু ফেলে বলল ।  
বাদশার মুখচোখ শক্ত হয়ে উঠল ।  বলল ,  আয় । 
চল । 
পাহাড়ের আরেকটু ভিতরে একটা জলপাই গাছের নিচে চলে এল ওরা ।  বাদশা উবু হয়ে নরম মাটি খুঁড়তে শুরু করে দিল ।  আরও খানিকক্ষন বাদে স্টেনদুটো বার করে ওদুটোর গায়ে লেগে থাকা মাটিটাটি ঝেড়ে একটা মঞ্জুরের হাতে দিয়ে বলল ,  চল । 
ওটা নিয়ে মঞ্জুর বলল ,  চল ।  এতদিন বাদে মঞ্জুরের হাতে স্টেনটা ভারী ঠেকল না ।  
সূর্য ওঠার আগেই ওরা দুজন সীমান্তের কাছাকাছি চলে এল ।  
অক্টোবার মাস বলেই আকাশে মেঘ জমল ।  অল্প অল্প বৃষ্টিও ঝরতে শুরু করল ।  ওরা বৃষ্টি ভেঙ্গে হাঁটতে থাকে ।  
ওপাশে মেঘালয় ।  
ওপাশে কোথাও  (  কিংবা আগরতলায় )  মেজর জিয়া রয়েছেন; দেশ শক্রমুক্ত করার আগে মেজর জিয়ার কাছে দীক্ষা নেবে ওরা ।  
ভারতীয় সীমান্তরক্ষীরা একটা উঁচু পোষ্ট থেকে ওদের দেখছিল ।  ওদের দেখে রক্ষীরা সম্ভবত অবাক হয়ে গিয়েছিল ।  কারা এরা  ?  উলফা নয়তো ?  ওরা গুলি করার প্রস্তুতি নিতে থাকে ।  ওরা দুজন কিংবা মঞ্জুর একাই যেরকম ভেবেছিল সেরকম করে এত বছর পরে আর সীমান্ত প্রহরীরা উপরের মহলের নির্দেশে ওদের স্বাগত জানাল না ।  এতদিনে গঙ্গাযমুনার পানি যেমন গড়িয়ে গেছে তেমনি অনেক কিছুই বদলে গিয়েছে ।  তা ছাড়া ,  সীমান্তে আজকাল একটা - না - একটা গোলযোগ লেগেই রয়েছে ।  এসব কারণেই ওপার থেকে সীমান্তরক্ষীরা দুজনকে দেখেই  নির্বিচারে গুলি চালালোর সিদ্ধান্ত নিল ।  
ঠা ঠা ঠা ঠা  .  .  . 
একজন অনেককাল আগেই মৃত হয়েছিল; সে - ও আজ মরল । 
 সেই সঙ্গে আরেকজন যে মরতেই চেয়েছিল  .  .  . 
  ( উৎসর্গ :  কাকাশালিখচড়াইগাঙচিল  .  .  .  ) 
                            
                    




গল্প :  মরম জ্বীনের  কান্ড  ( সপ্তম পর্ব ) 



                        বেয়াই ,  ও বেয়াই । 
মরিয়ম বেগমের ঘুম ভেঙে গেল ।  কয়েক সেকেন্ড পর সচেতন হয়ে ভাবলেন ,  এখন কত রাত ।  তখনই জানালার পাল্লায় টক টক করে শব্দ হল ।  মরিয়ম বেগম উঠে বসলেন ।  তারপর মশারি সরিয়ে বিছানা থেকে নেমে এলেন ।  মরিয়ম বেগমের ঘরটা একতলায় ।  ঘরজুড়ে এই মুহূর্তে আবছা অন্ধকার ছড়িয়ে ছিল ।  আন্দাজে পায়ে স্যান্ডেল গলিয়ে জানালার কাছে এলেন ।  জানালার ওপাশে কলাঝোপ ।  ঝুপসি অন্ধকার ।   ওখানে  কে যেন দাঁড়িয়ে ।  
ক্বে ?  কে তুমি ? 
আমি মুনশী আয়েন উদ্দীন সরকার ।   
মরিয়ম বেগম যারপরনাই বিস্মিত ।  সেই সঙ্গে সামান্য ঘাবড়েও গেলেন ।  মুহূর্তেই সামলে নিয়ে বললেন ,  আপনি ?  আপনি এখানে কি করছেন ?  এত রাতে ?  
আহা ,  আগে  আমাকে  ঘরে আসতে বলুন ।   নইলে  সব কথা  বলি কি করে ? 
আয়েন উদ্দীন  লোকটা জালিয়াতি করে অসহায় মানুষের জমি দখল করেছে ।  জালিয়াতির অভিযোগে আয়েন উদ্দীন কে  পুলিশ খুঁজছে ।  এতদিন লোকটা লাপাত্তা হয়েছিল ।  এতদিন পর  এ বাড়িতে  এল কি মনে করে ।  মরিয়ম বেগমের  তীব্র কৌতূহল হচ্ছিল ।   বললেন ,  আচ্ছা ,  আপনি সামনের বারান্দায় আসুন ।   আমি দরজা খুলছি ।   
মরিয়ম বেগম দরজা খুলে বারান্দায় এলেন ।  উঠানে শেষ রাতের মৃদু আলো ছড়িয়ে ছিল  ।  ফুরফুরে বাতাস বইছিল  ।   ভোর হতে বাকি নেই ।  কিন্তু ,  আয়েন উদ্দীন ঢুকল কি করে ?  মেন গেট তো বন্ধ ।  জলিল মিঞা সম্ভবত ঘুমাচ্ছে ।  লোকটা  নিশ্চয়ই দেয়াল টপকে এসেছে ।  একজন জালিয়াতের পক্ষে সবই সম্ভব ।   
আয়েন উদ্দীন খোঁড়াতে খোঁড়াতে  এল ।  পরনে লুঙ্গি আর ময়লা চাদর ।  মুখে দাড়িগোঁফের জঙ্গল ।  গলায় একটা মাফলার ,  মাথায় মাঙ্কি ক্যাপ ।  ছদ্মবেশ তো ভালোই নিয়েছে ।  তবে কেমন শুকিয়ে গেছে লোকটা  ।  সেই   থলথলে ভুঁড়িটা চুপসে গেছে ।   মরিয়ম বেগম বিড়ির কটূ গন্ধ পেলেন ।  মুখ কুঁচকে জিজ্ঞেস করলেন ,  এখানে কি মনে করে এলেন ? 
আয়েন উদ্দীন করুণ স্বরে বলল ,  আপনি তো সবই জানেন বেয়াই ,  মিথ্যে অভিযোগে পুলিশ আমাকে খুঁজছে   ।  আর আমি এখানে - ওখানে ঘুরে ঘুরে মরছি ।  বুড়ো বয়েসে এত হ্যাপা সহ্য হয় ?  আপনিই বলুন ?  তাই মাথায় একটা বুদ্ধি এল ।   আপনার এখানে লুকিয়ে থাকাটাই  নিরাপদ মনে হল  ।  আর যাই হোক ,  এখানে তো আর পুলিশ আসবে না ।  
মরিয়ম বেগম মনে মনে বললেন ,  কি চমৎকার !  অন্যায় করে এখন এখানে লুকিয়ে থাকবে ।  যাই হোক ।  মরম এবার নিশ্চয়ই  এই ধুরন্ধর লোকটাকে জেলে ঢোকাবেই  ।  এসব ভেবে মরিয়ম বেগম বললেন ,  ঠিক আছে ,  আপনি আমার সঙ্গে আসুন ।  আমি দোতালায়  আপনার থাকার ব্যবস্থা করছি ।  আপনার যতদিন ইচ্ছে  লুকিয়ে থাকুন ।  
মরিয়ম বেগম ফজরের নামাজ পড়ে ,  উঠানে পায়চারি করে ,  কিছুক্ষণ শুয়েছিলেন ।   আলো ফোটার পর রান্না ঘরে এলেন ।    জোছনা বানু চুলা ধরিয়েছে ।   রুটি বানাবে ।  চোখমুখ ফোলা ফোলা  ।  সদ্য ঘুম থেকে উঠেছে ।  
পীঁড়ির ওপর বসলেন মরিয়ম বেগম  ।  বললেন ,   দুটো রুটি বেশি বানাস রে জোছনা ।   
কেন নানী ?  
বাড়িতে মেহমান এসেছে ।   
কে  আবার  আইল ? 
ওই আমার বেয়াই ,  রেহানার চাচাশ্বশুর ।  আয়েন উদ্দীন  ।  
জোছনার মুখচোখ কপালে উঠল ।  হেই ব্যাডায় আবার আইছে ?  কন কি নানী ।  এখন তো আমার মরণের কাম । 
না ,  না ।  আগের মতো অত যতœআত্মি করতে হবে না  ।  এঁটো খাবার দাবার  দিলেই চলবে ।   
কথাটা পরীক্ষা করার জন্যই বোধ হয় জোছনা বানু  গরম তাওয়ায় দুটি রুটি  সেঁকতে সেঁকতে  একেবারে পুড়িয়েই ফেলল ।  তারপর আলুভাজি হলে অল্পখানি একটা বাটিতে  নিয়ে তাতে  লবন ছিটিয়ে দিল ।  তারপর  রুটি আর আলুভাজি নিয়ে দোতলায় উঠে এল ।  
আয়েন উদ্দীন বিছানার কিনারে জবুথবু হয়ে বসে ছিল ।  লোকটার এমনই  জড়োসরো  ভাব যে গলার গোলাপি মাফলার কিংবা মাথার সবুজ মাঙ্কি টুপিটা  খোলার কথা মনে নেই  ।  আয়েন উদ্দীন  জোছনা বানুকে দেখে মিনমিনে গলায় বলল ,  আরে জোছনা বানু যে ? 
হ ,  আমি । 
তা আছ কেমন ?  
আছি ভালা ।  লন এইবার নাস্তা করেন ।  বলে উপুর হয়ে থালা আর বাটি ঠক করে মেঝের ওপর নামিয়ে রাখল ।  তারপর দ্রুত পায়ে  বেরিয়ে গেল ।    পোড়া রুটি আর আলুভাজি দেখে আয়েন উদ্দীন মুখখানি কেমন চিমসে হয়ে উঠল ।  
জোছনা বানু বেরিয়ে যাওয়ার মিনিটখানেট বাদে  মরম এসে ঘরে  ঢুকল ।  আয়েন উদ্দীন  নাশতা খাওয়া বাদ দিয়ে  জানালার পর্দা তুলে উঁকিঝুঁকি মারছিল ।  
নানা কেমন আছেন ? 
হঠাৎ মরম  - এর কন্ঠস্বর শুনে  আয়েন উদ্দীন  ভীষন চমকে উঠল ।  পিছন ফিরে  বলল ,  আমার আর থাকা ।  লোভে পাপ পাপে মৃত্যু ।  
মরম ওসব ফিলোসফিক্যাল  দিকে গেল না ।  বলল ,  নানার কিছু লাগবে ?  সিগারেটের প্যাকেট এনে দেব ? 
না রে ।  আমি  ওইসব ছাইপাঁশ খাই না ।   সিগারেট খাওয়া ভালো না রে মরম ।  আর শোন ,  আমি যে এ বাড়িতে লুকিয়ে আছি তা কিন্তু তুই কাউকে  বলিস না ।  
আপনি এ বাড়িতে লুকিয়ে আছেন নানা ? 
হ্যাঁ ।  আমি লুকিয়ে আছি । 
মরম খুব নিরীহ ভঙ্গিতে জানতে চাইল ,  কেন নানা ?  আপনি লুকিয়ে আছেন কেন ? 
তোর অত কথার দরকার কি !  ফোঁস করে বলল আয়েন উদ্দীন  ।  
 মুখ কালো করে মরম বেরিয়ে যেতেই  জোছনা বানু চা নিয়ে ঢুকল ।  অধোয়া নোংরা কাপে  চিনি ছাড়া র চা   ।  কাপটা ঠক করে মেঝের ওপর রাখল ।   আয়েন উদ্দীন পানসে চায়ের দিকে করুন চোখে তাকাল ।   
জোছনা বানু ঘর ছেড়ে চলে যেতেই মরম আবার এল ।  বলল ,  নানা হুক্কা টানবেন ? 
হুক্কা ? 
হ্যাঁ ।   নানার হুক্কা ।   একতলায় আছে ।  নিয়ে আসব ?  
এ বাড়ির লোকজন যেরকম  ব্যবহার শুরু করেছে তাতে  আয়েন উদ্দীনের মেজাজ তিরিক্ষি হয়ে আছে ।  হুক্কা খেলে মেজাজ ফুরফুরে হয়ে উঠতে পারে ।  সুতরাং সে   বলল ,  যা ।  হুঁকো সাজিয়ে  নিয়ে আয় । 
ঠিক আছে ।  
খানিকবাদে মরম হুক্কা রেখে চলে গেল  ।   
আয়েন উদ্দীন হুক্কায় যেই টান দিয়েছে - কাশতে কাশতে দফা রফা হয়ে গেল  ।  তামাকের সঙ্গে মরিচের গুঁড়া মিশিয়ে দিলে যে এমন হওয়ারই কথা  ।  
মরিয়ম বেগম বারান্দায় বসে চা খাচ্ছিলেন ।  জলিল মিঞা ঘর থেকে বেড়িয়ে আড়মোড়া ভাঙছে ,  একটা রাজহাঁস পুকুরের দিকে যাচ্ছে ।  এমন সময় মরিয়ম বেগমের ফোন বাজল  ।  রেহানা ।  বলল ,  মা ,  আমরা ছোটভাইয়ের সঙ্গে রূপপুর রওনা দিয়েছি ।  বিকেলের মধ্যেই পৌঁছে যাব ।  
ঠিক আছে মা আয় ।  মরিয়ম বেগম খুশি হলেন  ।   ছোট মেয়ে রেহানা  অনেক দিন রূপপুর আসে না ।  রেহানা  থাকে  চট্টগ্রাম  ।   মরিয়ম বেগমের ছোটছেলে সারওয়ার ব্যবসার কী কাজে  চট্টগ্রাম গিয়েছিল ।  তার সঙ্গেই আসছে রেহানা । 
মরম ,  ও মরম  ।  
মরম এল । 
মরিয়ম বেগম বললেন ,  যা ,   একবার  বাজারে   যা ।  চিটাগাং থেকে আমার ছোটমেয়ে রেহানা আসছে ।   
মরম বাজারে  রওনা হল ।  
রেহানারা এল বিকেলে ।  মুর্হতেই ঝিমধরা নির্জন বাড়িটি মূখর হয়ে উঠল ।  রেহানার দুই ছেলে এক মেয়ে ।  বড়  ছেলের নাম জিসান  ।  চশমা পরা ফরসা গোলগাল চেহারা ।  জিসান  ক্লাস সেভেনে পড়ে  ।  রেহানার ছোট ছেলের নাম তানিম  ।  শ্যামলা মিষ্টি দেখতে ।  তানিম  ক্লাস ফাইভে পড়ে  ।  ফারিয়া সবচে ছোট ।  মায়ের মতোই ফরসা ফুটফুটে হয়েছে দেখতে  ।   ফারিয়া  পড়ে  ক্লাস  টুয়ে  ।   
জিপ থেকে নেমেই ওরা বাড়িময় টইটই করে বেড়াতে  লাগল ।  চট্টগ্রামে মেহেদিবাগের একটুখানি ফ্ল্যাটে থাকে ।  ওদের তো নানাবাড়ির পুকুর ,  পেয়ারাবাগান ,  লিচুবাগান দেখে যারপরনাই খুশি এবং বিস্মিত হওয়ারই কথা ।   মরম কে দেখেও ওরা কম বিস্মিত হল না ।  
মরিয়ম বেগম মেয়েকে ঘরে নিয়ে গেলেন ।   জিজ্ঞেস করলেন ,  জামাই এল না যে ? 
অনেকদিন পর মায়ের ঘরে ঢুকে ভালো লাগল রেহানার ।  বলল ,  রেজওয়ানও আসত মা  ।  গতকাল  তাইওয়ান থেকে কয়েকজন বিজনেস ডেলিগেট এসেছেন  ।  ওদের নিয়ে কাল একবার রাউজান যাওয়ার কথা ।  
মরিয়ম বেগম বললেন ,  আজ সকালে তোর চাচাশ্বশুর এসেছেন । 
চাচাশ্বশুর মানে ?  তুমি কার কথা বলছ ?  রেহানা সামান্য বিস্মিত ।  
ওই যে মধুগঞ্জের আয়েন উদ্দীন বেয়াই । 
ওহ্  ।  ওনার না শুনেছি  কি সব ঝামেলা হয়েছে ।   
মরিয়ম বেগম সেই ঝামেলার কথা  মেয়েকে বলতে চান না ।  তিনি চমৎকার অভিনয় করে  বললেন ,  আমিও কি যেন শুনেছি ।  বাদ দে তো ওসব  ।   
রেহানা বলল ,  চল মা ,  ওনাকে  সালাম  করে আসি  ।  হাজার হলেও শ্বশুরবাড়ির আত্মীয় ।   
চল ।  
দোতলায় যে ঘরে আয়েন উদ্দীন ছিল সে ঘরটা ফাঁকা ।  কেউ নেই ।  এককোণে কাঠের বড় একটা আলমারী ।  মরিময় বেগম পাল্লা খুলে ভিতরে উঁকি দিলেন ।  নেই ।   বাথরুমের দরজা খুলে ভিতরে উঁকি দিলেন ।  নেই ।  আশ্চর্য !  কোথায় গেলেন লোকটা ?  খাটের তলটাও একবার দেখার  দরকার ছিল ।  রেহানা ছিল বলে ও চিন্তা বাদ দিতে হল ।   
মরিয়ম বেগম বারান্দায় এলেন ।  শেষ বেলার মায়াবী মধুর আলোয় পুকুরের পানিতে সোনালি রঙের  ঢেউ  ।   বাচ্চারা পুকুর পাড়ে দাঁড়িয়ে হইচই করছিল ।  ওদের সঙ্গে মরমও আছে বলে মরিয়ম বেগম নিশ্চিন্ত হলেন ।  পুকুরের পানিতে একটা রাজহাঁস ।   জিসান ছবি তুলছিল ।  তানিমের  হাতে একটা পাটখড়ি ।   সাদা ফ্রক পরা ফারিয়া কে পরীর মতো  লাগছিল ।  মরম পকেট থেকে বেলুন বের করে ওটা ফুলিয়ে ফারিয়াকে দিল ।  নীল রঙের বেলুন ।   ফারিয়া খুশিতে লাফাতে লাগল ।    
মরিয়ম বেগম নীচে নেমে এলেন ।  
বাচ্চার বারান্দায় উঠে এসেছে ।   ফারিয়া বলল ,  নানী নানী ।   তোমাদের পুকুরে ডলফিন নেই কেন ?  
পুকুরে বিস্তর সিলভার কার্প ,  তেলাপিয়া ,  মাগুর ,  ফলুই ,  ল্যাঠা ,  কই ,  শিঙ্গি ,  রুই ,  কাতলা আর মৃগেল আছে বটে  কিন্তু ডলফিন তো নেই ।  মরিয়ম বেগম কী বলবেন ভেবে পেলেন না ।  
তানিম কাঁধ ঝাঁকিয়ে বলল , ধুত ,  ডলফিন কি পুকুরে হয় নাকি  ?   
জিসান বলল ,  ডলফিন তো সুইমিং পুলে চমৎকার খেলা দেখায় ।  ডলফিন হয়তো মাটির পুকুর  অপছন্দ করে  ।   
মরিয়ম বেগম হাসলেন ।  সন্ধ্যা হয়ে এসেছে ।  রেহানা রান্নাঘরে ।   জোছনা বানু বাচ্চাদের  জন্য  দুধ গরম করছে  ।  রেহানা ডাকতেই বাচ্চারা দৌড়ে রান্নাঘরে চলে গেল ।  ওরা রূপপুর এসেছে ।  রূপপুরের গরুর খাঁটি দুধের স্বাদই আলাদা ।  
মরিয়ম বেগম মরমকে জিজ্ঞেস করলেন ,  এই মরম ।  ওই  লোকটা কই রে ? 
পেয়ারা বাগানে নানী । 
চল তো দেখি  ।  
পেয়ারাবাগানে পৌঁছতেই মাগরিবের আজান ভেসে এল   ।  মরিয়ম বেগম মাথায় ঘোমটা টেনে দিলেন ।  জোর গলায়   ঝিঁঝি ডাকছিল ।  মশা গুঞ্জনও শোনা যায়  ।  আয়েন উদ্দীন  লোকটা একটা করমচা ঝোপের আড়ালে উবু হয়ে বসে ছিল দেখে মরিয়ম বেগমের চোখ কপালে উঠল ।  তিনি জিজ্ঞেস করলেন ,  এ কী !   আপনি এখানে কি করছেন ?  
আমি এখানে লুকিয়ে আছি বেয়াই ।  বলে ঝট করে উঠে দাঁড়াল আয়েন উদ্দীন  ।  
লুকিয়ে আছেন ?  কেন ? 
আহ ।  লুকাব না ?  তখন নীচে গাড়ির শব্দ পেলাম ।  আমি আবার ভাবলাম পুলিশ এল কিনা ।  তড়াক করে লাফিয়ে জানালার পাশে  গিয়ে পর্দা তুলে দেখলাম বউমা রেহানা জিপ থেকে এসেছে ।  তাই পালিয়ে আছি ।   
রেহানা এসেছে তো কি হয়েছে ?  
বউমা যদি পুলিসে খবর দেয় । 
পুলিসে খবর তো আমরাও দিতে পারি  ।   মরিয়ম বেগম কঠোর স্বরে বললেন ।  
আয়েন উদ্দীন  ক্ষেপে উঠে বলল ,  পুলিশে খবর দেবেন  !  কেন ?  আমি কি করেছি ? 
কি করেননি শুনি ?   গরীবের  জমি দখল করে খেয়েছেন ।  সাধে পুলিশ আপনাকে খুঁজছে ।  
কথাটা শুনে আয়েন উদ্দীন কেমন মিইয়ে গেল । 
মরিয়ম বেগম বললেন ,  এখন ঘরে গেলে চলেন ।  নইলে এখানেই থাকুন ।  এখানেই আপনার উপযুক্ত জায়গা ।  
আয়েন উদ্দীন  পা ঝেড়ে করুন স্বরে বললেন ,  এখানে থাকি কি করে বেয়াই ?  এখানে যে ভীষন মশা ।   
মরম বলল ,  খালি মশা না নানা ,  রাতের বেলা এই পেয়ারাবাগানে জ্বীনভূতও নামে  ।  
অন্ধকারে থাকায় আয়েন উদ্দীন এর মুখটা ঠিক দেখা গেল না ।  তবে লোকটার ভয় খাওয়া কন্ঠস্বর শোনা গেল - ওরে বাবা  ।  বলিস কী মরম !  জ্বীনভূত ?  আমি আবার জ্বীনভূতে ভীষন ভয় খাই ।   
মরিয়ম বেগম বিরক্ত হচ্ছিলেন ।   তিনি আর কথা বাড়ালেন না ।  ওদিকে নামাজের দেরি হয়ে যাচ্ছে ।  তিনি  ঘুরে বাড়ির দিকে হাঁটতে লাগলেন ।  মরম -  এর কথা শুনে তাঁর শরীরও খানিকটা  শিরশির করছে ।  সন্ধ্যার পর তিনিও সাধারণত পেয়ারাবাগানে আসেন না ।  
মরম পিছন পিছন আসছিল ।  মরিয়ম বেগম বললেন ,  মরম ।  
বলেন নানী ।  
কাল ভোরবেলা তুই  জেলেপাড়ায় যাবি ।  মতিন জেলেকে নিয়ে আসবি  ।  মাছধরা দেখলে  জিসানরা মজা পাবে  ।  কত দিন পরে এল ।  
খুব ভোরে মতিন জেলে দলবল নিয়ে এল  ।  হইচই শুনে বাচ্চারা পুকুরপাড়ে ছুটল ।  ওরা ওদের মাকেও টেনে নিল ।  ফারিয়া বলল ,  এখন ডলফিনটা ধরা পড়বে ,  দেখ ।  
মরিয়ম বেগম শাল জড়িয়ে দাঁড়িয়ে ছিলেন পুকুর পাড়ে ।   রেহানা বলল ,  মা আমি অনেক দিন পরে এলাম ।  তুমি  পাড়া প্রতিবেশিদের   দাওয়াত কর না ।  মাছও যখন ধরা হচ্ছে ,  রান্না না হয় আমিই করব । 
মরিয়ম বেগম বললেন ,  ভালো কথা মনে করেছিস ।  বলে মরম কে ডাকলেন ,   মরম ,  এদিকে শোন তো । 
মরম কাছেই ছিল ।  এল ।  
মরিয়ম বেগম বললেন ,  বাজারে যা ।  দুপুরে আজ অনেক লোকজন খাবে ।   
ফারিয়া লাফাতে লাফতে বলল ,  আমিও বাজারে যাব !  আমিও বাজারে যাব !  আমিও বাজারে যাব ! 
মরিয়ম বেগম জিজ্ঞেস করলেন ,  বাজারে যাবে ?  মাছধরা দেখবে না নানু  ?  
মাছধরা তো অনেক দেখেছি ,  পরে একেবারে মাছ খেয়েই ফেলব ।  
মরিয়ম বেগম হেসে বললেন ,  আচ্ছা যাও তাহলে ।  মরম আছে বলে নিশ্চিন্ত  মরিয়ম বেগম ।  
দেখা গেল বাজারে যেতে  জিসান ও তানিম -  এর উৎসাহও  কম নয় ।   গেটের বাইরে একটি ঝলমলে ঘোড়াগাড়ি থেমে ছিল  ।  এক জোড়া সাদা রঙের ঘোড়া কেশর ঝাঁকাচ্ছিল ।  চাবুক হাতে উর্দিপরা কোচোয়ান ।  কোচোয়ান অনেকটা জলিল মিঞার মতো দেখতে ।  মরম দরজা খুলে বলল ,  ওঠ সবাই ।   ওদের উঠে বসতে এক সেকেন্ড লাগল না ।  বলাবাহুল্য ,  ঘোড়াগাড়িটা পুরনো আমলের হলেও শীততাপ নিয়ন্ত্রিত ।  বসার সিট মখমলের ।  সবই ঠিক ছিল ,  তবে জিসান যখন ছবি তুলতে গেল তখন ছবি উঠল না ।  অথচ মোবাইলটা ৫ মেগাপিক্সেলের এলজি অপটিমাস এল সেভেন পি সেভেন হানড্রেড ।  জিসানকে কেমন বিমূঢ় দেখাল ।  সে যাই হোক ।  ঝলমলে রোদে ঘোড়াগাড়ি চলেছে ।  চলতে চলতে সেই ঘোড়াগাড়ি এসে থামল  সোনাবালি নদীর নির্জন এক পাড়ে  ।  ওরা সব হইহই করে নামল ।    সোনাবালি নদীর বালিয়ারিতে সোনালি রঙের বালি ছড়িয়ে ছিল  ।   এক পাশে তরমুজ আর বাঙ্গির ক্ষেত ।  তরমুজের  রং সবুজ  আর বাঙ্গির রং গোলাপি  ।  সোনাবালি নদীর জলের রং নীল ।  সেই জলে একটি ডলফিন  ভেসে উঠেই আবার ঝাঁপিয়ে পড়ল নদীর নীল জলে  ।  নীল আকাশের নীচে সেই দৃশ্যটি কী সুন্দরই না লাগল দেখতে ।    
ফারিয়া  ডলফিন !  ডলফিন !  ডলফিন !   করে চেঁচিয়ে উঠল ।  
জিসান মোবাইলে ক্লিক করল ।  এবারও ছবি  উঠল না বলে ধ্যাত করে বিরক্তি প্রকাশ করল ।  
তানিম বলল ,  রোদের কারণে হয়তো ছবি ওঠেনি  ভাইয়া ।  
জিসান বলল ,  কিন্তু এটা তো জিও ট্যাগিং ,  টাচ ফোকাস ।  
 বেলা একটু বাড়তে মরিয়ম বেগম নিজেই রহমত উকিল - এর বাড়ি গেলেন ।  দুপুরবেলা খাওয়ার নেমতন্ন করে  এলেন ।   তারপর বাড়ি ফিরে রূপপুর থানার সাব - ইন্সপেক্টর মোহাম্মদ মোজাম্মেল হোসেন কে ফোন করলেন ।  বললেন ,  বাবা ,  দুপুরে আমার এখানে আজ খাবে ।  আমি খুশি হব ।  
চেষ্টা করব খালাম্মা ।   
চেষ্টা আবার কি ?  আজ না শুক্রবার ? 
আমাদের পুলিশের চাকরি ।   
তবু চেষ্টা করো বাবা ।  আমি খুব খুশি হব ।  বউমাকেও নিয়ে এসো কিন্তু ।  
এর পর মরিয়ম বেগম ফোন করলেন অ্যাডভোকেট শরাফত আলী কে   ।  অ্যাডভোকেট শরাফত আলী পূর্ব পরিচিত ।  স্বামী বেঁচে থাকতে আসতেন ।    শিবতলার আলামিন সুপার মার্কেটের চারতলায়  চেম্বার ।  তিনিও সপরিবারেই আসবেন বলে কথা দিলেন ।  
মুগলাই পদগুলি  রেহানা রাঁধবে  ।  হাঁসের আখনি পোলাওটা আজকাল খুব চলছে ,  তাই রাঁধল ।   আর রাঁধল  চিকেন টিক্কা ,  খিরি কাবাব ,  গরুর মাংস ভুনা ,  মুরগীর রেজালা ,  খাসির রেজালা ,  মোরগের রোষ্ট ।  ডেজার্ট হিসেবে থাকবে  খেজুরের গুড়ের কাউনের ক্ষীর এবং বাদশাহী ফিন্নি ।  আর পেপসি । হাঁসের আখনি পোলাও ছাড়াও চিকন বাসমতি চালের ভাত রাঁধা হল ।  মাছের দিশি পদগুলি মরিয়ম বেগমই রাঁধলেন ।  এই যেমন ,   টমাটো দিয়ে সিলভার কার্প ,     মাগুর মাছের দো পেঁয়াজি ,   তেলাপিয়ার ভর্তা ,   ফলুই  মাছের ফ্রাই ,  ল্যাঠা মাছের চচ্চড়ি ,  কইমাছের পাতুরি ,  শিঙ্গিমাছের ঝোল আর রুই মাছের ভুনা  ।  এ ছাড়া কাতল ও  মৃগেল মাছের দুটো পদও ছিল ।  
রান্নাবান্নার ফাঁকে মরিয়ম বেগম এক ফাঁকে দোতলায়  উঠে এলেন ।  আয়েন উদ্দীন বিছানায় শুয়ে ছিল ।  তড়াক করে উঠে বসল ।  
মরিয়ম বেগম  বললেন ,  আপনি লুকিয়ে থাকুন বেয়াই । 
আমি তো লুকিয়েই আছি বেয়াই । 
না ,  না  ।  আমি সে কথা বলছি না ।   বাড়িতে দুপুরে গেষ্ট আসবে ।  তাই বলছিলাম আপনি এ ঘরের বাইরে অন্য কোথাও লুকিয়ে থাকুন । 
কথাটা শুনে মুঘটা গনগনে হয়ে উঠল ।  চিবিয়ে চিবিয়ে বলল ,  আমি এবাড়িতে লুকিয়ে আছি আর আপনি লোকজন দাওয়াত করে ডেকে আনলেন ?  
মরিয়ম বেগম শীতল কন্ঠে বললেন ,  এটা আমার বাড়ি আয়েন উদ্দীন সাহেব  ।    যা খুশি তাই করার আমার অধিকার আছে  ।   দয়া করে আপনাকে এবাড়িতে থাকতে দিয়েছি ।  বড় বড় কথা বলবেন না ।   
ঠিক আছে ,  ঠিক আছে ।  আমি এখন কোথায় লুকাব বলুন ? 
ছাদে ।  আমার সঙ্গে আসুন ।  বলে ঘর থেকে বেরিয়ে সিঁড়ি দিকে যেতে লাগলেন মরিয়ম বেগম ।  
ছাদের ওপর ঝলমলে রোদ ছড়িয়ে ছিল ।  দড়িতে কাপড় ।  এককোণে  আচারের বোয়াম ।  ডালের বড়ি ।  এক কোণে একটা  তাঁবু ।   
তাঁবুটা দেখিয়ে মরিয়ম বেগম বললেন ,  ওর ভিতরে লুকিয়ে থাকুন ।  
তাঁবুর ভিতরে মাদুর পাতা ।  তেলচিটচিটে বালিশ  ।  মুখ বেঁকিয়েবলল ,  এহ ,  আমি .  .  .  আমি এখানে থাকব ? 
হ্যাঁ ।  মরিয়ম বেগম কঠোর কন্ঠের বললেন ।  তারপর ঘুরে সিঁড়িঘরের দিকে হাঁটতে লাগলেন ।  
নীচের উঠানে সামিয়ানা পাতার জন্য ডেকোরেটর ডাকা  হয়েছিল  ।  সামিয়ানার নীচে সুন্দর করে সাজানো চেয়ার টেবিল । জুম্মার নামাজের পর   অতিথিরা আসতে শুরু করলেন ।  নকশাদার পাঞ্জাবি আর কিস্তি টুপি পরে  রহমত উকিল এলেন সবার আগে  ।  রহমত উকিলের স্ত্রী মাহফুজা খানম ফরসা থলথলে মহিলা; লাল পাড়ের গরদের শাড়ি পরেছেন তিনি ।  রহমত উকিলের   একটি মেয়েরই কেবল বিয়ে বাকি ।  ফরিদা ।  ফরিদা কলেজে   পড়ে ।  ফরিদার হাতে র‌্যাপিং কাগজে জড়ানো উপহার ।  অ্যাডভোকেট শরাফত আলী এলেন কালো রঙের ফিয়াট গাড়িতে  ।  ভদ্রলোক পরেছেন সাফারি স্যুট ।  তার  স্ত্রী সালমা আলী ,   ছেলে তৌহিদুর ,  ছেলের বউ রত্না ,   এবং  নাতি রনিও এসেছে ।   রুপপুর থানার সাব - ইন্সপেক্টর মোহাম্মদ মোজাম্মেল হোসেন এলেন  আড়াইটায় ।  সাব - ইন্সপেক্টর  আজ ছাই রঙের স্যুটপ্যান্ট পরেছেন   ।  তাঁর স্ত্রী সাদিয়া ।  ফরসা বলেই কালো জামদানী শাড়িতে অপূর্ব লাগছিল ।   সাব - ইন্সপেক্টর দম্পতির একটই ছেলে ।  দীপ্ত ।  দীপ্ত  পড়ে ক্লাস এইটে ।  
অতিথিরা যখন আলাপচারিতায় মগ্ন ,  ঠিক তখ ছাদের তাঁবুর ভিতরে বসে ঝিমুচ্ছিল আয়েন উদ্দীন  ।  হঠাৎ পায়ের শব্দ শুনে   মুখ তুলে চমকে উঠল সে   ।   অ্যাডভোকেট শরাফত আর আলী রুপপুর থানার সাব - ইন্সপেক্টর মোহাম্মদ মোজাম্মেল হোসেন চোখের সামনে দাঁড়িয়ে ।  অ্যাডভোকেট শরাফত আলী  জিজ্ঞেস করলেন ,  আরে আয়েন উদ্দীন সাহেব যে ?  আছেন  কেমন ? 
ভা ভা ভা  ভালো ।  বলে তড়াক করে লাফ দিয়ে দাঁড়িয়ে পড়ল  আয়েন উদ্দীন  ।  এদিক - ওদিক তাকাল ।  হয়তো পালাবার পথ খুঁজছিল ।  
সাব - ইন্সপেক্টর মোহাম্মদ মোজাম্মেল হোসেন হাসতে হাসতে বললেন ,  আরে আপনাকেই তো খুঁজছি । 
আয়েন উদ্দীন তোতলাতে তোতলাতে বলল ,  আমাকে খুঁজছেন ?  কেন  ?  কেন  ?   আমাকে খুঁজছেন কেন ? 
সাব - ইন্সপেক্টর মোহাম্মদ মোজাম্মেল হোসেন অমায়িক টোনে বললেন ,  বাহ ,  বলে কী ।  খুঁজব না ।  আজ মিসেস খান মজলিস এত কিছু খাবারদাবারের আয়োজন করেছেন ,  আর  আমরা আপনাকে ছাড়া খাব বুঝি ?  চলুন ,  নীচে চলুন ।   
অ্যাডভোকেট শরাফত আলী  বললেন ,    চলুন ,  চলুন ,  নীচে চলুন ।  আমার ভীষন  খিদে পেয়েছে ।  
নীচে নেমে আসতেই আয়েন উদ্দীন কে দেখে রহমত উকিল যারপরনাই উৎফুল্ল হয়ে উঠলেন ।  উদাত্ত কন্ঠে বললেন ,   আরে আয়েন উদ্দীন  সাহেব যে !  আছেন কেমন ? 
ভা ভা ভা ভালো ।  
বসুন ,  বসুন ।  
আয়েন উদ্দীন কে রহমত উকিলের  পাশে বসিয়ে দিলেন সাব - ইন্সপেক্টর মোহাম্মদ মোজাম্মেল হোসেন  ।  টেবিলের ওপর খাবার - দাবারের এন্তার এন্তেজাম দেখে আয়েন উদ্দীন - এর চোখ দুটি ছানাবড়া । 
রহমত উকিল  বললেন ,  এই এক সুবিধা বুঝলেন ,  আসামী দীর্ঘদিন পালিয়ে থাকলে সে মামলা তামাদি হয়ে যায় ।  
অ্যাডভোকেট শরাফত আলী মাথা নেড়ে বললেন ,  এই জন্যই তো বলা হয় Justice delayed is justice denied .  আয়েন উদ্দীন অত শিক্ষিত না ।   তবে এটুকু বুঝতে পারল যে কথাটা  তার পক্ষেই আছে ।  
গরম পানি ভরতি একটা  চিনে মাটির বড় গোল বাটি নিয়ে এল মরম  ।  জলিল মিঞা পরম যত্নে আয়েন উদ্দীন -   এর হাত ধুইয়ে দিল । 
অ্যাডভোকেট শরাফত আলী  জিজ্ঞেস করলেন ,  আয়েন উদ্দীন  সাহেব ,  এবার বলুন তো আপনি প্রথমে  খিরি কাবাব দিয়ে  হাঁসের আখনি পোলাও খাবেন না কইমাছের পাতুরি দিয়ে বাসমতী চালের ভাত খাবেন ? 
আয়েন উদ্দীন দীর্ঘদিন আন্ডারগ্রাউন্ডে লুকিয়ে ছিল ।  জালিয়াতির মামলা খারিজ হয়ে গেছে ।  সুতরাং খুশিতে ডগোমগো হয়ে আয়েন উদ্দীন  বলল ,  হাঁসের আখনি পোলাওই দিন ।  জিনিসটা এর আগে কখনও খাওয়া হয়নি ।  
সাব - ইন্সপেক্টর মোহাম্মদ মোজাম্মেল হোসেন হেসে বললেন ,  হ্যাঁ ।  সেই ভালো ।  আপনি অখেরি পোলাও খেয়ে নিন ।  
আয়েন উদ্দীন   ‘ আখেরি ’  শব্দটি খেয়াল করেনি ।   সে যা হোক ।  সাব - ইন্সপেক্টর মোহাম্মদ মোজাম্মেল হোসেন আয়েন উদ্দীন - এর প্লেটে হাঁসের আখনি  পোলাও তুলে দিলেন ।  অ্যাডভোকেট শরাফত আলী  তুলে দিলেন মোরগের আস্ত একখানি রোষ্ট ,  আর রহমত উকিল তুলে দিলেন  খিরি কাবাব ।  এহেন সুস্বাদু আক্রমনে আয়েন উদ্দীন  ভীষন মুশকিলে পড়ে গেল ।  কোনটা রেখে কোনটা খায় ।  আয়েন উদ্দীন অবশ্য দিশি পদের দিকে গেলই না ।  খেতে খেতে তার পেটটা কেমন  ঢুকঢুকু করে উঠল ।  জলিল মিঞা একটা  গ্লাসে  ঠান্ডা পেপসি ঢেলে দিল ।  খাওয়ার পর মরম গরম পানি ভরতি সেই  চিনে মাটির বড় গোল বাটি নিয়ে এল  ।  জলিল মিঞা সাবান দিয়ে হাত ধুইয়ে দিল ।  সুগন্ধী তোয়ালে মুখ মুছে নিল আয়েন উদ্দীন  ।  আহ !  কী শান্তি ।  আল্লাহ তো দুর্যোগের পর সুখশান্তি দেন ।   জিসান ক্লিক ক্লিক করে আয়েন উদ্দীন - এর ছবি তুলে নিল ।   তানিম রূপোর ট্রেতে তবক দেওয়া পান নিয়ে এল  ।    মুকিমপুরী জর্দা দিয়ে পান মুখে ফেলে আনন্দে আত্মহারা হয়ে গেল  আয়েন উদ্দীন  ।  তখনই  সাব - ইন্সপেক্টর মোহাম্মদ মোজাম্মেল হোসেন বেরসিকের মতন বলে উঠলেন ,  অনেক হয়েছে । এবার উঠুন ,  চলুন । 
আমি  .  .  .  আমি কোথায় যাব ?  এর মুখটা কেমন পেঁচার মতন হয়ে গেল ।  
শ্বশুরবাড়ি ।  বলে সাব - ইন্সপেক্টর মোহাম্মদ মোজাম্মেল হোসেন  কোটের পকেট থেকে হাতকড়া বের করে আয়েন উদ্দীন এর হাতে পরিয়ে দিল ।  তারপর  হাতকড়া পরিয়ে  জালিয়াত লোকটাকে  জিপে তোলা হল ।   বেচারা আয়েন উদ্দীন -  এর মুখটা দেখার মত হল ।  
দূর থেকে মরিয়ম বেগম দৃশ্যটা দেখছিলেন ।  তাঁর  মুখে এক চিলতে হাসি ফুটে উঠেছে ।  তাঁর পাশে দাঁড়িয়েছিল জিসান ,  তানিম আর মরম ।  মরিয়ম বেগম আদর করে তানিমের  চুলে হাত বুলিয়ে দিতে দিতে বললেন ,  মনে রাখবি তোরা  ,  অন্যায় করলে একশ বছর পর হলেও শাস্তি দেন আল্লাহ ।   
 চলবে  .  .  . 
প্রথম পর্বের লিঙ্ক 
Click This Link 

                    




গল্প :  স্বপ্নের নদীর পাড়ে



                        শারমিনের মনের মধ্যে একটা সেলেট আছে  ।  হয়তো প্রতিটি মেয়ের মনের ভিতরেই একটা করে সেলেট থাকে ।  মনের ভিতরকার ওই অদৃশ্য সেলেটে কতকালের কত যে আঁকিবুকি; ওসব আঁকিবুকি এখন মোছা দরকার - অথচ মুছতে পারছে না  শারমিন !  বাঁচার স্বার্থেই মোছা দরকার  ।  নাজনীনও আজকাল সেই কথাই বলে ।  বলে - বাচ্চাটার কথা একবার ভাব মলি ।  ওরও তো বাবার আদর দরকার ।  আর জায়েদের মত ছেলে হয় না ।   বাচ্চা মানে শারমিনের পাঁচ বছরের মেয়ে শান্তা ।  আর জায়েদ মানে নাজনীনের বর  আশরাফের জার্মান ফেরৎ অধ্যাপক বন্ধু  ।  আশরাফও ও তাই বলে ।  বলে ,  জায়েদের মত ছেলে হয় না ।  বয়সটাই যা একটু বেশি ।  কতই আর ।  এই ধর বিয়াল্লিশ - তেতাল্লিশ ।  কথাটা শুনে নাজনীন বলে -  সো হোয়াট রাফি ?  মলিরও তো পয়ত্রিশ ছাড়িয়ে যাওয়ার কথা ।   ( নাজনীন শারমিনকে  কী এক কারণে মলি বলে ডাকে ।   )   
নাজনীনের বর আশরাফ আছে অক্সফামে; -  উচুঁ দরের চাকুরে সে ।  জায়েদের সঙ্গে ইকোনমিক্সে পড়েছে ঢাকা বিশ্ববিদ্যালয়ে; পাশ করে জার্মানির হাইডেলবার্গ চলে যায় জায়েদ ।  থিসিস শেষ করে জয়েন করে হাইডেলবার্গ বিশ্ববিদ্যালয়ে  ।  ছাত্র পড়িয়ে ,  বই লিখে দিনগুলি কাটছিল তার ।   বিয়ে করেনি ।  দেশে ফিরবে না একরকম ঠিকই ছিল  ।  ফিরল - গভীর এক রহস্যের অনুসন্ধানে .  .  .  
নাজনীনও    ‘ মানবী ’   নামে একটা নারীবিষয়ক শীর্ষস্থানীয় এনজিও তে আছে ।     জাষ্টিস নজরুল ইসলামের একমাত্র মেয়ে নাজনীন ।  ইকোনমিক্স মেজর নিয়ে  পড়াশোনা করেছে অস্ট্রেলিয়ায় ।  নাজনীনের দুই মেয়ে ।  মেহেরিন ও বুশরা ।  ওরা জায়েদ আঙ্কেলকে দেখে আর সেই সঙ্গে নানারকম গিফট পেয়ে দারুন খুশি ।  সারাক্ষণই  ‘ আঙ্কেল ’  ,   ‘ আঙ্কেল ’   করছে ।  নাজনীনও খুশি ।  আসলে বিয়ের পর থেকেই আশরাফের মুখে জায়েদের কথা শুনে আসছে নাজনীন  ।  বিয়ের পর ইউরোপের ক ’ টা দেশে বেড়ালেও -  যাই যাই করেও কখনও জার্মানি যাওয়া হয়নি ।  শেষমেশ ,  গতবছর সবাই মিলে গেল জায়েদের ওখানে হাইডেলবার্গ ।  কত কত জায়গায় যে বেড়াতে নিয়ে গেল জায়েদ ।  আগে থেকেই নাজনীন জানত হাইডেলবার্গ বিখ্যাত জায়গা -  ওখানেই ইউরোপের সবচে পুরনো মানুষের চোয়ালের হাড় পাওয়া গিয়েছিল ।  ৫ম শতাব্দীর কেল্টিক দূর্গটা দেখল ঝিরঝির বৃষ্টির দিনে ।   টাউন স্কোয়ারের ক্যাসলটা দেখার দিন অবশ্য ঝলমলে রোদ ছিল ।  তাছাড়া  চার্চ অভ দ্য হোলি গোস্ট ,  সেন্ট পির্টাস চার্চ আর প্রোভাইডেন্স চার্চটাও ঘুরে ঘুরে দেখল ।  তবে বুশরা আর মেহেরিনের সবচে ভালো লাগল    নেককার নদীর ধারে পিকনিক ।  জায়েদ বলল ,  এই নদীর উত্তর ধারেই জার্মান দার্শনিকরা হাঁটতেন ।  এই কারনে জায়গাটার নাম দার্শনিকের পথ ।  জায়েদই বলেছিল :   হাইডেলবার্গ শব্দের অর্থ  :  সাধুদের পাহাড় ।  
নাজনীনের ভাই নেই - জায়েদের সঙ্গে ও ভাইবোন সম্পর্ক পাতিয়েছে ।   সেই ভাই এবার বেড়াতে এসেছে ।  নাজনীন তুলা রাশি -  গ্রেইট এন্টারটেনার ।  প্রিয় অতিথিকে কাছে পেয়ে কত কী যে রাঁধছে ।  অফিসে ছুটি পাওনা ছিল ।  ছুটি নিয়েছে ।  হাইডেলবার্গে গতবছর বেড়াতে যাবার পর জায়েদ ওদের জন্য অনেক করেছে ।  জায়েদকে এবার যত্ন করে খাইয়ে শোধ করে নেবে । 
কী মনে করে শারমিন আর শান্তার ছবিটা জায়েদকে দেখিয়েছিল নাজনীন ।  তখনই চার বছরের শান্তার ছবিটা দেখেছিল জায়েদ ।  ফুটফুটে শিশুর মুখটা মনে গেঁথে গিয়ে থাকবে  .  .  . নৈলে বাচ্চাটাকে কেন স্বপ্নে দেখবে .  .  . শান্তা তাকে ডাকবে ?  মৃত মা তো আজও ডাকে ।  মৃতা মা ।  এককালে জায়েদুল আলম মিলনের বাড়ি ছিল সাতকানিয়া ।  ছোটবেলাতেই মা - বাবাকে হারিয়েছিল ।  চাচার বাড়ি কষ্টেসৃষ্টে মানুষ ।  তারপর চাচাও মারা গেলে লজিং আর হোস্টেলে থেকে কোনওমতে ইন্টার পাস করেছে ।  মেধাবী ছাত্র বলেই টিকে গেছে  ।  ঢাকা শহর অবধি এসেছে ।  ঢাকা বিশ্ববিদ্যালয়ে ঢাকার গ্যেয়টে ইনস্টিটিউট থেকে জার্মান ভাষাটা শিখেছিল ।  বিশ্ববিদ্যালয় জীবনে একমাত্র আশরাফকেই পছন্দ করত জায়েদ ।  একই হলে থাকত দুজন ।  আশরাফ যশোরের ছেলে ।  
তারপর তো স্কলারশিপ নিয়ে জার্মানির উদ্দেশে দেশ ছাড়ল জায়েদ ।  
 ২
 জায়েদ ঢাকা আসতেই নাজনীনের  মাথায় বিদ্যুৎ চমকের মতো আইডিয়াটা এল ।  সারা জীবন শারমিন একা থাকবে নাকি ।  জীবন এত বড় ।  না হয় শারমিন বিধবা ।   কেন ,  বিধবাদের কি বিয়ে হয় না ?    নাজনীনের কলিগ শারমিন  ।  ঢাকা বিশ্ববিদ্যালয় থেকে সমাজবিজ্ঞান নিয়ে পাস করার পর  ‘ মানবী ’  - তে চাকরিটা হয় শারমিনের ।  শারমিন কিছুটা গোটানো স্বভাবের ।   যে কারণে নাজনীনের সঙ্গে শারমিনের সম্পর্কটা প্রথম প্রথম  আড়ষ্ঠই ছিল ।  পরে সম্পর্ক অনেকটা সহজ হয়ে যায় ।  কথাবার্তায় নাজনীন প্রচন্ড আন্তরিক আর খোলামেলা; অসাধারন প্রাণশক্তি তার ।    শান্তা তখন শারমিনের পেটে; তখন শারমিনকে কত যে প্রয়োজনীয় পরামর্শ দিয়েছে নাজনীন  ।  শারমিনের   বর হাসান ছিল সরকারি প্রকৌশল দপ্তরের ইঞ্জিনিয়ার ।  বছর দুয়েক আগে  - শান্তার বয়স তখন তিন -  বান্দরবানের রুমায় একটা কালভার্টের কাজ চলছিল  .  .  .  তখনই কে বা কারা খুন করে হাসানের লাশ একটা ঝর্নার ধারে ফেলে রাখে  -  খুনিদের এখনও ট্রেস করা যায়নি ।   .  .  . শারমিন বিধবা ।   কেন ,  বিধবাদের কি বিয়ে হয় না ?  শারমিনকে ফোন করে উত্তরায় আসতে বলে নাজনীন  ।  এ এমন নতুন কিছু না ।  প্রায়ই নাজনীনদের উত্তরার বাড়িতে মেয়েসহ এসে বেড়িয়ে যায় শারমিন ।  হাসানের মৃত্যুর পর বাংলামোটরে বাপের বাড়িতে উঠেছে ।     ও বাড়িতে নানান ঝামেলা - তিন ভাইয়ের শরিকি ।  তবে বেতন ভালো বলে এখনও টিকে আছে ।  শান্তাকে প্লেগ্র “ পে ভরতি করে দিয়েছে ।  কী রকম গুটিয়ে থাকা মেয়ে ।  কারও সঙ্গে ঠিক মেশে না ।  কারও কোলে যায় না ।  
শান্তাকে দেখে জায়েদ চমকে উঠেছিল ।  তার রিঅ্যাকশন শারমিন  ছাড়া অন্যরা লক্ষ করেনি ।   ধীরে ধীরে শান্তার প্রতি কৌতূহলী হয়ে উঠতে থাকে জায়েদ ।  শান্তাকে  কোলে টেনে নেয় জায়েদ ।   ভীষন আদর করে  ।  ওর ভিতরের ঘুমিয়ে থাকা চিরকালীন পিতৃ আবেগ জেগে উঠতে থাকে ।  সে অবাক হয় ।  আসলে আমি এইরকম কিউট একটি মেয়েশিশুর বাবা হতে চেয়েছিলাম ।   কিন্তু ,  ঐ স্বপ্নটা ?  শান্তাও জায়েদকে দেখে এত খুশি ।  কী আশ্চর্য !  শারমিন অবাক হয়ে যায় ।  শান্তা তো সহজে যায় না কারও কাছে ।  আশরাফ ভাইয়ের বন্ধুর কাছে কী পেল !   জায়েদকে দেখে শারমিনও স্থির আর গম্ভীর হয়ে গিয়েছিল  ।  জায়েদের প্রথমেই চোখে পড়ে স্বাস্থ্য ।  মেদহীন টানটান শরীর ।  পেশল বাহু ।  শারমিন মুগ্ধ হয়ে দেখে ।  লম্বা ফরসা একটা শরীর ।  হালকা বাদামী পাতলা চুল মাথায় - চোখে গোল্ডরিমের চশমা ।  হাতে সিগারেট ।  হাসানও সিগারেট খেতে খুব ।  বুয়েটে থাকতেই খাওয়ার অভ্যাস ।  মনের ভিতরের সেলেটে এসব লিখা থাকে ।  মোছা কি যায় ?  
শারমিন ঠিকই টের পেয়েছে নাজনীনের উদ্দেশ্য ।  এমন কী গত বছর ছবি দেখানোটাও আঁচ করেছে ।   আর যাকে হোক - নাজনীনকে কষ্ট দেওয়া যাবে না ।  কিন্তু হাসান ? 
সকাল বেলায় আশরাফ অফিসে চলে যায় ।  নাজনীনের মেয়েরাও স্কুলে চলে যায় ।  নাজনীন রান্না নিয়ে বসে ।  কখনও গাড়ি নিয়ে বেড়িয়ে যায় -  পি কিউ এস কি আগোরা ।  সঙ্গে শারমিনও থাকে ।   ( শান্তা মনের আনন্দে থাকে জায়েদের কাছে )  শারমিনের রান্না চমৎকার ।  সিম আর আলু দিয়ে শুঁটকিমাছ রাঁধে ।  শারমিন শুনেছে জায়েদ চট্টগ্রামের ছেলে আর লইটক্যা শুঁটকি পছন্দ করে ।  হাসানরাও রাউজানের  .  .  . তো  .  .  . এভাবেই 
উত্তরায় নাজনীনদের বাড়িটা পুরোটাই লাল রঙের সিরামিক ইটের ।   দোতলায় বেশ বড় টানা বারান্দা  ।  ওখানেই একটা ডিভানে সারাদিন শুয়ে - বসে থাকে জায়েদ ।  কাপের পর কাপ দুধ - চা খায় আর সিগারেট টানে ।  এদিকটা এত নির্জন ।  নীচে ঘন বাগান ।  ঘাসের গন্ধ পাওয়া যায় ।  তারপর নারকেল গাছের সারি ।  দেওয়াল ।  দেওয়ালের ওপারে মাঠ আর গ্রাম দেখা যায় ।  বাংলাদেশ একইরকম ।  সাতকানিয়ার কথা মনে পড়ে ।  সাতকানিয়াও এমনই মাঠ ছিল ।  মাঠ আর গ্রাম ।  
এক ফাঁকে নাজনীন  ( সম্ভবত রান্নাঘর থেকে এসে )  মুখোমুখি বেতের চেয়ারে বসে বলল ,   উহ্ ,  মার্চেই এত গরম । 
জায়েদ হাসল ।  ডেইলি স্টারে চোখ বোলাচ্ছিল  ।  সরিয়ে রাখল পেপারটা ।  হাসল ।   
নাজনীন এবার জায়েদকে জিজ্ঞেস করল ,  আর কতকাল একা থাকবেন ভাইয়া ? 
জায়েদ  সেটাই তো ভাবছি । 
নাজনীন   নাঃ ।  প্লিজ ,  এবার সিরিয়াস হন । 
জায়েদ  হলাম । 
নাজনীন   এবার শোনেন আমি কী বলি । 
জায়েদ  বলো ।   ( জায়েদ জানে নাজনীন কি বলবে ) 
নাজনীন   শারমিনকে তো দেখলেন । 
জায়েদ  হু । 
নাজনীন   কী ভাবছেন ? 
 জায়েদ  ভাবছি ।  ভেরি স্যাড ।  
নাজনীন   হ্যাঁ ।  স্যাড ।  ওর বরটা এভাবে মরে গেল ।   আমরা ইচ্ছে করলে ওর স্যাডনেসটা কাটিয়ে দিতে পারি । 
জায়েদ  হুঁ । 
নাজনীন   যা করার জলদি করেন ।  
জায়েদ  এসব কী চটজলদি হয় ? 
নাজনীন   আমার মুখের দিকে তাকান অন্তত । 
জায়েদ   ( সামান্য বিস্মিত হয়ে )  কী বলতে চাও । 
নাজনীন   আপনার সঙ্গে না আমি ভাই পাতিয়েছি ।  
জায়েদ  তো ?  
নাজনীন   আপনার কাছে কী লুকাব ।  আমার বর ,  মানে আপনার বন্ধু  শারমিনকে পছন্দ করতে শুরু করেছে ; মলিরও তৃষ্ণা আছে ।  আমি আর কত চোখে চোখে রাখব ।   ওদের কিছু হয়ে গেলে ব্যাপারটা আমার জন্য ইনসালটিং হয়ে উঠবে না ?  
 জায়েদ   ( ভীষন গম্ভীর হয়ে )  ওহ্ । 
নাজনীন   তাই বলছিলাম - আপনি  .  .  .  আপনি মলিকে বিয়ে করলে আমার বিপদ কাটে ।  ভাইয়া প্লিজ ।   
জায়েদ   ( দীর্ঘশ্বাস ফেলে )  আমি তোমাকে জানাব ।  আসলে সব ঠিকই আছে ।  আমাদের বিয়ে হতেও পারে ।  কিন্তু আমার কেন যেন মনে হয় তোমার বান্ধবী ওর ডেড হাজব্যান্ডকে এখনও ভুলতে পারেনি ।  এখানেই আমার অস্বস্তি ।  প্রবল অস্বস্তি ।  তুমি সফিসটিকেটেড ।  তুমি বুঝবে নাজনীন ।  
নাজনীন     ( সামান্য ভেবে )  ও ।  আচ্ছা ।  এবার বুঝেছি ।  
জায়েদ  আমি এখানেই আটকে গেছি । যে কেউই শারমিনের মুখ দেখে বুঝবে ওর শোক কাটেনি ।   হয়তো ব্যাপারটা কিছুই না ।  এরকম কত হচ্ছে ।  কিন্ত আমার কাছে অনেক কিছু ।  আমি চাই না আমাকে কেউ রেপিষ্ট বলুক । 
নাজনীন  ওহ !  বুঝতে পারছি ।  আমি জানি আপনার মন সেনসেটিভ ।   ( সামান্য ভেবে )   ঠিক আছে ।  আমি আপনাদের  সুন্দর একটা দেশে নিয়ে যাব ।  তখন দেখবেন আপনার মনের সব অস্বস্তি কেটে গেছে । 
জায়েদ   ( খানিকটা বিস্মিত হয়ে )  সুন্দর একটা দেশে মানে ? 
নাজনীন   মানে পরে বুঝবেন ।   ( মুখ টিপে হেসে বলল )   বলে নাজনীন উঠে চলে যায় ।  
বারান্দায় একটু পর গুটি গুটি পায়ে শান্তা আসে ।  জায়েদ ওকে কোলে টেনে নেয় ।  ওর ভালো লাগে বাদামি চুল আর শ্যাম্পুর গন্ধ ।  ওর ঘুমন্ত পিতৃ øেহ জেগে ওঠে ।  আশ্চর্য !  আমি একে স্বপ্ন দেখেছিলাম ।  কেন ?  কী অদ্ভূত ছিল স্বপ্নটা ।  টিলার ওপরে একটা বাংলোবাড়ির চাতাল ।  সিঁড়ি নেমে গেছে ।  নীচ থেকে শান্তা ডাকছে ।   আকাশে অনেক ফানুস ।  শান্তা ভেসে যাচ্ছে ।  আর  অনেক হরিণ নদীর ওপারে ।   
শান্তা টলটলে চোখে চেয়ে বলে -  বল ত ম্যাও কই ম্যাও ?  
জায়েদ টেনে বলে - ম্যাও নাই ।  
তুমি কিচ্ছু জান না ।  ম্যাও ঘুমায় ।  
ও ।  তাইলে একটা গান বল তো । 
শান্তা গান বলে - 
 নদীর ধারে পাখির বাসা 
আমরা যাব ছেখানে  - 
 অনেক গান আর কথার পর এক সময় শান্তা ঘুমিয়ে পড়ে ।  বারান্দায় এসে শারমিন বলে ,  দিন ওকে শুইয়ে দিয়ে আসি ।  
থাক না ।  জায়েদ বলে ।  
শারমিন ঝুঁকে পড়েছে ।  ফিসফিস করে বলে ,  বন্ধন তৈরি করছেন কিন্তু ।  
জায়েদ হাসে ।  বন্ধনই তো জীবন ।  ভাবল । 
আলতো করে ঘুমন্ত শান্তাকে জায়েদের কোল থেকে নিয়ে যায় শারমিন । 
 ৩
 অস্ট্রেলিয়া পড়ার সময় মার্লিন নামে এক অস্ট্রেলিয় মেয়ের সঙ্গে ঘনিষ্টতা হয়েছিল নাজনীনের ।  সম্পর্কটা  এখনও আছে ।   ( এই ইন্টারনেটের যুগে সম্পর্ক আসলে রাখতে চাইলেই রাখা যায় )  মার্লিনের একটা ভিলা আছে পোখরায় - জায়গাটা নেপালে ।   নাজনীনরা ছুটিছাঁটায় বেড়াতে যায় পোখরায় ।  কাঠমুন্ডু পৌঁছে হেলিকপ্টার ভাড়া করে ।  কপ্টারটা ল্যান্ড করে ইউক্যালিপটাস গাছে ঘেরা মার্লিনের  ‘ দয়ারাম ভিলার ’  সুপ্রশস্ত চাতালে ।  
পরিকল্পনামাফিক এবার জায়েদও এল ।  শারমিনকেও রাজি করাল নাজনীন ।  প্লেনে জায়েদের কোলেই ঘুমিয়ে ছিল  শান্তা  ।  নাজনীনের দুই মেয়ে -  মেহেরিন ও বুশরার মুখটা খুশিতে ঝলমল করছিল ।  ওরা ভীষণআ ইনজয় করে পোখরায় মার্লিন আন্টির ভিলা ।  
মধ্য এপ্রিলের ঝলমলে দুপুরে দয়ারাম ভিলার চাতালে নামল লাল রঙের হেলিকপ্টার ।  
পোখরার উত্তরে একটা উঁচু টিলার ওপর ভিলাটি ।  নীচে সুবিশাল মনোরম উপত্যকা ।  আর কী এক নদী ।  নদীর পাড়ে পাথর আর দেবদারু গাছের বন ।  প্রশস্ত সাদা পাথরের সিঁড়ি নেমে গেছে উপত্যকায় ।  জায়েদ অবাক হয়ে যায় ।  শান্তার দিকে তাকায় ।  মেহরিন আর বুশরার পিছন পিছন শান্তাও রেলিংয়ের কাছে  ।  আশরাফ ওদের হিমালয় দেখাচ্ছে ।  
অনেক রাতে  -  বাচ্চারা শুয়ে পড়েছে - ওরা চারজন বসে আছে চাতালে ।   দয়ারাম ভিলার চাতালে জোছনার বন্যা ।  আর উতল বাতাস ।   আজ আষাঢ়ি পূর্ণিমা ।  আলোচনা সেদিকে গড়াল ।  বাতাসে হুইশকির গন্ধ ।  আশরাফ যেহেতু স্কচ হুইশকির বোতল খুলেছে ।  শারমিন শাদা শাড়ি পরেছে ।  নীল পার ।  জায়েদ কালো প্যান্ট আর সাদা টিশার্ট ।  সিগারেট টানছিল ।  কেমন ঘোর ঘোর লাগছিল ওর  ।  নাজনীনের  নকিয়াটা বাজল ।  ওটা তুলে কার সঙ্গে কথা বলল ।  তারপর ফোনটা অফ করে বলল ,  মার্লিনের ফোন ।  সেভ দ্য চিলড্রেনের একটা ওয়ার্কশপের জন্য কাঠমুন্ডু আসছে মার্লিন  । 
জায়েদ ওর দিকে তাকাল ।  
নাজনীন বলল ,  ওর ,   মানে মার্লিনের বর ,  রজত শর্মা ,  ইনডিয়ান - ব্যবসা করে ।   কাঠমুন্ডু আর দিল্লি মিলিয়ে থাকে ওরা ।  
ও ।  তারপর জায়েদ বলল ,  আমি আর জার্মানি ফিরছি না নাজনীন ।  
নাজনীন শিশুর মতন হাততালি দিয়ে বলল ,  তা হলে ?  আশরাফ জায়েদের দিকে তাকাল ।  
এখানেই থেকে যাব ।  জায়েদ বলল । 
এখানে মানে পোখরায় ? 
হ্যাঁ । 
জায়গাটা আপনার এতই ভালো লেগেছে জায়েদ ভাই ?  
জায়েদ  মাথা নাড়ে ।  
নাজনীন বলল ,  ভালো ।  আমরা পোখরায়  ‘ মানবীর ’  ব্রাঞ্চ খুলতে যাচ্ছি ।  দায়িত্বটা তাহলে শারমিনই পাবে । 
শারমিন গাঢ় চোখে তাকালো জায়েদের দিকে ।   
এই নাজনীন ? 
জ্বী বলেন । 
তোমার বান্ধবী এই ভিলাটা বিক্রি করবে ? 
নাজনীন বলল ,  বলে দেখি মার্লিনকে ।  গত মাসে বলছিল ওর হাজব্যান্ডের বিসনেস ভালো যাচ্ছে না ।  আর নেপালে মাওবাদীরা ক্ষমতা নিয়েছে ।  এই টেনশন ।   দেখি ওকে বলে ও কী বলে । 
জায়েদ বলল ,  ভিলাটা কেনার পর  নাম বদলে দেব । 
কী নামে দেবেন শুনি ? 
স্বপ্ন । 
আশরাফ কেন যেন হো হো করে হেসে ওঠে ।  
ঠিক সেই মুহূর্তে শারমিনের বুকের ভিতরে কী যে হয়ে যায় ।  
আশরাফ বলল ,  নামটা তারা না আবার বদলে দেয় । 
কারা ?  শারমিন সামান্য বিস্মিত । 
কারা আবার ?  মাওবাদীরা ।  
ও ।  ওরা কী নাম রাখবে বলে মনে হয় ?  
প্রচন্ড ভিলা ।  বলে হা হা করে হেসে উঠল আশরাফ ।    মদটা তাকে ধরেছে বোঝা গেল ।  
আরও কিছুক্ষণ পর নাজনীন আর আশরাফ উঠে চলে যায় ।  যাওয়ার আগে নাজনীন বলল ,  জায়েদ ভাই ।  যান না ,  শারমিনকে নিয়ে নিচ থেকে নদীর ধার থেকে ঘুরে আসুন না ।  আপনার সেই অস্বস্তিটা কেটে যেতেও তো পারে ।  
 ৪
 ওরা দুজন বসে থাকে ।  চাতালে এলোমেলো হাওয়া বয় ।  আর কেমন ইউক্যালিপটাস -  ইউক্যালিপটাস গন্ধ ।  চাতালে অনেক শুকনো পাতা ।  বাতাস উড়িয়ে নিয়ে যায় ।  ইউক্যালিপটাস পাতায় সরসর শব্দ তোলে বাতাস  ।  
জায়েদ সিগারেট টানতে থাকে ।  শারমিনের মাথার ভিতরে অনবরত ঘুরছে জায়েদের কন্ঠস্বর :  ভিলাটা কেনার পর  নাম বদলে দেব ।  জায়েদ শান্ত গলায় বলল ,  শান্তার কথা ভেবেই আমি নতুন একটা বন্ধন নিয়ে গভীর ভাবে ভাবছি  । 
শারমিন চুপ করে থাকে ।  
জায়েদ বলে ,  তার আগে আপনার মনের  সেলেটটা  মুছতে হবে ।  যদি সম্ভব হয় ।  
শারমিন চুপ করে থাকে । 
আমি খুব সেনসেটিভ ।  বন্ধুরা বলে র‌্যাডিকাল ফেমেনিস্ট । 
শারমিন অসহায় ভাবে বলল ,  মুছতে পারি না যে ।  
জায়েদ এও বলল - স্পর্শ না - করে কি থাকা যায় না ।  চিরকাল ।  পাশাপাশি ।  
শারমিন ভাবল - স্পর্শের জন্যই তো সব ।   
মৃদুস্বরে জায়েদ বলে ,  সম্ভব হলে জানাবেন । 
কী মনে করে শারমিন জিজ্ঞেস করল ,  আপনার ডেট অভ বার্থটা বলবেন ? 
২ জুলাই ।   জায়েদ বলে ।  
ওমাঃ আপনি কর্কট ! 
হু ।  আর আপনি ? 
আমিও তো ।  আমার জুলাই ৮ । 
আশ্চর্য ! 
আমি বুঝি - আপনি কি বলতে চান ।  আমি আপনাকে অসম্ভব শ্রদ্ধা করি ।  বলতে বলতে শারমিন পারলে কেঁদে ফেলে ।  
ওপাশে ভিলার দেওয়াল ।  জানালা ।  বাতাসে পর্দা সরে যায় ।  ভিতরে আলো ।  দেওয়ালে দুটো  ছায়াশরীরের উত্থানপতন স্পষ্ট টের পাওয়া যায় । ওদিকে চোখ যায় শারমিনের ।  ও  দীর্ঘনিঃশ্বাস ফেলে ।  শারমিনের মুখটা আরক্ত হয়ে উঠেছে ।  দুধ দুধ আষাঢ়ি জোছনার আলোয় বোঝার কথা না ।  শারমিন উঠে দাঁড়ায় ।  চাতালের উত্তরপাশে  সাদা রং করা রেলিং ।  নিচে নামার সিঁড়িটা ওদিকেই ।  সেদিকে যেতে থাকে ।   নাজনীন কি ইচ্ছে করেই  .  .  . ছিঃ  .  .  . ওর সুখটা বোঝানোর কী এত  .  .  . ছিঃ জায়েদ কি দেখেছে ?  দেখলেও  - লোকটা এত ভদ্র  .  .  . কী করে টের পেল আমার মনের ভিতরে একটা সেলেট আছে ।  সেখানে কিছু আছে অমোচনীয় ।  
ওর পাশে জায়েদ ।  দূরে ছায়া ছায়া পাহাড় ও জোছনাপ্লাবিত উপত্যকা ।  উত্তরেই কোথাও হিমালয় ।  দূরন্ত বাতাসে শারমিনের সাদা শাড়ি উঠছে ।  শারমিন বলল ,  নীচে নামবেন ? 
চলুন ।  
ওরা সিঁড়ি দিয়ে নামতে থাকে । 
কী বাতাস ।  যেন ফানুসের মত উড়িয়ে নেবে জোছনাøাত পোখরার আকাশে ।  এই দিনে বুদ্ধের জন্ম হয়েছিল ? 
হু । 
আমি তাঁর সম্বন্ধে বেশি কিছু জানি না । 
না জানাই স্বাভাবিক ।  
কেন ? 
তিনি দূরের তারার মতন । 
ও ।  জানেন ।  শান্তার জন্ম আষাঢ়ি পূর্ণিমার রাতে ।  ওর বাবাকেও ওরা ধরে নিয়ে যায় আষাঢ়ি পূর্ণিমার রাতেই  .  .  . 
আশ্চর্য ! 
সিঁড়ির শেষে মাঠ ।  মসৃন ভাবে ছাঁট ঘাস ।  দুপাশে মেহগনি আর দেবদারু গাছ ।   পাথর ।  আর সেই নদী ।  তার ছির ছির শব্দ ।  আকাষে ধবল চাঁদ ।  পূর্ণিমার আলো ।  আজ বিকেলেই সবাই মিলে এসেছিল নদীর পাড়ে ।  তখন নরম রোদ ছড়িয়ে ছিল ।  নদীর পাড়ে একটা হরিণ মরে পড়ে ছিল ।  পাশে কয়েকটা কাক ।  হরিণের পিঠে তীর বিঁধে ছিল ।  সবাই তো অবাক ।  কে এখানে তীরধনুক দিয়ে শিকার করে ।  কাকগুলি  ‘ হুশ ’  করতেই উড়ে গিছল ।  নাজনীন দয়ারাম ভিলার কেয়াটেকার  - জয়নাথকে ফোন করল ।  জয়নাথ এল ।  হলুদ রঙের নাক চ্যাপ্টা মধ্যবয়েসি থলথলে লোক সে ।  লোকটা অনায়াসে হরিণটা কাঁধে তুলে নিয়ে গেল ।  
নানরুটি আর সেই হরিণের মাংস খেয়েই ওরা চাতালে বসেছিল । 
শারমিন আর জায়েদ হেঁটে হেঁটে ঘাসের জমিটুকু পার হয়ে যায় ।  নদীতে রুপার কুচি ।  ওপারে ঝাইবন ।  নদীর দুপারে অজস্র পাথর ও নুড়ি ।  কোন্ প্রাগৈতিহাসিক কাল থেকে পড়ে আছে ।  ওরা পাথরের ওপর বসল ।  মুখোমুখি ।  এবার কথা হবে ।  যে কথা হয়নি ।  
হঠাৎ ফিরলেন যে ? 
সেটাই তো আশ্চর্যের । 
মানে । 
ফিরলাম একটা স্বপ্ন দেখে । 
স্বপ্ন ? 
হ্যাঁ ।  স্বপ্ন  ।  স্বপ্নে একটা শিশুর মুখ দেখলাম ।  সেই শিশুটিকে সামনাসামনি দেখার জন্যই ফিরলাম । 
শান্তার সঙ্গে শিশুটির খুব মিল কি ?  
হু । 
আর তখনই কী এক রাত্রীকালীন পাখি উড়ে যায় ।  তার টী টী শব্দ ওঠে ।   বাতাস দূরন্ত হয়ে ওঠে ।  জোছনা গাঢ় হয়ে ওঠে ।  শারমিন মৃদুস্বরে বলে ,  আপনাকে ধন্যবাদ ।  
কেন ?  জায়েদ কিঞ্চিত বিস্মিত । 
সিগারেট  ধরাচ্ছেন না যে । 
ও ।  বলে হেসে প্যান্টের থেকে সিগারেটের প্যাকেটটা বের করে নাম না জানা নদীতে ছুড়ে ফেলে দিল জায়েদ ।  দৃশ্যটায় কী ছিল -  শারমিনের বুকটা ধক করে ওঠে ।  ওর হাসান কথা মনে পড়ে যায় ।  বিয়ের পর ওরা টেকনাফের রোডস অ্যান্ড হাইওয়ের বাংলোর সামনে সেই নাফ নদীর সেই হাফ - ব্রিজের ওপর দাঁড়িয়েছিল ।  রাতটি ছিল খুব বাতাসময় আর জোছনাসিগ্ধ  ।  খুব সিগারেট  খেত হাসান ।  তবে সেই রাতে ও সিগারেট খাচ্ছিল না ।  শারমিন মৃদুস্বরে বলেছিল ,  তোমাকে ধন্যবাদ ।  কেন ?  সিগারেট  ধরাচ্ছ না যে ।  সিগারেটের প্যাকেটটা প্যান্টের পকেট থেকে বার করে নাফ নদীতে ছুড়ে ফেলে দিয়েছিল হাসান ।  এসব ভোলা যাচ্ছে না ।  কেননা ,   শারমিনের মনের মধ্যে একটা সেলেট আছে  ।  সে জিজ্ঞেস করে আপনি কি ঈশ্বরে বিশ্বাস করেন ? 
জায়েদ বলল ,  হ্যাঁ ।  আবার না । 
বুঝেছি ।  শান্তার বাবা মারা যাওয়ার পর আমার অসম্ভব কষ্ট হয়েছিল ।  আবার মেয়েটার মুখ দেখে মনে হল আমার জীবন তো এরই জন্য ।  
হঠাৎ জায়েদের মনে হয় নদীর ওপারের ঝোপে পাতার আড়ালে কারা যেন ওঁত পেতে আছে ।  মাওবাদী গেরিলা ?  কিন্তু , ওরা তো ক্ষমতায় ।  এ জীবনে সবই সম্ভব ।  কিন্ত তখন কারা হরিণটি মেরেছিল ?  তীর দিয়ে ।   সে কথা শারমিনকে বলে না ।  
শারমিন দীর্ঘশ্বাস ফেলে বলল ,  আমরা কী ভীষন অসুখী ।  সে কথা এই নদী জল আকাশ আর গাছ পাতারা জানে না ।  তাই না ?   
হুঁ ।  
সমস্ত উপাচার তৈরি; তারপরও পূজা আরম্ভ হচ্ছে না - একে কী বলে  ? 
সভ্যতা । 
সভ্যতা ?  তাই হবে  - 
কী মনে করে জায়েদ বলল ,  গতবছর নাজনীনরা গেছিল ডুসেলডর্ফ - যেখানে আমি থাকি । 
জানি । 
তখনই আপনার আর শান্তার ছবি দেখিয়েছিল নাজনীন । 
শারমিন চুপ করে থাকে ।  জায়েদ বলে ,  শান্তার ছবিটা  আমার মনে গেঁথে গিয়ে থাকবে ।   নৈলে স্বপ্নে কেন শান্তাকে দেখব ?  ও আমাকে ডাকছিল । 
কোথায় ? 
এখানে ।  
এখানে ? 
হ্যাঁ ।  এখানে ।  বলে চুপ করে থাকে জায়েদ ।  তারপর দীর্ঘশ্বাস ফেলে বলে ,  নাজনীন  সেদিন আমাকে বলল - আপনাকে সুন্দর একটা দেশে নিয়ে যাব ।  তখন দেখবেন আপনার মনের সব অস্বস্তি কেটে গেছে ।  আমি জানতাম আমি কোথায় যাচ্ছি । 
স্বপ্নে কি দেখলেন ? 
দেখলাম :  আমি চাতালের সিঁড়ির কাছে দাঁড়িয়ে ।  শান্তা নীচ থেকে আমাকে ডাকছে ।  আমি নেমে এলাম ।  আকাশে অনেক ফানুস ।  আর জোছনার ঢল ।  আমি এগিয়ে গেলে শান্তা সরে যায় ।  কী ভাবে যেন নদী পার হয় ।   আমি এখানে দাঁড়িয়ে - এই পাড়ে ।  শান্তা নদীর ওপারে ।  অনেক হরিণ নদীর ওপারে । 
শারমিন চুপ করে থাকে ।  জোছনা আরও গাঢ় হয়ে ওঠে ।  বাতাসও আষাঢ়ি পূর্ণিমার আলোয় হয়ে ওঠে এলোমেলো ।  
কী - মোছা গেল না ? 
কী ।  শারমিন চমকে উঠল । 
আপনার মনের সেলেটের আঁকিবুকি ? 
শারমিন চুপ করে থাকে । 
আমি কাল চলে যাব ।  জায়েদ গাঢ় স্বরে বলল ।  
কোথায় ?  শারমিনের কান্না পাচ্ছে ।  
প্রথমে কাঠমুন্ডু ; তারপর দিল্লি ;তারপর কোলন ।  তারপর  .  .  .  তারপর  হাইডেলবার্গ । 
আর শান্তা ? 
ও আমার স্বপ্নের মধ্যে থাকবে ।  আমার নিঃসঙ্গতার মধ্যে থাকবে ।  
ও ।  বলে শারমিন চুপ করে থাকে ।  পাথরের পাশে ওদের গাঢ় ছায়া ।  সেদিকে তাকিয়ে থাকে ।  একবার নদীর দিকে তাকায় ।  নদীতে রুপাগলা জল ।  ওপারে ঝাউবন ।   শারমিন মৃদুস্বরে বলে ,  কেমন ?  
কী কেমন ? 
যেখানে থাকেন । 
ও ।  ভালো ।  জায়েদ বলল ।  নেককার নামে একটা নদী আছে ।  নদীর ধারে দার্শনিকরা হাঁটতেন ।  আমি যে শহরে থাকি তার নাম হাইডেলবার্গ; হাইডেলবার্গ শব্দের অর্থ  :  সাধুদের পাহাড় । 
শারমিন বলে ,  আমি যতদিন বেঁচে থাকব একটা নদীর কথা ভাবব  ।  নেককার ।  হয়তো স্বপ্নেও দেখব ।  
বিষাদ টের পায় জায়েদ ।  উঠে দাঁড়িয়ে বলল ,  চলুন ফিরি । 
চলুন ।  শারমিন উঠে দাঁড়িয়ে বলে ।  
প্রবল বাতাস আর জোছনার ভিতর ওরা সিঁড়ির দিকে এগোতে থাকে ।  
 

                    




খলিল জিব্রান


 
                        আজ অবধি তিনজন কবির বই বিক্রি হয়েছে সব চেয়ে বেশি ।   ( ১ )  উইলিয়াম শেক্সপীয়ার ।   ( ২ )  লাওৎ - সে ।  এবং  ( ৩ )  খলিল জিব্রান ।  কবিতা ছাড়াও জিব্রানের গভীর দখল ছিল গদ্যে ।  ছিলেন মিসটিক চিত্রকর ,  পাথর ভাঙ্গার কলাকৌশল শেখার জন্য প্যারিসেও গিয়েছিলেন; লিখেছেন আরব সঙ্গীতের ওপর ডিসকোর্স ।  তবে  “ প্রফেট ”  - এর জন্যই বিশ্বময় জিব্রানের খ্যাতি ।  আজও ।  পথ দেখিয়েছেন আধুনিক আরবি ভাষায় রোমানটিক কবিতা লেখার ।  সহজ সরল ভাষায় লিখেছেন জিব্রান ।   ছিলেন খ্রিস্টান কাঠপাদরিদের বিরোধী ।  যে জন্য লেবানিজ গির্জের বিরাগভাজন হয়েছিলেন জীবদ্দশায় ।  জিব্রান  প্রথমে নিজেকে মনে করতেন একজন সিরিয় - আরব ,  তারপরে খ্রিস্টান মারোনাইট ।  আমূল আধুনিকায়ণ চেয়েছিলেন মধ্যপ্রাচ্যের -  
তবে তা অবশ্যই পশ্চিমের একপেষে অন্ধ অনুসরণ করে নয়  ।  ব্যাক্তির মুক্তি ,  শ্রেণিশোষন এবং শাসনযন্ত্রের রুক্ষতার বিরুদ্ধে আমৃত্যু ছিলেন উচ্চকিত ।  
His experience in the United States led him and other Arab writers and poets to form a literary society ,  Al - Rabita al - Qalamiyya  ( Pen ' s League )  ,  which played an important role in the cultural revival in the Middle East in the first two decades of the twentieth century . 
  খলিল জিব্রান কেন আজও জনপ্রিয় ? 
 একটি উদাহরণ দিলেই পরিস্কার হবে ।  প্রফেট গ্রন্থে জিব্রান লিখেছেন - 
 Your children are not your children . 
They are the sons and daughters of Life ' s longing for itself . 
They come through you but not from you , 
And though they are with you yet they belong not to you . 
 ( On Children ) 
 কী অসাধারণ কথা । 
জিব্রান এদেশে মোটেও অপরিচিত নন ।  বরং তাঁকে নিয়ে নব্বুয়ের দশকে বিপুল উন্মাদনার সাক্ষী আমি নিজে ।  প্রফেট বাংলায় অনুদিত হয়েছে ।  শহীদ জননী জাহানারা ইমামের প্রিয় বই ছিল ।  সব সময় সঙ্গে রাখতেন । 
বিশ্বেও সমান জনপ্রিয় জিব্রান ।  জন লেনন এর লেখা বিটলস  এর একটি গানের  ( জুলিয়া )  প্রথম দুটি লাইন জিব্রানের ঢেউ ও ফেনা থেকে নেওয়া - 
  Half of what I say is meaningless
But I say it just to reach you  .  .  . 
 ২
 ভূমধ্যসাগরের মানচিত্রের দিকে তাকালে দেখা যাবে লেবানন দেশটি ভূমধ্যসাগরের পূর্বপাড়ে ।  লেবাননের অবস্থান :  তুরস্কের দক্ষিণে ,  সিরিয়ার পশ্চিমে ।  উনিশ শতকে লেবানন  ছিল সিরিয়ার অংশ ।  সিরিয়া শাসন করত অটোমান তুর্কিরা  ।   
যা হোক ।  লেবাননের উত্তরে রয়েছে ফাম আল মিলযাব নামে একটা পাহাড় ।  সেই ফাম আল 
 মিলযাব পাহাড়ের পাদদেশে ছিল বিশারি নামে একটা পাহাড়ি গ্রাম ।  ওই বিশারি গ্রামেরই 
 তুর্কি অটোমান সরকারের ট্যাক্স কালেকটর ছিল খলিল বে  ।  ভারি জুয়ারি লোক ছিল 
 খলিল বে ।  মদ খেত খুব ।  বিয়ে করেছিল বিশারি গ্রামেরই কামিলা রাহমি নামে এক 
 মেয়েকে ।  খলিল বে ছিল কামিলার ২য় স্বামী ।  এর আগেও একবার সংসার করেও সুখি 
 হয়নি কামিলা ।  এবার মদ্যপ স্বামী  জুটল কপালে  ।  তার ওপর আবার জুয়ারি ।  মন্দ কপাল আর কাকে বলে ! যা হোক ।  পিটার নামে আগের ঘরে এক ছেলে ছিল কামিলার ।  ছেলেকে নিয়েই কোনওমতে দিন কাটত ।  
১৮৮৩ সাল ।  কামিলার বয়স তিরিশ ।  জানুয়ারি মাসের ৬ তারিখ ।  এক ছেলে 
 হল কামিলার ।    বড় অতিন্দ্রীয় অনুভূতি নিয়ে জন্মেছিল সে ছেলে ।  যে ছেলে বড় হয়ে হে
 য়ছিল আরবি ভাষায় লেখা কবিতার মোড় ঘুরিয়ে দিয়েছিল ।   লিখেছিলেন  “ মিছিল ”  ও  “ বিদ্রোহী আত্মার ”  মতন অসাধারন সব আরবি কবিতা ।  
 শিশুটির আত্মার অতীন্দ্রিয়তা গভীর করে ছিল বিশারি গ্রামের মুসলিম -  দ্রুজ রহস্যময়তা ।  বাইবেলের গল্প ।  কামিলারা ছিল মারোনাইট খ্রিস্টান ।  ছেলের নাম রাখা হল জিব্রান ।  কামিলার বাবা জিব্রান খলিল জিব্রান ছিলেন মারোনাইট পাদরি । 
তো; রহস্যময় দ্রুজ - মুসলিম আবহে বড় হতে লাগল অতীন্দ্রিয় বালক জিব্রান  । 
 বিশারি গ্রামের খুব কাছেই কাদিসা উপত্যকা ।   তারপরেই সেই পবিত্র সিডার গাছের বন ।  এ বনের গাছ দিয়েই  জেরুজালেমে সলোমনের উপাসনালয়টি তৈরি হয়েছিল ।  বালক ঘোরে; একা একা ।  সেই বনে; সেই পবিত্র সিডার বনে ।  কাঁপা কাঁপ হাতে ছোঁয় সিডারের গুঁড়ি ও বাকল ।  মনে মনে বলে :  
 মনে রেখেছি ।  যা ছিল সত্য সুন্দর ও পবিত্র । 
 বালক জিব্রান কখনও পাহাড়ের ঢালে মেষপালকের পাশে বসে দেখে দূ
 রের প্রান্তরময় ঈশ্বরের সাজানো বাগানটি ।  তার নির্জনতা ।  নীলাভ ধূসর আকাশ ।  কখনও ঘোরে প্রাচীন ফিনিশিয়দের কবেকার পরিত্যক্ত প্রতœপ্রান্তরে ।  কাদিসা উপত্যকা কি যা তা জায়গা ?  এখানেই তো এককালে ছিল ফিনিশীয়দের বর্ণাঢ্য নগর ।  কাদিসা উপত্যকায় এককালে  পালিয়ে এসেছিল মারোনাইট খ্রিস্টানরা ।  সেই  ৭ম শতকে ।  কাদিসা উপত্যকার পাহাড়ের নিচে বিশারি গ্রামেই হয়ে উঠেছিল মারোনাইট গির্জের কেন্দ্র  ।  
বালক সে সব ঘুরে ঘুরে দেখে ।  
মার সারকিস চ্যাপলটা বিশারি গ্রামের কাজেই ।  জলপাই গাছে ঘেরা শান্ত নিভৃত সাদা রঙের 
 একটি চ্যাপেল ।  সে চ্যাপেলের এক সাধু ছিলেন ভারি সঙ্গীতভক্ত ।  তিনি বালক জিব্রানকে 
 সঙ্গীতের হাতেখড়ি দিলেন ।  অর্গানের অক্ষর চেনালের ।  কত কথা যে বললেন সঙ্গীত নিয়ে ।  
 বিশেষ করে আরব সঙ্গীত নিয়ে ।  
পরবর্তীকালে সেসব নিয়ে একটা আস্ত বই লিখেছিলেন 
 জিব্রান ।  জিব্রানের জীবনের প্রথম প্রকাশিত গ্রন্থ ।  
একটি প্রাচীন কিথারা উপহার দিয়েছিলেন জিব্রানকে সাধুটি । 
বালক কৃতজ্ঞ বোধ করে । 
 বালক ঘুরে ঘুরে দেখে কাদিসা উপত্যার মাটি - পাথর - গাছ ।  
রংশূন্য আকাশ ।  
মেঘ ।  
বালির উপর উড়ন্ত পাখির ছায়া ।  
 বালক সে দৃশ্যকে ধরে রাখতে পারে  বিস্ময়কর এক প্রতিভায় ।  পারে কাঠকয়লা দিয়ে ফোটা
 তে বালির উপর উড়ন্ত পাখির ছায়া । 
 মেঘ ।  
রংশূন্য আকাশ ।  
গাছ ।  
পাথর ।  
মাটি ।     
 এভাবে সময় কাটে বালকের ।  
বাড়ি ফিরতে ইচ্ছে করে না ।  বাড়ি ফিরলে মার কালো মুখ ।  বাবার সঙ্গে দুবেলা  ঝগড়া ।  বাবাকে মা বলত -  তুমি মদ খেলে আমি বাড়ি ছেড়ে চলে যাব ।  
বাবা মদ খেত ।  
মা চলে যেত ।  দুদিন পরে ঠিকই ফিরে আসত মা ।  
এসব অশান্তি ভালো লাগে না বালকের ।  ও  ছবি আঁকা নিয়ে ডুবে থাকে ।  ভারি সুন্দর ছবি আঁকে এ বয়েসেই ।   
তারপর একটা ঘটনা ঘটল ।  একটা বোন হল জিব্রানের ।  বোনের নাম রাখা হল :  মারিয়ানা ।  
 শিশু মারিয়ানার সঙ্গে ভারি ভাব হল জিব্রানের ।  এই বোনই তো শেষ বয়েসে নিউ ইয়র্কের এক হাসপাতালে দেখেছিল জিব্রানকে ।  
সৎ ভাই পিটারের সঙ্গেও খুব ভাব বালকের ।  সৎ ভাই পিটারে সঙ্গে গ্রামের স্কুলে যেত জিব্রান ।  স্কুলে শিখতে লাগল আরবি / সিরিয় ভাষা ও অঙ্ক  ।  শিখবে কী ।  বালক জানলা দিয়ে 
 দেখত কাদিসা উপত্যকা ।   তারপরেই পবিত্র সিডার গাছের বন ।  মাউন্ট লেবানন । 
দিন কাটে বাইবেলের গল্প ।  কী ভাবে পবিত্র সিডার বনের গাছ দিয়ে তৈরি করা হয়েছিল সোলোমনে উপাসনালয় ।  দিন কাটের  কাদিসা উপত্যকার নির্জনতার গান শুনে ।  সাধুর দেওয়া কিথারা বাজিয়ে ।  মুসলিম - দ্রুজ রহস্যময় কুয়াশায় অদৃশ্য হতে হতে   ।  
 বালক জিব্রান সিডার বনে ঘোরে ।  একা ।  পাহাড়ে বসে দেখে দূরের প্রান্তরে ঈশ্বরের সাজানো বাগান । 
আরেক বোন হল জিব্রানের ।  নাম রাখল সুলতানা ।  কী ফুটফুটে সুন্দর দেখতে ছিল সুলতানা ।   
 ৩
 জিব্রানের বাবা খলিল বে জুয়ায় হেরে বোধহয় সরকারী অর্থ নয় - ছয় করেছিল ।  অে
 টামানদের কঠোর সিয়াসত আইনে ফেঁসে  গেল জেলে ।  সহায় সম্পদ যা ছিল  - সবই কনফিসকেট করল  তুর্কিরা ।  
কামিলা ছেলেমেয়ে নিয়ে ভাইয়ের বাড়িতে উঠল ।  মুখ কালো ।  কী ভুল করলাম এই লোকটাকে বিয়ে করে ।  
১৮৯৪ সালে খলিল বে মুক্তি পেল ।  থাকার বাড়িটিও নেই ।  অগত্য ভাইয়ের বাড়ি উঠল  ।  ভাইয়ের ছিল বাদামের ব্যবসা ।  বাদাম গাছের বন ছিল ভাইয়ের ।  সে বন দেখাশোনা করতে লাগল খলিল বে ।  
কামিলা আর স্বামীর ঘর করবে না ।  জেলে যাওয়ার পর বিশারি গ্রামে সবাই ছিঃ ছিঃ করছে ।  কামিলারএক ভাই যাবে  ( স্বপ্নের দেশ )  আমেরিকায় ।  কামিলা ভাইকে ধরল ।   ভাই কী ভেবে বলল ,  যাবি ?  চল তা হলে ।   
১৮৯৫ ।  ২৫ জুন সবাই মিলে রওনা হল জুবেই বন্দর ।  সেখান থেকে আমেরিকাগামী জাহাজে উঠবে সবাই ।  জিব্রান তখন ১২ বছরের বালক ।  
মদ্যপ খলিল বে বাদাম বাগানে পড়ে রইল । 
বিশারি গ্রামের পুবে ভূমধ্যসাগর ।  ওখানে জুবেই বন্দর ।  ঘোড়া গাড়ি চলছে ।  বালক জিব্রান 
 বিষন্ন ।  সব ছেড়ে যেতে হচ্ছে বলে ।  মনে মনে বলছে ,  আমি আবার ফিরে আসব গাছ ।  আমি আবার ফিরে আসব মাটি । আমি আবার ফিরে আসব পাহাড় ।  পাখি ও পবিত্র সিডার বন ।  
জিব্রান ফিরে এসেছিল ঠিকই ।  ১৯৩১ সালে  ৪৮ বছর বয়সে  বুকে তীব্র ব্যথা নিয়ে নিউইয়র্কের একটা হাসপাতালে ভর্তি হওয়ার পর ।   
 আজও বিশারিতেই আছেন জিব্রান । 
 ৪
 আটলান্টিক সমুদ্রের পশ্চিম পাড়ে বোস্টন শহর ।  
মার্কিন যুক্তরাষ্ট্রের ম্যাসাচুসেটস অঙ্গরাজ্যের রাজধানী বোস্টন ।  সেই বস্টন শহরের দক্ষিণে চায়না টাউন ।  ঘিঞ্জি এলাকা ।  গলির ভিতরে দুপাশে লাল ইটের দালান ।  তিন তলা একটি বাড়ির খুপরি ঘরে ছেলেমেয়ে নিয়ে উঠল কামিলা ।  সম্পূর্ন ভিন্ন পরিবেশে আরম্ভ হল জীবনসংগ্রাম ।     বাড়ি বাড়ি ঘুরে লেস ’  বিক্রি করতে লাগলেন কামিলা ।  ভাই সাহায্য করত । 
 চার ছেলেমেয়ে নিয়ে দিন কাটতে লাগল ।  
ভাই বলল ,  হাতে কিছু পয়সা জমলে শুকনা খাবারের দোকান দিস কামি । 
টাকা জমেছিল কিছু ।   শুকনো খাবারের দোকান দিল ।   পিটার বসল দোকানে ।  
জিব্রানকে ভর্তি করে দেওয়া হল পাড়ার একটি স্কুলে ।  ওর ছবি আঁকার হাত দেখে  শিক্ষকরা স্তম্ভিত । যখনকার কথা বলছি ।  সেই সময় ফ্রেড হল্যান্ড ডে ছিলেন বস্টনের বিখ্যাত পন্ডিত ,  সাহিত্যমোদী ও চিত্রকর ।  তাঁর কানে গেল বালক জিব্রানের প্রতিভার কথা ।  উদার মানুষ ।  খুঁটিয়ে খুঁটিয়ে জিব্রানের কাজ দেখলেন ।  বললেন ,  হু ভালো ।  
জিব্রানের সংসারের অনটনের কথা শুনলেন ।  বললেন ,  পয়সা আমি দেব ।  তবে মাঝে মাঝে মডেল হতে হবে ।  
জিব্রান রাজী হল । 
স্টুডিওতে ঢুকিয়ে ফ্রেড বললেন ,  কাপড় খোল ।   
জিব্রান লজ্জ্বায় কাচুমাচু । 
ফ্রেড বললেন ,  আ হাহা ,  এ হল শিল্প ।  লজ্জ্বার কিছু নেই । 
ছেলের শুভাকাঙ্খীর সঙ্গে দেখা করল কামিলা ।  
ফ্রেড সিগারে টান দিয়ে বললেন ,  আপনি চিন্তা করবেন না ।  আপনার ছেলের সব দায়িত্ব আমার ।  এমন প্রতিভাবান ছেলে ।  দেখবেন এককালে ওকে সবাই চিনবে ।  
ফ্রেডের স্টুডিও তে তৎকালীন কবিসাহিত্যিকদের ভিড়ভাট্টা লেগে থাকত ।  তাদের বই বেরুত ।  বইয়ের প্রচ্ছদ করত জিব্রান ।  কখনও কখনও পোর্ট্রেটও করত ।  সবাই ওর হাতের কাজ দেখে তাক । 
ওদিকে ফ্রেডের সঙ্গে হয়তো কামিলার ঘনিষ্টতা বাড়ছিল ।  মডেল হিসেবে কামিলাও দাঁড়াল ফ্রেডের ক্যানভাসের সামনে ।  একে একে দাঁড়াল সুলতানা ,  মারিয়ানা ও পিটার । 
লেবাননে পাঠিয়ে দেওয়া হল জিব্রানকে । 
 ৫
 বৈরুতের  “ মাদ্রাসা আল হিকমাত ”  খুবই নামকরা ।  মারোনাইট বিশপ জোসেফ ডেবস এটির প্রতিষ্ঠাতা ।  ওখানেই ভরতি হল জিব্রান ।  কত কিছু যে জানল ।  মারোনাইট খ্রিস্টানদের ইতিহাস । Early Christianity in the region focused in and around the city of Antioch ( বর্তমান তুরস্ক )  .  The conversion of Antioch was carried out by the disciples of Jesus and the faith of its inhabitants was further strengthened by the work of the apostles Paul and Barnabas .  The church of Antioch itself was founded by Saint Peter who was bishop there before moving on to Rome ,  and it was in this church where the disciples of Jesus were first called Christians .  .  . 
সময় পেলে সেই প্রাচীন কিথারাটি বাজাত ।  আরব সঙ্গীতের ওপর নোট নিত ।  ছবি আঁকত ।  
মাদ্রাসা আল হিকমাত থেকে পাশ করে গাইডের কাজ নিল জিব্রান ।  ইতিহাস টানছিল ।  সিরিয়া লেবাননের ঐতিহাসিক স্থান ঘুরে ঘুরে দেখল ।  
আমেরিকায় ফিরতে ইচ্ছে হল না । 
মারোনাইট কি যেন ?  এক মার্কিন ট্যুরিস্ট প্রশ্ন করল । 
জিব্রান বলে , Maron is said to have died in the year 410 but some date his death later ,  in 423 .  It would seem that after his death ,  possibly to avoid persecution from the Monophysites ,  the disciples of St .  Maroun relocated south ,  following the Orontes upstream towards Lebanon taking St .  Maroun ' s body with them .  A Maronite monastery called Beth - Maroun ,  was then built near Saint Maroun ' s tomb and Theodoret described the profound devotion which the monks of the monastery Beth - Maroun had to their departed spiritual father Maroun .  The monastery became the nucleus of a community where men and women ,  under the guidance of the monks ,  could find material and spiritual happiness . 
ট্যুরিস্ট দলের সঙ্গে হোটেলেই শুত জিব্রান ।  
একরাতে দুঃস্বপ্ন দেখে ধড়মড় করে জেগে উঠল । 
 মারিয়ানা বলছে ,  দেখ ,  পবিত্র সিডর বনের ওপর আকাশ থেকে রক্ত ঝরছে ।  কাদিসা উপত্যকা ভরে গেছে শ্বেত তরল পারদে ।  দেখ বাবা কেমন ছটফট করছে । 
পরদিনই আমেরিকার উদ্দেশে জাহাজে উঠল জিব্রান । 
 ৬
 ১৯০২ ।  আমেরিকায় ফিরে এল জিব্রান । 
না ।  সব ঠিকই আছে ।  আসলে আমি দুঃস্বপ্ন দেখছিলাম । 
সে বছরই একে একে মারা গেল সুলতানা ,  পিটার ও মা ।  
সুলতানা মারা গেল যক্ষায় ।  মায়ের ক্যান্সার ধরা পড়েছিল ।   সৎ ভাই পিটারের  মৃত্যুও হয়েছিল আকস্মিক । 
মারিয়ানা ও জিব্রানের মাথার ওপর আকাশ ভেঙ্গে পড়ল । 
সেলাইয়ের কাজ করত মারিয়ানা ।  ওর আয়েই ভাইবোন কোনওমতে টিকে গেল । 
আরব সঙ্গীত নিয়ে  “ আল মুসিকা ”  লেখা শুরু করেছিল ।  শেষ করতে ইচ্ছে হল না । 
 ৭
 ফ্রেড - এর সঙ্গে আবার যোগাযোগ হল ।  ফ্রেড - এর কাছে কবিসাহিত্যিকরা ভিড় করত ।   ওখানেই একুশ বছরের জিব্রানকে দেখে চমকে উঠল জোসেফিন  ।    জোসেফিন একজন কবি ।  নার্ভাস ।  জিব্রানকে ফাঁকা অ্যাপার্টমেন্টে নিয়ে যেতে সাহস হয়নি ।  তালু ঘেমে যেত ।   দূর থেকে ভালোবাসত ।  একা একা কামনা করত । 
পরের বছর ,  অর্থাৎ ১৯০৩ ,   ভালোবাসাসরুপ জিব্রানের একটি চিত্র প্রদর্শনীর উদ্যোগ নেয় জোসেফিন  ।  বস্টনের ওয়েলেসলি কলেজে হল প্রদর্শনীটি ।  প্রদর্শনীতে আগত দর্শকবৃন্দ জিব্রানের ক্যানভাসে  বিশারি গ্রামের অতীন্দ্রিয়তা দেখে মুগ্ধ  ।  তারা একবার জিব্রানের হাত ছুঁতে চাইল ।  আপনি অতীন্দ্রিয়কে ছুঁয়েছেন ।  আপনার মগ্ন চৈতন্যে শিস ।  আপনার আত্মা পবিত্র সিডর বনের রহস্যকে ধারন করে আছে ।  জিব্রানের চোখে জল ।  তার মায়ের কথা ভাইয়ের কথা সুলতানার কথা মনে পড়ল ।  
জিব্রানের পরের চিত্রপ্রদর্শনীটি হল ১৯০৪ সালে ।  
স্থান :  ফ্রেড হল্যান্ড ডের  স্টুডিও । 
সে প্রদর্শনীতে এসেছিলেন এলিজাবেথ হাসকেল ।  
জিব্রানকে দেখে চমকে উঠলেন হাসকেল ।  
 ৮
 না ।  এলিজাবেথ  হাসকেল কবি ছিলেন না ।  ছিলেন স্কুল টিচার ,  গরিব শিল্পীদের সাহায্য করতেন ।  বয়েসে এলিজাবেথ জিব্রানের চেয়ে ছিল ১০ বছরের বড়  ।  টলটলে লেবানিজ তরুণকে দেখে অকৃষ্ট হলেন এলিজাবেথ ।  তখনও বিয়ে করেননি এলিজাবেথ ।  একা থাকতেন একটা অ্যাপার্টমেন্টে ।  একসঙ্গে ইংরেজি সাহিত্য পড়ার কথা বলে জিব্রানকে ডেকে নিয়ে গেলেন ।   ।  জন ডান পড়তে পড়তে এলিজাবেথ বললেন ,  তুমি  মারোনাইট ।  আচ্ছা ওদের ব্যাকগ্রাউন্ড কী যেন ? 
জিব্রান বলল ,  Early Christianity in the region focused in and around the city of Antioch ( বর্তমান তুরস্ক )  .  The conversion of Antioch was carried out by the disciples of Jesus and the faith of its inhabitants was further strengthened by the work of the apostles Paul and Barnabas .  The church of Antioch itself was founded by Saint Peter who was bishop there before moving on to Rome ,  and it was in this church where the disciples of Jesus were first called Christians .  Along with Alexandria in Egypt and Constantinople ,  Antioch was one of the most important spiritual centers of the east .  It outranked the others in biblical scholarship .  Two factors ,  however ,  led to the gradual decay of the church of Antioch :  its political position as a buffer state between the Byzantine Empire and its antagonistic powers; and its ecclesiastical division by schisms and heresies . Branches of the original ethnic branches of the Apostolic Churches .  Click to view a large version . One of the most serious divisions of the early church was a result of a conflict over the nature of the divinity and humanity of Christ himself .  It was maintained by the Monophysites that in the person of Christ there was but one nature which was primarily divine but had human attributes .  A second school of thought held that in Christ there was both a divine nature and a human nature and that these were perfectly united .  A certain priest probably wishing not be distracted divisions of the early church retreated to the wilderness of the mountains not far from Antioch where he could completely dedicate himself to God .  This hermit ' s name was Maroun in Syriac and Maron in Greek .  Saint Maroun found however ,  that his true vocation lay in the preaching of the word of God and he began to attract people from far and near who were drawn by his godliness and wisdom and who desired to live under his spiritual guidance .  As his disciples increased in number ,  they began to be called Maronites after their teacher .  The earliest known source of  ' Maron the monk '  who  ' planted the garden of ascetic life '  in the region was by the powerful patriarch of Constantinople ,  John Chrysostom who solicited St .  Maroun ' s prayer and news was in an epistle in the year 404 .  Our principal historical source on the life of Maroun is Theodoret ,  Bishop of Cyrr ,  who wrote ,  some thirty years later the Religious History of Syriac Asceticism .  Theodoret tells us that the mountain Maron chose for his retreat had been sacred to pagans and that he converted a pagan temple that he found there into a church which he dedicated to  ' the true God '  .  In his description of the beginning of Maroun ' s life ,  Theodoret states that Maroun had  ' already increased the number of saints in heaven '  and that St .  Maroun  ' cured not only infirmities of the body ,  but applied suitable treatment to soul as well ,  healing this man ' s greed and that man ' s anger ,  to this man supplying teaching in self - control and to that providing lessons in justice ,  correcting this man ' s intemperance and shaking up another man ' s sloth '  .  If it were not for these references ,  the only indication of the saint ' s existence would be the oral tradition of the Maronite community itself . Maron is said to have died in the year 410 but some date his death later ,  in 423 .  It would seem that after his death ,  possibly to avoid persecution from the Monophysites ,  the disciples of St .  Maroun relocated south ,  following the Orontes upstream towards Lebanon taking St .  Maroun ' s body with them .  A Maronite monastery called Beth - Maroun ,  was then built near Saint Maroun ' s tomb and Theodoret described the profound devotion which the monks of the monastery Beth - Maroun had to their departed spiritual father Maroun .  The monastery became the nucleus of a community where men and women ,  under the guidance of the monks ,  could find material and spiritual happiness .  
ওরে বাবা ।  এত কিছু বলে এলিজাবেথ ঝুঁকে চুমু খেলেন জিব্রানের কপালে । 
কবি কেঁপে ওঠে । 
১৯০৫ সাল ।  আরব সঙ্গীত নিয়ে  “ আল মুসিকা ”  লিখে শেষ করলেন ।     
পাশে থাকলেন এলিজাবেথ ।  তার প্রেম ।  তার নগ্ন শরীর । 
 ৯
  হাসকেল ও বস্টনের সাহিত্য জগৎ ধীরে ধীরে জিব্রানের অতীন্দ্রিয় মনের ওপর তৈরি করছিল আধুনিকতার স্তর ।  ইউরোপের রোমানটিক কবিগন ,  উইলিয়াম ব্লেক ও নিৎসে কী ভাবতেন - পরম বিস্ময়ে সে সবই জানল জিব্রান ।   দৃষ্টিভঙ্গি বদলে যায় তার ।  লেখায় সে পরিবর্তনের চিহ্ণ ফুটল ।  লেবাননে অটোমান শাসন ও মারোনাইট গীর্জার অপপ্রভাব সমালোচনা করা শুরু করল । 
১৯০৮ ।    “ বিদ্রোহী আত্মা ”  প্রকাশ করল ।  বইটি আরবি ভাষায় লেখা ।  এর পর পরই আরব বিশ্বে তাকে এক মহত্তম সংস্কারকের  সম্মান দিল ।  
Gibran believed that if a sensible way of living and thinking could be found ,  people would have mastery over their lives .  
 " The human heart cries out for help; the human soul implores us for deliverance; but we do not heed their cries ,  for we neither hear nor understand .  But the man who hears and understands we call mad ,  and flee from him .  "  
 ১০
 এলিজাবেথ হাসকেল চাইছিল জিব্রান প্যারিস যাক ।  নিৎসে প্যারিসকে  বলতেন ,  শিল্পীদের একমাত্র ঘর ।  আর ,  জিব্রান প্যারিস যাবে না ? 
১৯০৮; প্যারিস গেলেন জিব্রান ।  এলিজাবেথ হাসকেলই সব ব্যবস্থা করে দিলেন ।  ভাস্কর অঁগাস্ত রোদিন কাছে শিখলেন পাথর ভাঙার কলাকৌশল ।  
প্যারিসের অ্যাকাডেমি অভ ফাইন আর্টস - এ ছিলেন দু ’ বছর ।  
প্যারিসে মদ ধরলেন জিব্রান ।  হতাশা ছেঁকে ধরছিল ।  কী হবে শিল্প করে ?  পাথর ভেঙ্গে মূর্তি গড়ে ?  কী লাভ কবিতা লিখে ?  জীবন অর্থহীন ঠেকত ।  একে আরব ,  তার ওপর খ্রিস্টান মারোনাইট ।  ইউরোপে বড় বেখাপ্পা লাগত ।  
ফরাসী এক মেয়ের সঙ্গে পরিচয় হল ।  মারি ।  বড় বন্য মারি ।  ভাস্কর ।  ওর অ্যাপার্টমেন্টে বুরো উৎসব হত ।  আর মদ গেলা ।  অন্যান্যও নেশাও ।  তখন বোঝেনি জিব্রান ,  এই আবেসাৎ মদ ও নানাবিধ উদ্ভিদ লিভার সিরোসিস ও যক্ষার দিকে তাকে টেনে নিয়ে যাবে । 
জিব্রানের প্যারিসের অ্যার্পামেন্টে সেই কিথারাটি ছিল ।  মারি এক ঢোঁক আবেসাৎ গিলে ওটা দেখিয়ে জিজ্ঞাসা করল ,  এটা কি গো ?  
জিব্রান বিরবির করে বলল ।  বালক  ঘুরে ঘুরে দেখে ফাম আল মিলযাব নামে একটা পাহাড় ।  পবিত্র সিডার গাছের বন । কাদিসা উপত্যকা ।   মার সারকিস চ্যাপলটা বিশারি গ্রামের কাজেই ।  জলপাই গাছে ঘেরা ।  সে চ্যাপেলের সাধু ছিলেন ভারি সঙ্গীতভক্ত ।  তিনি বালক জিব্রানকে হাতেখড়ি দিলেন অর্গানে ।  কত কথা যে বললেন সঙ্গীত নিয়ে ।  বিশেষ করে আরব সঙ্গীত নিয়ে । 
মারির এক বন্ধু একদিন মদের ঝোঁকে কিথারাটি তুলে মেঝেতে আছাড় দিয়ে ভেঙ্গে ফেলল । 
না ।  অবাক হয়নি জিব্রান ।  বরং হেসেছিল ।  ঈশ্বর তো এরুপ ঝোঁকেই এই অসংলগ্ন জগৎ তৈরি করেছিল । 
প্যারিসে বসে এলিজাবেথকে চিঠি লিখত জিব্রান  ।  কামগন্ধী সব চিঠি ।  
 তোমার অর্ন্তবাসের গন্ধ
এই প্রবাসে 
উঁকি দেয় 
নোনাফলের মতন 
এলি  .  .  . 
তুমি এক তস্যগলি
বড় মাংশল
উষ্ণ 
নোনাফল
 তোমার অর্ন্তবাসের গন্ধ
এই প্রবাসে 
ঢুকে পড়ে
লোভার্ত বিড়ালের মতন
  (  মৃত্যুর পর জিব্রান তাঁর স্টুডিওটি এলিজাবেথ হাসকেলকে দান করে গিয়েছিলেন ।  ওটার দায়িত্ব বুঝে নেবার পর স্টুডিওর ভিতর অনেক চিঠি পান এলিজাবেথ ।  ২৩ বছর ধরে লেখা চিঠি ।  স্বামীর কথা ভেবে প্রথমে চিঠিগুলি পুড়িয়ে ফেলবেন ভাবলেন ।  ১৯২৩ সালে জ্যাকব নামে একজনকে বিয়ে করে জর্জিয়া চলে গিসলেন এলিজাবেথ ।  যাক ।  চিঠিগুলোর সাহিত্যমূল ও ঐতিহাসিকতা বিবেচনা করে চিঠিগুলি আর পুড়িয়ে ফেলেননি এলিজাবেথ ।  ১৯৬৪ সালে এলিজাবেথ মারা যান ।  মৃত্যুর আগে নর্থ ক্যারোলিনা বিশ্ববিদ্যালয়ের লাইব্রেরিতে দুপক্ষের চিঠিগুলিই দান করে যান ।  ) 
 ১১
 ফ্রান্স থেকে আমেরিকায় ফিরলেন জিব্রান ।  ২ বছর ৪ মাস পর । 
লিখছেন আর লিখছেন ।  আরবি ভাষায়  “ ভাঙ্গা ডানা ”  প্রকাশিত হল ।  নিউইয়র্কের  সিরিয়ান - 
 লেবানিজ সম্প্রদায়ে উঠল তুমুল আলোরন  ।  জিব্রানকে বলা হল  “ মজহার ”  মানে অভিবাসী বা  কবি  ।  লিখলেন -  How can you sing if your mouth be filled with food ?  How shall your hand be raised in blessing if it is filled with gold ? 
ইংরেজিতে লেখার ইচ্ছে ছিল ।  লিখলেন ।   “ উন্মাদ ” ; ১৯১৮ সালে ।  ইংরেজিতে লেখা ।  
প্রসঙ্গ :  ঈশ্বর মুক্তি ন্যায়বিচার ।  উন্মাদ বইটার লিঙ্ক ।  
Click This Link উপস্থাপনায় রীতিতে আলোরণ উঠল ইংরেজীভাষী পাঠক সমাজে । 
জিব্রানের একটি আদৃত কবিতা হল   “ মিছিল ।  ”  ১৯১৯ সালের লেখা যে কবিতার মাধ্যমে নতুন জীবন দান করলেন আরবি কবিতায় ।  আরব কবিতায় ফুটে উঠল রোমানটিসিজম ।  আরব সাহিত্যজগতে প্রতিষ্ঠিত হল   জিবরানবাদ ।  কবিদের কেউই জিবরানবাদ এড়াতে পারত না । 
১৯২৬ সালে প্রকাশিত হয়েছিল ,   “ বালি ও ফেনা ।  ”   বললেন - Faith is an oasis in the heart which will never be reached by the caravan of thinking . 
১৯২৩ সালের অক্টোবর মাসে বেরুল প্রোফেট  ।  এ বইয়ের আবেদন এখনও অসমান্য । The slim volume of parables ,  illustrated with Gibran ' s drawings ,  is one of America ' s all - time best selling books; its fame spreads by word of mouth .  Critics call it overly sentimental .  By 1986 ,  however ,  almost eight million copies  -  all hard - bound editions  -  had been sold in the United States alone .  Several of his other works enjoyed substantial sales .  Gibran bequeathed his royalties to Besharri; ironically ,  the gift caused years of feuding among village families . 
Gibran ' s views on the brotherhood of man and man ' s unity with nature appeal primarily to young and old readers .  The parables present a refreshing ,  new way of looking at the world that has universal appeal .  By 1931 The Prophet had been translated into 20 languages .  In the 1960s it reached new heights of popularity with American college students . 
প্রফেট বইটার লিঙ্ক - 
http :  /  / www . bookrags . com / The _ Prophet _  ( book )  ? gclid = CN - G1N7sjJcCFYsh3godpg2nDA
প্রফেট লেখার সময় বাহাই ধর্মের পথিকৃৎ বাহাউল্লার জ্যেষ্ট পুত্র আবদুল বাহার কথায় মাথায় রেখেছিলেন জিব্রান ।  বাহাউল্লার মৃত্যুর পর তিনিই বাহাই স¤প্রদায়ের হাল ধরেছিলেন । 
 ১২
 ১৯৩১ ।  বয়স ৪৮ ।  বুকে তীব্র ব্যথা ।  নিউইয়র্কের সেন্ট ভিনসেন্ট হাসপাতালে ভাইকে ভরতি করে দিল মারিয়ানা ।  জর্জিয়া থেকে ছুটে এল এলিজাবেথ ।  
ডাক্তার বললেন ,  লিভার  সিরোসিস ।  আর একটা লাং - এ যক্ষা ।  
জিব্রান দীর্ঘনিঃশ্বাস ফেললেন ।  মা আর সুলতানা তো  ঐ রোগেই মরল ।    
মারিয়ানার মুখ কালো ।  জিব্রান মারিয়ানাকে বলল ,  বিশারি গ্রামের মার সারকিস চ্যাপেলের কাছে আমার কবর দিস ।   সেই যে জলপাই গাছে ঘেরা ।  
মারিয়ানা ফুঁপিয়ে উঠল ।  এলিজাবেথ ওর মাথায় হাত বুলিয়ে দেয় । 
১০ এপ্রিল ।  ভোরবেলা মারা গেলেন জিব্রান । 
 ১৩
 জলপাই গাছে ঘেরা মার সারকিস চ্যাপেলের কাছে   কবরের জায়গা কেনা হয়েছিল এলিজাবেথ ও মারিয়ানার টাকায় । 
জিব্রান একবার লিখেছিলেন - 
      " When the souls rise in the
    light of their joy ,  my soul ascends glorified by the
    dark of grief . 
    I am like you ,  Night !  And when my morn comes ,  then
    my time will end .  "  
 তথ্যসূত্র : 
 Click This Link      

                    




গল্প :  মরম জ্বীনের  কান্ড  ( ষষ্ট পর্ব ) 



                        অন্তুরা   ঢাকায় একটি ফ্ল্যাট কিনেছে ।    বারো তলায় ষোল  ’ শ স্কয়ার ফুটের ছিমছাম ফ্ল্যাটটি সেগুনবাগিচায়  ।  অন্তুর বাবা আর মায়ের  ইচ্ছে  - এখন রুপপুর থেকে অন্তুর দাদি এসে একবার ফ্ল্যাট যেন দেখে যান ।  ঢাকা শহরের খাবার - দাবারে ভেজাল বলে  মরিয়ম বেগম ঢাকা শহরে একেবারেই আসতে চান না  ।  কিন্তু বৃদ্ধা এবার বড় ছেলের বউয়ের কাকুতি - মিনতি উপেক্ষা করতে পারলেন না ।  
বুধবার দুপুরে অন্তুর ছোটচাচা মরিয়ম বেগমকে বহুতলের গ্যারেজে নামিয়ে দিয়ে গেলেন ।  সঙ্গে মরম ।  মরম এর হাতে দুটি বড় বড়  ব্যাগ । দুটো ব্যাগই  মাছ ,  মুরগি ,  আলুপটল আর  শাক - সবজিতে ভরতি  ।  ব্যাগ দুটো নিয়ে  লিফটে উঠেই সামান্য ভ্যাবাচ্যাকা খেল মরম  ।  লিফটের  তিন দিকেই  আয়না ।  অথচ ওর প্রতিবিম্ব নেই ।  ভাগ্যিস লিফটে মরিয়ম বেগম ছাড়া আর কেউ ছিল না ।   
জলিল মিঞাও  অবশ্য সঙ্গে আসতে চেয়েছিল ।  তাহলে তো জোছনা বানু কে রূপপুরের খাঁ খাঁ বাড়িতে একা একা থাকতে হয় ।  সুতরাং জোছনা বানু চাকরি ছেড়ে দেওয়ার হুমকি দিল ।  অগত্যা  জলিল মিঞার ঢাকা শহর দেখার সাধ অপূর্ণই রয়ে গেল ।   তাছাড়া শহরের ফ্ল্যাটবাড়ি গুলি ,  মরিয়ম বেগমের  মতে ,   কবুতরের খোপের মতন ছোট ছোট  ।  অত লোকজন নিয়ে না আসাই ভালো । 
অন্তুর মা রেহনুমা একটি কলেজে বাংলা ভাষা ও সাহিত্য পড়ান ।  আজ ক্লাস নিয়ে  দুপুরের আগেই ফ্ল্যাটে ফিরে এসেছেন ।   কংলিবেল শুনে দরজা খুলে দিলেন রেহনুমা ।   উবু হয়ে শাশুড়িকে সালাম করলেন ।  তারপর সোজা হয়ে দাঁড়িয়ে অভিযোগের সুরে বললেন ,  এত কি এনেছেন মা ? 
মরিয়ম বেগম বললেন ,   তোমাদের জিনিস তোমাদের কাছে এনেছি ,  বেশি আর কই মা ।  
রেহেনুমা মরম -  এর গাল টিপে বললেন ,  এই তাহলে মরম ?  
হ্যাঁ ।  মরম সালাম কর ।  তোর বড় চাচী ।  
থাক ,  থাক ।   সালাম করতে হবে না ।  তোমার কত কথা শুনি  ।  বুশরা তো তোমাকে দেখার জন্য অস্থির হয়ে আছে ।  
অন্তুর বড় বোনের নাম বুশরা;  ক্লাস টেনে  পড়ে ।  বুশরা খুব ভূতের বই পড়ে ।  অন্তু মরম জ্বীনের কথা শোনার  পর থেকেই ভীষন এক্সসাইটেড হয়ে আছে ।  দাদুরবাড়ির জ্বীন বলে কথা ।  একবার অবশ্য মোবাইলে কথা বলেছে ।  
মরম কিচেনে ব্যাগ দুটো রাখল ।  হঠাৎ এত  বাজার দেখে রেহনুমা কিঞ্চিত চিন্তিত হয়ে পড়লেন  ।  এ ফ্ল্যাটে ওঠার পর  এখনও কাজের লোক পাওয়া যায়নি ।  রেহনুমা অবশ্য রান্নাবান্না সেরেই কলেজে যান ।  কলেজটিও সেগুনবাগিচা থেকে  কাছেই ।  রান্না বুশরাও করে ।  অবশ্য সামনে বুশরার পরীক্ষা ।  রেহনুমা কাজের লোক খুঁজছেন ।  রহিমার মা নামে মধ্যবয়স্কা এক মহিলা  কাজের লোক এনে দেবে বলেছে  ।  রহিমার মার বাড়ি শ্যামপুর ।   এই এলাকায় বাড়ি বাড়ি লোক এনে দেয় রহিমার মা । 
মাছ - মাংসের একটা ব্যবস্থা করে রেহনুমা অন্তুর বাবাকে ফোন করলেন ।  মরিয়ম বেগম -  এর বড় ছেলে নাম কায়সার খান মজলিশ ।  তিনি  অফিসে ছিলেন ।  ফোন পেয়ে তড়িঘড়ি করে অফিস থেকে ফ্ল্যাটে চলে এলেন ।  কায়সার  বেশ লম্বা ,  ফরসা ,  আর চশমা পরা  ।  মাকে  ফ্ল্যাট দেখালেন ।  মরিয়ম বেগম আগেই দেখেছেন ।  দ্বিতীয়বার আবারও দেখলেন ।  ফ্ল্যাট দেখতেই তো ঢাকায় আসা ।  
বিকেলে স্কুল থেকে ফিরে বুশরা মরম কে দেখল  ।   বুশরা চশমা পরা  শ্যামলা মতন দেখতে  ।  মরম - এর নিষ্পাপ মাসুম -  মাসুম  চেহারা দেখে মুগ্ধ হল ।  মরম এর হাত ধরে ওর ঘরে নিয়ে গেল । বলল ,   আমাকে এখুনি কাবুলের হালুয়া খাওয়াও ।  কাবুলের হালুয়া খেতে খেতে বুশরার  শ্যামলা রঙের মিষ্টি মুখে অদ্ভূত এক আত্মতৃপ্তি ভাব ফুটে উঠল ।  
বুশরার খালি জিনিস হারায় ।  ওর এক জোড়া চশমা হারিয়ে গেছে ।  সব সময় দু - জোড়া চশমা রাখা উচিত ।  বুশরার মুখ কালো ।  মরম এক সেকেন্ডে চশমাজোড়া খুঁজে বার করে দিল ।  বুশরা ভারি খুশি ।  বলল ,  দাঁড়াও তোমার একটি ছবি তুলি মরম ।  বলে মোবাইল তুলে ক্লিক করে বুশরা ।  কিন্তু ,  মরম -  এর ছবি উঠল না বলে  বুশরা কে কেমন  বিমূঢ় দেখাল  ।  মোবাইলটা গত সপ্তাহে কেনা  ।  নকিয়া আশা টু জিরো থ্রি ।  এত তাড়াতাড়ি তো ক্যামেরা নষ্ট হওয়ার কথা নয় ।  তাহলে ?  
বুশরা মরমকে একগ্লাস অরেঞ্জ ড্রিংকস বানিয়ে দিল ।  বলল ,  দেখ তোমাদের জ্বীনের শরবতের  চেয়ে এখনকার অরেঞ্জ ড্রিংকস অনেক মজার ।  
মরম হাসে ।  গ্লাসে চুমুক দেয় ।   তারপর মাথা নেড়ে বুশরার কথার সায় দিল  ।   
 এ ফ্ল্যাটে অন্তুর রুমটি  কিন্তু বেশ বড় ।  একপাশে বেশ বড় পশ্চিমমুখি বারান্দা ।  সেই বারান্দায় দাঁড়ালে রমনা পার্ক দেখা যায় ।  বারো তলার ওপর থেকে সবুজ মখমলের মতো মনে হয় রমনা পার্ক ।  ঘরের মধ্যে একটি ডেক্সটপ কম্পিউটার ছাড়াও রয়েছে একটি কিবোর্ড ।  অন্তু  ‘ পেজ লোড এরর ’  নামে একটি অলটারনেটিভ রক ব্যান্ডে কিবোর্ড বাজায়  ।   রেজাল্ট ভালো করেছে বলে ওর  বাবা ওকে একটা Yamaha PSR E423     পোর্টেবল কিবোর্ড   কিনে দিয়েছেন ।    রেহনুমাও ছেলের রেজাল্টে আনন্দিত; সপ্তাহে দু ’ দিন ব্যান্ড মেম্বারদের অন্তুর রুমেই  জ্যাম করার পারমিশন দিয়েছেন ।  অবশ্য বিকেলে ।  চারটা থেকে ছ ’ টা ।   
অন্তুদের ব্যান্ডের  বেজ গিটারিস্ট হল প্রত্যয়     ।  ইমরান ড্রামার কাম ব্যান্ড ম্যানেজার ।  রাফি বাজায়  রিদম গিটার  ।  গান লেখে রোমেল  আর রাফি ।    গত বছর ওদের প্রথম কনসার্ট ছিল রাশান কালচারাল সেন্টারে  ।  যদিও কভার সং করেছিল ওরা ,  নিজেদের কম্পোজিশন তখনও তৈরি হয়নি ,  তবু   কনসার্ট ভালেই জমিয়ে তুলেছিল ।    ব্যান্ডের লিড ভোকাল রোমেল -  এর ভোকাল সত্যিই  অসাম ।  ও একাই অডিটোরিয়াম  কাঁপিয়ে দিয়েছে ।   নতুন প্রজন্মের ব্যান্ড ভক্তদের  মুখে মুখে এখন রোমেল এর নাম  ।  এই শুক্রবারে ওদের কনসার্ট ।  ভেন্যু :  গুলশানের কাপ্পা কফি ক্লাব ।  রাফিদের  রিকনডিশন গাড়ির শোরুম আছে পল্টনে  ।  ও একটা মাইক্রোবাস ম্যানেজ করতে পারবে ।  
অন্তুরা এবারই প্রথম নিজেদের গান করবে ।  অন্তুর মা রেহনুমার লেখালেখির অভ্যেস রয়েছে ।  গান তিনিই  লিখে দিয়েছেন ।  গানের বিষয় মরম জ্বীন ।  গানের কথাগুলি এ রকম :  
 আমার কেবলই মনে হয় , 
কিছুই হয়তো  মিথ্যে নয়;
সবই আলোর মত
সহজ সত্যে প্রকাশিত ।    
 অল্টানেটিভ ব্যান্ডের জন্য পারফেক্ট লিরিক ।  গানটা বি মাইনর সেভেন কর্ডে  টিউন  করেছে রাফি ও প্রত্যয় ।  রোমেল গলায় তুলে নিয়েছে ।  এবারই ওরা নিজেদের কম্পোজ করা গান পরিবেশন করবে বলে সবাই রীতিমতো এক্সসাইটেড ।  মরম -  এরও   গানটা পছন্দ করেছে ।  সে গুনগুন করে গাইছে ।  দেখা গেল ওর গানের গলাও চমৎকার ।  
দেখিস গানটা হিট হবে ।  প্রত্যয় বলল । 
আরে হিট - টিট -  এর কি দরকার ?   গান করার দরকার তাই গান করছি  ।  রোমেল বলে ।  
হুমম ।  কিছুই আগে থেকে বলা যায় না ।  অন্তু মাথা নেড়ে বলল ।  
মরম এসেছে বলে অন্তু ওর বন্ধুদের ফোন করেছে ।  ওরা বুধবার বিকেলেই এল ।  অন্তুর বন্ধুদের মধ্যে  ব্যান্ডের ড্রামার কাম ব্যান্ড ম্যানেজার  ইমরান কেবল মরমকে দেখেনি ।   ইমরান  মরম কে বলল ,  আমিও রূপপুর  যেতাম  ।  কিন্তু  হঠাৎ আমার নানী অ্যাপোলোতে ভর্তি হলেন ।   তোমার সব মজার কাহিনী আমি শুনেছি ।  গ্রেট ! 
 বুধবার রাতে প্রত্যয়দের ফ্ল্যাটে মরম - এর দাওয়াত ছিল ।  প্রত্যয়ের মা - বাবা ছেলের মুখে সবই শুনেছেন ।  ছেলের জীবন বাঁচানোর জন্য তারা কৃতজ্ঞ ।  প্রত্যয়ের বাবা নিজে এসে সবাইকে দাওয়াত করে গেলেন ।  
প্রত্যয়দের ফ্ল্যাটটি শান্তিনগর চৌরাস্তার কাছে একটি বহুতল ভবনে ।  প্রত্যয়ের বাবা ব্যবসায়ী ।  প্রেস আছে ।  তাছাড়া   ‘ রকি ’  নামে একটি গার্মেন্টস আছে ।  রকি প্রত্যয়ের ছোটবোনের নাম ।  ফুটফুটে ফরসা ,  অবিকল পুতুলের মতন দেখতে ।  চোখে গোল ফ্রেমের চশমা ।   ক্লাস ফাইভে পড়ে রকি ।  
প্রত্যয়ের মা  জেরিন রহমান টিভিতে রান্নাবান্না বিষয়ক একটি অনুষ্ঠান করেন ।  তিনি তার কারিশমা দেখালেন ।  দশ - পনেরো পদের আইটেম করেছেন ।  তার মধ্যে দশ পদই মাছ ।  যেমন :  ভাপা ইলিশ ,  দই সর্ষে ইলিশ ,  ইলিশ মাছের পাতুরি ,   নারকেলের দুধ দিয়ে ইলিশ মাছ ,  রুইমাছের মালাইকারি ,  রুইমাছের ডিমের বড়া ,  মটরশুটি ও গাজর দিয়ে রুইমাছের কারি ,   রুই মাছ দিয়ে মাছপটলের দরমা ,  চিংড়ি মালাই ,  চিংড়ি মাছের আচার;  অন্যান্য পদের মধ্যে ছিল হাঁসের আখনি পোলাও ,   চিকেন টিক্কা ,  খিরি কাবাব ,  খাসির রেজালা , মোরগের রোষ্ট ।  ডেজার্ট ছিল খেজুরের গুড়ের কাউনের ক্ষীর এবং বাদশাহী ফিন্নি ।  আর বোরহানি ।  মরম বেশ মজা করে খেল ।  একমাত্র ওই প্রতিটি পদ খেতে পারল ।  বুশরা এক এক করে সাতটি রুইমাছের ডিমের বড়া খেয়ে ফেলল ।    এরপর আর খেতে পারে না ।  কেমন করুন চোখে হাঁসের আখনি পোলাও  আর মোরগের রোষ্টের দিকে তাকাল ।  মরিয়ম বেগম অবশ্য তেমন কিছু মুখে দিলেন না ।  তিনি কেবল প্রত্যয়ের মায়ের কাছ থেকে  দই সর্ষে ইলিশ আর খিরি কাবাব এর রেসিপি জেনে নিলেন ।  
মরম যে জ্বীন তা সবাই জানে    ।  জানলে কী হবে ।  তার প্রমান দিতে হবে তো ।  এত খাওয়ার পর কেউই আর কাবুলের হালুয়া কিংবা ইসফাহান এর শরবত খেতে চাইল না ।  তার বদলে  মরম ম্যাজিক দেখাল  ।  শূন্যেই টিয়ে পাখির ডিম ফুটিয়ে ছানার জন্ম দিল :  যেটা আবার ডানা ঝাপটে উড়েও গেল ।  সবাই অভিভূত ।  বুশরা হাততালি দিল সবচে বেশি ।  রকি মরম -  এর দিকে অদ্ভূত চোখে চেয়ে ছিল ।  
 মরম অন্তুর ঘরেই থাকে ।  কম্পিউটার জিনিসটা ওর ভারি পছন্দ হয়েছে ।  বুধবার সারারাত জেগে কম্পিউটার রপ্ত করল ও  ।  জীবনে প্রধম মাউস ধরেছে তো কী; ইউটিউব থেকে ভিডিও ফাইল ডাউনলোড কিংবা  ক্র্যাক ফাইল ইন্সটল করে   সফটওয়্যার ইনসটল করা ওর জন্য কিছু না ।    অন্তুকে একবার মনে করিয়ে দিল এন্টিভাইরাস -  এর মেয়াদ একমাস আছে ।  আপডেট করতে হবে  ।  অন্তু হাসল ।  রাত তিনটের দিকে ঘুমিয়ে পড়ল অন্তু ।  তারপর মরম বারান্দায় এল ।  এসে একটি পাখি হল ।  টিয়ে পাখি ।  তারপর সে পাখি উড়তে লাগল ঘুমন্ত শহরের আকাশে ।  পুরনো ঢাকার একটি মসজিদ সংলগ্ন মাদ্রাসায় দু ’ বছরের মতো ছিল মরম ।  সেই মাদ্রাসার দেয়ালের ওপর উড়ে এসে বসল টিয়েটা  ।  ইতিউতি চেয়ে চেয়ে দেখল ।  তারপর আবার উড়াল দিল আকাশে ।  
 বৃহস্পতিবার সকাল ।   এগারোটার মতো বাজে ।  অন্তুর বাবা অফিসে বেরিয়ে গেছেন ।  রেহনুমা কলেজে ।  অন্তু ও বুশরাও স্কুলে ।  মরম অন্তুর ঘরে কম্পিউটারের সামনে বসে  আছে ।  পিসির জন্য অ্যান্ড্রয়েড গেমস ইন্সটল করছে ।  অ্যান্ড্রয়েড এ্যাপ্লিকেশনে ও  ভারি মজা পেয়েছে  ।  বিশেষ করে -   ‘ অ্যাংরি বার্ডস ’  ।  ড্রইংরুমে হু হু করে রোদ ঢুকেছে ।  কালো পাড় সাদা শাড়ি পরে    সোফার ওপর বসে আছেন মরিয়ম বেগম  ।  বেগুনি রঙের জামদানী শাড়ি পরে  উলটো দিকে সোফায় বসে  আছে  তিরিশ   বছরের এক মহিলা ।  মহিলার নাম সালমা ।  চশমা পরা ,  ফরসা  গোলগাল চেহারা  ।  সালমারাও নতুন ফ্ল্যাট কিনেছে ।   বি - থ্রি ।  রেহনুমার সঙ্গে সালমার এরই মধ্যে বেশ ভাব জমে গেছে  ।  রেহনুমার  শাশুড়ি এসেছে শুনে সালমা দেখা করতে এসেছে ।  
সালমার  স্বামী ইকবাল আহমেদ  - এর   ট্রাভেল এজেন্সির ব্যবসা আছে ।  অফিস  কাকরাইলে  ।   সালমার একটাই ছেলে ।  সিয়াম  ।  সিয়াম উইলস লিটল ফ্লাওয়ার স্কুলে  ক্লাস ফাইভে পড়ে    ।  সালমার বাড়ি সুনামগঞ্জে উপজেলা  ।  মরিয়ম বেগম হাওর অঞ্চলে হওয়ায় দু ’ জনের মধ্যে বেশ ভাব জমে উঠেছে ।  সালমা মেয়েটি বেশ সহজসরল ।  কোনও রাখঢাক করল না ।     জমিজমা নিয়ে আত্মীয়স্বজনদের সঙ্গে সালমাদের  যে বিরোধ রয়েছে তা বিস্তারিত খুলে বলল ।  সালমার এক দেওর ভীষন লোভী ।  সে সালমাদের  নানাভাবে ক্ষতি করার চেষ্টা করছে ।  
মরিয়ম বেগম বললেন ,  তুমি চিন্তা করো না মা ।  আল্লাহ বদ লোকদের ধ্বংস করে দেন ।   
তাই যেন হয় খালাম্মা ।  আমার  সিয়ামের জন্য চিন্তা হয় ।  ওর বাবা ওকে স্কুলে দিয়ে আসেন ।  আমি গিয়ে  নিয়ে আসি ।  সেদিন আমার যেতে দেরি হয়েছিল ,  রাস্তায় জ্যাম ।  এক লোক এসে আমার ছেলেকে বলল ,  চল ,  আমি তোমাদের বাড়ি চিনি ।  তোমাকে পৌঁছে দিই ।  ভাগ্যিস আমি তখনি গিয়ে পৌঁছেছি ।  লোকটা চোখের নিমিষে অদৃশ্য হয়ে গেল ।  
মরিয়ম বেগমের শরীর হিম হয়ে এল ।  ছোট শিশুদের অমঙ্গল তিনি একেবারেই সহ্য করতে পারেন না ।  তিনি গম্ভীর কন্ঠে বললেন ,   তুমি চিন্তা করো না মা ।  আল্লাহ সবই দেখছেন ।  
কথাটা শুনে সালমা নিশ্চিন্ত হল কিনা বোঝা গেল না ।  
মরম একটা ট্রেতে এক গ্লাস ঠান্ডা অরেঞ্জ ড্রিংকস নিয়ে ড্রইংরুমে এল ।  মরমকে দেখে  সালমা অবাক হয়ে যায় ।   জিগ্যেস করে ,    খালাম্মা ,   ছেলেটি কে ? 
এ হল মরম ।  ও আমার কাছেই থাকে ।  মাদ্রাসায় পড়ে ।  
ও । 
অরেঞ্জ ড্রিংকসটা  খেয়ে সালমা বলল ,  আমি এখন যাই খালাম্মা ।  সিয়ামকে স্কুল থেকে আনতে হবে ।  ওদিকে রান্নাও বাকি ।  
সালমা চলে যেতে যেতে বারোটা বাজল ।  
মরিয়ম বেগম গোছল করতে ঢুকবেন ।   ঠিক তখুনি কলিং বেল বাজল ।  দরজা তিনিই খুললেন ।  ময়লা সবুজ শাড়ি পড়া একটি মহিলা দাঁড়িয়ে ।  তার  পাশে জড়োসরো ভঙ্গিতে দশ - বারো বছরের  ময়লা সালোয়ার কামিজ পরা একটি মেয়ে ।   
বিবিসাব আছে ? 
না নেই ।   কে তুমি  ? 
আমার নাম রহিমার মা ।  বিবিসাব আমারে কাছের লোকের  কথা বলছিল এই মাইয়ার নাম হইল জরিনা ।  হে কাম করব ।  
ও ।  দাঁড়াও ।  আমি আমার ছেলের বউয়ের সঙ্গে কথা বলি ।  বলে মরিয়ম বেগম রেহনুমাকে ফোন করলেন ।  রেহনুমা বললেন ,  হ্যাঁ ।  মা ।  আপনি মেয়েটিকে রেখে দিন ।  
এসো ।  তোমরা ভিতরে এসো ।  
জরিনা এদিক - ওদিক তাকাচ্ছিল ।  মেয়েটির চোখের দৃষ্টি কেমন শীতল ।  মরিয়ম বেগম ড্রইংরুমের বাতাসে কেমন আঁশটে গন্ধ পেলেন ।  একটা স্যাঁতস্যাঁতে বদ্ধ ঘর অনেক দিন পরে খুললে যেরকম গন্ধ পাওয়া যায় ,  ঠিক সে রকম ।  
রহিমার মা বলল ,  আমারে বাসভাড়া বাবদ দুইশডা টেকা দিতে হইব নানি ।  হেই নরসিংদি থেইকা আইসি ।  
আচ্ছা দাঁড়াও ,  দিচ্ছি ।  বলে  মরম ,  ও মরম বলে  চিৎকার করে ডাকলেন মরিয়ম বেগম ।  
মরম ঘরে ঢুকেই চোখের নিমিষে একটা লাল রঙের কুকুরে রূপান্তরিত হল ।  তারপর বিদুৎগতিতে  জরিনার ওপর ঝাঁপিয়ে পড়ল ।  জরিনাও মুহূর্তের মধ্যে  একটা রোমশ কুকুরে পরিনত হয়েছে ।  গরগর শব্দ করছে ।  দুটি কুকুরই কামড়াকামড়ি করতে করতে  খি খি ,   খ্যাক খ্যাক করে চাপা  গর্জন করতে লাগল ।  লাল কুকুরটা  মরিয়া হয়ে উঠল ।  কালো রঙের  রোমশ কুকুরটা পিছিয়ে যেতে থাকে  ।  তারপর একটা দাঁড়কাকে পরিনত হয় ।  ডানা মেলে  ড্রইংরুমের বড় জানালা দিয়ে উড়ে গেল ।  
মরিয়ম বেগম কাঠ হয়ে গেলেন । 
এইটা কি হইল মা ?  রহিমা বেগমের কন্ঠে বিস্ময়ধ্বনি ।   
মেয়েটাকে তুমি চিন না ?  মরিয়ম বেগম ফ্যাঁসফ্যাঁসে কন্ঠে বললেন ।  
না গো মা ।  কাইল সন্ধ্যায় নরসিংদীর শিবপুর গেছি ।  মোতালেবের লগে দেখা করলাম ।  কইলাম কামের লোগ লাগব ।  হে কইল এক ছেড়ি আছে ,  হে কাম করব ।  তুই  দক্ষিণ পাড়ায় যা ,  গিয়া   হাসুর বাপরে আমার কথা ক ।  হাসুর বাপ আমারে একটা  পুরান বাড়িত নিয়া গেল ।  আমার কেমন জানি ডর করল ।  একটু পরে  জরিনা আইল ।  মাইয়াডারে দেইখাই আমার তখন মরা মরা লাগছে ।  
মরিয়ম বেগম শিউরে উঠলেন । 
একটু পর রহিমার মা চলে গেল ।  
 বিকেল ।  কেউই এখনও ফিরে নি ।  মরিয়ম বেগম দুপুরে ঘুমিয়ে ছিলেন ।   এখন একটু পান মুখে দেবেন ।  জর্দা শেষ ।  মরমকে বললেন ,  যা তো মরম ।  নীচ থেকে জর্দা  কিনে নিয়ে আয় ।   মুকিমপুরি ।  
মরম লিফটে ঢুকল ।  এই লিফট জিনিসটা ওর খানিকটা অস্বস্তি লাগে ।  তিন দিকে আয়না ।  মাথা ঝিমঝিম করে ।  প্রতিবিম্বও দেখা যায় না । লিফটে  এক দাড়িওলা মৌলভি সাহেব ছিলেন  ।  তিনি ব্যাপারটা লক্ষ্য করেছেন ।  কিছু জিগ্যেস করার আগেই অবশ্য লিফট নীচে নেমে এল ।  মরম রাস্তায় ।   
রাস্তায় শেষ বেলার রোদ  ।  বাতাস ফুরফুরে ।   তবে বাতাসে পোড়া জিজেলের গন্ধ ।  জর্দা কিনে ফিরছে মরম  ।  হঠাৎ ফুটপাতে ওপর সালমা কে দেখে থমকে দাঁড়াল ।  নীল রঙের শাড়ি পরেছে সালমা ।   স্কুল ইউনিফরম পরা   দশ - এগারো বছরের  একটি শ্যামলা রঙের ছেলের হাত ধরে আছে ।  ফুটপাতে ঝাড়মুড়িওলা  ।  সেদিকে তাকিয়ে ছেলেটা মাকে  কী যেন বলল ।  সালমা দাঁড়িয়ে পড়ল ।   ঠিক তখনই একটা মাইক্রোবাস এসে ফুটপাত ঘেঁষে থামল ।  মাইক্রোবাস থেকে  কালো প্যান্ট আর সাদা শার্ট পরা একটি লোক নামল ।  চক্রাবক্রা টাই ।  চোখে রোদ চশমা ।  বেশ সুদর্শন দেখতে  ।  লোকটা একটানে ছেলেটিকে মাইক্রোবাসে তুলে ফেলল ।  মাইক্রোবাস কর্কস শব্দ তুলে দ্রুত কাকরাইলের দিকে চলে যায় ।  সালমার চিৎকারে লোকজন জড়ো হয়ে গেল ।  
মাইক্রোবাসটা চালাচ্ছিল খয়েরি শার্ট পরা মাঝবয়েসি মুখে দাড়িগোঁফের জঙ্গলঅলা একটি লোক ।  সে কী কারণে  ষ্টিয়ারিং নিয়ন্ত্রনে রাখতে পারছে না ।  
কি হল মোদাব্বের  ?  তুমি তো শাহবাগের দিকে যাবে । 
বস ,  আমি গাড়ি কনট্রোলে রাখতে পারতেছি না ।  
কি মুসিবত ।  এও তো ক্লোরোফর্মে অজ্ঞান হল না ।    
একটু পর মাইক্রোবাসটা টার্ন নিয়ে মতিঝিল থানার চত্ত্বরে ঢুকে পড়ে ।  মোদাব্বের জোরে জোরে  হর্ন বাজাতে লাগল ।  রাইফেল উঁচিয়ে পুলিশ ছুটে এসে মাইক্রোবাস ঘিরে ফেলল  । 
মহা বিরক্ত হয়ে মতিঝিল থানার  সাব ইন্সপেক্টর মহিদুল আলম বেরিয়ে এলেন । 
অ্যাই !   কি হচ্ছে এখানে ?  
আঙ্কেল আঙ্কেল আমাকে কিডন্যাপ করেছে ।  বলে  ছেলেটি মাইক্রোবাস থেকে বেরিয়ে এল । 
ক্বে  .  .  .  কে তোমাকে কিডন্যাপ করেছে ?  
মিলন আঙ্কেল । 
হুমম ।  কি নাম তোমার ?  
সিয়াম ।  
ঠিক ওই সময়ে সাব ইন্সপেক্টর মহিদুল আলম -  এর  মোবাইলটা  বেজে উঠল ।  একজন মহিলা কাঁদতে কাঁদতে বলছেন ,  ভাই ,   আমার নাম সালমা ।  আমি সেগুনবাগিচা ইয়োলো হোমস -  এ থাকি ।  বি - থ্রি ।  আমার ছেলেকে কারা যেন কিডন্যাপ করেছে ।   
সাব ইন্সপেক্টর মহিদুল আলম অত্যন্ত মোলায়েম স্বরে জিজ্ঞেস করলেন ,  ম্যাডাম আপনার ছেলের নাম কি সিয়াম ? 
হ্যাঁ ।  
ওকে ।   আমরা এখনি সিয়ামকে নিয়ে আপনার ফ্ল্যাটে আসছি ।  
 শুক্রবার সকাল ।  আকাশে খানিকটা মেঘ জমে ছিল । ধবধবে সাদা পাজামা - পাঞ্জাবি পরে ড্রইংরুমের  সোফায়  বসে খবরের কাগজে চোখ বোলাচ্ছিলেন  কায়সার খান মজলিশ ।  সকালে  মরমকে নিয়ে বাজারে গিয়েছিলেন ।  এই মাত্র বাজার থেকে ফিরলেন ।  বাজারে একটা মজার ঘটনা ঘটেছে ।  মাছওয়ালা একটা পচা  পাঙ্গাশ ধরিয়ে  দিতেই পাজি মাছওলার সে কী হাঁচি ।  হাঁচি  আর থামে না ।  থামে না ।  তারপর শয়তানটা পচা মাছটা বদলে একটা ফ্রেশ মাছ দিতেই হাঁচি থামল ।    
রেহনুমা কিচেনে । প্রত্যয়ের মা  জেরিন রহমান  ‘ নানা পদের মাছ রান্না '  নামে একটি বই লিখেছেন ।  বইটি সেদিন উপহার দিয়েছেন ।  বই দেখে   কুচোনো চিংড়ি মাছ দিয়ে ইয়েলো রাইস রাঁধছেন রেহনুমা  ।  বই দেখে গতকাল রাতে রেঁধেছিলেন বাগদা চিংড়ির শাহী বিরিয়ানি ।  খেয়ে সবাই তারিফ করেছিল  ।  পাশের ফ্ল্যাটের সালমাদের নেমতন্ন করেছিলেন ।  সালমার শ্বশুরবাড়ি লোকদের পুলিশ ধরেছে ।  সিয়াম বলেছে ,   এই সুন্দর টুপিওয়ালা  ছেলেটা মাইক্রোবাসে  ছিল ।  ওই তো আমাকে বাঁচাল ।   সালমা মরমকে এক সেট পায়জামা - পাঞ্জাবি গিফট করেছে ।  সিয়ামের বাবা এক হাজার টাকার একটা নোট দিয়েছেন ।  কড়কড়ে নোটটা মরিয়ম বেগমকে দিয়েছে মরম ।  
কুচনো পেঁয়াজ ঘিয়ে ভাজতে ভাজতে রেহনুমা বলল ,  কাজের মেয়ে না থাকলে অনেক ঝামেলা মা  ।   
মরিয়ম বেগম অড়হর ডাল পানিতে ভিজিয়ে নিচ্ছিলেন ।  বললেন ,  হ্যাঁ মা ।  আমি এবারই রুপপুর থেকে একজন কাজের মেয়ে পাঠিয়ে দেব ।   
অন্তু এখনও ঘুমিয়ে ।  মরম ড্রইংরুমের সোফায় বসে টিভিতে  কার্টুন দেখছে  ।   মিকি মাউস যে ওর চেয়েও দুষ্টু ,  তাতে আর সন্দেহ কী ।  অবাক ।  
বুশরা এক কাপ চা এনে ওর বাবার হাতে দিল ।  তারপর মরম কে একটা বাটিতে ভাগ্যকূলের রসমা্লাই এনে দিল ।  তারপর বলল ,  খেয়ে দেখ মরম ।  তোমাদের জ্বীনের মিষ্টির  চেয়ে আমাদের ভাগ্যকূলের রসমা্লাই অনেক মজার ।  
মরম এক চামচ ভাগ্যকূলের রসমা্লাই মুখে ফেলল ।  তারপর  মাথা নেড়ে বুশরার কথা মেনে নিল ।  বুশরা বলে ,  আচ্ছা মরম ,  তোমাদের  ছবি ওঠে না কেন বলো তো  ? 
বলতে পারি না ।  
হুমম ।  জ্বীনদের এটা একটা লিমিটেশন  ।   জ্বীনদের আরও ফুলপ্রুফ হওয়া দরকার ।  
 বারোটার মধ্যেই ইমরান প্রত্যয় আর রাফি অন্তুদের ফ্ল্যাটে চলে এল ।  ওদের সবার পরনে কালো রঙের  টি - শার্ট ।  তাতে একটা সাদা রঙের  ইলেকট্রিক গিটারের ছবি ,  তার নীচে লেখা পি এল ই ।  পি এল ই   = পেজ লোড এরর ।  টি - শার্ট প্রত্যয়ের বাবার রকি  গার্মেন্টস থেকে অর্ডার দিয়ে  ।  পেজ লোড এরর নামটি বেশ জনপ্রিয়তা পেয়েছে ।  দেদারসে   টি - শার্ট বিক্রি হচ্ছে  ।  ওরা ফেসবুকে একটা পেজ খুলেছে ।  তাতেও যথেষ্ট রেসপন্স পাচ্ছে ।   
রোমেল এখনও আসেনি ।   
ওর ফোন কর তো । ইমরান বলল ।  ও ব্যান্ড ম্যানেজার ।  ওর টেনশন বেশি ।  
প্রত্যয় ফোন করে ।  ফোন বন্ধ ।  বিরক্ত হয়ে রোমেলের মা রাজিয়া অন্টির নাম্বারে কল করে প্রত্যয় ।  কথা বলতে বলতে প্রত্যয়ের মুখ কালো হয়ে উঠল ।  
কি হল ? 
প্রত্যয় ফোন অফ করে বলল ,  রাজিয়া আন্টি বললেন সকাল থেকে রোমেল -  এর ভীষন জ্বর ।  বিছানা থেকে উঠতে পারছে না । বমিও করেছে ।  ও এই অবস্থায়  কনসার্টে যেতে পারবে না ।   
শিট ! 
এখন কী করা ?  
মরম বিছানার ওপর বসে ছিল ।   বলল ,  গানটা আমি গাইতে পারব ।  যদি তোমাদের আপত্তি না থাকে ।  
তুমি ?  
হ্যাঁ ।  আমি  । 
ওরা দেখল ওদের সামনে রোমেল বসে   আছে ।  পরনে কালো গেঞ্জি ।  তাতে একটা সাদা রঙের  ইলেকট্রিক গিটারের ছবি ,  তার নীচে লেখা পি এল ই । 
 গুলশানের কাপ্পা কফি ক্লাবটি  আন্ডারগ্রাউন্ড মিউজিশিয়ানদের জন্য ফেভারিট স্পট ।  নতুন নতুন আন্ডারগ্রাউন্ড ব্যান্ড পারর্ফম করে ।   ইন্সট্রুমেন্ট এবং ব্যান্ড মেম্বারদের বসবার জন্য একপাশে আলাদা মঞ্চ আছে ।  সাউন্ড সিসটেম আর মনিটর রেডিমেড থাকে ।   
আজ অডিয়েন্স সন্তোষজনক ।  অনেক ইয়াং ছেলেমেয়ের পরনেই  কালো রঙের টিশার্ট ।  তাতে একটা সাদা রঙের  ইলেকট্রিক গিটারের ছবি ,  তার নীচে লেখা পি এল ই । 
মরম স্টেজে উঠতেই ভীষন হাততালি ,  তীব্র শিস আর প্রচন্ড চিৎকার শোনা গেল ।  মিউজিক বেজে উঠল ।  মরম ধীরে ধীরে ভেঙে ভেঙে উচ্চারণ করে গাইল : 
 আমার কেবলই মনে হয় , 
কিছুই হয়তো  মিথ্যে নয়;
সবই আলোর মত
সহজ সত্যে প্রকাশিত ।    
 তরুণ দর্শকরা পি এল ই ,  পি এল ই করে চিৎকার করছে ।  বারবার ঝলসে উঠছে ক্যামেরার ফ্ল্যাশ ।   গান শেষ হওয়ার পর স্টেজ থেকে নামতেই দর্শকরা এসে ঘিরে ধরল ।  অটোগ্রাফ ,  প্লিজ ।   অটোগ্রাফ ,  প্লিজ ।   অটোগ্রাফ ,  প্লিজ ।  মরম , অটোগ্রাফ দিতে দিতে হাঁপিয়ে উঠল ।   পি এল ই লেখা কালো টিশার্ট পরা একটি ফুটফুটে সুন্দরী কিশোরী মরমকে বলল ,  টেলিফোন নাম্বার প্লিজ । 
মরম  অন্তুর নাম্বারটা বলল ।   
প্রত্যয় ,  রাফি ,  ইমরান আর অন্তু ওরা কাছাকাছিই ছিল ।  ওরা একসঙ্গে হেসে উঠল । 
 চলবে  .  .  . 
 উৎসর্গ :  
http :  /  / www . somewhereinblog . net / blog / dutchman  প্রথম পর্বের লিঙ্ক 
Click This Link

                    




ছিন্নস্মৃতি :   ঢাকা বিশ্ববিদ্যালয় পর্যায়  ( ১৯৮৯ - ৯৫ ) 



                        আমরা যে সময়টায়  ঢাকা বিশ্ববিদ্যালয়ে পড়তাম সে সময়টায় আমারদের কারও মোবাইল ফোন কিংবা এমপি থ্রি প্লেয়ার কিংবা ল্যাপটপ ছিল না ।  ক্লাসের ফাঁকে আমরা ডাকসু ক্যাফেটেরিয়ায় বসে খুব তাস খেলতাম ।  মনটি রহমান  ( বর্তমানে  প্রথম আলোর  মিজানুর রহমান খান )  আসত ডাকসু ক্যাফেটেরিয়ায়  ।  মনটির জন্মতারিখ ছিল ৫ মে ।  ওই দিনেই কার্ল মার্কসেরও জন্ম; কথাটা ওকে স্মরণ করিয়ে দেওয়ার পর আমার সঙ্গে  মনটির বেশ ভাব হয়ে যায় ।   মনটির টাইপ ছিল বেশ সিরিয়াস ।   আমার মত চপল - চঞ্চল না ।  আমার মতন  ডাকসু ক্যাফেটেরিয়ায় ক্লাসের ফাঁকে   তাস খেলতে বসে যেত না ।   .  .  .  মনটি পড়ত সাংবাদিকতা বিভাগে ।  আমি ইতিহাসে ।  তখই বিচিত্রায় দূর্দান্ত সব ফিচার লিখে হইচই ফেলে দিয়েছিল মনটি ।  চমৎকার কবিতা লিখত ।  হাতের লেখা সুন্দর ছিল ওর ।  নীলক্ষেত থেকে শক্তি চট্টোপাধ্যায় অনুদিত  কালিদাস - এর  ‘ মেঘদূত ’  কিনে ডাকসু ক্যাফেটেরিয়ায় এসে বসেছি ।  মনটি সে বইয়ের পিছনে  একটা কবিতা লিখে দিল ।   .  .  . অথচ একদিন দুম করে কবিতা লেখা ছেড়ে দেয় মনটি  ।  কারণটি আমি জানি ।  বলব না ।  সব কথা বলা যায় না ।  লেখা যায় না ।  শুধু এটুকুই বলব যে আমার এই ক্ষুদ্র জীবনে  সংকীর্ণচেতা কবিদের ঈর্ষা  অনেক দেখেছি আমি ।  দেখে অত্যন্ত ক্ষুব্দ এবং মর্মাহত হয়েছি ।  কবিদের ওই রকম সংকীর্ণতায় আমার ঘেন্না ধরে যেত ।  আমি অনেক কাল আগেই জেনেছি :  গুণী  শিল্পী হলেই মন  মহৎ হয় না  .  .  .  
অনেক সময় দুপুরের খাওয়াটা সেরে নিতাম ডাকসু ক্যাফেটেরিয়ায় ।  ১০ / ১২ টাকার  একপ্লেট পোলাও  আর অল্পখানি গোশত দিত ।  কখনও জগন্নাথ হলের ক্যান্টিনে যেতাম খেতে    ।  শেষ ক্লাস দুপুর ২টা ৩০ এ ।  কলাভবন থেকে আসা - যাওয়ার সময় পাওয়া যেত ।  এখন তো বাজারে ইলিশ মাছ আক্রা ,  সেই সময়ে অর্থাৎ ১৯৯০ / ৯১ সালে ওই মাছটার দরটর নিয়ে মধ্যবিত্ত বড় একটা উদ্বিগ্ন  ছিল না ।  জগন্নাথ হলের  ক্যান্টিনটা আমার কাছে বরাবরই আলাদা মনে হয়েছে ।  রান্নার স্বাদ ছিল তো ছিলই আর ছিল ভারি পরিচ্ছন ।  আমরা  যে মুসলিম সেটি   হলের হিন্দু ছাত্ররা ঠিকই জানত ।  তা সত্ত্বেও আমরা এক ধরনের নীরব সম্ভাষণ টের পেতাম ।  যেন প্রত্যন্ত গাঁয়ের কোনও দেবী মন্দিরে গিয়েছি ।  ভিন জাতের পর্যটকের চোখে দেখছি পুরাতন স্থাপত্য ।  তবে অদৃশ্য থেকে মা যেন ভারি আনন্দিত  ,  আমরা গেছি বলে  .  .  .  আমার সিজোফ্রেনিক মনে এমনই মনে হত ।  তখনকার  দিনগুলি ছিল এমনই গভীর  ।  অন্তত আমার কাছে ।   গায়ে রোদ মেখে সিগারেট টানতে - টানতে আমরা কলাভবনে ফিরে আসতাম ।  ১৯৯০ সালে বাংলাদেশ নতুন করে স্বাধীন হয়েছে ।   নব্বুয়ের আন্দোলনের পর স্বৈরাচারী এরশাদের পতন হয়েছে ।  দেশে তখন গনতন্ত্রের তুমুল জোয়ার ,  সর্বত্রই  নতুন আশাবাদ  ।  সেই আশাবাদ ঝরে ঝরে পড়ত  শ্রাবণের  রোদে ,  রাস্তার পাশের কৃষ্ণচূড়া গাছে কিংবা হা - ক্লান্ত  রিকশাওয়ালার মুখেচোখে  ।  আমারও গনতান্ত্রিক পরিবেশে ঢিলেঢালা ভাবে হাঁটতাম  ।  তার কারণ আছে ।  ২টা ৩০ -  এ যে ম্যাডামের ক্লাস ছিল তার পড়ানোর স্টাইল ছিল ভারি  বিরক্তিকর ।  আর ইতিহাস সাবজেক্টটা এম্নিতেই অ - রসালো !  ওই ম্যাডাম কখনোই বোঝার চেষ্টা করেন নি  যে অধ্যাপক হওয়া সহজ কিন্তু প্রকৃত শিক্ষক হওয়া কঠিন !    ইতিহাস বিভাগের অধ্যাপক আবদুল মোমিন চৌধুরী প্রকৃত শিক্ষক ছিলেন ।  মোমিন স্যার  যা পড়াতেন তাই পড়াতেন ।  কখনও পাঠের কেন্দ্র থেকে চ্যূত হতেন না ।  মানে  ‘ সাব লিঙ্কে ’  ঢুকতেন না ।  তদুপরি  স্যারের   বাচন ভঙ্গি ছিল চমৎকার   ।  জলদ মধুর ।  ১৯৮৯ সালের ১৭ অগস্ট কলা ভবনের চারতলার একটি কক্ষে  ( কক্ষ ন !  ৪০০০ কত যেন !  )  আমাদের প্রথম ক্লাস শুরু হয় ।   প্রথম ক্লাসটিই ছিল মোমিন স্যারের ।  ক্লাসে স্যার কুড়ি মিনিটির মতো ছিলেন ।  নাঃ ,  সেদিন স্যার  ইতিহাস নিয়ে কিছু বলেননি ।  কেবল  তিনটে কথা বলেছিলেন ।   ( ১ )  ঢাকা বিশ্ববিদ্যালয়ের খরচ মুড়ির চেয়েও সস্তা ।  কাজেই মনোযোগী হও  ( ২ )  ইতিহাসের খুঁটিনাটি তথ্য বাস্তবজীবনে তত কাজে নাও লাগতে পারে !  কাজেই যদ্দিন এখানে আছো ,   ইংরেজি ভাষাটা ভালো করে শিখ ।   আর   ( ৩ )  রিকশায় কখনও তিনজন উঠবে না !  
ক্লাস শেষ করে  বাড়ি ফিরে এলাম ।  মা কে বললাম ,  মানুষ যে কারণে বিশ্ববিদ্যালয়ে পড়তে যায় ।  সেটি আজ প্রথম ক্লাসেই পূর্ণ হল ।  মায়ের চোখে কৌতূহল ঝিকিয়ে উঠল ।  মাকে বললাম মোমিন স্যারের কথাগুলি ।  বিশেষ করে ৩নং পয়েন্ট ।   মায়ের মুখ গম্ভীর হয়ে উঠল ।  আমার মা ছিলেন ইতিহাসের ছাত্রী ।    শখ ছিল ছেলে ঢাকা বিশ্ববিদ্যালয়ে ইতিহাস বিভাগে পড়বে ।  এই শখের পিছনে আমার মায়ের যে গূঢ়তম ইচ্ছে ছিল ,  সে ইচ্ছে  প্রথম ক্লাসেই পূর্ণ করে দিলেন এক মহৎপ্রাণ প্রকৃত শিক্ষক ! 
ইতিহাস বিভাগের আরেক জন অধ্যাপক আমায় গভীরভাবে আলোড়িত করেছিলেন  ।    অধ্যাপক আহমেদ কামাল ।  আহমেদ কামাল  স্যার আমাদের  ‘ এনসিয়েন্ট ইন্ডিয়া ’  পড়াতেন   ।   প্রথমতঃ তার কাছেই প্রথম বেদের শ্লোক শুনি ।  স্যার মৌলিক বৈদিক টেক্সট পাঠ করে  ব্যাখ্যা করতেন ক্লাসে ।  এই অভিজ্ঞতা আমার কাছে ছিল অভূতপূর্ব ।    আরেকবার ।  আহমেদ কামাল স্যারকে অনুরোধ করলাম আমাদের সঙ্গে  পিকনিকে যাওয়ার জন্য ।   স্যার যেতে রাজি হলেন না ।  মেয়েরা   ‘ প্লিজ স্যার ’  ,   ‘ প্লিজ স্যার ’   করতে লাগল ।  অবশেষে স্যার বললেন ,  দেখ আমি খোলা মাঠে অসংখ্য ক্ষুধার্ত শিশুর সামনে বসে  বিরিয়ানি খেতে পারব না ।  আমরা মনক্ষুন্ন হয়ে চলে এলাম ।  আমি অবশ্য স্যারের কথার তাৎপর্য অনেক পরে বুঝতে পেরেছিলাম । 
১৯৮৯ সালের ডিসেম্বর মাস ।  প্রথম বর্ষের প্রায় ৪ / ৫ মাস কেটে গেছে ।  আমরা সবাই সর্বদাই খানিকটা  উত্তেজিত হয়েই থাকি ।   পিকনিক যাওয়ার প্ল্যান করছি ।  স্যারদের কাছ থেকে সহযোগিতা পাওয়া গেল না ।  নিজেরই গোপনে  -  গোপনে উদ্যেগ নিয়ে একটা মিনিবাস ভাড়া করে গাজীপুরের কুয়াশা ঘেরা এক  শালবনের সকালে  পৌঁছে যাই ।  মিনি বাস থেকে নেমে আমরা সবাই যে যার মতন চতুর্দিকে  ছড়িয়ে - ছিটিয়ে পড়লাম ।  আমাদের সঙ্গে মেয়েরাও ছিল ।  আমাদের ক্লাসের মেয়েদের সঙ্গে ছেলেদের পরিচয় হওয়ার ঘটনাটি ছিল কিন্তু বেশ মজার  ।  প্রথম ক্লাসেই  দু - এক জন ছাত্রের সঙ্গে আমার পরিচয় হল ।  তাদের একজন ছিল মঞ্জু ।  খুলনার ছেলে ।  বেশ সপ্রতিভ বলে মনে হল ।   লম্বা ।  চশমা পরা ।  কাঁধ অবধি  দীর্ঘচুল ।  দেখেই মনে হয়েছিল সাহিত্য - তাহিত্য করে ।  ক্লাসের পর মঞ্জুকে বললাম ,  শুধু পড়াশোনা করে কী লাভ বল ?  সাহিত্যও তো করতে হয় ।  মঞ্জু আমার কথায় সায় দিল ।  বললাম ,  একটা সাহিত্য পত্রিকা বার করলে কেমন হয় ?  মঞ্জু সায় দেয় ।  বললাম ,  এই কথাটা মেয়েদেরও বল না কেন ।  মঞ্জু লম্বা ফর্সা মতন একটা মেয়ের কাছে গিয়ে  কথা বলতে লাগল ।   ( পরে জেনেছিলাম ওই মেয়েটির নাম বীণা ।  )  মঞ্জু ফিরে এসে আমাকে বলল ,  মেয়েরাও নাকি সাহিত্য নিয়ে ভীষণ আগ্রহী ।  সাহিত্য পত্রিকা বার করার কথা ভাবছে ।  ঠিক হল ,  এ নিয়ে   আগামীকার  টিএসসি তে  জরুরি বৈঠক ।  পরের দিন সাহিত্যবিষয়ক জরুরি বৈঠকে আমাদের ক্লাসের প্রায় কুড়িজন ছেলেমেয়ে উপস্থিত দেখলাম ।  প্রথমেই যে যার নাম ও সংক্ষিপ্ত পরিচয় জানাল ।  এরপর কথা নানা দিকে গড়াল ।  কেবল ওই সাহিত্য পত্রিকা বাদে  .  .  .  
যা হোক ।  ডিসেম্বরের রোদ ও কুয়াশায় মাখামাখি নির্জন শালবনে আমি  হাঁটছিলাম ।  আমার পাশে  নীপা আর  শুভ ।   শুভ  কবিতা লিখত ।  ওর লেখা  দু - লাইন কবিতা আজও মনে আছে আমার :   ( ১ )  আত্মার পথে উড়ে যায় এক অনির্বাণ কাক ।   ( ২ )  দুর্নিবার এই দিন ও রাত্রির খেলা  .  .  .   ।  শুভ  ছবিও আঁকত ।  পরাবাস্তব সব ছবি ।   যেমন ,  অ্যাকুয়ারিমামে এ্যাঞ্জেল মাছ ।  সে মাছের  চোখে বড় করে পাপড়ি এঁকে দিত ।  শুভ  ছিল খানিকটা অস্থির ।  অপরদিকে   নীপা ছিল বেশ স্মার্ট  ।   আর  ছিল ভীষণ স্বপ্নপ্রবণ ।   নীপা আমাকে আর শুভকে ওর স্বপ্নের কথা বলল ।  স্বপ্ন মানে বিয়ে ।  হবু স্বামী যেন আমেরিকায় থাকে ,  আমেরিকার  পুবে নয় ,  পশ্চিমে ।  সে যেন খুব সৌখিন হয় ।  তার যেন হাজার জোরা টিশার্ট আর হাজার জোরা  জুতা থাকে ।    পরবর্তীকালে অনেকটা কাকতালীয় ভাবেই নীপার সঙ্গে আমার এক দূর সম্পর্কের খালাতো ভাইয়ের  বিয়ে হয়েছিল ।  রানা ভাই আমেরিকার ডালাস থাকতেন  ।  বেশ সৌখিন ।  সংগ্রহে হাজার জোরা টিশার্ট আর হাজার জোরা জুতা !   .  .  .  নীপার স্বপ্ন পূরণ হয়েছিল !  আমাদের  ফাস্ট ইয়ারটা কেটেছিল  টিএসটি তে  ।  ফাস্ট ইয়ারে  ক্লাস ছিল কম ।  ১২টা ১টার মধ্যেই ফ্রি হয়ে যেতাম ।  আমরা বসতাম ফোয়ারার কাছে ।  তারপর বিকেল পর্যন্ত আড্ডা চলত ।  মাঝখানে ক্যাফেটেরিয়ায় খেয়ে নিতাম ।  আমার মনে হয়েছিল   টিএসটির ভিতরটাই ঢাকা বিশ্ববিদ্যালয়ের মধ্যে  সবচে সুন্দর জায়গা ।  লনে সবুজ  মসৃন ঘাস ।  কাঁচে ঘেরা বারান্দা ।  বালক বয়েসে মেজো মামার সঙ্গে একবার টিএসসি এসেছিলাম  ।   মেজো মামা ঢাকা বিশ্ববিদ্যালয়ের  প্রাণিবিদ্যা বিভাগে পড়াতেন ।  গোলমতন  অডিটোরিয়ামে কী নিয়ে যেন সেমিনার ছিল  ।  আমার খালি মনে আছে মামা আমার হাতে একটা ঠোঙা দিয়েছিলেন ।  ঠোঙার ভিতরে  কালোজাম আর সিঙাড়া ।   শ্যামলা রঙের মেয়েটাকে প্রথম দেখি লেকচার থিয়েটারে ।  সাবসিডিয়ারি ক্লাসে ।  আমাদের তখন অনার্স কোর্স ছাড়াও  দুটো সাবসিপিয়ারি সাবজেক্ট  নিতে হত ।  আমি রাষ্ট্রবিজ্ঞান ও সমাজবিজ্ঞান নিয়েছিলাম ।  রাষ্ট্রবিজ্ঞান ক্লাসে  সামনের বেঞ্চে বসেছিল মেয়েটি  ।  পাশ থেকে অপরূপ মুখটা দেখে বুক  ধরাস করে উঠেছিল  ।  কে এ !  ভারি মিষ্টি চেহারা ।  অনেকটা আশির দশকের সাড়া জাগানো সংগীতশিল্পী মিতালী মুখার্জীর মতন দেখতে  .  .  .  পান পাতার মতো মুখে গড়ন ।  তাতে বিধাতা ডাগর - ডাগর দুখানি চোখ বসিয়ে দিয়েছেন ।   পরে জানতে পারলাম মেয়েটি সমাজবিজ্ঞানে অনার্স পড়ছে  ।  নাম ?  ধরা যাক :  রূপসী বাংলা ।  রূপসী বাংলাকে দেখার পর থেকে আচ্ছন্ন হয়ে পড়লাম ।  রাত কাটতে লাগল নির্ঘুম ।  রূপসী বাংলাকে দেখার আগে আমি ছিলাম অজ্ঞেয়বাদী বা এগনোস্টিক !  কিংবা বলা ভালো সংশয়বাদী ।  ঈশ্বরে অস্তিত্ব  নেই ,  কিংবা ঈশ্বরের অস্তিত্ব থাকলেও সীমাবদ্ধ মানবমন তাকে জানতে পারে না - এমন একটা বদ্ধ বিশ্বাস আমার ভিতরে গড়ে উঠেছিল ।  এখন সে  বিশ্বাসে ফাটল ধরল ।   সৃষ্টিতত্ত্ব নিয়ে বাংলা - ইংরেজি বিজ্ঞানভিত্তিক অনেক  বই পড়েছি ।  এতকাল জীবন আকস্মিক লাগছিল ।   কিন্তু এখন ভাবতে লাগলাম জীবন আকস্মিক নয় ।   নইলে ওই অপরূপ মুখশ্রী কে গড়ল ?  ও মুখ তো আর   মিছে নয় ।  কাজেই  ঈশ্বরের অস্তিত্ব নেই ,  এ কথা বললে  আমার মন আর সাড়া দেয় না ।  
ক্লাসের আগে কিংবা  ক্লাসের ফাঁকে  কলাভবনের সামনের মাঠে রোদের ভিতর  গোল হয়ে বসে আড্ডা দিতাম  ।  রূপসী বাংলাও বসত ,  খানিকটা দূরে ,  গোল হয়ে সহপাঠীদের সঙ্গে ।  আমি এমন ভাবে  বসতাম যেন ঈশ্বরনির্মিত প্রতিমাটিরে   দেখতে পাই ।   নীপা ছিল বেশ অর্ন্তজ্ঞানের অধিকারিনী ।     কী ভাবে যেন সব টের পেয়েছিল ।  নীপা আমাকে বলল ,  ইমন ,  দশটা টাকা দে না ।  দিলাম ।  নীপা উঠে ঝাড়মুড়ি কিনল ।  তারপর ,  কী আশ্চর্য ,   রূপসী বাংলার পাশে গিয়ে বসল ।  একটু পর দেখি রূপসী বাংলা ঝালমুড়ি  খাচ্ছে আর   ডাগর - ডাগর চোখে আমাকে দেখছে ।  বাংলাদেশের   মেয়েরা আসলেই ভীষণ ইনটিউটিভ !  
কদিন পর নীপাই আমার সঙ্গে রূপসী বাংলার পরিচয় করিয়ে দিল ।  আমাদের ইতিহাস বিভাগের করিডোরে এসেছিল রূপসী বাংলা  ।   ( আমি সিজোফ্রেনিয়ার ঘোরে ভাবছিলাম আমার খোঁজেই বুঝি এসেছিল !  )  আমাদের মৃদু পরিচয়  হল বটে ,  তবে আমি রূপসী বাংলার কাছে ঘেঁষার চেষ্টা করিনি ।  ওরে দূর থেকেই দেখতাম ।  তার কারণ ছিল ।  আমার অতল অমীমাংশিত আচরণে প্রতি আমার ক্যাম্পাসের বন্ধুরা গভীর আকর্ষন বোধ করত ।   সর্বদা আমার আশপাশে ঘুরঘুর করত ।  তাছাড়া  আমি ছিলাম খানিকটা   সহজ - সরল  ।  বন্ধুদের বিশাল সার্কেল - এর চোখে ধুলো দিয়ে রূপসী বাংলার  সঙ্গে নিবিড় সম্পর্ক গড়ার পদ্ধতি সম্পর্কে ছিলাম অজ্ঞাত   ।    জানতাম যে  একদিন অন্য কেউ এসে ছোঁ মেরে রূপসী বাংলাকে নিয়ে যাবে ।  নিয়ে যাক ।  তারপরও তো সব ফুরিয়ে যাবে না ।   ততদিনে কবি ও ঔপন্যাসিক  আনিসুল হকের সঙ্গে পরিচয় হয়ে গেছে আমার ।  সেই ৯২ / ৯৩ সালে সন্ধ্যের পর আমার ঘরেই বসত জমজমাট  আড্ডা ।  সেই আড্ডায় ব্রাত্য রাইসু ,  আদিত্য কবির ,  হুমায়ূন রেজা ,  সাজ্জাদ কবির এরাও আসতেন ।  সেই সময় আনিসুল হক একটি হৃদয় বিদারক  কবিতা লিখেছিলেন  -  বুকের মধ্যে অই মেয়েটির ছায়া /  ছায়ার মধ্যে অই মেয়েটি নেই !   .  .  .  কবিদের এসব অর্ন্তজ্ঞানের কারণে আজও আমি প্রজ্ঞাবান কবিদের আশেপাশে ঘুরঘুর করি ।   কলাভবনের চারতলায় ছিল আর্ন্তজাতিক সম্পর্ক বিভাগ ।  ও বিভাগে  প্রায়ই যেতাম কবি আরমান আনোয়ার -  এর আকর্ষনে  ।  কেননা ,  কবি আরমান আনোয়ার লিখেছিল :  ভরা নদী মরে গেছে  /  ক্যাকটাসে ভরে  গেছে বন /  এইসব কেমন জীবন /  বিপরীত আশার মতো ভুল ট্রেন সিটি দিয়ে যায়  .  .  .   কবি হুমায়ূন রেজা ,   ইশতিয়াক  ( আমার বাল্যবন্ধু )  এরা সব আর্ন্তজাতিক সম্পর্ক বিভাগে পড়ত ।     হুমায়ূন রেজা  “ অর্জুন ”  নামে একটি পত্রিকা সম্পাদনা করত ।  কবি আরমান আনোয়ারের বেদনালিপ্ত কবিতাটি ওই অর্জুন পত্রিকায়  প্রকাশিত হয়েছিল ।   নাঃ ,  অর্জুনে আমার কোনও লেখা কখনও বের হয়নি ।    আমার লেখা তখনও ঠিক সেভাবে জমাট বাধেনি ।   তবে আমার ভালো লাগত শিল্পের  আশেপাশে থাকতে  ।  যে কারণে আমার ঘরই হয়ে উঠেছিল হুমায়ূন রেজার অর্জুন পত্রিকার অফিস ।  বিশ্ববিদ্যালয় জীবনে আমার একটা মাত্র  কবিতাই ছাপা হয়েছিল ।  সেই পত্রিকাটি কারা বের করেছিল আজ আমার আর  মনে নেই  ।  তবে  প্রচ্ছদ শিল্পীর নাম দেখে যে চমকে উঠেছিলাম তা মনে আছে ।  মুসবা আমীন ।  আমার মেজোমামার  ( এ লেখার প্রারম্ভে যাঁর কথা উল্লেখ রয়েছে  .  .  .  )  বড় কন্যা ।  আর্ট কলেজে পড়ত ।  আশ্চর্য !  জীবনে প্রথম একটা লেখা বেরুল আমার ,   যার প্রচ্ছদ কিনা আমারই এক বোনের ।  কিন্তু এই  কথাটা  আমি আজও  মুসবাকে  বলেনি ।    
কলাভবনের চারতলায় আর্ন্তজাতিক সম্পর্ক বিভাগের  পাশে মেয়েদের ক্যান্টিন  ।   রিফ্রেশ রুম ।  করিডোরে ছেলেরা দাঁড়িয়ে থাকত ।  চা খেত ,  সিগারেট টানত ।  ওই করিডোরের আমি নাম দিয়েছিলাম  ‘ লোফারস কর্নার ।  ’  যাই হোক ।  মেয়েদের অনুরোধ করলে ভিতর থেকে চা সিঙাড়া এনে দিত ।  তারপর মুচকি হাসত ।  তো একদিন লোফারস কর্নারে আমি আর হুমায়ূন রেজা দাঁড়িয়ে আছি ।  ভিতর থেকে রূপসী বাংলা  বেরিয়ে এল ।  ডাগর ডাগর চোখে আমাকে দেখল  ।  হাসল ।  ঘাড় সামান্য কাত করে জিগ্যেস করল ,  ভালো আছেন ?  উত্তরে শীতে -  জমে - যাওয়া আমি কী বলেছিলাম আজ আর মনে নেই ।  খালি মনে আছে ,  আমি বরফের কুচির মতো গলে গলে ছড়িয়ে পড়ছিলাম ।  হুমায়ূন রেজা ব্যাপরটা জানত ।  মিটমিট করে হাসছিল ও ।  ঘোরে র মধ্যে আমি বোধ হয় ভাবছিলাম ,   আমি খুঁজি আলটিমেট রিয়ালিটি ।  তার খোঁজ  কি রূপসী বাংলার   কাছে আছে ?   তাহলে ?  ও কেন প্রগাঢ়ভাবে  পূজিত হবে ?   আমি খুঁজি আলটিমেট রিয়ালিটি ।  আমি তো ওর সামনে এভাবে  নত হতে পারি না । 
আমি অনাবাসিক ছাদ্র হলেও ছিলাম কবি জসীমউদ্দীন হলে অ্যাটাচ ।  ওই হলেই আবাসিক ছাত্র ছিল রঞ্জু  ।  রঞ্জু রাজবাড়ির ছেলে ।  কতবার যে ওর সঙ্গে রাজবাড়ি গিয়েছি গ্রামীণ নির্জনতার টানে ,  নদী পদ্মার টানে ।  শীতকালে পদ্মার চরে বালির ওপর বহুক্ষণ শুয়ে থেকেছি ,  হেঁটেছি হিমহিম সন্ধ্যায় .  .  .  কোনও কোনও দিন ক্লাসের পর সোজা জসীমউদ্দীন হলে চলে যেতাম ।  ঢাকার কিছু ছেলে মফঃস্বলের ছেলেদের অবজ্ঞা করত ।  অথচ আমার মনে হত এই মফঃস্বলের ছেলেরা  এক একজন এক একটা বই  ।  নটছিটির কবির ,  রাজবাড়ির রঞ্জু ,  হবিগঞ্জের বকুল ,  কুমিল্লার তৈয়ব ।   রঞ্জুর রুমে বসেই আড্ডা মরাতাম ।  তাস খেলতাম ।  রঞ্জু  খিচুড়ি চাপিয়ে দিত ।  তখনকার দিনে গরুর গোশতের কেজি ছিল পঞ্চাশ  টাকার মতো !   ( ১৯৯১ / ৯২ )  ।   
হল থেকে বাড়ি ফিরতে ফিরতে কখনও রাত নটাদশটা বেজে যেত ।  রাতে আমি আমার জগতে ডুবে যেতাম ।  সে জগতে ছিল বই আর গিটার ।  রাত ১টা ২টা পর্যন্ত বই পড়তাম ।  যাদের সঙ্গে সারাদিন কাটাতাম তাদের সঙ্গে আমার এই একান্ত  জগতের কোনও সম্পর্ক ছিল না  ।  আমি যে নিজেকে বদলে ফেলছিলাম ধীরে ধীরে তা কিন্তু কারও চোখেই পড়ত না ।  আমি তখনই জানতাম যে আমি একদিন খুব নিঃসঙ্গ হয়ে যাব ।  কারণ আমি অন্বেষন করি আলটিমেট রিয়েলিটি  .  .  .   আমার আতীব্র জ্ঞানতৃষ্ণার জন্যই  ঢাকা বিশ্ববিদ্যালয়ের গ্রন্থগারটি ছিল আমার জ্ঞানপীঠ ।  তবে লাইব্রেরিতে বসে নির্জনে জুতমতো পড়তে পারতাম না ।  তার কারণ ,   আমি লাইব্রেরিতে গেলেও আমার ক্যাম্পাসের বন্ধুরা আমায় ঘিরে  ভিড় জমাত ।   তারা অনেকেই আমার আশেপাশের টেবিলে বসে থাকত ।  তখন আমি হয়তো মায়া কিংবা অ্যাজটেক সভ্যতা উপর ঢাউশ একখানি বই খুলে কনসেনট্রেট করার চেষ্টা করছি ।  আমার টেবিলের আশেপাশে  অ - পড়ুয়ারা সব উশখুশ করত ।  আমারও সে সময় সিগারেট খাওয়ার প্রবল নেশা ছিল ।  নীচেই লাইব্রেরি সামনে বিখ্যাত হাকিম চত্তর ।  হয়তো চা খেতে নেমেছি ।  রেজিষ্টার বিল্ডিংয়ের দিক থেকে  ধুম ধুম বোমার আওয়াজ শোনা গেল ।  গা বাঁচাতে  আমরা যে যেদিকে পারি দৌড়  .  .  . 
সেসব দিনে ক্যাম্পাসে বিনা নোটিশে গোলাগুলি শুরু হয়ে যেত  ।  ১৯৯০ সালের আগে  যারা একসঙ্গে স্বৈরাচার বিরোধী সফল আন্দোলন করেছিল ,   সংঘাত চলত তাদের মধ্যেই  ।  প্রচন্ড শব্দে  আতঙ্কিত  ছাত্রছাত্রীরা  এদিক - সেদিক দৌড়াত ।   পুলিশও অ্যাকশন নিত ।  একবার ইতিহাস বিভাগের করিডোরে টিয়ার গ্যাসের শেল এসে পড়েছিল ।  প্রচন্ড ধোঁয়ার মধ্যে আমার চৈতন্য লোপ পেয়ে যায় আর কী ।   প্রচন্ড শ্বাসকষ্ঠ হচ্ছিল ।  কোনওমতে চেয়ারম্যানের ঘরে ঢুকে রক্ষা পাই ।  ইতিহাস বিভাগের চেয়ারম্যান তখন  সৈয়দ আনোয়ার হোসেন ।   (  বর্তমানে ইংরেজি দৈনিক সান পত্রিকার সম্পাদক )   .  .  .  আনোয়ার স্যার মেঝের ওপর উবু হয়ে বসে আছেন ।  আমরাও ।   আনোয়ার স্যার চমৎকার করে  কথা বলতে - বলতে  মিটমিট করে হাসেন ।  বাইরে প্রচন্ড গোলাগুলি  ।  তা সত্ত্বেও স্যারের হাসিটি ম্লান হয়নি ।  আসলে আমি বিশ্ববিদ্যালয় জীবনে ক্লাসের চেয়ে ক্লাসের বাইরে শিখছিলাম বেশি ।  ও ,  হ্যাঁ ।  বিশ্ববিদ্যালয় জীবনে বিপদেও কম পড়িনি ।  একবার ।  পিকনিকের তারিখ নির্ধারণ নিয়ে গন্ডগোল বেঁধে গেল ।  যারা তারিখ নির্ধারণ করেছিল তারা ছিল সরকারি দলের সমর্থক ।  ওদের চোটপাট ছিল বেশি ।  কিন্তু ওই নির্ধারিত তারিখে পিকনিকে যেতে অধিকাংশ ছাত্রছাত্রীই আপত্তি করেছিল ।   আমিও অনেকটা বেপরোয়া হয়েই ছাত্রছাত্রীদের  পক্ষ নিলাম ।   কাজেই সরকারপক্ষীয়রা আমার বিরুদ্ধে ক্ষেপে উঠল ।  তখন সরকারী দলের  ক্যাডার ছিল  হেমায়েৎ  ( নামটা গোপন রাখলাম )   ।  বিশ্ববিদ্যালয়ের মূর্তিমান ত্রাস  ।  ওই বেপরোয়া তরুণটির চারপাশে অস্রের ঝনঝনানি ।    আমার ক্লাসমেটরা হেমায়েৎ - এর  কাছে   আমার নামে রিপোর্ট করে ।  আমি এত কিছু জানতাম না ।  ক্লাস শেষে সোজা বাসায় চলে গিয়েছিলাম ।  ভাগ্যিস !  পরের দিন সকালে ইতিহাস বিভাগের করিডোরের রেলিংয়ে হেলান দিয়ে দাঁড়িয়ে আছি ।   আমায় দেখেই জড়িয়ে ধরল বাবু  ।  বাবু আমার ক্লাসমেট; সূর্যসেন হলে থাকে  ।  পলিটিক্স  করলেও সব দলের সঙ্গে  সম্পর্ক ভালো ।  আমাকে জড়িয়ে ধরে বাবু অবরুদ্ধ কন্ঠস্বরে বলল ,   আরে হেমায়েৎ তোরে গুলি করত জুবায়ের ।  সূর্যসেন হলে বইসা  রাত দুইটা পর্যন্ত কত বুঝাইলাম  ।  পরে  হেমায়েৎ  কয় ,   ইমনের পায়ে গুলি করব ।  তারপরও  কত বুঝাইলাম ।  শেষে হে কইল ,   আচ্ছা যা গুলি করুম না  .  .  .   আমি ক্রোধ টের পাই !  সামান্য ঘটনা ।  তুচ্ছ পিকনিকের ডেট ।  এতেই সশন্ত্র ক্যাডার ডেকে এনেছে ।  এই দেশের ভবিষ্যৎ সম্বন্ধে ঘোর সন্দিহান হয়ে উঠি !   আর এটাও বলা জরুরি যে -  আমার জীবনে বারবার বাবুদের মতো পরোপকারী মানুষ  আমার পাশে এসে যথা সময়ে দাঁড়িয়েছে ।  এই ঘটনার তিন দিন পর সকাল বেলায় গোলাগুলির সময় ভাষা ইনসটিটিউট - এর সামনে হেমায়েৎ প্রতিপক্ষের গুলিতে  মারা যায় !    হেমায়েৎ  যে আমায় গুলি করতে চেয়েছিল সেটা ক্যাম্পাসের অনেকেই  জানত ।  যে কারণে হেমায়েৎ নিহত হওয়ার পর পরই আমাকে  ঘিরে ক্যাম্পাসে এক ধরণের অলৌকিক গুঞ্জন ছড়ায় ।   আমাকে জড়িয়ে এক ধরণের দিব্য মাহাত্ম্য ছড়ায় ।  তবে আমি একে দৈব ঘটনাই বলতে চাই ।    তবে এর চেয়েও গভীর এক দৈব ঘটনা ঘটেছিল ।  যার ব্যাখ্যা আমি আজও পাইনি ।   .  .  . আমার এক ক্লাসমেট ।  নাম আবির  ( ছদ্মনাম )   ।  ফাস্ট ইয়ারে আবিরের সঙ্গে আমার ভালো সম্পর্ক ছিল ।  পরে নানা কারণে সেটি ছিন্ন হয়ে যায় ।  আবির ওর জন্মদিনে সহপাঠীদের নীরব হোটেলে খাওয়াবে ।  আমাকে এড়িয়ে গেল ।  আমি কলাভবনের  সিঁড়িতে বসে আছি ।  বিপর্যস্ত বোধ করছি ।  সহপাঠিরা একে - একে রিকশায় উঠছে ।  আমি সিঁড়িতে বসে সিগারেট টানছি ।  অপমান বোধ করছি ।  এরপর আর আবিরের  সঙ্গে আমার সম্পর্ক স্বাভাবিক হয়নি ।   .  .  .  ১৯৯৫ সাল ।  ১৭ জানুয়ারি ।  ক্লাসমেট  বীথির জন্মদিন ।  দুপুরে নীরবে খাওয়ার পর বুড়িগঙ্গায় নৌকা ভ্রমন ।  নৌকায় আবির আমার সামনে বসেছিল ।   হঠাৎ আবিরের হাতের করতলে আমার চোখ আটকে গেল ।  আয়ূ রেখা অর্ধেক ।  অনেক শাস্ত্রের মতো হস্তরেখা সর্ম্পকেও  আমার প্রাথমিক ধারণা ছিল ।  আয়ূ রেখা অর্ধেক মানে তো  .  .  .  আবির কি অচিরেই মারা যাবে ?  না ,  তা কি করে হয় ?  আমি আর যাই বিশ্বাস করি ,  হস্তরেখায় তো বিশ্বাস করি না !  এর ঠিক ৫ বছর পর ,  অর্থাৎ ,  ২০০০ সালে এক ভয়াবহ দূর্ঘটনায় আবিরের  মৃত্যুর সংবাদ পেলাম ।  গভীর বিস্ময়ে  স্তব্দ হয়ে গিয়েছিলাম ।  
ঢাকা বিশ্ববিদ্যালয়ের আনন্দ আর উত্তেজনাময় দিনগুলি কী ভাবে যেন কেটে গেল  .  .  .  কখন যে ফুরুৎ করে স্বপ্নময় সোনালি দিনগুলি শেষ হয়ে গেল !  ১৯৯৫ সালের মাঝামাঝি  এম .  এ পরীক্ষা শেষ হল ।  মৌখিক পরীক্ষার দিন ঘামছিলাম খুব ।  পরীক্ষক এসেছিলেন রাজশাহী বিশ্ববিদ্যালয় থেকে ।  তিনি আমাকে সস্নেহে জিগ্যেস করলেন :   শরীর খারাপ লাগছে  কি ?    
উত্তরে ম্লান হেসেছিলাম শুধু  .  .  .  
 এই লেখার জন্য আমি এই মুহূর্তে ঠিক মানসিকভাবে  প্রস্তুত ছিলাম না ।  ব্লগার নিদাল -  এর অনুরোধেই লিখলাম  ।  কারও কারও অনুরোধ তো উপেক্ষা করা যায় না ।  নিদাল তাদেরই একজন ।   নিদাল নব্বুয়ের দশকের ঢাকা বিশ্ববিদ্যালয় সম্পর্কে জানতে চেয়েছেন ।  লেখাটা সেরকম হল না মোটেও ।   খালি খালি নিজের ঢোলই পিটালাম  .  .  . আমার মনের এই বক্রগতির স্বভাবের জন্য আমি না হতে পারলাম লেখক ,   না হতে পারলাম ঐতিহাসিক  .  .  . 


                    




গল্প :  আহরিমান এসেছিল



                        প্রখ্যাত রহস্যকাহিনীর   লেখক রাহাত কবিরকে তার ধানমন্ডির  ফ্ল্যাটে  মৃত অবস্থায় পাওয়া গেছে ।  তদন্তকারী কর্মকর্তাদের ধারণা   রাহাত কবির মৃত্যুর আগে কিছু   দেখে আতঙ্কিত হয়ে মারা গেছেন ।  জনপ্রিয় এই লেখকের  শরীরে আঘাতের চিহ্ন না থাকলেও মুখে গভীর আতঙ্কের চিহ্ন স্পস্ট ।  গত বৃহস্পতিবার  মধ্যরাতের দিকে লেখকের  মৃত্যু হয় ।    পয়তাল্লিশ বছর বয়েসি  রাহাত কবির রহস্যরোমাঞ্চ কাহিনীর লেখক হিসেবে পাঠকমহলে অত্যন্ত জনপ্রিয়  ছিলেন ।  হঠাৎ করেই সুস্থ সবল একজন জনপ্রিয়  লেখকের রহস্যময় মৃত্যুতে দেশের বিভিন্ন মহলে অনেক প্রশ্ন উঠেছে ।   সিআইডি ইন্সপেক্টর সোহরাব আলীর ওপর চাঞ্চল্যকর  এই মৃত্যুরহস্যের  তদন্তের ভার পড়েছে   ।  সিআইডি ইন্সপেক্টর সোহরাব আলীর বাড়ি ইন্দিরা রোড ।  শুক্রবার রাত প্রায় এগারোটায় তিনি যখন   রাহাত কবির -  এর ধানমন্ডির  ফ্ল্যাট থেকে ফিরে  তার ভ্যাসপাটি একটি ছ ' তলা  বাড়ির সামনে থামালেন - তখন ঝিরঝির করে বৃষ্টি পড়ছিল ।  কালো রঙের রেইনকোট পরা সিআইডির এই মধ্যবয়েসি  দুঁদে ইন্সপেক্টর  কে  বেশ চিন্তিত দেখাচ্ছিল ।  তার কারণও অবশ্য ছিল ।    কিছুদিন ধরে রাহাত কবির ধানমন্ডির  ফ্ল্যাটে একাই ছিলেন ।    স্ত্রী জোসেফিন কবিরও আলাদা থাকছেন ।  রাহাত কবির  নিঃসন্তান ।   আজ জোসেফিন  কবিরের সঙ্গে ইন্সপেক্টরের  কথা হয়েছে ।  মহিলাকে তেমন শোকগ্রস্থ মনে হল না ।  খটকা এখানেই ।   কথা বলে তার  স্বামীর সঙ্গে  বিরোধের কারণটিও পরিস্কার হয়নি । ইশরাত বাবার জন্য অপেক্ষা করছিল ।   মাজেদা  টিভি দেখছিল ।   বারবার হাই তুলছিল ।  ওর চোখে ঘুম ।  ইশরাত বলল ,  অ্যাই মাজেদা ।  যা ।  ঘুমাতে যা ।  মাজেদা উঠে চলে যায় । ইশরাত - এর বয়স কুড়ি ।  শ্যামলা রঙের মিষ্টি চেহারা ।   ছিপছিপে লম্বা ।   মাথার চুল ছোট ছোট করে ছাঁটা ।  চোখে গোল ফ্রেমের চশমা ।  ইশরাত  ঢাকা বিশ্ববিদ্যালয়ের  ডিপার্টমেন্ট অভ অ্যাপ্লাইড ফিজিক্স ,  ইলেকট্রনিক অ্যান্ড কমিউনিকেশন ইঞ্জিনিয়ারিং এ পড়ছে  ।  মেধাবী ছাত্রী ।  আর ভীষণ পড়ুয়া ।  ড্রইংরুমে টিউব লাইট জ্বলেছিল ।  সেই আলোয় ইশরাত কে কেমন বিষন্ন দেখাচ্ছিল  ।   রাহাত কবির - এর মৃত্যু ওকে প্রচন্ড নাড়া দিয়েছে ।  প্রিয় লেখকের মৃত্যুতে মেয়েটি কেমন মুষড়ে পড়েছে ।  রাহাত কবির -  এর সর্বমোট প্রকাশিত বইয়ের সংখ্যা বাইশটি ।  সব বইই ওর পড়া ।  ইশরাত -  এর সবচে ভালো লাগে রাহাত কবির -  এর লেখা বৈজ্ঞানিক কল্পকাহিনী ।  বিশেষ করে   ‘  ইটি - রা যখন  শহরে এল ’  বইটিই  ইশরাতের সবচে  প্রিয় ।  রাহাত কবির বানিয়ে বানিয়ে  উদ্ভট কিছু লেখেন না ।  বৈজ্ঞানিক যুক্তির শৃঙ্খল মেনে চলেন ।  এই বিষয়টিই ইশরাতকে আকর্ষণ করে ।    ইন্সপেক্টর সোহরাব আলী কাপড় বদলে হাতমুখ ধুয়ে খেতে বসলেন । মেয়ের সঙ্গে ইন্সপেক্টর সোহরাব আলীর সম্পর্ক অনেকটাই  অসম বয়েসি বন্ধুর মতো ।  ইন্সপেক্টর সোহরাব আলী নিজে মেধাবী এবং তুখোর বিশ্লেষণী ক্ষমতার অধিকারী ।  ইশরাতও তাই ।  ইশরাত    কে অনেক কেসে বাবাকে আসিস্ট করে । ইশরাত  বাবার প্লেটে ভাত তুলে দিতে দিতে বলল ,   বাবা ,  আর কিছু ট্রেস করতে পারলে ?  ইন্সপেক্টর সোহরাব আলী ভাত মাখতে মাখতে বললেন ,  না রে মা ।  রাহাত কবির - এর  মৃত্যুর কোনও  কূল - কিনারা করতে পারব না মনে হয় । কেন বাবা ?  বলে খানিকটা যেন অবাক হয়ে বাবার প্লেটে রুই মাছের টুকরো  তুলে দিল  ইশরাত ।   ঘটনাটা আমার কাছে কেমন ভৌতিক বলে মনে হচ্ছে ।  ভৌতিক মানে ?  বলে তীক্ষ চোখে বাবার দিকে তাকাল ইশরাত ।  ও বিজ্ঞানের ছাত্রী ।  কার্যকারণে বিশ্বাস করে ।  প্রতিটি ঘটনার গ্রহনযোগ্য ব্যাখ্যা চাই ।  ভৌতিক ঘটনায় ইশরাত - এর বিশ্বাস নেই । ইন্সপেক্টর সোহরাব আলী  বললেন ,  রাহাত কবির  -  এর মৃত্যুর সময়  তার হাতঘড়ি বন্ধ হয়ে গেছে । বাবার প্লেটে এক স্লাইস লেবু তুলে দিয়ে ইশরাত হেসে  বলল ,   হয়তো কোনও কারণে ওনার ঘড়ির ব্যাটারি ডাউন হয়ে গিয়েছিল ।   সে তো বুঝলাম ।   রাহাত কবির -  এর  হাতঘড়ি রাত ১২ টা বেজে ১ মিনিটে বন্ধ হয়ে গেছে । রাত ১২ টা বেজে ১ মিনিটে ?   কেন ?  সেরকম কি হতে পারে না ? ময়নাতদন্তের রিপোর্টে জানা গেছে ওনার  মৃত্যুর সময় ১২ টা বেজে ১ মিনিট । ওহ্  ।  ইশরাত এবার অবাক হল বলে মনে হচ্ছে ।  কী যেন ভাবছে ।   কী বলবে বুঝতে পারল না ।  ইন্সপেক্টর সোহরাব আলী এবার বোমা ফাটালেন ।  বললেন ,  রাহাত কবির এর ধানমন্ডির   ফ্ল্যাটের সব ঘড়িই  বন্ধ  ।  সময় দেখাচ্ছে রাত ১২ টা বেজে ১ মিনিট  ।   ঠিক ওই সময়েই ফ্ল্যাটের সব ঘড়ি বন্ধ ।  ভৌতিক না হলে   কিভাবে সম্ভব ?  ইশরাত এবার ধাক্কা খেল ।  বিস্ময় ভরা চোখ চেয়ে রইল বাবার মুখের দিকে  । বলল ,  কোইন্সিডেন্স ?  ইম্পসিবল !  বলে ইন্সপেক্টর সোহরাব আলী ছোটখাটো হুঙ্কার ছাড়লেন ।  ইশরাত জানে ওর বাবার ভৌতিক ব্যাপার - স্যাপারে বিশ্বাস আছে ।  খুব সাধারণ যৌক্তিক ঘটনায় অপ্রাকৃত বিষয় খোঁজে বাবা ।  ইন্সপেক্টর সোহরাব আলী  বললেন ,  তাই বলছিলাম কেসটা আমার কাছে লিটিল বিট ভৌতিক বলে মনে হচ্ছে ।  এমন নিরীহ নির্বিরোধী লেখকের শক্র তো থাকার কথা না । তাছাড়া  রাহাত কবির  রাজনৈতিক লেখা লেখেন না ।   ইশরাত এবার নরম সুরে জিজ্ঞেস করল ,  বাবা ,  রাহাত কবির কি ডিভোর্সড  ? না ,  না ।  ওদের ঠিক ডির্ভোস হয়নি ।  রাহাত কবির - এর  স্ত্রী জোসেফিন কবির কিছুদিন ধরে  কলাবাগানে একটা ফ্ল্যাটে আলাদা থাকছেন ।  আজ  ওনার সঙ্গে আমি কথা বলেছি ।  বেশ স্মার্ট মহিলা ।  তবে ভদ্রমহিলা বৃহস্পতিবার রাতে  লেখকের ফ্ল্যাটে যাননি ।  এবং অন্য কেউই যায়নি ।   নীলকুঞ্জ অ্যাপার্টমেন্টের গার্ডরা কনফার্ম করেছে ।  রাহাত কবির সম্বন্ধে   আর কিছু জানতে পারলে বাবা ?  যেটা আমরা জানি না ।  মানে ,  এই ধর ,  ওনার পাস্ট ।  তিনি হয়তো লেখেন ভালো ,  কিন্ত  সবাই তো আর ধোওয়া তুলসি পাতা না ।  ইন্সপেক্টর সোহরাব আলী বললেন ,  হুমম ।  রাহাত কবির ইদানীং পুরনো ঢাকার নারিন্দায় একটা বাড়িতে যেতেন ।  বাড়িটা খ্রিস্টানদের পুরনো কবরস্থানের কাছে ।  রাহাত কবির ওই বাড়িতে যেতেন মধ্যরাতে ।  মধ্যরাতে ? হ্যাঁ ।  মধ্যরাতে ।   মধ্যরাতে কেন ? বলতে পারছি না ।  তবে বাড়ির মালিক হলেন জোসেফ সরকার ।  জোসেফ সরকার ?  অদ্ভূত নাম তো ।  খ্রিষ্টান ?  হ্যাঁ ।  আর্মেনিয় খ্রিষ্টান ।  আর্মেনিয় ?  বলছো কি বাবা ?  আর্মেনিয়রা কি এখনও পুরনো ঢাকায় আছে বাবা ? ইন্সপেক্টর সোহরাব আলী ঢকঢক করে একগ্লাস পানি খেয়ে বললেন ,  কিছু আর্মেনিয় এখনও  ঢাকায় আছে ।  তবে সবাই  মিশ্ররক্তের ।  বলে হাত ধুতে উঠে গেলেন ।    ইশরাত বাথরুমের দরজায় দাঁড়িয়ে বলল ,  বুঝলাম ।  কিন্তু ,  রাহাত কবির নারিন্দার ওই বাড়িতে মধ্যরাতে  যেতেন কেন ?  বাড়িটা কাল্ট অভ  আহরিমান -  এর সাউথ এশিয়ার হেডকোয়ার্টার  ।  কি ! নারিন্দার ওই বাড়ি বাড়িটা কাল্ট অভ  আহরিমান -  এর সাউথ এশিয়ার হেডকোয়ার্টার  ।  বলে হাত ধুয়ে বাথরুম থেকে বেড়িয়ে এলেন ইন্সপেক্টর সোহরাব আলী  ।  লুঙ্গি আর গেঞ্জি পরে আছেন ।  সোফায় বসলেন । ইশরাত চট করে সোফায় বসে জিজ্ঞেস করে ,  কাল্ট অভ  আহরিমান -  এর সাউথ এশিয়ার হেডকোয়ার্টার ?  ইন্সপেক্টর সোহরাব আলী সিগারেট ধরিয়ে বললেন ,  হুমম ।    সাউথ এশিয়ার  কাল্ট  লিডার হলেন ওই  জোসেফ সরকার ।  বছর কয়েক আগে আবদুল রশিদ নামে আমাদের ডিপার্টমেন্টের একজন  এজেন্ট গোপনে কাল্ট অভ  আহরিমান -  এর সদস্য হয়েছিল  ।  তারপর ?  ইশরাতের নিঃশ্বাস কেমন বন্ধ হয়ে যাচ্ছে । এক মুখ ধোঁওয়া ছেড়ে ইন্সপেক্টর সোহরাব আলী বললেন ,  আবদুল রশিদ অবশ্য  হায়ার লেভেলে একসেস পায়নি ।   সে কয়েক বছর আগে আমাকে পড়ার জন্য  একটা ফাইল দিয়েছিল ।  কাল্ট অভ    আহরিমান -  এর সদস্যরা  আহরিমান  এর উপাসনা করে ।   আহরিমান হল :  প্রাচীন পারস্যের অন্ধকারের  দেবতা ।   এনি ওয়ে ।  তবে রাহাত কবির কাল্ট অভ  আহরিমান -  এর সদস্য ছিলেন কিনা তা এখনও জানতে পারিনি  ।  কেন ?  মিসেস রাহাতকে জিজ্ঞেস করনি ? না ।  তদন্তের স্বার্থেই করিনি ।  বলে ইন্সপেক্টর সোহরাব আলী  হাসলেন ।  তারপর বললেন ,   রাহাত কবির লেখক মানুষ ।  তিনি হয়তো  কৌতূহল থেকে  কিংবা লেখার মালমসলার যোগাড় করতেই নারিন্দার  কাল্ট অভ  আহরিমান -  এর হেডকোয়ার্টারে গিয়েছিলেন ।  তবে কাল্ট অভ  আহরিমান -  এর গোপন রিচুয়াল থাকলেও তেমন কোনও রাজনৈতিক অ্যাম্বিশন নেই ।  যে কারনে বাংলাদেশ সরকার ওদের নিয়ে মাথা ঘামায় না ।  ইশরাত রহস্যের গন্ধ পায় ।   বলল ,  বাবা ,  কাল একবার আমি রাহাত কবির  - এর ধানমন্ডির ফ্ল্যাটে যাই কেমন ?  ইন্সপেক্টর সোহরাব আলী হেসে বললেন ,  শখের গোয়েন্দাগিরি করবি ?  আচ্ছা ।  ইশরাত এর বিছানায় একটা ডেল ইন্সপিরিয়ন ।  ও  ঘরে এসে বিছানার ওপর উপুর হয়ে শুয়ে পড়ল ।  তারপর ল্যাপটপটা অন করে  ।  জানালায় ঝিরঝির  বৃষ্টি ।  গুগলে  ‘ দ্য কাল্ট অভ  আহরিমান ’  লিখে সার্চ দিল ।  অনেক ক ’ টা সাইট এল ।  তার মানে কাল্টটি একেবারে অখ্যাত না ।  কয়েকটা সাইট পড়ে  বোঝা গেল :   ( ১ )  দ্য কাল্ট অভ  আহরিমান  একটি সিক্রেট কাল্ট ।   ( ২ )  কাল্টটির  অন্য নাম  ‘ মিডনাইট ওয়রশিপারর্স ’  বা  ‘ মধ্যরাতের উপাসক ’  ।   ( ৩ )  ১৯৫৩ সালে আর্মেনিয়ার জেঘারকুনিক প্রদেশের সেভান হ্রদের উত্তর পাড়ে অবস্থিত সেভান শহরে কাল্টটির উদ্ভব  ( ৪ )  কাল্টটির পথিকৃৎ  কমিটাস হাকভারদিয়ান নামে এক আর্মেনিয় কবি  ।   ( ৫ )  কাল্ট - সদস্যরা প্রাচীন পারস্যের  অন্ধকারের দেবতা আহরিমান - এর উপাসনা করে ।   ( ৬ )   আহরিমান কে অশুভ শয়তানের ¯্রষ্টা মনে করা হয় ।   ( ৭ )  পৃথিবীর নানা জায়গায় কাল্ট অভ দ্য আহরিমান এর সদস্যরা রয়েছে  ।   ( ৮ )  সাউথ ইস্ট এশিয়ায় কেন্দ্র ঢাকা ।   ( ৯ )  কাল্ট অভ দ্য আহরিমান -  এর এমব্লেম একটা  নীল গোলাপের  মাঝখানে ইংরেজি অক্ষর  ‘ এ ’  ।  এ  =  আহরিমান;  ( ১০ )  কাল্ট সদস্যরা  মধ্যরাতে গুপ্তমন্ত্র উচ্চারণ করে   আরহরিমান -   এর উপাসনা করে  এবং আরহরিমান কে জাগিয়ে তোলে ।   ( ১১ )  আরহরিমান ঠিক ১২ টা বেজে ১ মিনিটে জেগে ওঠে ।  আশ্চর্য !  রাহাত কবির এর মৃত্যুর সময় রাত ১২ টা বেজে ১ মিনিট ।  মৃত্যুর সময় তিনি তাঁর  স্টাডিরুমের চেয়ারে বসে ছিলেন ।  তিনি কি আরহরিমান  এর উপাসনা করছিলেন ?  কিন্তু ,    রাহাত কবির  মধ্যরাতে নারিন্দার ওই বাড়িতে যেতেন ।   কেন ?  নীলকুঞ্জ অ্যাপার্টমেন্টটি  ধানমন্ডি ২৭ নং রোডে ।    ইন্সপেক্টর সোহরাব আলী   নীলকুঞ্জ অ্যাপার্টমেন্টের  সামনে ভ্যাসপা থামানোর পর ইশরাত নামল ।     ইশরাতের পরনে  জিন্স আর নীল রঙের কামিজ ।  কাঁধে চটের শান্তিনিকেতনি ঝোলা ।  সকাল ন ’ টার মতন বাজে ।  আজ ঝরঝরে রোদ উঠেছে ।  ছ ’ তলা ছিমছাম ফ্ল্যাটবাড়ি ।  রাহাত কবিরের ফ্ল্যাটটি চার তলায় ।  গার্ডদের কাছে বাবার পরিচয় দিয়ে লিফটের সামনে চলে আসে ।  থার্ড ফ্লোরে লিফট থেকে করিডোরে কাউকে দেখতে পেল না  ।   কলিং বেল বাজাতেই দরজা খুলে দিল  কনস্টেবল  ফরিদ মিঞা ।  ইশরাতকে সালাম দিল লোকটা ।    ইশরাত লোকটাকে ভালোই চেনে ।  এখন ফরিদ মিঞা কে সরানো দরকার ।  ইশরাত বলল ,  ফরিদ মিঞা ?  জ্বে ম্যাডাম ।  বলেন  ।  আমি কিছুক্ষণ এই ফ্ল্যাটে আছি ।   আপনি নীচ থেকে চা - নাশতা খেয়ে আসেন ।   যান ।  বলে একশ টাকার একটা নোট বের করে দিল ইশরাত ।   ফরিদ মিঞা মাথা নেড়ে চলে যায় ।  খুশি হয়েছে মনে হল ।   নীলরঙের পুরু  কার্পেটে মোড়ানো ড্রইংরুমটা বেশ বড় ।  মাঝখানে নীল রঙের  সোফা সেট ।  তার সামনে ওপরে কাঁচ - বসানো কালো রঙের টেবিল ।  টেবিলের ওপর খবরের কাগজ ।  ফরিদ মিঞা পড়ছিল মনে হয় ।  জানালায় নীল রঙের পরদা ।  দেয়ালে নিশাত আলীর আঁকা তেল রঙের  ‘ উড়ন্ত বক ’  ।  এপাশে কালো কাঠের একটি শো কেস ।  ওপাশে  চাইনিজ স্টাইলের  একটি ডিভান ।  ওপরে  একটি  ওয়াল ক্লক ।   ১২ টা বেজে ১ মিনিট বাজে ।     ইশরাত দ্রুত ঘরগুলি একবার ঘুরে এল  ।  সব ঘরের দেয়ালঘড়ি তেই   ১২ টা বেজে ১ মিনিট বাজে ।  ওর বুক ঢিপঢিপ করছে ।   দ্রুত পায়ে স্টাডিরুমে এল ।   প্রিয় লেখকের নির্জন স্টাডিরুমে ঢুকে  কান্না পেল ইশরাতের  ।  স্টাডিরুমটা ছোটই; কয়েকটি বইয়ের আলমারি ,  লেখার একটি ডেস্ক আর  কালো রঙের রিভলভিং চেয়ার ।   ওই চেয়ারে  রাহাত কবির কে মৃত অবস্থায় পাওয়া গেছে ।   পিছনের জানালায় পরদা সরানো বলে রিভলভিং চেয়ারে  রোদ পড়েছে ।   বইয়ের আলমারি তে বাংলা - ইংরেজি বইয়ে ঠাসা ।   একটা বইয়ের ওপর চোখ আটকে গেল ওর ।  বইটার নাম :   " মাই এক্সপিরিয়েন্স উইথ দ্য  কাল্ট অভ  আহরিমান "   ।  লেখক - আর্থার স্ট্রিটন ।  আলমারির পাল্লা খোলাই ছিল ।    বইটা বের করে শান্তিনিকেতনি ঝোলায় ভরে নিল ইশরাত  । ইশরাত দ্রুত ভাবছিল ।  মৃত্যুর রাতে রাহাত কবির  কিছু কি লিখছিলেন ?  কি লিখছিলেন ?   ডেস্কের ওপর একটি লেখার প্যাড ।  প্যাডে আধ পৃষ্ঠার মতন লেখা ।   আশ্চর্য !   বাবার চোখে এই প্যাডটা পড়েনি ?  ইম্পটেন্ট ক্লু হতে পারত !   ইশরাত প্যাডটা তুলে নিয়ে শান্তিনিকেতনি ঝোলায় ভরে নিল  ।  তখনই  ড্রইংরুমের দরজায়  শব্দ হল ।  ফরিদ আলী এল ?  এত তাড়াতাড়ি ?   ইশরাত ড্রইংরুমে চলে এল ।  মেইন এন্ট্রান্সের  কাছে কালো রঙের সালোয়ার কামিজ পরা একজন  মহিলা দাঁড়িয়ে ।  মহিলার গায়ের রং  ফরসা  ।  ঈষৎ লালচে চুল পিছন দিকে টানটান করে বাঁধা ।   কানে বড় গোল রিং ।  কাঁধে বাদামী রঙের ব্যাগ ।  মহিলার বয়স চল্লিশ - এর কাছাকাছি হবে  ।  ভারি স্মার্ট মহিলা ।  ইশরাতকে দেখে  এগিয়ে এসে বললেন ,  হ্যালো ।  আই অ্যাম জোসেফিন কবির । ওহ্  ।  আমি ইশরাত আলী ।  আমি  .  .  .  আমি  ইন্সপেক্টর সোহরাব আলীর মেয়ে ।  আমি  .  .  .  আমি এই কেসটায় বাবাকে এ্যাসিস্ট করছি ।  ওহ্ ,  ইজ ইট ।  বলতে বলতে জোসেফিন কবির  স্টাডিরুমের যেতে থাকে  ।  ইশরাত পিছন পিছন হাঁটতে থাকে  ।  বাতাসে  পারফিউমের গন্ধ ।   জোসেফিন কবির বলল ,  মিস আলী ।  আমি কিছু জিনিসপত্র নেব ।  আমার পারমিশন আছে ।  ইশরাত কাঁধ ঝাঁকিয়ে বলল ,  দেন ইটস অল রাইট ।  জোসেফিন কবির - এর চোখ ডেস্কের ওপর ঘুরছে ।  তিনি  কিছু খুঁজছেন বলে মনে হল ।  এই সময় রিং টোন বাজল ।  জোসেফিন কবির ব্যাগ থেকে একটা নকিয়া  বার করে ।  তারপর সেলফোনটা কানে ঠেকিয়ে ঘুরে দাঁড়ানো সময় ফর্সা  ঘাড়ের ওপর ছোট  একটা টাট্টু তে চোখ আটতে যায় ইশরাতের ।  ও চমকে ওঠে  ।  একটা নীল গোলাপ ।  মাঝখানে ইংরেজি অক্ষর  ‘ এ ’  ।  জোসেফিন কবির কাল্ট অভ  আহরিমান ’  কাল্টের সদস্য !  ইশরাত টের পায় - ওর হাতের তালু ঘামছে ।   জোসেফিন কবির চাপাস্বরে কার সঙ্গে মোবাইলে কথা বলে যাচ্ছেন । ইশরাত ঘড়ি দেখল ।  দশটা বাজতে পঁচিশ মিনিট ।  জোসেফিন কবির কথা শেষ করে ইশরাতের দিকে তাকালো ।  মিষ্টি হেসে বলল ,  আমার বাবা ফোন করেছিলেন ।  জানেন ,  আমার বাবা কবির -  এর জন্য সো আপসেট । এমন জিনিয়াস রাইটার ছিল কবির ।  পারফিউমের উগ্র গন্ধে ইশরাত এর অস্বস্তি লাগছিল ।  ও বলল ,  আমি এখন যাই  ।   যাবেন ?  ওকে । ইশরাত দ্রুত পায়ে দরজার কাছে চলে এল ।  জোসেফিন কবির কাল্ট অভ  আহরিমান ’  কাল্টের সদস্য ।   নীলকুঞ্জ অ্যাপার্টমেন্টের  নীল ইউনিফর্ম পরা চার জন গার্ড গেটের কাছে দাঁড়িয়ে ছিল ।    ইশরাত বলল ,  আচ্ছা ।  রাহাত কবির যে রাতে মারা গেলেন -  মানে ২৫ তারিখ রাতে কে গার্ড দিচ্ছিল ? বুড়ো মতন একজন গার্ড একটি ফরসা তরুণকে দেখিয়ে বলল ,  এই  সাত্তার আর আমি আফা ।  স্যার যে মারা গেলেন সে রাতে  রাহাত কবির এর ফ্ল্যাটে কেউ আসেনি না ? না ,  আফা ।  কেউ যায় নাই ।   আচ্ছা ।  রাত ১২টার সময়  তোমরা কিছু টের পেয়েছিলে ? তরুণ গার্ড বলল ,  না ,  আফা । বুড়ো মতন এক গার্ড বলল ,  হ আফা ।  ঘেউ ঘেউ কইরা কুকুর ডাকতে আছিল । কুকুর ডাকছিল ।  আচ্ছা ,  আর কিছু ? আর আফা কড়া  হাওয়া দিল ।  তয় বৃষ্টি হয় নাই আফা ।   ইশরাত  ওর বাবাকে ফোন করল ।  ওপ্রান্তে রিং বাজার পর  বলল ,  বাবা ? হ্যাঁ ,  বল ।  বাবা তুমি কি জান - রাহাত কবির -  এর ওয়াইফ জোসেফিন কবির কাল্ট অভ  আহরিমান এর সদস্য । সে কী !  তুই কি করে জানলি ? একটু আগে জোসেফিন কবির  কে দেখলাম ।   ধানমন্ডির নীলকুঞ্জে এসেছিলেন । হ্যাঁ ।   মিসেস কবির পারমিশন নিয়েছে ।  আর  .  .  . আর  .  .  .  ওহ্ ,   এবার মনে পড়েছে ।  মিসেস কবির -  এর  বাবার নাম তো জোসেফ সরকার  ।  তিনি কাল্ট অভ  আহরিমান -  এর কাল্ট  লিডার  । ওপ্রান্তে খর খর করে যান্ত্রিক স্বর শোনা গেল  ।   ইশরাত বলল ,  আচ্ছা বাবা ।  তোমার সঙ্গে পরে কথা হবে ।   বাড়ি ফিরে রাহাত কবিরের  লেখার প্যাড আর  কাল্ট অভ  আহরিমান .  .  . বইটা  নিয়ে বসল ইশরাত ।  আগে রাহাত কবিরের  লেখাটা তুলে নিল  ।  বল পয়েন্টে  নীল কালিতে লেখা ।  শব্দ সব পরিস্কার না ।  তবে বোঝা যায় ।  মাত্র  চার - পাঁচ লাইনের মতো লেখা ।  পড়তে থাকে ইশরাত :   হলরুমে উপাসকদের মধ্যে দাঁড়িয়ে ছিল রুদ্র ।  আঠাশ বছরের শরীরে টেনশন ।    রাত বারোটা  ।  রাস্তায় কুকুর ডাকছিল ।  বাতাস আছড়ে পড়ে বন্ধ জানালায় ।  এক মিনিট পর হলঘরের দেয়াল ঘড়ি বন্ধ হয়ে যায়  ।  সে এসেছে ।   সে ।   আহরিমান ।   শয়তানের সৃষ্টিকর্তা আহরিমান ।  সে উঠে এসেছে নরকলোক থেকে  ।  হলঘরে আবছা অন্ধকার ।  উপাসকদের  হৃদয়ে তৃষ্ণা জেগে উঠেছে  ।  সে ,  রুদ্র দেখতে পায় ছায়ামূর্তি ।  আহরিমান ?  মহান প্রভূর পরনে কালো আলখাল্লা ।  মুখ কালো মুখোশে ঢাকা  .  .  .  এটাই রাহাত কবির - এর শেষ লেখা ।  ইশরাত দীর্ঘনিঃশ্বাস ফেলে ।  মাজেদা পানি দিয়ে গেছে ।  পানি খেয়ে আর্থার স্ট্রিটন - এর   " মাই এক্সপিরিয়েন্স উইথ দ্য  কাল্ট অভ  আহরিমান "  বইটি পড়া শুরু করল ।  আর্থার স্ট্রিটন  ছিলেন অস্ট্রেলিয়ান নেভিতে ।  অকাল্ট সাইন্সে আগ্রহ ছিল ।  ভগ্নিপতির মাধ্যমে কাল্ট অভ  আহরিমান  সম্বন্ধে জানতে পারেন  ।   চাকরি ছেড়ে স্ট্রিটন  কাল্ট অভ  আহরিমান এর  সিডনি সেন্টারে  যোগ দেন ।   কাল্ট সদস্য হিসেবে  মধ্যরাতে আরহরিমান  - এর উপাসনা করেন ।  বইতে  গুপ্তমন্ত্র উচ্চারণ করে আরহরিমান কে জাগিয়ে তোলার বিশদ বর্ননা দিয়েছেন ।  লিখেছেন  .  .  .  .  আরহরিমান ঠিক ১২ টা বেজে ১ মিনিটে জেগে ওঠে ।  সে এক ভয়ানক দৃশ্য ।  অপরিচিত কেউ কালো আলখাল্লা পরা আহরিমান কে দেখলে  হার্ট অ্যাটাক করবে ।  তবে দৃশ্যমান আহরিমান  এর স্থায়ীত্ব মাত্র এক মিনিট ।  এরপর কাল্টের সদস্যরা অন্যান্য গোপন রিচুয়ালে  .  .  . মগ্ন হয়ে পড়ছে ইশরাত । মাজেদা কখন টেবিলের ওপর চা রেখে গেছে টের পায়নি  .  .  .  ইন্সপেক্টর সোহরাব আলী রাত এগারোটার দিকে   ফিরলেন ।  ইশরাত বলল ,  শোন বাবা ।  নেটে সার্চ করে আর একটা বই পড়ে  কাল্ট অভ  আহরিমান  সম্বন্ধে অনেক কিছু জেনেছি ।   ইন্সপেক্টর সোহরাব আলী   বললেন ,  বল শুনি কী জানলি ? কাল্ট অভ আহরিমান   এর সদস্যরা  মধ্যরাতে উপাসনা করে  ।  প্রাচীন মন্ত্রে কাল্ট অভ  কে জাগায় ।    আহরিমান কখন জেগে ওঠে জান ? কখন ? ঠিক ১২ টা বেজে ১ মিনিটে ।  ইশরাত বলল ,   রাহাত কবির তো ঠিক ওই সময়েই মারা গেল  ।  না বাবা ?  হুমম ।  ইন্সপেক্টর সোহরাব আলীর মুখ কেমন ভীষণ গম্ভীর দেখাচ্ছে । ইশরাত বলল ,  একবার ভেবে দেখ তো বাবা  রাহাত কবির - এর শরীরে আঘাতের চিহ্ন নেই ।  অথচ মুখে আতঙ্কের চিহ্ন রয়েছে ।  কী  দেখে ভয় পেয়েছেন ।  এবার বুঝতে পারছ ? মনে হচ্ছে বুঝতে পারছি ।  বাবা কাল্ট লিডার হওয়ায় রাহাত কবির -  এর স্ত্রী জোসেফিন কবির আগে থেকেই কাল্ট অভ  আহরিমান -  এ  ইনভলভ ছিল ।  দুজনের সর্ম্পকের তিক্ততার কারণ সম্ভবত ওই   কাল্ট ।  রাহাত  কবির হয়তো ব্যাপারটা পরে জেনেছে ।  পছন্দ হয়নি ।   জোসেফিন কবির আজ স্টাডিরুমে কিছু একটা খুঁজছিল ।  কি বল তো ?  কি ? আহা গেস কর না । কাঁধ ঝাঁকিয়ে বললেন ,  ক্যান নট ।  রাহাত কবির এর লেখার প্যাড । বুঝেছি ।  অবশ্য আমি ওটা আগেই  সরিয়ে ফেলেছি । গুড । রাহাত কবির ইদানীং পুরনো ঢাকার নারিন্দায় ওই  বাড়িতে যেতেন ।  হয়তো তিনি কাল্টকে বুঝতে চেয়েছেন ।   স্ত্রীকে হারিয়ে  বিমর্ষ ছিলেন ।  তিনি লেখক মানুষ ।   তিনি কাল্ট নিয়ে গল্প / উপন্যাস  লেখার কথাও  ভাবতেই পারেন  ।  কাল্ট অভ  আহরিমান  একটি সিক্রেট কাল্ট ।    কাল্টের সদস্যরা সম্ভবত চায়নি রাহাত কবির কাল্ট নিয়ে লিখুক ।    বুঝলাম কিন্তু তাই বলে ফ্ল্যাটের সব ঘড়ি কেন ১২ টা বেজে ১ মিনিটে বন্ধ হয়ে গেল ?  গেস কর । কি ? কেন ফ্ল্যাটের সব ঘড়ি ১২ টা বেজে ১ মিনিট বন্ধ হয়ে গিয়েছিল ? কেন ? আহরিমান এসেছিল ।  ওহ্  ।  হ্যাঁ  ।  বাবা ।   রাহাত কবির এর মৃত্যুর ব্যাপারে জোসেফ সরকার  আর জোসেফিন কবির কে রিমান্ডে নিয়ে জিজ্ঞাসাবাদ করা দরকার । হুমম ।  এখুনি ব্যবস্থা করছি ।  বলে ইন্সপেক্টর সোহরাব আলী কয়েকটা জায়গায় ফোন করলেন ।  তারপর বললেন ,  তুই ফোনটা অন রাখিস ।  আমি তোকে আপডেট দেব ।  ওকে বাবা । ইন্সপেক্টর সোহরাব আলী  যখন বেড়িয়ে যান ।   তখন রাত সাড়ে এগারো ।  মাজেদা ঘুমিয়ে গেছে ।  মেয়েটা একেবারেই ঘুম সহ্য করতে পারে না ।   ইশরাত চা তৈরি করে  ড্রইংরুমে এসে বসল ।   দেয়াল ঘড়িতে চোখ ঘড়ি বারো টা বাজতে পনেরো  মিনিট ।  চায়ে চুমুক দেয় ইশরাত ।   কোলের ওপর ল্যাপটপ ।  ও  জিমেল - এ ক্লিক  করে ।     বড় ভাইয়ার কাছে  একটা ইমেইল পাঠাবে ।  বড় ভাইয়া অষ্ট্রেলিয়া থাকে ।  মাসখানেক হল মা বড়ভাইয়ার কাছে বেড়াতে গেছে ।  মাকে ছাড়া ভালো লাগছে না ।  ইমেল শেষ করে ফেসবুকে  " মাই এক্সপিরিয়েন্স উইথ দ্য  কাল্ট অভ  আহরিমান "  বইটির  কাভার এর ছবি তুলে  ‘ নাউ রিডিং ’  লিখে ফেসবুকে আপলোড করল ।  সবচে আগে লাইক দিল রিয়াদ ।  ইশরাত জানত ।  ও হাসল ।  তারপর তাসনুভা ,  তারপর মন্দিরা ,  তারপর ফারহান  .  .  . হঠাৎ দমকা বাতাসে জানালার পাল্লা  দরাম করে ধাক্কা খেল ।  ইশরাত চমকে উঠল ।    নীচের গলিতে ভয়ঙ্কর ভাবে  কুকুর ডাকতে শুরু করেছে ।  ইশরাত দেয়াল ঘড়ির দিকে তাকালো ।  বারোটা বেজে এক  মিনিট ।  ওর বুকটা ভীষণ ঢিপঢিপ করছে ।  ঝুঁকে টেবিলের ওপর থেকে এইচটিসিটা  তুলে নেয় ।  বারোটা বেজে এক  মিনিট ।  ডিজিট আর নড়ছে না  ।  বন্ধ ।   ল্যাটটপের ঘড়ির ডিজিটও এক জায়গায় থেমে আছে ।  মুখ তুলে দেখল -   দেয়ালঘড়ির কাঁটা নড়ছে না ।   ঘরে টিউব লাইট জ্বলেছিল ।  আলোটা কেমন আবছা হয়ে যায় ।  আর ড্রইংরুমের ঠিক মাঝখানে কে যেন দাঁড়িয়ে  .  .  . একটা  ছায়ামূর্তি  .  .  .  কালো আলখাল্লা পরা  ।   ইশরাত চমকে ওঠে ।  আহরিমান ?  খেয়াল করে দেখল ।  ছায়ামূর্তির মাথায় শিং আছে ।   মুখটা ছুঁচালো ।  বড় ভয়ানক দৃশ্য ।  ইশরাত বসে থাকে ।  ভীষণ ঘামছিল ।  ও জানে - আহরিমান  এর স্থায়ীত্ব এক মিনিট ।  ওই অপদেবতা কতক্ষণ থাকবে ?  ইশরাত বসে থাকে  .  .  . ইন্সপেক্টর সোহরাব আলী যখন ফিরলেন তখন রাত দুটো  । ড্রইংরুমের সোফায় বসে জুতার ফিতা খুলতে খুলতে বললেন ,  ওদের ডিবি পুলিশের  হেফাজতে রেখে জিজ্ঞাসাবাদ করা হচ্ছে ।  ইশরাত বলল ,  বাবা । কি বল ? আহরিমান এসেছিল ।  ক্বি ?  কে এসেছিল ? আহরিমান  .  .  .  . কি বলছিস তুই ? ওই দেখ ।  বলে হাত তুলে দেয়ালঘড়ি দেখাল ইশরাত ।  দেয়াল ঘড়ির দিকে তাকালেন ইন্সপেক্টর সোহরাব আলী ।  






গল্প :  বেলি ফুলের গন্ধ



                        আজ অফিস থেকে বেরিয়ে মারুফ দরদাম করে একটা সিএনজিতে উঠে পড়ল ।  ভিড় আর জ্যাম ঠেলে  সিএনজিটা যখন ফরাশগঞ্জ পৌঁছল -  দিনের শেষ আলো তখনও  ছিল ।   ক ’ দিন ধরে বেশ গরম পড়েছে ।  সন্ধ্যার মুখে এদিকটায়  বুড়িগঙ্গার হাওয়ারা উতল হয়ে উঠে বলেই মারুফের ভালো লাগল ।  রাস্তার দু ’ পাশে দোকানপাটে আলো জ্বলে উঠেছে ।   একটা সিডির দোকানের বাইরে স্পিকারে জোরে জোরে বাজছিল ওয়ের্স্টান মিলনের গান :  মাই ডিয়ার মৌরি /  তুমি তো গেছ চলে  .  .  .   মারুফদের অফিসের কলিগদের মধ্যে এই অদ্ভূত গেঁয়ো সিঙ্গারটাকে নিয়ে দারুন হাসাহাসি হয় ।  
একটা সরু গলির মুখে একটা রডসিমেন্টের দোকান ।  নূপুর ট্রেডার্স  .  .  . কে এখন বসে দোকানে ?  গত বছর বাদল মামা  স্ট্রোক করে মারা গেলেন ।  বাদল মামা অবশ্য মারুফের আপন মামা ছিলেন না - মারুফের মায়ের আপন চাচাতো ভাই ।   এত বছরেও সম্পর্কটা একেবারেই ছিন্ন হয়ে যায়নি ।  রডসিমেন্টের দোকানের পাশে একটা কনফেকশনারি ।  কনফেকশনারিতে ঢুকে ছোট একটা মিনারেল ওয়াটারের বোতল কিনে ঢকঢক করে খেল ।  পেস্ট্রি আর সামোসা কিনল ।   তারপর বিল মিটিয়ে কনফেকশনারি থেকে বেরিয়ে  এসে সিগারেট ধরাল ।   গলির শেষ মাথায় পুরনো তিনতলা বাড়ি ।  ধীরেসুস্থ্যে তিন তলায় উঠে এল ।  সিঁড়িতে আলো জ্বলছে ।   আশ্চর্য !  আজ লোডশেডিং নেই ।  কলিংবেল চাপার ঠিক আগে সিগারেটের ফিল্টারটা ফেলে পায়ে পিষল ।  ঠিক সেই মুহূর্তে মারুফ মাগরিবের  আজান শুনতে পেল ।  শ্যামলা মতন অল্প বয়েসি একটা মেয়ে দরজা খুলে দিল  ।  মামী  - মানে নূপুরের আম্মা বাসায় নাই ? 
আছে ।  
মামীকে গিয়ে বল যে উত্তরা থেকে মারুফ আসছে ।  বলে ,  কেকের প্যাকেট আর সামোসার ঠোঙাটা মেয়েটির হাতে দিল ।  আসেন ।  বসেন ।  বলে মেয়েটি সরে যায় ।  
মারুফ ভিতরে ঢোকে - ঢুকতেই আগর বাতির গন্ধ পেল সে ।  বসার ঘরটা ছোট ।  টিউব লাইট জ্বলেছিল ।  অনেক দিন পরে এল ।  সেই পুরনো সোফা ,  কাঠের ছোট টেবিল ।  একটা রংচটা শোকেস; তার ওপরে পুরনো মডেলের কালো রঙের সনি ট্রিনিটন ।  টিভির ঠিক ওপরেই দেওয়ালে বাদল মামার বাঁধানো ছবি ।  দীর্ঘশ্বাস ফেলল মারুফ ।  ছেলেবেলায় বাদল মামা মারুফকে ভীষন আদর করতেন ।  মারুফরা তখন শ্যামপুর থাকত ।  লাটাই - ঘুড়ি কিনে দিতেন ।  কবুতর কিনে দিতেন । 
বিলকিস মামী এলেন ।  মারুফ রীতিমতো চমকে উঠল ।  এ কী চেহারা হয়েছে মামীর !  শীর্ণ আর ফ্যাকাশে ।  অথচ
 আগে  থলথলে ফরসা  ছিল মামী ।  চুল পাতলা হয়ে এসেছে ।  আগে কোঁকড়া আর ঘন চুল ছিল ।  মারুফ উঠে দাঁড়িয়ে সালাম দিল ।  
বস ,  বাবা ,  বস ।  বলে সোফার ওপর বিলকিস মামী ধীরে ধীরে বসলেন ।  বসতেও কষ্ট হল মনে হল ।  বসেই অনুযোগের সুরে বললেন ,  আমাদের এদিকে আসই না  । 
মারুফ লজ্জ্বা পায় ।  কৈফিয়তের সুরে বলে ,  চাকরি মামী -  বুঝেনই তো । 
হ বুঝি ।  তোমার মায়ে কেমন আছে ?  
আছে এক রকম ।  গত বছর নাসরিনের কাছ থেকে থেকে ঘুরে এল ।  
নাসরিনে আম্রিকায় থাকে না ? 
হ্যাঁ মামী ।  মিনোসোটায় । 
অ ।  বিলকিস মামীর কন্ঠস্বর কেমন দূর্বল শোনাল ।   শাড়ির আঁচল দিয়ে কপালের ঘাম মুছলেন ।  সেদিন রামপুরা থেকে রানু খালারা গেছিল মারুফদের উত্তরার বাড়িতে ।  রানু খালাই ক্যান্সারের কথাটা জানাল ।  আরলি স্টেজ অবশ্য ।  মারুফ নরম স্বরে জিজ্ঞেস করে ,  রানু খালারা আসছিল ?   
হ ।  
মারুফ আমতা আমতা করে বলে ,  শুনলাম - আপনার শরীর নাকি - 
ঠিকই শুনছ বাবা  ।  ডাক্তার দেখাইতেছি ।  কেমো নিতে হইব ।  অষুধপত্তরের অনেক খরচ ।  হাতে তেমন টাকা পয়সাও নাই ।  কী যে করি -  তোমার মামার রডসিমেন্টের দোকানই একমাত্র ভরসা ।  দোকানের আয়রুজি দিয়াই চলি ।  অখন দোকানটা বিক্রি  না করলে আমার চিকিৎসা হবে না ।  কালকে বিশ্বাসবাবু বলল ,  শ্যামপুরের আজাদ  মুনশী নাকি সর্বমোট পঁচিশ লাখ বলছে । 
মারুফ কৌতূহলী হয়ে উঠল ,  বিক্রি করবেন ? 
কেমনে করি ?  নূপুরের কথা ভাবতে হইব না ?  মামীর কন্ঠস্বরে তিক্তটা টের পেল মারুফ ।  আঁচল দিয়ে কপালের ঘাম মুছে বললেন ,  মেয়েটা ভালো হইলে কথা ছিল ।   ধিঙ্গি মাইয়া ।  পড়ালেখা করে না -  এর - ওর লগে প্রেম কইরা বেড়ায় ।  কোচিংয়ের নাম কইরা সকাল - বিকাল ঘর থেইকা বাহির হইয়া যায় ।  কী কোচিং করে আল্লায় জানে ।   খালি সাইজা গুইজা ঘুইরা বেড়ায় ।  কিছু কওনও যায় না ।  কথায় কথায়  - মা টাকা দাও বসুন্ধরা যাব । 
নূপুর এবার কোন্ ক্লাসে উঠল ? 
ক্লাস টেনে । 
এই সময় কলিং বেলটা বাজল ।  মারুফই উঠে দরজা খুলল ।  নূপুর ।  মারুফ ভাইয়া ।   নূপুর উচ্ছসিত হয়ে ওঠে ।  মারুফ হাসল ।  শ্যামলা মতন মিষ্টি দেখতে নূপুর ।  সাদা রঙের শালোয়ার - কামিজ পড়েছে ।  হাতে কী একটা প্যাকেট ।   ‘ আসতেছি ’  বলে নূপুর দ্রুত ভিতরে চলে গেল ।  
মারুফ এসে সোফায় বসল ।  বিলকিস মামী বললেন ,   ওরে বুঝাও বাবা ।  ওরে বুঝানোর কেউ নাই ।  হায় ,  আজ আমার ছেলে যদি বাঁইচা থাকত ।  
কথাটা শুনে মারুফ দীর্ঘশ্বাস ফেলল ।  বিলকিস মামীর বড় ছেলে বাবু ভাই ।  জগন্নাথ বিশ্ববিদ্যালয়ে পড়তেন ।  কীভাবে যেন আমর্স পলিটিক্সে জড়িয়ে যায় ।  একবার নাকি আমানউল্ল্যা আমান বাবু ভাইকে থ্রেট দিসিল ।  হাজী সেলিম তখন নাকি বাবু ভাইকে শেল্টার দিয়েছিলেন ।  সেই সময় বাসায় নাকি পুলিশ এসেছিল ।  বাদল মামার হার্টের সমস্যা ।  এইসব টেনশন সহ্য করতে পারে নি ।  এক বন্ধুর পরামর্শে গত বছর বাবু ভাইকে ইতালিতে পাঠিয়ে দিলেন বাদল মামা ।   ছয় মাসের মাথায় বাবু ভাইয়ের লাশ আসল ।  কে বা কারা বাবু ভাইকে রড দিয়ে পিটিয়ে মেরে ফেলেছে ।   বাদল মামা ছেলের লাশ দেখে স্ট্রোক করলেন ।   মারুফ দীর্ঘনিঃশ্বাস ফেলে ।  
নূপুর আসে ।  এরই মধ্যে ড্রেস চেঞ্জ করে ফেলেছে ।  নীল রঙের লং স্কার্ট আর শাদা গেঞ্জি পরেছে ।  উৎকট লাগছিল না; আগরবাতির গন্ধ ছাপিয়ে পারফিউমের হালকা মিস্টি গন্ধ পায় মারুফ ।  নূপুরের এক হাতে একটা পুরনো মডেলের নকিয়া ।  অন্য হাতে একটা প্লেট ।  প্লেটে শন পাপড়ি ।  টেবিলের ওপর রাখল প্লেটটা । 
মামী উঠতে উঠতে বললেন ,  তোমরা কথা কও; আমি একটু শুইয়া থাকি ।  আমার হাতপা ঝিনঝিন করতেছে ।  তুমি বাবা নূপুররে একটু বুঝাও  ।  মাথার উপরে ওর বাপে নাই ,   ভাইও নাই ।   বাচ্চা কবুতরের মতন যেন ফাল না পারে ।   আমি আর পারি না ।  মারুফও উঠে দাঁড়িয়েছিল ।  পকেট থেকে খয়েরি রঙের একটা  মোটা খাম মামীর দিকে বাড়িয়ে বলল ,   মামী এটা রাখেন ।  খামটা নিতে নিতে বললেন ,  কী দরকার ছিল বাবা ।  তোমরা মনে রাখছ ।  তুহিনরা তো আসেই না ।  এক সময় ওদের জন্য কত করছি ।   বলে ধীরে ধীরে হেঁটে মামী ভিতরে চলে যান ।  
মারুফ আবার সোফায় বসল ।  নূপুর ওর দিকে চেয়ে আছে ।  চুল সরিয়ে নূপুরের প্রথম প্রশ্ন -    মারুফ ভাই আপনি মনপুরা দেখছেন ? 
না ।  
আজকে  মনপুরা দেইখা আসলাম । 
একা ? 
না না ,  একা না ,  একা না ।  সঙ্গে শান্তা আর ইমরান ভাই ছিল ।  ইমরান ভাই হইল শান্তার আপন ভাই ।  আর শান্তা হইল আমার ক্লাস মেট ।  আমরা একসঙ্গে এবার মেট্রিক দিব ।  মারুফ ভাই আপনি গান পারেন ? 
আরে না ।  টুকটাক গিটার বাজাই ।  এখন তো সময়ই পাই না ।  
আমি একটু একটু গান পারি ।  বলে নূপুর গাইল -  যাও পাখি বল তারে /  সে যেন ভোলে না মোরে ।  বাহ্ !  দারুন গলা ।  মারুফ একেবারে মুগ্ধ ।  নূপুরের গলা দারুন ।  মারুফের প্রায়ই মনে হয় সত্যিকারের শিল্পীরা কখনও মিডিয়ায় আসে না -  ঘরে থাকে ।  গান থামিয়ে নূপুর ফস করে জিজ্ঞেস করে বসল ,  আপনি কার সঙ্গে প্রেম করেন মারুফ ভাই ? 
এই প্রশ্নে চকিতে মেহনাজের ফর্সা মুখটা মরে পড়লেও মারুফ বলল ,  কারও সঙ্গে না । 
ইশ্ ।  বললেই বিশ্বাস - আপনার মোবাইলে টাকা আছে ? 
আছে ।  কেন ? 
দেন একটা কল করি । 
কর ।  বলে মারুফ পকেট থেকে সনি এরিকসনটা বের করে নূপুরকে দিল ।  মুখস্ত নম্বর টিপে  নূপুর বলে ,  এ্যাই তোমরা ফিরছ ?  এদিকে আমি চিন্তায় শেষ ।  না ,  এইটা আমার নতুন নম্বর না ।  এইটা হইল মারুফ ভাইয়ের নম্বর ।  আরে মারুফ ভাইরে মনে নাই - উত্তরায় থাকে ?   .  .  .  তারপর কথা শেষ তারপর ফোনটা ফেরত দিয়ে নুপূর বলল ,  তাকেই ফোন করলাম যার সঙ্গে আমি প্রেম করি । 
আচ্ছা ।  মারুফ কৌতূক বোধ করে ।  মুখ টিপে হাসে ।  সময় কেমন করে বদলে গেল; এরা এত স্ট্রেটফরোয়ার্ড ।   নূপুর তো মামীর তো দুচোখের বিষ হবেই ।  নূপুর আপনমনে বলল ,  পাত্রর নাম  ইমরান ।  সে আমার বান্ধবী শান্তার ভাই ।  যাদের সঙ্গে মনপুরা দেইখা আসলাম ।   ইমরান ভাই জগন্নাথে পড়ে  ।  বংশাল থাকে ।   ওদের সাইকেলের দোকান আছে ।   
ও ।  
ইমরান ভাই লম্বা  ।  ফরসা  ।  পাঞ্জাবি পরলে ইমরান ভাইকে দারুন মানায় ।  ইমরান ভাই  আজকে পাঞ্জাবি পরছিল  ।  নীল রঙের ।  সাদা ফুল ফুল ।    
মারুফ বলে ,  পাঞ্জাবি আমারও ভালো লাগে । 
সত্যি ? 
হ্যাঁ । 
আপনারে আমি একটা পাঞ্জাবি গিফট করব ।  নীল রঙের ।  সাদা ফুল ফুল ।   
আচ্ছা করো । 
এইবার তাহলে আপনার  মোবাইল নম্বরটা দেন ।  
আমার মোবাইল নাম্বার দিয়ে কী হবে ?  মারুফ অবাক ।  
মাঝেমধ্যে ফোন করে আপনাকে বিরক্ত করব ।  ধরেন বসুন্ধরা গেলাম -  ফোন করে আপনারে আসতে বলব ।  এই রকম আর কী - 
মারুফ হেসে ওর নাম্বারটা বলল ।  নূপুর ওর  নকিয়ায় নাম্বারটা সেভ করে ।  নূপুর এবার মারুফকে অবাক করে দিয়ে বলল ,  এইবার আপনি যাকে ভালোবাসেন তার নাম্বারটা দেন ।   
কেন ?  মারুফ কিছুটা বিস্মিত ।  
কেন আবার - ভাবীর সঙ্গে কথা বলব ।  
আমি এখনও বিয়ে করি নাই । 
জানি ।  যারে করবেন তার নাম্বারটা দেন ।  তাড়াতাড়ি দেন । 
আমি সত্যি একা ।  
মিথ্যা কথা বইলেন না আমার সঙ্গে ।  আমার সঙ্গে মিথ্যা কথা বললে আপনের মানিব্যাগ হারায় যাবে ।  বাবু ভাই একদিন আমার সঙ্গে মিথ্যা কথা বলছিল - বাবু ভাইয়ের মানিব্যাগ হারায়ে গেছিল ।   বাবু ভাইয়ের মানিব্যাগের ভিতরে সাতশ তেইশ টাকা ছিল । 
মারুফ হাসে ।  
নূপুর হঠাৎ বলল ,  আপনি সত্য সত্য একা হইলে আপনার নাম্বারটা আমি একজনকে দিব । 
আমার নাম্বার আবার কাকে দিবা ? 
সে আছে একজন । 
বল না কে ? 
বলব না ।  তবে সে খুব সুন্দরী ।  আপনি  দেখলেই প্রেমে পড়ে যাবেন । 
তাই ? 
হ্যাঁ । 
মারুফ কৌতূহল বোধ করে ।   কে সে ? 
নূপুর আর রহস্য করল না ।  সিরিয়াস মুখ করে বলল ,  সুন্দরী মেয়েটা হইল আমার কলি আপা ।  সুন্দরী - তবে শ্যামলা মতন;
আবার চশমাও পরে ।  কলি আপা শ্যামপুর থাকে ।  দনিয়া কলেজ থেকে এইবার ইন্টার দিবে ।  কলি আপা খুব ভালো  ।  কোথাও গেলে শাদা ওড়নায় মাথা ঢেকে রাখে ।  বাবু ভাইয়া মারা যাওয়ার পর থেকে কালো রঙের শালোয়ার  - কামিজ পরে ।  কলি আপার সঙ্গেই তো বাবু ভাইয়ার বিয়ের  কথা ছিল ।  হইল না -  
ওহ্ । 
কলি আপা কথা কম বলে আর বেলি ফুলের গন্ধ ভীষন ভালোবাসে । 
বেলি ফুলের গন্ধ ? 
হ্যাঁ ।  বেলি ফুলের গন্ধ ?  নূপুর মাথা ঝাঁকাল ।  কলি আপা সব সময় বেলি ফুলের গন্ধঅলা সেন্ট মাখে । 
এরপর সরল বলেই হয়তো নূপুর বলেই বসল ,  আপনি কলি আপারে বিয়া করে ঘরে তুলবেন মারুফ ভাই ?   কথাটা বলার সঙ্গে সঙ্গেই কারেন্ট চলে যায় ।  লোড শেডিং ।  তবে ঘরটা একেবারে অন্ধকার হয়ে যায়নি -  জানালায় গলির আলো ছিল ।  মারুফ মোবাইল ফোনটা অন করে সময় দেখল ।  বলল ,  আমি এখন যাইরে নূপুর - সেই উত্তরা যেতে হবে ।  বলতে বলতে উঠে দাঁড়াল ।  নূপুরও উঠে দাঁড়াল ।  দরজার কাছে এসে বলল ,  আবার আইসেন ।  
আসব ।  মারুফ বলল ।  সিঁড়িতে অন্ধকার ।   নূপুর দরজার কাছে দাঁড়িয়ে ছিল ।  নূপুরের ফোনে টর্চ লাইট আছে ।  দরজার কাছে দাঁড়িয়ে আলো ফেলছিল ।  
উত্তরা ফিরতে ফিরতে অনেক রাত হল ।   খেতে বসে মারুফ বলল -  বিলকিস মামী তো একেবারে শুকায় গেছে আম্মা । 
আমাকে একদিন নিয়ে চল ।  তোর তো ছুটি নাই ।  এই শুক্রবার  .  .  . যাবি ? 
দেখি ।  মারুফ  ‘ দেখি ’  বলল বটে; তবে এই শুক্রবার ফরাশগঞ্জ যাওয়া যাবে না ।  মেহনাজের সঙ্গে বসতে হবে ।   ওর সঙ্গে বসা জরুরি ।  আজকাল মেহনাজের কথা বলার টোন ভীষন বদলে যাচ্ছে ।  মেহনাজের  সঙ্গে মারুফ বি বি এ পড়ত;  দুর্দান্ত স্মার্ট ।   বি টি ভিতে  ইংরেজি খবর পড়ে মেহনাজ; এখন এশিয়াটিকে আছে ।  মারুফ ওর এক কলিগের মুখে শুনেছে এশিয়াটিকের   ইন্তিখাবের সঙ্গে মেহনাজ আজকাল ঘুরাঘুরি করছে । 
মারুফের প্লেটে আচার তুলে দিতে দিতে আম্মা বললেন ,  বিলকিস ভাবির এখন চিকিৎসার টাকা দরকার -    রডসিমেন্টের দোকানটা বিক্রি করে দিলেও তো পারে ।  ছেলে নাই ।  মেয়ের তো বিয়ে হয়ে যাবে ।  
কী ভাবে ?  নূপুরের পড়ার খরচ আছে না ?  মাত্র টেনে পড়ে ।  তাছাড়া বিয়ের খরচও রাখতে হবে  ।  বাদল মামা তো তেমন কিছু রেখে যায়নি ।  
ওহ্ ।  বলে মারুফের আম্মা চুপ করে থাকেন ।  তারপর প্রসঙ্গ পালটে বলেন ,  মেয়েটাকে এবার ঘরে তোল মারুফ ।  আমি একা একা থাকি ।  মেয়ে মানে মেহনাজ ।  মারুফ দীর্ঘশ্বাস ফেলে বলল ,  দেখি ।   
শুক্রবার মেহনাজ আর মারুফ বিকেলের আগে ক্যাফে ম্যাঙ্গোতে মুখোমুখি বসল ।   মেহনাজ শাড়ি পরে এসেছিল ।  বলল ,  আমাদের কি হইছে মারুফ  ?  বেশি দিন একে অন্যকে ভালো লাগে না ।  এক মোবাইল সেট বেশি দিন ভালো লাগে না ।  
মারুফ সিগারেট ধরিয়ে বলল ,  জানি না । 
মেহনাজ বলল ,   আমি লন্ডন চলে যাচ্ছি মারুফ ।  ঢাকায় লাইফ নাই ।  কনঝারভেটিভ একটা শহর ।  কোনও চার্ম নাই ,   মিস্ট্রি নাই -  জোর করে মেয়েদের নান  - মানে সতীসাব্ধী  বানায়া রাখছে ।  রেডিসনে নাচলেই মেয়েরা খারাপ হয়ে যায় ।  এখান থেকে চলে যাওয়াই ভালো । 
মারুফ আর কী বলবে - ও চুপ করে থাকে ।  
মেহনাজ বলল ,  আমি জানি ,  আমি যারে বিয়া করুম তার উপরেও আমি ভেরি সুন ফেডাপ হয়ে যাব ।  শিট ।  
তারপর সাতশ ছাব্বিশ টাকা বিল তুলে  মেহনাজ চলে যাওয়ার সময় মারুফ দূর্বল কন্ঠে বলল ,  তুমি ভালো থেক নাজ । 
এরপর মারুফের দিনগুলি বিষময় হয়ে উঠল ।  মেহনাজ টের পায়নি মারুফ বলে একজন ওকে গভীরভাবে ভালোবাসত ।  মারুফও বোঝেনি যে ও সত্যি সত্যি মেহনাজকে ভালোবাসত ।   সিগারেট খাওয়া বেড়ে যায় ওর  ।  বন্ধুরা সব ব্যস্ত ।  মাকেই সব খুলে বলে মারুফ ।  মেহনাজ  লন্ডন চলে যাচ্ছে আম্মা । 
মেহনাজ উত্তরার বাড়িতে বেশ কয়েকবারই এসেছিল ।  ওকে আম্মার পছন্দ ছিল ।  মার মুখ গম্ভীর হয়ে যায় । 
থাক ।  মারুফ বলে ,  মেহনাজের কথা বাদ দাও -  ওরে ভূতে ধরছে আম্মা ।  ভূত । 
ওহ্  । 
একদিন ।  অফিসের কাজে মারুফ ব্যস্ত ছিল ।  ফোন এল ।  নূপুর ।  মারুফ ভাইয়া ?  
হ্যাঁ ।  বল । 
ফোন করে তোমাকে বিরক্ত করলাম ? 
আসল কথা বল ।  কিছুটা বিরক্ত ।  আজ কাস্টমার কেয়ারে ভীষন ভিড় ।   
তোমার জন্য একটা পাঞ্জাবি কিনছি ।  নীল রঙের ।  সাদা ফুল ফুল ।   শান্তার কাছে আছে ।  নিয়া নিও । 
কে শান্তা ? 
তোমার মনে নাই ?  সেই দিন যে বললাম ।  আমার বান্ধবী শান্তা ।  ইমরান ভাইয়ের ছোট বোন ।  
ও হ্যাঁ ।   
শান্তা তোমাকে পাঞ্জাবিটা  দিয়ে দিবে ।  ও তোমার সঙ্গে পরে যোগাযোগ করবে ।  
মারুফের মনটা অস্থির ছিল ।  মেহনাজ টের পায়নি মারুফ বলে একজন ওকে ভালোবাসত ।  ও বলল ,  আজ সন্ধ্যার পর আমি তোদের বাড়িতে আসব ?  
না ।  আপনার আসার দরকার নাই ।  বলে নূপুর ফোন কেটে দিল । 
হ্যালো হ্যালো ।  এই নূপুর  .  .  . আশ্চর্য !  পাগলী মেয়ে তো ।  
হয়তো সন্ধ্যার পর ফরাসগঞ্জ যেত মারুফ ।  কলিগের বার্থডে ছিল ।  অ্যাভোয়েড করা যাবে না; কলিগ  ভীষনই হেল্পফুল ।  ফরাশগঞ্জ যাওয়া হল না ।  
পরের দিনই দুঃসংবাদটা শুনল মারুফ ।  সেদিন টিঅ্যান্ডটি নাম্বার দিয়ে এসেছিল ।  মামী কাঁদতে কাঁদতে বললেন ,  নূপুর সুইসাইড করছে ।  মারুফ দেখল ওর মায়ের মুখচোখ আতঙ্কে নীল হয়ে গেছে ।  থরথর করে কাঁপতে কাঁপতে বললেন ,  আমাকে ফরাশগঞ্জ নিয়ে চল মারুফ । 
মারুফ বলল ,  না আম্মা ।  আমি  .  .  . আমি ওই বাড়িতে যেতে পারব না ।  গেলে তুমি একাই যাওয় । 
একাই সিএনজি ডেকে আম্মা ফরাসগঞ্জ চলে গেলেন ।  
অফিসে ভীষন চাপ ।  কাজের ফাঁকে ফাঁকে মারুফ ভাবে -  নূপুর আত্মহত্যা করল ?  কেন ?  মায়ের চিকিৎসার খরচ যোগাতে স্যাক্রিফাইস করল ?  এখন রডসিমেন্টের দোকানটা অনায়াসে বিক্রি করা যাবে ।  মারুফ অস্থির বোধ করে ।  নূপুরের সঙ্গে মেহনাজের তুলনা করে মারুফ ভীষনই মুষড়ে পড়ে ।  অফিসের কাজে ব্যস্ত থাকতে হয় বলেই মানসিক যন্ত্রণা থেকে বেঁচে গেল মারুফ ।  অবশ্য সিগারেট খাওয়াটা বাড়ল ।  মেহনাজের মুখটাও মনে পড়ে ।  লন্ডনে কি বৃষ্টি ঝরে ?  ওই দেশটায় কখনও যাওয়া হয়নি ।  মারুফের ভালো লাগে রোমাঞ্চকর এই শহর ঢাকা ।  আর এই শহরে তো এখন বৃষ্টির সিজন এসে গেল ।  নূপুরের প্রেমিক  ইমরানের  ( না - দেখা )  মুখটাও মনে ভাসে ।  ইমরানের নম্বরটা আছে ।  নূপুর ইমরানকে ফোন করেছিল ।  বলেছিল -  তাকেই ফোন করলাম যার সঙ্গে আমি প্রেম করি ।  এই সেদিন  নূপুররা মনপুরা দেখতে গেল ।  ইমরান ছেলেটি এখন কি করবে ?  এখন কি সে ড্রাগ ধরবে ? 
কিছুদিন পর ।    অচেনা নাম্বার থেকে ফোন এল ।   হ্যালো ।  মারুফ ভাইয়া আমি শান্তা ।  আমাকে চিনতে পারছেন ?  না ।  কে ?  আমি নূপুরের বান্ধবী শান্তা ।    ও বল ।  নূপুর  আপনার জন্য একটা পাঞ্জাবি কিনছিল ।  পাঞ্জাবিটা আমার কাছে আছে ।   আমি কি পাঞ্জাবিটা নিয়ে আজ বিকালে বসুন্ধরার সামনে আসব ভাইয়া ?  মারুফ বলল ,  না ।  তা হলে ?  মারুফ গম্ভীর কন্ঠে বলে ,  পাঞ্জাবিটা আমি নেব না শান্তা ।  ওটা তোমার কাছেই রেখে দাও ।  কিন্তু - ভাইয়া  .  .  . 
ফোনটা মারুফ অফ করে দিল ।  
সহসা ওর মনে পড়ে গেল কলি নামে একটা মেয়েকে ফোন নম্বরটা দেওয়ার কথা ছিল নূপুরের ।    
যে কলি বেলি ফুলের গন্ধ ভালোবাসে  ।  
নূপুর কি কলিকে ফোন নাম্বারটা দিয়েছে ?  শান্তা তো ফোন করল ।  কলি কি ফোন করবে ?  এই ভাবনায় মারুফ ভীষন আচ্ছন্ন  হয়ে পড়ে  ।  কী এক অজানা কারণে কলিকে দেখার জন্য ক্রমশ সে ভীষন অস্থির হয়ে উঠতে থাকে ।  কলি শ্যামপুর থাকে ।  দনিয়া কলেজে পড়ে ।  বাবু ভাইয়ের সঙ্গে বিয়ে হওয়ার কথা ছিল  .  .  .  মারুফের অস্থিরতা বাড়ে ।  কলি যদি ফোন করে তো মারুফ অফিসের কাজ ফেলে ছুটে যাবে ।   কলির ফোন নম্বর বিলকিস মামীর কাছে নিশ্চয়ই আছে ।  কিন্তু ,  ও বাড়িতে যেতে মারুফের ইচ্ছে করে না ।  মামীর ওপর মারুফের রাগ আছে ।   ‘ চিকিৎসার খরচ ’  ,   ‘ চিকিৎসার খরচ ’  করে ওমন নাটক না - করলেও পারতেন মামী ।  বেচারী নূপুর  .  .  .  ও বাড়িতে গেলেও মামীর কাছে তো কলির ফোন নম্বর চাওয়া ঠিক হবে না ।  আম্মা কে বলব ?  না ,  অড দেখায় ।  হঠাৎই মনে হল - শান্তার কাছে কি কলির মোবাইল নাম্বারটা আছে ?   দুরুদুরু বুকে শান্তার নাম্বারটা মারুফ প্রেস করে ।  
মারুফ ভাইয়া !  
শোন ,  শান্তা ।  তুমি তো  নূপুরের বড় ভাই  -  মানে বাবু ভাইরে দেখছ না ? 
শান্তা উচ্ছ্বসিত কন্ঠে বলল ,  হ্যাঁ ,  দেখছি ভাইয়া ।  
একজনের সঙ্গে বাবু ভাইয়ের বিয়ে হওয়ার কথা ছিল  .  .  .  শ্যামপুর বাড়ি  .  .  . জান ? 
হ্যাঁ ।  কলি আপা ।  
মারুফের বুকটা ধক করে ওঠে ।  তোমার কাছে কলি আপার ফোন নম্বর আছে ? 
না ,  নাই ।  নূপুরে হিংসা কইরা আমারে কলি আপার নম্বর দেয় নাই ।  
হিংসা করে দেয়নি মানে ? 
আমার বড় ভাইয়ের জন্য আমরা পাত্রী খুঁজতেছিলাম ।  নূপুর সেই কারণে কলি আপার মোবাইল নাম্বার দেয় নাই ।  
ও ।  মারুফ হতাশ বোধ করে ।  
শান্তা বলল ,  কলি আপারে সেইদিন দেখছি । 
মারুফের বুকটা ভীষন কাঁপছে ।  কবে ?  
নূপুর মারা যাবার দিন আসছিল ।  
ওহ্  ।  
আপনি পাঞ্জাবি নিবেন না মারুফ ভাই ? 
কিছু না - বলে মারুফ ফোন কেটে দেয় ।  দীর্ঘশ্বাস ফেলে ।  
তারপর ব্যস্ত শহরে মারুফের দিনগুলি কাটতে থাকে ।  
আম্মা বিয়ের কথা বলে; পাশের ফ্ল্যাটের মমতাজ আন্টির মেয়ে - শাহরিন; শান্তা মারিয়ায় পড়ছে ।  একমাত্র মেয়ে ।  ফ্ল্যাটটা ওই পাবে; তা ছাড়া রংপুরে আশি বিঘা সম্পত্তি ।  
এসব কথা আমাকে বইল না আম্মা  ।  প্লিজ ।   
কলির ফোন আসে না ।  নূপুর কি নাম্বারটা দেয়নি ?  আবার এও ভাবে মারুফ - নূপুর নাম্বারটা দিলেও একটা মেয়ে কী করে অচেনা একটা লোককে ফোন করে ?  
মারুফ এইসব ভেবে ভেবে ভিতরে ভিতরে ভীষনই  অস্থির বোধ করে ।  
মাঝে মাঝে অফিসের পর মারুফ শ্যামপুর যায় ।  সন্ধ্যার পর  গলি ধরে হাঁটে ।   জুরাইন ,  পূর্ব জুরাইন ,  শ্যামপুর হাই স্কুল ।    জুরাইন কবরস্থান ।  ওখানে নূপুর শুয়ে আছে ।  কখনও বৃষ্টি ঝরে  .  .  .  মারুফ ভিজে যায় ।  মারুফের বুকটা খাঁ খাঁ করে ।  সে বেলি ফুলের গন্ধসহ একটা বাড়ি খুঁজে ।  
অনেক রাতে মারুফ বাড়ি ফিরে আসে ।  
মারুফের বুকটা খাঁ খাঁ করে ।  
আম্মা পাশের ফ্ল্যাটের মমতাজ আন্টির মেয়ে শাহরিনের সঙ্গে বিয়ের কথা বলে ।  বলে ,  তোর বাপ বেঁচে নাই ।  নাসরিন বিদেশে ,  তুই সকালে অফিস চলে যাস - রাতে ফিরিস ।  আমি একা একা থাকি ।  আমরা এখন শুধু কলেমা পড়ায় মেয়ে ঘরে তুলব ।  অনুষ্ঠান পরে করব ।  মমতাজ আপা জানে ,  তুই এখন গাড়ি কেনার জন্য টাকা জমাচ্ছিস ।  
মারুফ বলে ,  আমি গাড়ি কিনব না ।  
কেন ?  
গাড়ি মেহনাজের আব্দার ছিল ।  গাড়ি তোমার লাগলে বল ।     
না ।  আমার গাড়িটারি  দরকার নাই ।  আমার দরকার ছেলের বউ । 
মারুফ অস্থির বোধ করে ।  মাকে কষ্ট দিতে গ্লানি বোধ করে ।  কি করবে বুঝতে পারে না ।  কলি  .  .  . কলিগের থ্রুতে দনিয়া কলেজের এক তরুন প্রভাষকের খোঁজ মিলল; কলিগের দূর সম্পর্কের চাচাতো ভাই - কাজলা থাকে ।  কলিগের মটর সাইকেলে এক শুক্রবার সকালের দিকে গেল কাজলা ।  সব শুনে দনিয়া কলেজের হিসাব বিজ্ঞানের রফিকুল ইসলাম বললেন ,  আরে ডাক নামে কি কেউ কলেজে ভর্তি হয় নাকি ?  দনিয়া কলেছে কত কলি আছে ।  আমি এক নাসরিন জাহান কলিরে চিনি ।  মারুফের বুক ধক করে ওঠে ।  কই থাকে ?  
কোনা পাড়া ।   হাসান সাহেবের রোকেয়া আহসান ডিগ্রি কলেজের পাশে ।  
ও । 
ওরা চা খেয়ে ফিরে আসে ।  
কয়েকদিন পর ।  দুপুরে লাঞ্চের পর মারুফ অফিসে নিজের সিটে এসে বসেছে - এমন সময় ফোন এল ।  আম্মা ।  তোর মামীর শরীর নাকি ভীষন খারাপ ।  বিলকিসের কাজের মেয়েটা ফোন করছিল ।  পারলে তুই  একবার যা ।  আমিও সি এন জি নিয়ে যাচ্ছি ।  
সাধারনত এমন হয় না ।  অফিসে কাজের খুব চাপ থাকে ।  তারপরও কলিগকে বলে মারুফ অফিস থেকে বেরিয়ে পড়ল ।    ফরাশগঞ্জ পৌঁছতে পৌঁছতে বিকেল  ।  দ্রুত সিঁড়ি বেয়ে দরজার সামনে ।  দরজা খুলল সেই মেয়েটা ।   বুকটা ভীষন ধড়ফর করছে ।  মামী কই ? 
একটু আগে অসীম কাকায় আইসা হাসপাতালে নিয়া গেছে ?  বসেন । 
কোন্ হাসপাতাল জান ? 
মেয়েটি মাথা নাড়ে । 
মামীর নাম্বার তো নেই ।  নূপুরেরটা ছিল ।  কী করবে মারুফ বুঝতে পারছে না ।  ভীষন ঘামছে ।  সি এন জি থেকে নেমে প্রায় দৌড়ে এসেছে ।   কে নিয়ে গেছে বললা ?  রডসিমেন্টের দোকানের অসীম বাবু  .  .  . বিশ্বাস 
হ ।  মেয়েটি মাথা নাড়ে । 
একবার রডসিমেন্টের দোকানে গেলে হয় ।   ওখানে অসীম বাবুর নাম্বার পাওয়া যাবে নিশ্চয়ই ।  মারুফ ঘুরে দাঁড়ায় ।  সিঁড়িতে নামে ।  সিঁড়িতে বিকেলের ঝলমলে আলো ।  আর  বেলি ফুলের গন্ধ; ও থমকে যায় ।   দেখল - মা উঠে আসছে ।  মায়ের ঠিক পিছনেই  একটি মেয়ে ।  শ্যামলা মতন; শাদা ওড়নায় মাথা ঢাকা ।  চশমা পরা; পরনে কালো রঙের শালোয়ার  - কামিজ ।  মেয়েটি  মুখ তুলে তাকাল ।  
নিজের হৃদপিন্ডের প্রচন্ড শব্দ শুনতে পায় মারুফ ।  
  

                    




বেগম রোকেয়া সাখাওয়াৎ হোসেন - এর  ‘ অবরোধবাসিনী ’  থেকে পাঠ  ( ৫ ) 



                        বেগম রোকেয়া সাখাওয়াৎ হোসেন - এর  ( ১৮৮০ - ১৯৩২ )  বিস্তারিত পরিচয় দেওয়া এই পোস্টের উদ্দেশ্য নয় ।  তাঁর সম্বন্ধে আমরা কমবেশি জানি ।  তাঁর রচিত  “ অবরোধবাসিনী ”  বইটি আমাদের কারও কারও পড়া কিংবা কারও কারও এখনও পড়া হয়নি ।  এ কারণেই বেগম রোকেয়া সাখাওয়াৎ হোসেন - এর অবরোধবাসিনী থেকে পাঠ - এর এই পরিকল্পনা ।  উদ্দেশ্য ,  একুশ শতকে বসে বেগম রোকেয়ার চিন্তার স্বরুপ উপলব্দি করা । 
  [  ৩১  ] 
 একবার কোন স্থলে চলন্ত ট্রেণে মেয়েমানুষদের কক্ষে একটা চোর উঠিল ।  চোর বহাল তবিয়তে একে একে প্রত্যেকের অলঙ্কার খুলিয়া লইল; কিন্তু লজ্জায় জড়সড় লজ্জাবতী অবলা সরলা কুলবালাগণ কোন বাধা দিলেন না ।  তাঁহারা সকলে ক্রমাগত ঘোমটা টানিয়া থাকিলেন ।   “ তওবা !  তওবা !  কাঁহা সে মর্দ্দুয়া আ গয়া !  ”  বলিয়া কেহ কেহ বোরকার  “ নেকাব ”  টানিলেন ।  পরে চোর মহাশয় ট্রেণের এলার্মের শিকল টানিয়া গাড়ি থামাইয়া নির্ব্বিঘ্নে নামিয়া গেল । 
  [  ৩২  ] 
 ভাংনীর জমীদার সাহেবের ডাকনাম ,  - ধরুন - বাচ্চা মিয়া ।  তাঁহার পতœীর নাম হাসিনা খাতুন ।  হাসিনার পিতার বিশাল সম্পত্তি ,  - অগাধ টাকা ।  একবার বাচ্চা মিয়া স্ত্রীকে বলিলেন ,   “ আমার টাকার দরকার ,  আজই তোমার পিতার নিকট পত্র লিখাইয়া টাকা আনাইয়া দাও ।  ”  যথাসময়ে টাকার পরিবর্ত্তে তথা হইতে মিতব্যয়ের উপকারিতা সম্বন্ধে এক বক্তৃতার ন্যায় পত্র আসিল । 
বাচ্চা মিয়ার শ্বশুর অনেকবার জামাতাকে টাকা দিয়াছেন ।  এখন টাকা দানে তাঁহার অরুচি জন্মিয়া গিয়াছে ।  তাই কন্যাকে টাকা না পাঠাইয়া উপদেশ পাঠাইলেন ।  ইহাতে বাচ্চা মিয়া রাগ করিয়া স্ত্রীর  “ নাইওর ”   ( পিত্রালয় )  যাওয়া বন্ধ করিয়া দিলেন । 
এক দিকে পিতামাতা কাঁদেন ,  অপর দিকে হাসিনা নীরবে কাঁদেন - পরস্পরে দেখা সাক্ষাৎ আর হয় না ।  কিছু কাল পরে হাসিনার ভ্রাতা তাঁহাকে দেখিতে আসিলেন । 
তিনি সোজা ভাংনী না গিয়া পথে দুই ক্রোশ দূরে ফুলচৌকী নামক গ্রামে তাঁহার মাসীমার বাড়ীতে উপস্থিত হইলেন ।  পরদিন প্রাতঃকালে ভাংনীতে সংবাদ পাঠাইলেন যে তিনি অপরাহ্নে তথায় যাইবেন । 
যাহাতে ভ্রাতা ও ভগিনীতে দেখা না হইতে পারে ,  সে জন্য বাচ্চা মিয়া এক ফন্দী করিলেন ।  তিনি স্ত্রীকে বলিলেন যে তাঁহাদের লইয়া যাইবার জন্য ফুলচৌকী হইতে লোক আসিয়াছে ।  হাসিনা স্বামীর চালবাজী জানিতেন ,  সহসা তাঁহার কথায় বিশ্বাস করিলেন না ।  তিনি কোন প্রকারে জানিতে পারিয়াছিলেন যে অদ্য অপরাহ্নে তাঁহার ভাই সা ’ ব আসিবেন । 
বাচ্চা মিয়া পুনরায় কহিলেন ,   “ ভাই সা ’ বের মাথা ধরিয়াছে ,  তিনি আজ আসিতে পারিবেন না ।  সেই জন্য খালা আম্মা ইয়ার মাহমুদ সর্দ্দারকে পাঠাইয়াছেন আমাদের লইয়া যাইতে ।  তুমি আমার কথা বিশ্বাস না কর ত চল দেউড়ী ঘরে গিয়া স্বকর্ণে সর্দ্দারের কথা শুন ।  ” 
তদনুসারে দেউড়ী ঘরের দ্বারের বাহিরে ইয়ার মাহমুদকে ডাকিয়া আনা হইল ।  ঘরের ভিতর হইতে বাচ্চা মিয়া জিজ্ঞাসা করিলেন ,   “ ইয়ার মাহমুদ !  তুমি এখন ফুলচৌকী হইতে আইস নাই ?  ”  সে উত্তর করিল ,   “ হাঁ হুজুর !  আমিই খবর নিয়া আসিয়াছি -  ”  বাচ্চা মিয়া তাড়াতাড়ি অন্য কথা পাড়িয়া তাহাতে আর বেশী কিছু বলিতে দিলেন না । 
হাসিনা হাসি - খুশী ,  মাসীমার বাড়ী যাইতে প্রস্তুত হইলেন ।  তাঁহার জন্য বানাতের ঘেরাটোপ ঢাকা পাল্কী সাজিল ,  তাঁহার বাঁদীদের জন্য খেরুয়ার ওয়াড ঘেরা গোটা আষ্টেক ডুলী সাজিল ,  বাচ্চা মিয়া মেয়ানা ,   ( খোলা পাল্কী বিশেষ )  সাজিল ।  আর্দ্দালী ,  বরকন্দাজ ,  আসাবরদার ,  সোটাবরদার ইত্যাদি সহ তাঁহারা বেলা ১টার সময় রওয়ানা হইলেন । 
পথে যখন হাসিনা বুঝিতে পারিলেন যে দুইখানি ডিঙ্গী নৌকা যুড়িয়া ,  তাহার উপর তাঁহার পাল্কী রাখিয়া নদী পার করা হইতেছে ,  তখন তিনি রোদন আরম্ভ করিলেন যে ফুলচৌকী যাইতে ত নদী পার হইতে হয় না ,  - আল্লারে ,  আল্লাহ্ !  সা ’ ব তাহাকে এ কোন জায়গায় আনিলেন !  !  পাল্কীতে মাথা ঠুকিয়া কান্না ছাড়া অবরোধ - বাসিনী আর কি করিতে পারে ? 
  [  ৩৩  ] 
 প্রায় ১৮ বৎসর হইল ,  কলিকাতায় একটী দেড় বৎসর বয়স্কা শিশুর জ্বর হইয়াছিল ।  তাঁহাদের অবরোধ অতি কঠোর ,  - তাই ততটুকু মেয়েকেও কোন হি - ডাক্তার দেখিতে পাইবেন না ,  সুতরাং শি - ডাক্তার আসিয়াছেন ।  বাড়ী ভরা যে স্ত্রীলোকেরা আছেন ,  তাঁহাদের একমাত্র  “ শরাফত ”  ব্যতীত আর কোন গুন নাই ।  তাঁহারা লেডী ডাক্তার মিস গুপ্তকে ঘিরিয়া দাঁড়াইয়া আছেন ।  মিস গুপ্ত দেখিয়া শুনিয়া রোগী মেয়েকে গরম জলে স্নান করাইতে চাহিলেন । 
শি - ডাক্তার মিস গুপ্ত চাহেন গরম জল ,  - বিবিরা একে অপরের মুখ !  তিনি চাহেন ঠাণ্ডা জল ,  - বিবিরা বলেন ,   “ বাপরে ঠাণ্ডা জলে স্নান করালে মেয়ের জ্বর বেড়ে যাবে !  ”  ফল কথা ,  বেচারী মিস গুপ্ত সে দিন কিছুতেই তাঁহাদিগকে নিজের বক্তব্য বুঝাইতে পারিলেন না ।  তিনি বাহিরে আসিয়া কর্ত্তার নায়েব সাহেবকে সমস্ত বলিয়া বিদায় হইবার সময় বলিলেন ,  তিনি এ বাড়ীতে আর আসিবেন না ।  নায়েব সাহেব অনেক অনুনয় বিনয় করিয়া তাঁহাকে ১৬ ফী গছাইয়া দিয়া পর দিন আবার আসিতে বলিলেন । 
পরদিন আবার শি - ডাক্তার মিস গুপ্তকে লইয়া বাড়ীর গিন্নীদের গণ্ডগোল আরম্ভ হইল ।  বে - গতিক দেখিয়া নায়েব সাহেব তাঁহার পরিচিতা জনৈকা মহিলাকে আনিয়া মিস গুপ্তের নিকট পাঠাইয়া দিলেন ।  বীণাপাণি  ( নায়েব সাহেবের প্রেরিত সেই বাঙ্গালী মহিলা )  আসিয়া দেখেন ,  লেডী ডাক্তার রাগিয়া ভূত হইয়া আছেন ।  আর সমবেত বিবিরা দাঁড়াইয়া ভয়ে থর থর কাঁপিতেছেন ,  - তাঁহাদের মুখে ধান দিলে খই ফোটে !  শেষে মিস গুপ্ত গর্জ্জন করিয়া বলিলেন ,   “ ময়ঁ তামাসা দেখনে নেহী আয়ী হোঁ !  ” 
বীণাপাণি চুপিচুপি বিবিদের জিজ্ঞাসা করিলেন যে ,  ব্যাপার কি ?  তাঁহারা বলিলেন ,   “ বুঝিতে পারি না ,  - তিনি তোয়ালে চাহেন ,  টব চাহেন ,  কিন্তু আমরা যাহা দিই ,  তাহাই দূরে ছুঁড়িয়া ফেলেন ।  ” 
পরে তিনি মিস গুপ্তকে তাঁহার বিরুদ্ধে বিরক্তির কারণ জিজ্ঞাসা করায় তিনি হাতের ঘড়ী দেখিয়া বলিলেন ,   “ দেখুন দেখি !  আধ ঘণ্টার উপর হয়ে এ ’ ল ,  এখন পর্যøন্ত মেয়েকে স্নান করাবার জন্য কোন জিনিষ পেলুম না ।  ”  বীণা সভয়ে বলিলেন ,   “ উহারা যে জিনিষ দেন ,  তাই নাকি আপনি পসন্দ করেন না ?  ” 
মিস গুপ্ত বলিলেন ,   “ কি করে পসন্দ করব বলুন দেখি ?  আমি চাই একটা বাথ - টাব তাতে বসিয়ে শিশুকে স্নান করাব ,  ওঁরা দেন আমাকে এতটুকু একটা একসেরা ডেকচি - কাজেই আমি ছুঁড়ে ফেলেছি !  আপনিই বলুন ত ঐটুকু ডেকচির ভিতর আমি শিশুকে বসাই কি করে ?  আমি চাই নরম পুরাতন কাপড় ,  শিশুর গা মুছে দেবার জন্যে ,  ওঁরা দেন আমাকে নূতন খসখসে তোয়ালে ,   -  কাজেই আমি ছুড়ে ফেলে দিয়েছি !  আমাকে ঐশ্বর্য্য দেখান যে নূতন তোয়ালে আছে !  এঁরা মনে করেন যে এঁরা পীর - তাই ঊাবৎুনড়ফু ংযড়ঁষফ ড়িৎংযরঢ় ঃযবস !  ” 
শেষে বীণা সমস্ত জিনিষ যোগাড় করিয়া দিয়া শিশুকে স্নান করাইতে মিস গুপ্তের সাহায্য করিলেন ।  তখন রাগ পড়িয়া গিয়া তাঁহার মুখে হাসি ফুটিল; বিবিরাও নিশ্বাস ছাড়িয়া বাঁচিলেন । 
  [  ৩৪  ] 
 শুনিয়াছি বঙ্গদেশের কোন শরীফ খান্দানের বাড়ীর নিয়ম এই যে বিবাহের সময় কন্যাকে  “ হুঁ ”  বলিয়া এজেন দিতে হয় না ।  মেয়ের কণ্ঠস্বরের ঐ  “ হু ”  টুকুই বা পরপুরুষে শুনিবে কেন ?  সেই জন্য বিবাহসভায় মোটা পর্দ্দার একদিকে পাত্রীর উকিল ,  সাক্ষী ,  আত্মীয়স্বজন এবং বর পরে লোকের থাকে ,  অপর পার্শ্বে কন্যাকে লইয়া স্ত্রীলোকেরা বসে ।  পর্দ্দার নীচে একটা কাঁসার থালা থাকে ,  - থালার অর্দ্ধেক পর্দ্দার এপারে ,  অপর অর্দ্ধাশ পর্দ্দার ওপারে থাকে । 
বিবাহের কলেমা পড়ার পর কন্যার কোন সঙ্গিনী বা চাকরাণী একটা সরোতা  ( যাঁতী সেই থালার উপর ঝনাৎ করিয়া ফেলিয়া দেয় - যাঁতীটা সশব্দে পুরুষদের দিকে গিয়া পড়িল বিবাহ - ক্রিয়া সমাপ্ত হয় । 
এই প্রসঙ্গে আমার আর একটী কথা মনে পড়িল ।  লক্ষ্ণৌ - এর এক বিবির সহিত আমার আলাপ আছে ।  একদিন তাহার বাড়ী বেড়াইতে গিয়াছি; কিছুণ পরে তাঁহার সপ্তম বর্ষীয় পুত্র দুষ্টামী করায় তিনি তাহাকে  “ হারামী -  ”  বলিয়া গালি দিয়া মারিতে উদ্যত হইলেন ।  ছেলে পলাইয়া গেলে পর আমি তাঁহাকে বিনা সঙ্কোচে জিজ্ঞাসা করিলাম ,  এ গালি তিনি কাহাকে দিলেন ,  - ছেলেকে ,  না ছেলের মাতাকে ?  তিনি তদুত্তরে সহাস্যে বলিলেন যে বিবাহের সময় যদিও তিনি বয়োপ্রাপ্তা ছিলেন তথাপি কেহ তাঁহার মতামত জিজ্ঞাসা করে নাই ।  বিবাহ মজলিসে তিনি  “ হুঁ ”   “ হাঁ ”  কিছুই বলেন নাই; জবরদস্তী তাঁহার শাদী দেওয়া হইয়াছে ।  সুতরাং তাঁহার  “ সব বাচ্চে হারামজাদে !  ” 
  [  ৩৫  ] 
 মরহুম মৌলবী নজীর আহমদ খাঁ বাহাদুরের প্রসিদ্ধ গ্রন্থে লিখিত দিল্লী গদরের সময় অবরোধ - বন্দিনী মহিলাদের দুর্দ্দশার বর্ণনা হইতে অংশবিশেষের অনুবাদ এইঃ
রাত্রি ১০টার সময় আমার ভাইজানকে কাপ্তেন সাহেবের প্রেরিত লোকটী বলিল যে ,  আমরা রাত্রি ২টার সময় বিদ্রোহীদের আক্রমণ করিব ।  আপনাদের বাড়ীর নিকটেই তোপ লাগান হইয়াছে ।  অতএব আপনারা আক্রমণের পূর্ব্বেই প্রাণ লইয়া পলায়ন করুন ।  এ সংবাদ শুনিবামাত্র আমাদের আত্মা শুকাইয়া গেল ।  কিন্তু কোন উপায় ছিল না ! 
শেষে আমরা পদব্রজে যাত্রা করিতে বাধ্য হইলাম ।  সে দিনের দুঃখের কথা মনে হইলে এখনও মনে দুঃখ হয় ,  হাসিও পায় ।  এক কর্ত্রী সাহেবা সমস্ত ধন - দৌলত ছাড়িয়া পানদান সঙ্গে লইয়া চলিলেন ।  হতভাগীদের মোটেই হাঁটিবার অভ্যাস নাই - এখন প্রাণের দায়ে হাঁটিতে গিয়া কাহারও জুতা খসিয়া রহিয়া গেল ,  কাহাও ইজারবন্দ পায়ে জড়াইয়া গেল; সে দিন যাঁর পায়জামার পাঁয়চা যত বড় ছিল ,  তাঁহারই হাঁটিতে তত অধিক কষ্ট হইতেছিল ।  ভাইজান সে সময় তিক্তবিরক্ত হইয়া তাঁহাদের বলিতেছিলেন ,   “ কমবখতিরা আরও দুই থান নয়নসুখের পায়জামা বানাও ।  লাহোরের রেশমী ইজারবন্দ আরও জরির ঝালর লাগাইয়া লম্বা কর ।  ” 
বেচারীরা বাজারের পথে চলিলেন; ভাগ্যে রাত্রি ছিল ,   - তাই রক্ষা !  অর্থাৎ আমাদের তৎকালীন দুর্গতি দেখিবার জন্য লোকের ভিড় হয় নাই ।  আহা রে !  সকলের পা ফুলিয়া ভারী হইল যে এক মণ ,  - দুই পা চলেন আর হোঁচট খান; বারবার পড়েন ।  একজন পথে বসিয়া একেবারে এলাইয়া পড়িলেন যে আর তিনি হাঁটিতে পারিবেন না ।  কেবল পায় ব্যথা নয় ,  আমাদের সর্ব্বাঙ্গে বেদনা হইয়া গেল ।  বেচারী বিবিদের লাঞ্ছনার অবধি ছিল না । 
কিছুদূর যাইয়া দেখি ,  হাজার হাজার গোরা আর শিখ সৈন্য সারি বাঁধিয়া চলিয়া আসিতেছে ।  তাহা দেখিবামাত্র ভয়ে আমাদের প্রাণ উড়িয়া গেল ।  আরও চলচ্ছক্তি - বিহীন হইয়া পড়িলাম । 
অবশেষে বহু কষ্টে কিছু দূর গিয়া ভাইজান চারটা গাধা সংগ্রহ করিলেন ।  শেষে গাধায় উঠিয়া বিবিরা রক্ষা পাইলেন । 
  [  ৩৬  ] 
 শীতকাল ।  মাঘ মাসের শীত ।  সেই সময় কোথা হইতে এক ভালুকের নাচওয়ালা গ্রামে আসিল ।  গ্রামে কোন নূতন কিছু আসিলে প্রথমে তাহাকে জমীদার বাড়ীতে হাজিরা দিতে হয় ।  তদনুসারে ভালুকওয়ালা জমীদার বাড়ীতেই অতিথি হইয়াছে ।  প্রশস্ত দালানের উত্তর দিকের মাঠে প্রত্যেহ ভালুকের নাচ হয় ,  - গ্রামশুদ্ধ লোকে আসিয়া নাচ দেখে !  কিন্তু বাড়ীর বউ ঝি সে নাচ দেখা হইতে বঞ্চিতা । 
ছোট ছেলেরা এবং বুড়ী চাকরাণীকে আসিয়া গিন্নীদের নিকট গল্প করে ।  - ভালুকে খেমটা নাচ নাচে; থমকা নাচ নাচে ।  এমন করিয়া ভালুকওয়ালার সঙ্গে কুস্তি লড়ে; এমন করিয়া পাছাড় ধরে ।  - ইত্যাদি ।  এই সব গল্প শুনিয়া শুনিয়া কর্ত্তার দুইজন অল্পবয়স্কা পুত্রবধূর সাধ হইল যে একটু নাচ দেখিলেন ।  বেশী দূর যাইতে হইবে না ,  ছোট বউবিবির কামরার উত্তর দিকের জানালার ঝরোকা  ( খড়খড়ির পাখী )  একটু তুলিলেই সুস্পষ্ট দেখা যায় । 
যেই বধূদ্বয় ঝরোকা তুলিয়াছেন ,  অমনি তাঁহাদের চারি বৎসর বয়স্কা ননদ জোহরা দৌড়াইয়া আসিয়া বলিল যে ,  সেও দেখিবে ।  একজন তাহাকে কোলে তুলিয়া দেখাইতে লাগিলেন ।  জোহরা কখনও বাড়ীর উঠানে নামিয়া কুকুর বিড়াল পর্যøন্ত দেখে নাই ,  - এখন দেখিল একেবারে ভালুক !  ভালুক কুস্তি লড়িতেছিল ,  তাহা দেখিয়া জোহরা চীৎকার করিয়া অজ্ঞান হইয়া পড়িল !  ভালুকের নাচ দেখা মাথায় থাকুক - এখন জোহরাকে লইয়া তাঁহারা ব্যস্ত হইয়া পড়িলেন । 
জোহরা সজ্ঞান হইয়া বটে কিন্তু তাহার ভয় গেল না ।  রাত্রিকালে হঠাৎ চীৎকার করিয়া জাগিয়া উঠিয়া ভয়ে থরথর কাঁপে ।  অবস্থা সঙ্কটাপন্ন সুদূর সদর জেলা হইতে বহু অর্থ ব্যয়ে ডাক্তার থাকিতে হইল ।  ডাক্তার সাহেব সকল অবস্থা শুনিয়া জিজ্ঞাসা করিলেন ,  শিশু কোন প্রকারে ভয় পাইয়াছিল না কি ?  কথা গোপন থাকে না ,  জানা গেল ভালুকের নাচ দেখিয়া ভয় পাইয়াছিল । 
এদিকে কর্ত্তা সন্ধান লইতে লাগিলেন ,  জোহরাকে - নাচ দেখাইল কে ।  খেলাই আন্না প্রভৃতি সকলে একবাক্যে অস্বীকার করিল যে তাহারা সাহেবজাদীকে ভালুকের নাচ দেখায় নাই ।  অবশেষে জানা গেল ,  বউ বিবিরা দেখাইয়াছেন ।  তখন তাঁহার ক্রোধ চরমে উঠিল ।  জোহরা মরে মরুক ,  তাহাতে কর্ত্তার তত আপত্তি নাই; কিন্তু এই যে বাড়ীময় রাষ্ট্র হইল যে ,  তাঁহার পুত্রবধূগণ বেগানা মরদের তামাসা দেখিতে গিয়াছিলেন ,  তিনি এ লজ্জা রাখিবেন কোথায় ?  ছি !  ছি !  ভিন্ন ধর্ম্মাবলম্বী সিভিল সার্জ্জন ডাক্তারও শুনিয়া মৃদু হাসিলেন যে বউয়েরা ভালুকের নাচ দেখিতে গিয়াছিলেন । 
লাজে খেদে ক্রোধে অধীর হইয়া কর্ত্তা বধূদের তলব দিলেন ।  মাথায় একহাত ঘোমটা টানিয়া শ্বশুরের সম্মুখে দাঁড়াইয়া বধূদ্বয় লজ্জায় অভিমানে থরথর কাঁপিতেছিলেন;  ( সেই মাঘ মাসের শীতও )  ঘামিতেছিলেন আর পদতলস্থিত পাথরের মেঝেকে হয়ত বলিতেছিলেনঃ
  “ ওমা বসুন্ধরা !  বিদর গো ত্বরা - 
তোমাতে বিলীন হই !  ” 
 তাই ত ,  পর্দ্দানশীনদের ধরাপৃষ্ঠে থাকিবার প্রয়োজন কি ?  দন্ত কড়মড় করিয়া ,  -   “ বউমা ’ রা শুন ত -  ”  বলিয়াই অতি ক্রোধে কর্ত্তার বাকবোধ হইল ।  তখন তাঁহার  “ গোস্ব্বায় অজুদ কাঁপে ,  আঁখি হইল লাল ”  - তিনি বউমাদের বিনা লুণে চিবাইয়াত খাইবেন ,  না ,  আস্ত গিলিবেন ,  তাহা ঠিক করিতে পারিতেছিলেন না ! 
  [  ৩৭  ] 
 একবার পশ্চিম দেশ হইতে ট্রেণ হাবড়ায় আসিবার সময় পথে বালী ষ্টেশনে তিনজন বোরকাধারিণী লোক স্ত্রীলোকদের কক্ষে উঠিল ।  কক্ষে আরও অনেক মুসলমান স্ত্রীলোক ছিল ।  ট্রেণ ছাড়িলে পরও তাহারা সবিস্ময়ে দেখিতে লাগিল যে নবাগতা তিনজন বোরকার নেকাব  ( মুখাবরণ )  তুলিল না ।  তখন তাহাদের মনে সন্দেহ হইল যে ইহারা নাকি জানি কি করিবে ।  আর তাহারা লম্বাও খুব ছিল ।  খোদা খোদা করিয়া লিলুয়া ষ্টেশনে ট্রেণ থামিলে যখন মেয়ে টিকেট কালেকটার তাহাদের কামরায় আসিলেন ,  তখন সকলেই তাঁহাকে ঐ বোরকাধারিণীদের বিষয় বলিল ।  টিকেট কালেকটার তাহাদের দিকে অগ্রসর হইতে না হইতে তাহাদের একজন ষ্টেশনের বিপরীত দিকে ট্রেণের জানালা দিয়া লাফাইয়া পলাইয়া গেল; তিনি  “ পুলিশ - পুলিশ ”  বলিয়া চেঁচাইতে চেঁচাইতে একজনকে ধরিয়া নেকাব তুলিয়া ,  দেখেন ,  - তাহার মুখে ইয়া দাড়ী ,  - ইয়া গোঁফ !  তিনি ব্যস্ত হইয়া বলিলেন ,   “ কি আশ্চর্য্য !  বোরকার ভিতর দাড়ী গোঁফ !  ” 
  [  ৩৮  ] 
 আমার পরিচিতা জনৈকা শি - ডাক্তার মিস শরৎকুমারী মিত্র বলিয়াছেন ,   “ বাবা !  আপনাদের - মুসলমানদের বাড়ী গেলে আমাদের যা নাকাল হতে হয় !  না পাওয়া যায় সময়মত একটু গরম জল; না পাওয়া যায় একখণ্ড ন্যাকড়া !  ” 
একবার তাঁহাকে বহুদূর হইতে একজন ডাকিতে আসিয়া জানাইল যে বউবেগমের দাঁতে ব্যথা হইয়াছে ।  তিনি যথাসম্ভব দাঁতের ঔষধ এবং প্রয়োজন বোধ করিলে দাঁত তুলিয়া ফেলিবার জন্য যন্ত্রপাতি সঙ্গে লইয়া গিয়াছেন ।  সেখানে দিয়া দেখেন ,  দাঁতে বেদনা নহে ,  - প্রসব বেদনা !  তিনি এখন কি করেন ?  ভাগলপুর শহর হইতে জমগাঁও চারি ক্রোশ পথ ।  এত দূর হইতে আবার সেই একই ঘোড়ার গাড়ীতে ফিরিয়া যাওয়াও অসম্ভব; কারণ ঘোড়া কান্ত হইয়াছে ।  জমগাঁও শহরতলী ,  - পাড়া গ্রামের মত স্থান ,  সেখানে ঘোড়ার গাড়ী কিম্বা পাল্কী পাওয়া যায় না । 
কোন প্রকারে ভাগলপুরে ফিরিয়া আসিয়া তৎকালীন উপযোগী যন্ত্রপাতি লইয়া পুনরায় জমগাঁও যাইতে যাইতে রোগিনীর দফা শেষ হওয়ার সম্ভাবনা ।  মিস মিত্র সে বাড়ীর কর্ত্রীকে জিজ্ঞাসা করিলেন যে এরূপ মিথ্যা কথা বলিয়া তাঁহাকে অনর্থক ডাকা হইল কেন ?  উত্তরে কর্ত্রী বলিলেন ,   “ পুরুষ চাকরের দ্বারা ডাক্তারনীকে ডাকিতে হইল ,  সুতরাং তাহাকে দাঁতে ব্যথা না বলিয়া আর কি বলিতাম ?  তোবা ছিয়া !  মর্দ্দুয়াকে ও কথা বলিতাম কি করিয়া ?  আপনি কেমন ডাক্তারণী যে ,  লোকের কথা বুঝেন না ?  ” 
  [  ৩৯  ] 
 সমাজ আমাদিগকে কেবল অবরোধ - কারাগারে বন্ধ করিয়াই ক্ষান্ত হয় নাই ।  হজরতা আয়শা সিদ্দিকা নাকি ৯ বৎসর বয়সে বয়োপ্রাপ্ত হইয়াছিলেন; সেই জন্য সম্ভ্রান্ত মুসলমানের ঘরের বালিকার বয়স আট বৎসর পার হইলেই তাহাদের উচ্চহাস্য করা নিষেধ ,  উচ্চৈস্বরে কথা বলা নিষেধ ,  দৌড়ান লাফান ইত্যাদি সবই নিষেধ ।  এক কথায় ,  তাহার ন্নাচড়াও নিষেধ ।  সে গৃহকোণে মাথা গুঁজিয়া বসিয়া কেবল সূচি - কর্ম্ম করিতে থাকিবে ,  - নড়িবে না ।  এমনকি দ্রুতগতি হাঁটিবেও না । 
কোন এক সম্ভ্রান্ত ঘরের একটি আট বৎসরের বালিকা একদিন উঠানে আসিয়া দেখিল ,  রান্নাঘরের চালে ঠেকান ছোট মই আছে ।  তাহেরা  ( সেই বালিকা ) র মনে কি হইল ,  সে অন্যমনস্ড়্গভাবে ঐ মইয়ের দুই ধাপ উঠিল ।  ঠিক সেই সময় তাহার পিতা সেখানে আসিয়া উপস্থিত হইলেন ।  তিনি কন্যাকে মইয়ের উপর দেখিয়া দিগ্বিদিক জ্ঞানশূন্য হইয়া তাহার হাত ধরিয়া এক হেঁচকা টানে নামাইয়া দিলেন । 
তাহেরা পিতার অতি আদরের একমাত্র কন্যা ,  - পিতার আদর ব্যতীত অনাদর কখনও লাভ করে নাই; কখনও পিতার অপ্রসন্ন মুখ দেখে নাই ।  অদ্য পিতার রুদ্রমূর্ত্তি দেখিয়া ও রূঢ় হেঁচকা টানে সে এত অধিক ভয় পাইল যে কাঁপিতে কাঁপিতে বে - সামাল হইয়া কাপড় নষ্ট করিয়া ফেলিল ! 
অ - বেলায় স্নান করাইয়া দেওয়া হইল বলিয়া এবং অত্যধিক ভয়ে বিহবল হইয়াছিল বলিয়া সেই রাত্রে তাহেরার জ্বর হইল ।  একে বড় ঘরের মেয়ে ,  তায় আবার অতি আদরের মেয়ে ,  সুতরাং চিকিৎসার ক্রটি হয় নাই ।  সুদূর সদর জেলা হইতে সিভিল সার্জ্জন ডাক্তার আনা হইল ।  সেকালে  ( অর্থাৎ ৪০ / ৫০ বৎসর পূর্ব্বে )  ডাক্তার ডাকা সহজ ব্যাপার ছিল না । 
ডাক্তার সাহেবের চতুর্গুণ দর্শনী ,  পাল্কী ভাড়া ,  তদুপরি বত্রিশজন বেহারার সিধা ও পান তামাক যোগান - সে এক বিরাট ব্যাপার । 
এত যতœ সত্ত্বেও তৃতীয় দিনেও তাহেরার জ্বর ত্যাগ হইল না ।  ডাক্তার সাহেব বে - গতিক দেখিয়া বিদায় হইলেন ।  পিতার রূঢ় ব্যবহারের নিষ্ঠুর প্রত্যুত্তর দিয়া তাহেরা চিরমুক্তি লাভ করিল !   ( ইন্নালিল্লাহে ওয়াইন্না ইলায়হে রাজেউন )  । 
  [  ৪০  ] 
 এক ধনীগৃহে কন্যার বিবাহ উপলক্ষ হইতেছিল ।  বাড়ী ভরা আত্মীয়া কুটুম্বিনীর হট্রগোল - কিছুরই অভাব নাই ।  নবাগতাদিগের জন্য অনেক নূতন চালাঘর তোলা হইয়াছে ।  একদিন ভরা সন্ধ্যায় কি করিয়া একটা নূতন খড়ের ঘরে আগুন লাগিল ।  শোরগোল শুনিয়া বাহির হইতে চাকরবাকর ,  লোকজন আসিয়া দেউড়ীর ঘরে অপো করিতে লাগিল ,  আর বারম্বার হাঁকিয়া জিজ্ঞাসা করিতে লাগিল ,  পর্দ্দা হইয়াছে কিনা ,  - তাহারা অন্দরে আসিতে পারে কিনা ?  কিন্তু অন্তঃপুর হইতে কে উত্তর দিবে ?  আগুন দেখিয়া সকলেরই ভ্যাবা - চেকা লাগিয়া গিয়াছে ।  এদিকে আগুন - লাগা ঘরের ভিতর বিবিরা বসিয়া বলাবলি করিতেছেন যে প্রাঙ্গণে পর্দ্দা আছে কিনা ,  - কোন ব্যাটাছেলে থাকিলে তাঁহারা বাহির হইবেন কি করিয়া ? 
অবশেষে এক বুড়ো বিবি ভয়ে জ্ঞানহারা হইয়া উচ্চৈস্বরে বলিলেন ,   “ আরে ব্যাটারা !  আগুন নিবাতে আয় না !  এ সময়ও জিজ্ঞাসা করিস পর্দ্দা আছে কিনা ?  ” 
তখন সকলে ঊর্ধ্বশ্বাসে দৌড়াইয়া আগুন নিবাইতে আসিল ।  কিন্তু আগুন - লাগা ঘরের বিবিরা বাহিরে যাইতে গিয়া যেই দেখিলেন ,  প্রাঙ্গণ পুরুষ মানুষে ভরা ,  অমনি তাঁহারা পুনরায় ঘরে গিয়া ঝাঁপের অন্তরালে লুকাইলেন ।  সৌভাগ্যবশতঃ গোটাকয়েক সাহসী তরুণ বিবিদের টানাহেঁচড়া করিয়া বাহিরে লইয়া আসিল ।  নচেৎ সেইখানে পুড়িয়া পসেন্দা কাবাব হইতেন !  ! 
  [  ৪১  ] 
 রায় শ্রীযুক্ত জলধর সেন বাহাদুর গত ১৩৩৫ সনে লিখিয়াছেনঃ সেকালের পর্দ্দা - আমি যে সময়কে সেকাল বলছি ,  তা সত্য - ক্রেতা - দ্বাপর যুগ নয় কিন্তু - সে আমাদের যৌবনকালের কথা - এই পঞ্চাশ বৎসর পূর্ব্বের কথা ।  সে সময় আমরা পর্দ্দার যে রকম কঠোর ,  তথা হাস্যকর ব্যবস্থা দেখিয়াছিলাম ,  সে সকল দৃশ্য এখনও আমার চরে সম্মুখে ছবির মত জেগে আছে ।  তারই গুটিকয়েক দৃশ্যের সামান্য বর্ণনা দিতে চেষ্টা করিব । 
সেই সময় একদিন কি জন্য যেন হাবড়া ষ্টেশনে গিয়াছিলাম ।  আমি তখন কলেজে পড়ি ।  ষ্টেশনের প্ল্যাটফরমে গিয়া দেখি কয়েকজন বরকন্দাজ যাত্রীর ভিড় সরিয়ে পথ করছে ।  এগুতে সাহস হোল না; হয়ত কোন রাজা মহারাজা গাড়ীতে উঠবেন ,  তারই জন্য তার সৈন্য সামন্তেরা নিরীহ যাত্রীদের ধাক্কা দিয়ে সরিয়ে দিচ্ছে ।  এই ভেবে রাজা - মহারাজার আগমন প্রতীক্ষায় একটু দূরে দাঁড়িয়ে রইলাম । 
তিন চার মিনিট হয়ে গেল ,  রাজা মহারাজা আর আসেন না ।  শেষে দেখি কিনা - একটা মশারি আসছেন ।  মশারির চার কোণা চারজন সিপাহী ধ ’ রে ধীরে ধীরে এগিয়ে আসছেন ।  আমি ত এ দৃশ্য দেখে অবাক - এ ব্যাপার ত পূর্ব্বে কখনও দেখি নাই ।  আমার পাশেই এক ভদ্রলোক দাঁড়িয়েছিলেন ।  তাঁকে জিজ্ঞাসা করলাম ,   “ এমন করে একটা মশারি যাচ্ছেন কেন ?  ”  তিনি একটু হেসে বল্লেন ,   “ আপনি বুঝি কখন মশারির যাত্রা দেখেন নাই ?  দেখছেন না কত সিপাহী - সান্ত্রী যাচ্ছে ।  বিহার অঞ্চলের কোন এক রাজা না জমীদারের গৃহিনী ঐ মশারির মধ্যে আবরু রা করে গাড়ীতে উঠতে যাচ্ছেন ।  বড় মানুষের বৌ কি আপনার আমার সুমুখ আর দশজনের মত যেতে পারেন; তাঁরা যে অসূর্যস্পশ্যা ।  ”  এই বলেই ভদ্রলোকটি হাসতে লাগলেন ।  আমি এই পর্দ্দার বহর দেখে হাস্য সংবরণ করতে লাগলাম না ।  হাঁ ,  এরই নাম পর্দ্দা বটে - একেবারে মশারি যাত্রা । 
আর একবার কি একটা যোগ উপলক্ষে গঙ্গা - স্নানের ব্যবস্থা ছিল ।  লোক - সমারোহ দেখবার জন্য এবং এ বৃদ্ধ বয়সে ব ’ লেই ফেলি ,  গঙ্গাস্নান করে পাপ মোচনের জন্যও বটে ,  বড়বাজারে আদ্য - শ্রাদ্ধের ঘাটে গিয়াছিলাম ।  তখন শীতকাল ,  স্নানের সময় অপরাহ্নে পাঁচটা । 
ঘাটে দাঁড়িয়ে লোক সমারোহ দেখছি ,  আর ভাবছি এই দারুণ শীতের মধ্যে কেমন করে গঙ্গাস্নান ক ’ রব ।  এমন সময় দেখি ঘেরাটোপ আগাগোড়া আবৃত একখানি পাল্কী ঘাটে এল ।  পাল্কীর চার কোণ ধ ’ রে চারজন আরদালী ,  আর পাল্কীর দুই দুয়ার বরাবর দুইটী দাসী ।  বুঝতে বাকী রহিল না যে কোন ধনাঢ্য ব্যক্তির গৃহিণী ,  বা কন্যা ,  বা পুত্রবধূ স্নান করতে এলেন ।  বড় মানুষের বাড়ীর মেয়েরা এমন আড়ম্বর ক ’ রে এসেই থাকেন ,  তাতে আশ্চর্য্যের কথা কিছুই নেই । 
কিন্তু তারপর যা দেখলাম ,  সে হাস্যরসের এবং করুণ - রসের একেবারে চূড়ান্ত ।  আমি মনে করেছিলাম গঙ্গার জলের কিনারে পাল্কী নামানো হবে এবং আরোহিণীরা অবতরণ করে গঙ্গাস্নান করে আসবেন ।  কিন্তু ,  আমার সে কল্পনা আকাশেই থেকে গেল ।  দেখলাম বেহারা মায় আরদালী দাসী দুইটী - পাল্কী নিয়ে জলের মধ্যে নেমে গেল ।  যেখানে গিয়ে পাল্কী থামলো ,  সেখানে বোধ হয় বুক - সমান জল ।  বেহারারা তখন পাল্কীখানিকে একেবারে জলে ডুবিয়ে তৎণাৎ উপরে তুললো ।  এবং তারপরেই পাল্কী নিয়ে তীরে উঠে এসে ,  যেভাবে আগমন ,  সেইভাবেই প্রতিগমন ।  আমার হাসি এলো পাল্কীর গঙ্গাস্নান দেখে; আর মনে কষ্ট হ ’ তে লাগল ,  পাল্কীর মধ্যে যাঁরা ছিলেন ,  তাঁদের অবস্থা স্মরণ করে ।  এই শীতের সন্ধ্যায় পাল্কীর মধ্যে মা - লক্ষ্মীরা ভিজে কাপড়ে হি - হি করে কাঁপছেন ।  এদিকে তাঁদের স্নান যা হোলো ,  তা তো দেখতেই পেলাম ।  এর নাম পর্দ্দা ! 
সেন মহাশয় পাল্কীর  “ গঙ্গাস্নান ”  দেখিয়া হাসিয়াছেন ।  আমরা শৈশবে চিলমারীর ঘাটে  ‘ পাল্কীর ব্রপুত্র নদের স্নান ’  শুনিয়া হাসিয়াছি ।  পরে ভাগলপুরে গিয়া পাল্কীর রেল ভ্রমণের বিষয় শুনিয়াছি । 
একবার একটি ত্রয়োদশ বর্ষীয়া নব - বিবাহিতা বালিকার শ্বশুর - বাড়ী যাত্রা স্বচে দেখিয়াছি; তাহা বেশ স্পষ্ট মনে আছে ।  ভাগলপুর প্রভৃতি স্থানে জুন মাসে রৌদ্র কিরূপ প্রখর হয় ,  তা সকলেই জানেন । 
জুন মাসে দিবা ৮ ঘটিকার সময় সে বালিকা নববধূকে মোটা বেনারসী শাড়ী পরিয়া মাথায় আধ হাত ঘোমটা টানিয়া পাল্কীকে উঠিতে হইল ।  সেই ঘোমটার উপর আবার একটা ভারী ফুলের  “ সেহরা ”  তাহার কপালে বাঁধিয়া দেওয়া হইল ।  পরে পাল্কীর দ্বার বন্ধ করিয়া জরির কাজ করা লাল বানাতের ঘেরাটোপ দ্বারা পাল্কী ঢাকা হইল ।  সেই পাল্কী ট্রেনের ব্রেকভ্যানের খোলা গাড়ীতে তুলিয়া দেওয়া হইল ।  এই অবস্থায় দগ্ধ ও সিদ্ধ হইতে হইতে বালিকা চলিল ,  তাহার শ্বশুর - বাড়ী - যশিদী !  ! 
  [  ৪২  ] 
 সেদিন  ( ৭ই জুলাই ১৯৩১ সাল )  জনৈকা মহিলা নিন্মলিখিত ঘটনা দুইটি বলিলেনঃ বহুবর্ষ পূর্ব্বে তাঁহার সম্পর্কের এক নানিজান পশ্চিম দেশে বেড়াইতে গিয়া ফিরিয়া আসিলেন ।  তিনি যথাসময়ে টেলিগ্রাফ যোগে তাঁহার কলিকাতায় পৌঁছিবার সময় জানাইয়াছিলেন ।  কিন্তু সেদিন তুফানে সমস্ত টেলিগ্রাফের তার ছিঁড়িয়া গিয়াছিল এবং কলিকাতার রাস্তায় সাঁতার - জল ছিল ।  সুতরাং এখানে কেহ নানিজানের টেলিগ্রাফ পায় নাই এবং হাবড়া ষ্টেশনে পাল্কী লইয়া কেহ তাঁহাকে আনিতেও যায় নাই । 
এদিকে যথাসময়ে নানিজানের রিজার্ভ - করা গাড়ী হাবড়ায় পৌঁছিল; সকলে নামিলেন জিনিষপত্রও নামান হইল কিন্তু পাল্কী না থাকায় নানিজান বোরকা পরিয়া থাকা সত্ত্বেও কিছুতেই নামিতে সম্মত হইলেন না ।  অনেকক্ষণ সাধ্য - সাধনের পর নানাসাহেব ভারী বিরক্ত হইয়া বলিলেন ,   “ তবে তুমি এই ট্রেনেই থাক ,  আমরা চলিলাম ।  ”  বেগতিক দেখিয়া নানিজান মিনতি করিয়া বলিলেন ,   “ আমি এক উপায় বলিয়া দিই ,  আপনারা আমাকে সেইরূপে নামান ।  ”  উপায়টী এই যে ,  তাঁহার সর্ব্বাঙ্গে অনেক কাপড় জড়াইয়া তাঁহাকে একটা বড় গাঁটরীর মত করিয়া বাঁধিয়া তিন চারি জনে সেই গাঁটরী ধরাধরি করিয়া টানিয়া ট্রেণ হইতে নামাইল ।  অতঃপর তদবস্থায় তাঁহাকে ঘোড়ার গাড়ীতে তুলিয়া দেওয়া হইল । 
  [  ৪৩  ] 
 এক বোরকাধারিণী বিবি হাতে একটা ব্যাগ সহ ট্রেণ হইতে নামিয়াছেন ।  তাঁহাকে অন্যান্য আসবাব সহ এক জায়গায় দাঁড় করাইয়া তাঁহার স্বামী কার্য্যান্তরে গেলেন ।  কোন কারণবশতঃ তাঁহার ফিরিয়া আসিতে কিছু বিলম্ব হইল ।  এদিকে বিবি সাহেবা দাঁড়াইয়া অশ্রু বর্ষণ করিতে লাগিলেন ।  তাঁহার অস্ফুট ক্রন্দনধ্বনি শুনিয়া এবং শরীরের কম্পন দেখিয়া ক্রমে লোকের ভীড়ে হইল ।  লোকেরা দয়া করিয়া জিজ্ঞাসা করিল ,   “ আপনার সঙ্গের লোকের নাম বলুন ত ,  আমরা তাঁহাকে ডাকিয়া আনি ।  ”  তিনি একবার আকাশে সূর্য্যের দিকে ইসারা করেন আর একবার হাতের ব্যাগ তুলিয়া দেখান ।  ইহাতে উপস্থিত লোকেরা কিছু বুঝিতে না পারিয়া হাসিতে হট্টগোল বাধাইয়া দিল । 
কিছুক্ষণ পরে এক ব্যক্তি হাঁফাইতে সেখানে দৌড়াইয়া আসিয়া জিজ্ঞাসা করিলেন ,   “ কি হইয়াছে ?  ভীড় কেন ?  ”  ঘটনা শুনিয়া তিনি হাসিয়া বলিলেন ,   “ আমার নাম  ‘ আফতাব বেগ ’  ,  তাই আমার বিবি সূর্য্যের দিকে ইসারা করিয়া দেন আর হাতের বেগ  ( ব্যাগ )  দেখাইয়াছেন ।  ” 
  [  ৪৪  ] 
 জনাব শরফদ্দীন আহমদ বিক্স এক্স  ( আলীগড় )  আজিমাবাদী নিন্মলিখিত ঘটনাত্রয় কোন উর্দ্দু কাগজে লিখিয়াছেন ।  আমি তাহা অনুবাদ করিবার লোভ সম্বরণ করিতে পারিলাম না ।  যথাঃ গত বৎসর পর্য্যন্ত আমি আলীগড়ে ছিলাম ।  যেহেতু সেখানকার ষ্টেশন একরূপ জাঁকজমকে ইক্স আইক্স আরক্স লাইনে অদ্বিতীয় বোধ হয় ,  সেই জন্য আমি প্রত্যহই পদব্রজে ভ্রমণের সময় ষ্টেশনে যাইতাম ।  সেখানে অন্যান্য তামাসার মধ্যে অনেকগুলি ১৩শ শতাব্দীর বোরকা আমার দৃষ্টিগোচর হইয়াছিল ।  আর খোদা মিথ্যা না বলান ,  প্রত্যেক বোরকাই কোন না কোন প্রকার কৌতুকাবহ ছিল ।  তন্মধ্যে মাত্র তিনটী ঘটনা এখানে বিবৃত হইল । 
প্রথম ঘটনা এই যে ,  একদিন আমি আলীগড় ষ্টেশনে প্লাট - ফরমে পায়চারি করিতেছিলাম ,  সহসা পশ্চাৎদিক হইতে আমার গায়ে ধাক্কা লাগিল ।  মুখ ফিরাইয়া দেখিলাম যে ,  এক বোরকাধারিণী বিবি দাঁড়াইয়া আছেন; আর আমাকে শাসাইয়া বলিতে লাগিলেন ,   “ মিয়া দেখে চলেন না ?  ”  তাঁহার কথায় আমার প্রবল হাসি পাইল ,  কারণ তিনি ত আমার পশ্চাতে ছিলেন ,  সুতরাং দেখিয়া চলা না চলার দায়িত্ব কাহার ,  তাহা সহজেই অনুমেয় ।  আমি তাঁহাকে কেবল এইটুকু বলিলাম ,   “ আপনি মেহেরবাণী করিয়া বোরকার জাল চক্ষের সম্মুখে ঠিক করিয়া নিন ”  এবং হাসিতে হাসিতে অন্যত্র চলিলাম । 
 

                    




গল্প :  রামীচন্ডীর উপাখ্যান



                        চতুর্দশ খ্রিস্টাব্দের মাঝামাঝি এক ঊষাকাল ।   অজয় নদের পাড়ে একটি যজ্ঞিডুমুর গাছের তলায় নান্নুর গ্রামের মধ্যবয়স্ক পুরোহিত  চন্ডীদাস বসিয়াছিলেন  .  .  .  নান্নুর গ্রামটি বর্তমানকালের পশ্চিমবঙ্গের বীরভূম জেলায় অবস্থিত  .  .  .  চন্ডীদাস নান্নুর গ্রামের  বাশুলি মন্দিরের পুরোহিত  ।  সে মন্দিরের অধিষ্ঠাত্রী দেবী বিশালাক্ষী  ।  তবে আজকাল চন্ডীদাসের পূজাঅর্চনায়  মন বসিতেছে না ,  তাহার মন অহোরাত্র উচাটন হইয়া থাকে ।  এই প্রদোষকালের শান্ত মুহূর্তেও তাহাকে বড় অস্থির দেখায় ।  পুরোহিত রামীর জন্য অপেক্ষমান ।  অথচ  রামী এখনও আসিতেছে না ।   তাহার শূন্যদৃষ্টি অজয়  নদের জলের উপর স্থির ।  এই নির্জন ভোরবেলায়  নদের পাড়ে একা একা বসিয়া থাকিয়া  আশ্বিন মাসের  আকাশের নির্মেঘ বিস্তার দেখা যায় ,  অজয় নদটির ঘোলা জলের নিস্তরঙ্গ বিস্তার দেখা যায়; ঢেউগুলি সব কী কারণে এই সময়ে পুবমুখী হইয়া থাকে ,  ক্ষুদ্র ক্ষুদ্র সব ঢেউ; গড়িয়া উঠিয়া আবার পরক্ষণেই ভাঙ্গিয়া পড়িতেছে  .  .  .  হয়তো - বা কোনও নৌকার বৈঠার মৃদু আঘাতে ।  ছই - নৌকাগুলি এত ভোরেও ঢেউ ভাঙ্গিয়া জল ভাঙ্গিয়া ভাসিয়া যায় প্রায় নিঃশব্দে ।  তখন নদ পাড়ের বাতাস দুলিয়া উঠে ।  তখন কেমন নির্জন হইয়া উঠে বুকের ভিতরকার শূন্যতার মাঠঘাটগুলি ।  তখন নদ পাড়ের পচা শিকড়ের গন্ধ নাকে আসিয়া  লাগে  ।  যজ্ঞিডুমুরের গাছটা জলের উপর উবু হইয়া আছে ।  সেদিকে একবার চোখ  যায় :  বিগত জন্মে গাছটির কোটোর এক গাঙ শালিকের বাসা ছিল ।  সেই পাখিই এই জন্মে ঘুটে কুড়োনি হইয়া জন্মিয়াছে এই গাঁয়ে ।  চন্ডীদাস তাহার নাম জানেন -  তলানি ।  ডুমুর পাতার মতন মেয়েটির গায়ের রং ,  ত্বক খসখসে হইলেও মুখচোখের শ্রী আছে ।  তবে ,  চন্ডীদাস জানেন এও ঝরিয়া পড়িবে  শ্রীঘ্রই ।  গাঁয়ের ঘুটেকুড়োনির চেয়ে কুকুর পয়মন্ত ।  সে যাক ।  এখন একটি শুকনা ডুমুর পাতা বাতাসে ঘুরিয়া ঘুরিয়া তাহার পর ঢেউয়ের মৃদু ছলাত শব্দ তুলিল ।  নদীর জলের দিকে চোখ চলিয়া যায় ।  একখানা ডিঙ্গি নৌকা ভাসিয়া যাইতেছিল নিঃশব্দে ।  তাহার বৈঠার মৃদু শব্দ কানে বাজিল ।  সেই সঙ্গে উঠিয়া আসে মাছের গায়ের ঘ্রান  - নদীর জলের ঘ্রানের সঙ্গে ।  আকাশের পূর্বকোণটি ক্রমেই রাঙিয়ে উঠিতেছিল; আর ঠিক তক্ষনি একটি মাছরাঙা উড়িয়া গেল ঊষার আকাশের আলোকিত কোণটির দিকে ।  পুরোহিত দীর্ঘশ্বাস ফেলিল ।  নদীর অন্য পাড়ে তাকাইলেন ।  সেদিকে কাশের বন ,  তালগাছ ।   তাহারর ওপর রাঙিয়ে ওঠা আকাশ হইতে রক্তিম আলোকমালা ঝরিয়া পড়িতেছে ।   সে দিকে তাকাইলেন চন্ডীদাস ।  ভিতরে কেউ বলিয়া উঠিল :  এই আলো আর জল কোথা হইতে আসে ?  আর আমার ভিতরে কে কথা বলে ?  দেখা দেয় না ?  আমি কি পুরোহিত ?  না আমি কবি ?  আর রামী ?  ও কি কেবলি নারী ?  না কবি ?   ও আমায় এত মন্ত্রমুগ্ধ করিয়া রাখে  .  .  .   এই জলের মতন ,  এই আলোর মতন ।  আমি জানি রামীও কবি ।  রামীর সান্নিধ্যে পুরোহিতও কবি হইয়া উঠিয়াছেন ।  কিন্তু ,  এই সবের আড়ালে কে ?  দেবী বিশালাক্ষী ?  ঐ দেবীও তো আমার উপাস্য ।  হায় ,  নির্জন ধ্যানের মুহূর্তে নারী ও দেবী কী ভাবে একাকার হইয়া যায় ।  সে সমস্ত  সংকীর্নমনারা বুঝিতে চায় না ।  তাহারা আমার উপর ক্ষিপ্ত হইয়া উঠিয়াছে ,  যেহেতু রামীর পিতা রজক  ( ধোপা )  সেহেতু তাহারা অন্ত্যজ  .  .  .  আর আমি অন্ত্যজ রামীর প্রণয়ে মগ্ন হইয়া আছি ।   আমি নীচু জাতের রামীর ভিতর রাধা দর্শন করিয়াছি ।  নিজেকে আমার এখন কৃষ্ণসম মনে হয় ।  আমার নিজেকে কেন কৃষ্ণসম মনে হয় ?  আমি রামীকে দেখিয়াছি দেবী বাশুলির মন্দিরের প্রশস্ত অলিন্দের পাথরের স্তম্ভের পাশে ।  ঠিক তক্ষণি আমার হাত হইতে পূজার থালাটি পড়িয়া  গিয়াছিল ।  শ্বেতপাথরের মেঝের ওপর শব্দ হইয়াছিল ঝনঝন করিয়া ।  বুদ্ধিমতী রামী যাহা বুঝিবার ছিল বুঝিল ।  রামী আমার চোখে চোখ রাখিয়াছিল ।  আমার বয়স এখন ঊনপঞ্চাশ; রামীর আঠারো ।  তাহা সত্ত্বেও রাত গভীরে অস্টাদশী রামী আমার কাছে আসিয়াছিল ,  কখনও ভোরবেলায় ,  কখনও - বা নির্জন দুপুরে ।  স্পর্শ করিতে দিয়াছিল তাহার শ্যামল দেহটির উষ্ণ মেদ - কোমলতা ।  তাহার পর কাম স্তিমিত হইয়া আসিলে সদ্য রচিত পদ্য পড়িয়া শুনিয়াছিল রামী ।  আমি আর তুমি সখা ,  আমি আর তুমি / হৃদয়ের পথে চলি প্রেমাদর্শ চুমি /  তুমি আর আমি সখা ,  তুমি আর আমি / ভালোবাসি ভালোবাসি জানে অর্ন্তযামী ।   চন্ডীদাস অভিভূত হইয়া যান ।  তিনি নারীকে আঁকড়াইয়া ধরেন সবেগে ।  রামী কাঁদিতে থাকে ।  তখন চন্ডীর কায়া হইতে পুরোহিতটি অদৃশ্য হইয়া যায়; সেই কায়া হইতে জাগিয়া উঠেন এক কবি  ।  রামীকে দেখিবার পর হইতেই চন্ডীদাস মনে মনে কাব্য রচনা করিতে শুরু করিয়া দিয়েছেন ।  বিষয় :   ‘ রাধাকৃষ্ণের প্রেমলীলা ’  ।  সেই কথা রামীকে বলিয়াছেন চন্ডী ।  কাব্যের নামটি রামীই স্থির করিয়া দিয়াছেন  ।  শ্রীকৃষ্ণকীর্তন ।  
শ্রীকৃষ্ণকীর্তন ?  চন্ডী কেমন বিস্মিত হইয়া যায় ।  
হ্যাঁ ,  গো ,  হ্যাঁ ।  বলিয়া রামীর সে কী খিলখিল হাসি ।  তাহাতে তে সাতরায়ের দীঘির দুপুরকার কাজল কালো জল কাঁপিয়া কাঁপিয়া উঠিল ।  গ্রামের পশ্চিমে এক প্রকান্ড দিঘী আছে ,  তাহার নাম সাতরায়ের দীঘি ।   ( দীনেশচন্দ্র সেন ।  বঙ্গভাষা ও সাহিত্য ।  পৃষ্ঠা ৩১৬ )   .  .  .   শ্রীরাধিকাকীর্তন নয় ?  চন্ডীদাস শুধাইলেন । 
না । 
কেন গো রামতারা ? 
তখন শ্রীরামী আহলাদী সুরে বলিলেন ,  আমিই তোমার রাধিকা গো পুরোহিত ,  আমিই তোমার রাধিকা । 
কী কথায় কী কথা ।  তবে চন্ডীদাস কাব্য রচনা করিতেছেন ঠিকই ,  তবে মনে মনে -  এখনও তালপাতায় লিখিয়া রাখিতেছেন না ।  এই ভাবেই মানুষ চন্ডীর কায়া হইতে পুরোহিতের ভারী খোলশটি খসিয়া খসিয়া পড়িতে
থাকে  .  .  .  খসিয়া খসিয়া পড়িতে থাকে  .  .  .  খসিয়া খসিয়া পড়িতে থাকে  .  .  . 
কাব্য রচনার সময় কবি কখনও আটকাইয়া যান ,  রামী তখন উদ্ধার করেন ।  এই তো সেই দিনের কথা -   ‘ কে না বাঁশী বাএ বড়ায়ি কালিনী - নই কূলে ’  বলিয়া কবি বলিলেন ,  আটকে গেছি তারা ।  রামী তক্ষনাৎ বলিয়া উঠিলেন ,  কে না বাঁশী বাএ বড়ায়ি এ গোঠ - গোকুলে 
আহ্ ।  কবি উচ্ছ্বসিত হইয়া উঠিলেন ।  তারপর আবৃত্তি করিলেন ,  
 কে না বাঁশী বাএ বড়ায়ি কালিনী - নই কূলে / 
কে না বাঁশী বাএ বড়ায়ি এ গোঠ - গোকুলে  এইভাবেই মানুষ চন্ডীর কায়া হইতে পুরোহিতের ভারী খোলশটি খসিয়া খসিয়া পড়িতে থাকে  .  .  .  খসিয়া খসিয়া পড়িতে থাকে  .  .  .  খসিয়া খসিয়া পড়িতে থাকে  .  .  .  চন্ডীদাস তাঁর ভিতরে সশব্দে পাথর ভাঙার শব্দ শুনিতে পান - যেন বিশালাক্ষী দেবীর বাশুলি মন্দিরটি ভাঙিয়া পড়িতেছে ।  রামী যে অন্ত্যজ; তিনি ব্রাহ্মণ হইয়া অন্ত্যজ স্পর্শ করিয়াছেন ।  চন্ডীদাসের মনের ভিতরে দেবী বিশালাক্ষীর পাথরের মন্দিরটি খান খান হইয়া ভাঙিয়া পড়িতে থাকে ।  প্রেয়সীর বুকে মাথা রাখিয়া নিশ্চিন্তে ঘুমাইয়া থাকে পুরোহিত  ।  এইভাবে কাটিয়া গিয়াছে কত রাত ,  কত দিন ।   সেই নিগূঢ় প্রণয়ের সংবাদ কী করিয়া এই নান্নুর গাঁয়ে ছড়াইয়া পড়িয়াছে ।  সংকীর্ণমনা শাস্ত্রধারীরা সব রি রি করিয়া উঠিয়াছে ,  সমাজপতিরা চন্ডীকে সমাজচ্যূত করিবার ভয় দেখাইতেছে ,   সেই সঙ্গে তাহারা প্রাণনাশের হুমকিও দিতেছে  .  .  .  
এইসব উদ্বেগ লইয়া এই ঊষাকালে অজয় নদীর পাড়ে বসিয়া আছে কবি চন্ডীদাস ।   
খানিক বাদে রামী আসিল ।  আসিয়া পাশে বসিল ।  কবি পদ্মফুলের গন্ধ পাইলেন ।   রজকীনির আজ সবুজ শাড়ি পরিয়াছে ,  অবশ্য খোঁপায় আজ ফুল গুঁজে নাই  ।   শ্যামল মুখখানা আজ কেমন মলিন দেখাইতেছে ।  পুরোহিত তাহার ইষৎ উষ্ণ কোমল হাতে রাখিলেন ,  ঝুঁকিয়া রজকীনির ললাটে চুম্বন করিলেন ।  তারপর শান্ত্বনার স্বরে বলিলেন :  আমাদের গ্রামত্যাগ করা ছাড়া উপায় নেই রামী ।   এইখানে বৈদিক পুরুষেরা সব   ‘ জাত গেল ’   ‘ জাত গেল ’  বলে ক্ষেপে উঠেছে ।  বলিয়া উদাত্ত স্বরে চন্ডীদাস আবৃত্তির ঢংয়ে বলিলেন ,  চলো তবে প্রিয় ,  এই সংকীর্ন গ্রাম করি ত্যাগ /   সুখি হই দূরের জনপদে গিয়ে /  সেখানেও তো ওঠে চাঁদ ,  বিধাতার জগতের ব্যাপক বিস্তার /  সেখানেও ঘরের আঁধারে থাকে দেবতার শর্তহীন বর ,   তোমার যুগল স্তন আর আমার পুরুষ অঙ্গের শক্তি থরথর । 
রামী কাঁপিয়া উঠিলেন ।  ক্ষানিকবাদে তিনিও আবেগময় কন্ঠে উচ্চারন করিলেন ,  চলো হে স্বামী তবে গ্রাম করি ত্যাগ / 
খুঁজে নিই প্রেমমার্গের নূতন আবেগ / অজানা পথে নামি শ্রীরাধিকা আমি /  অজানা পথে নাম শ্রীকৃষ্ণ তুমি /  খুঁজি চলো মানুষের ভালোবাসার ভূমি 
সেই দিনই তাহারা গ্রাম ত্যাগ করিল ।  
নানুরের পাশ দিয়া পূর্ব্বে অজয় নদ অথবা তাহার একটি শাখা প্রবাহিত হইত ।  প্রাচীনগন এখনও তাহার চিহ্ন দেখাইয়া থাকেন ।  সেকালে ঐ অজয় অথবা তাহার শাখা নদীর তীরবর্ত্তী একটি স্থান বানিজ্যের জন্য খুব খ্যাতি লাভ করিয়াছিল ।  এখনও সেই সমৃদ্ধ পল্লীর  ‘ বন্দর ’  নাম এই অতীত কাহিনীর স্মৃতি বহন করিতেছে ।   ( দীনেশচন্দ্র সেন ।  বঙ্গভাষা ও সাহিত্য ।  পৃষ্ঠা ৩১৫ )  বন্দর হইতেই  তাহারা নৌকায় উঠিলেন  ।  বিশাল নৌকা ।  বিশাল তাহার ছই আর হাল - পাল মাস্তুলের সমাহার ।  বণিক ও তীর্থযাত্রীতে পরিপূর্ন ।  তাহারই মাঝে এককোণে ঠাঁই হইল রামীচন্ডীর ।  নৌকায় মাঝিমাল্লার হল্লা ।  বদর !  বদর !   ( বঙ্গে মুসলিম শাসন প্রায় দুইশত বৎসর হইতে চলিল )  বৈষ্ণব মাঝির মুখে মুসলমান পিরের জয়গান ।  ধীরে ধীরে নৌকাটি উত্তরমুখি হইল  ।  তীব্র বাতাসে তখন উড়িতেছিল রামীর এলোমেলো চুল ও আঁচল ।  রামী আড়চোখে চাহিয়া দেখিলেন চন্ডীদাসের মুখখানি গম্ভীর ।  অজানা পথে নামিয়াছে যুগল; সামান্য ভয় জাগে মনে ?    উত্তরের গঙ্গাজলে পড়িয়া নৌকাখানি তীব্র বেগে পশ্চিমগামী হইবে ।  পশ্চিমে মধুরা -  বৃন্দাবন - শ্রীকৃষ্ণের লীলাভূমি ।  সেই পবিত্র তীর্থ দর্শন করিয়া রামীচন্ডী কোথাও ঘর বাঁধিবেন  ।  বাতাসের টানে পাল ফুলিয়া উঠিয়া নৌকা দ্রুতগামী হইয়া উঠিল ।  তাহার পর কখন যে দিন ফুরাইয়া গিয়া নামিয়া আসিল জোছনাময়ী রাত ।  মাসটি আশ্বিন বলিয়াই চরাচরে রাত্রিকালীন কোজাগরী জোছনার  অপূর্ব দৃশ্য ভাসিয়া উঠিল ।  সেই অপার্থিব দৃশ্যাবলী না দেখিয়াই বণিক ও তীর্থকের দল ঘুমাইয়া পড়িল ।   হাল ধরিয়া একজন মাল্লা জাগিয়া রহিল কেবল ।  আর  জাগিয়া রহিল রামীচন্ডী ।  ছইয়ের উপর বসিয়া রাত জাগিয়া তাহারা আকাশ দেখিল ,  নদী দেখিল ,   জোছনা দেখিল ।  আর জোছনাøাত নদীর দিকে চাহিয়া ফুঁপাইয়া ফুঁপাইয়া কাঁদিয়া উঠিল অস্টাদশী রজকীনি  ।  রামী যুগপৎ কবি ও কিশোরী ।  তাহার বুকে জগতের যন্ত্রণার ভার ,  কত না স্মৃতির সঞ্চয়; নান্নুর গাঁয়ের মেয়ে সে ,  জন্মের পর হইতে সব কথা ধরিয়া রেখেছেন মনের গহন অর্ন্তলোকে ।  মায়ের মুখটি বারংবার মনে পড়িয়া যাইতেছে - তবু প্রেমের নিগূঢ় আকর্ষনে সেই মাকেও পরিত্যাগ করিতে হইল ।  এই দুঃখ ।  তবু শান্ত্বনা এই যে -  এক  পুরুষ পুরোহিতের পাথর - হৃদয় গলাইয়া তাহাক নারী করিয়াছে ,  কবি করিয়াছে ,  করিয়াছে জগতের সহমর্মী ।  পরবর্তীকালে যে নারী উচ্চারন করিবেন  - শুনহ মানুষ ভাই; সবার উপরে মানুষ সত্য তাহার উপরে নাই !  যথা সময়ে নৌকা  ভিড়িল যমুনার ঘাটে ।  তখন  বেলা দ্বিপ্রহর ।  এলোমেলো শীতল বাতাস বহিতেছিল ।  ঘাটের পরিশ্রম - ক্লান্ত যাত্রীদের নুন ঘাম  শরীরে  সে বাতাস মধুর পরশ বুলাইয়া দিতেছিল ।   যমুনা তীরে উচুঁ বাঁধের উপর দাঁড়াইয়া শ্রীকৃষ্ণভূমির  চিরকালীন দৃশ্যাবলী দেখিয়া তাহারা শিহরণ বোধ করিতেছিলেন ।  এই বজ্রধাম ,  রামী ।  কবি বলিলেন ।  রামী নিঃশ্চুপ রহিল ।  
দুই জনে  ধর্মশালার খোঁজে পা বাড়াইল ।  বাঁধের এপারে প্রশস্ত রাজপথ ।  বাম পার্শ্বে একটি গলিমুখ ।  সংকীর্ণ গলিতে তীর্থযাত্রীর ভিড় ,  শিং - এ লাল রং মাখানো একটি ষাঁড়ও চোখে পড়িল ।  গলিতে গোবরের গন্ধ ,  ধূপের গন্ধ ,  যমুনার ভিজা বাতাসের গন্ধ ।  দেওয়ালের ওপর ,   বাড়ির আলসেতে বানরের হুপহাপ ।  রামী বানর দেখিয়া তো ভয়ে জড়োসরো হইয়া উঠিল ।  চন্ডীদাস অভয় দিয়া বলিললেন ,  কৃষ্ণের জীব ।  
ধর্মশালায় বেশ ভিড় ।  তবু ঠাঁই হইল দুই জনের ।  ঠাঁই আর কী - টানা বারান্দার এককোণে অল্প একটুখানি পাটি পাতা ।  ধর্মশালাময় বৈষ্ণব - বৈষ্ণবীর  ভিড় ।  অবশ্য অন্যান্য মতাবলম্বীরাও রহিয়াছেন ।  এককোণে একদল জৈন নির্গ্রন্থ তুমুল তর্ক জুড়িয়া দিয়েছে এক তান্ত্রিক বৌদ্ধ সন্ন্যাসীর সঙ্গে ।  তান্ত্রিক বৌদ্ধটিকে বঙ্গবাসী বলিয়াই মনে হইল চন্ডীদাসের ।  
বৃন্দাবনে অকস্মাৎ রঘুনাথের সঙ্গে দেখা হইয়া গেল ।  তাহার নিবাস ময়ূরাক্ষি নদীর পাড়ে চন্দ্র গাঁয়ে ।  চন্ডীদাসকে বরাবরই বিশেষ শ্রদ্ধা করিত রঘুনাথ ।   নান্নুরে বিশালক্ষী দেবীর মন্দিরে নিয়মিত যাইত ,  তখনই পরিচয় ।  চমৎকার গলা রঘুনাথের ।  উদাত্ত কন্ঠে বঙ্গের চিরায়ত গান শোনাইত - কী সন্ধানে যাই সেখানে আমি মনের মানুষ যেখানে /   আঁধার ঘরে জ্বলছে বাতি দিবারাত্রি নাই সেখানে  .  .  .  রঘুনাথের সঙ্গে চন্ডীদাসের সম্পর্ক অনেকটা বন্ধুর মতন ।  চন্ডীদাস রামীর প্রণয়ের বিষয়টি সে জানিত ।  রঘুনাথই চন্দ্রগাঁয়ে তাহাদের ঘর বাঁধিবার জন্য অনুরোধ করিল ।   তাহারা সম্মত হইল  ।  রামীকে দেবীর  সম্মান দিয়াছে রঘুনাথ । 
পূন্য শ্রীকৃষ্ণভূমিতে ঘুরিয়া বেড়াইতেছে অভিভূত যুগল ।  গলিপথে হাঁটিতে হাঁটিতে বানর দেখে  , ষাঁড় দেখে ,  দেখে মায়াময় মন্দিরের সিঁড়ি ,  পূজারী ,  ভক্ত ,  রোগী  - তাহাদের নাকি অলীক দর্শন হয় নিকুঞ্জ বনে ।  তাহারা ইতোমধ্যে ব্রজ পরিক্রমা করিয়াছে ।   শ্রীকৃষ্ণের  লীলা ক্ষেত্র ,  হাঁটিয়া পুরোটা দেখিতে চব্বিশ দিন লাগে ।  ইহাকেই বলে ব্রজ পরিক্রমা আর  এই কারনেই বৃন্দাবনের আরেক নাম বজ্রভূমি ।  ব্রজপরিক্রমায় বারোটা বন পার হইতে হয় ।  যেমন মধুবন ,  মহাতাল বন ,  লৌহবন ,  ভদ্রবন ,  ভান্ডীরবন  ।  অভিভূত যুগল ব্রজধামের  পথে পথে ঘুরিতেছে ।  মথুরা বৃন্দাবন ।  তাহারা আচ্ছন্ন হইয়াই আছে ।  মনে হইতেছে এই আচ্ছন্নতা সহজে কাটিবে না  ।  একটা ঋতু এইখানে  কাটাইয়া দিতে ইচ্ছে করে ।  আর দুই জনের মধ্যে রচিত হইতে থাকে সংলাপ । 
রামী :  মথুরা বৃন্দাবনের আকাশে - বাতাসে কী যেন রয়েছে প্রভু !  
চন্ডীদাস :  হ্যাঁ ।  দৃশ্যমান নয় ,  অদৃশ্য ।  
রামী  :  তবে ঠিকই তা টের পাওয়া যায় ,  আমাকে তা টানে ।  আমাকে অবশ করে দেয় প্রভূ  , আমাকে বিবশ করে দেয় । 
চন্ডীদাস :  বহুকাল আগে শ্রীকৃষ্ণের বাঁশীর সুর যেমন বিবশ করেছিল গোপবালিকাদের ।   
রামী :  হ্যাঁ ।  বহুকাল আগে শ্রীকৃষ্ণের বাঁশীর সুর যেমন বিবশ করেছিল গোপবালিকাদের ।    এখন যেমন সেই বিবশতা মথুরা - বৃন্দাবনের  মন্দিরের দেওয়ালের কারুকাজে থিতু হয়ে রয়েছে ।  আমরাও তাই এই অনন্ত দৃশ্য পান করব বলে অমর এই তীর্থে তীর্থে ঘুরে বেড়াই ।  তাই আমিও চিরায়ত  .  .  . 
একদিন ।  সন্ধ্যা উত্তীর্ণ হইলে  কবিতার ঘোর লইয়া রামীচন্ডী যমুনার পাড়ে আসিয়া বসেন ।  চর্তুদিকে ধীরে ধীরে  শুভ্র জোছনা ফুটিয়া উঠিতে থাকে ।  অচিরাৎ তাহাদের   বিভ্রম ঘটে ।  তাহাদের  চোখের সম্মুখে  গোপবালিকাসমেত শ্রীকৃষ্ণ ,  রাধা ও এক পাল নধর কান্তি  গাই যমুনার জল হইতে উঠিয়া আসিল; তাহার পর তাহারা লীলাদৃশ্য রচিত করিতে থাকে ।  দূরে বসিয়া রামীচন্ডী শ্রীকৃষ্ণর আবছা মুরতি দর্শন করিয়া শিউরে উঠিলেন ।  শ্রীকৃষ্ণের হাতে জরি জড়ানো বাঁশের বাঁশরী ।  আর সে বাঁশরী হইতে মধুবন্তী রাগে মধুর স্বরপ্রবাহ উত্থিত হইতে থাকে ।  রামীচন্ডী অতঃপর লীলারত গোপীদের দেখিয়া অভিভূত হইয়া যান ।  তাঁহাদের সর্বাঙ্গ ঘামে ভিজিয়া যাইতে থাকে  ।  রামীচন্ডীর রাধা দর্শনও হইল ।  তাঁহাদের শরীরে ও মনে আতীব্র  শিহরণ  অনুভূত হইল  ।  রামীচন্ডী রাত্রিভর যমুনার কূলে বসিয়া রহিলেন  ।  তাহার পর  এক সময় চাঁদ ডুবিয়া যায় ।   রামী অস্ফুট স্বরে বলিলেন ,  আমার গর্ভ হয়েছে স্বামী । 
আহ্ । 
স্বামী ?  
বল । 
আমার মেয়ে হবে । 
আমি জানি । 
আমার মেয়ে হলে আমি আমার মেয়ের নাম রাখব মাধবীলতা । 
তাই রেখ না হয় । 
ব্রজধাম হইতে তাহারা চন্দ্র গাঁয়ে ফিরিয়া আসিল ।  
ময়ূরাক্ষি নামের একটি অতি মনোরম নদীর তীরে সবুজ বৃক্ষরাজীসমতে চন্দ্র গাঁটি অতীব সুন্দর  ।  ময়ূরাক্ষি নদীর জল মধ্য - আশ্বিনের কামার্তা ময়ূরীর তিরতির  করিয়া কম্পনা চোখের মতন গভীর পীতাভ বলিয়াই নদীর এই রকম নাম ।  নদীপাড়ের তালতমালের সারি ।  তাহার  ছায়া পড়ে নদীজলে ।   তো ,  সেই চন্দ্র গাঁয়েই নতুন বসতি গড়িয়া তুলিলেন রামীচন্ডী ।  মাটির ঘর ,  খড়ের চালা ,   ছোট ছোট তার দরজা - কপাট; সামান্য দাওয়া ,  সামান্য উঠান ,  ছোট্ট পুকুর ,  পুকুর পাড়ে বাঁশঝার ও বন্য ঝোপ জঙ্গল ।   গোয়ালে দুগ্ধবতী গাই -  এসবই চন্দ্র গাঁয়ের হৃদয়বান গায়ক রঘুনাথের দান । 
তখন ফাল্গুন মাস ।  রামীর প্রসব বেদনা উঠিল ।  তখন সন্ধ্যাকালের বাতাস এলোমেলো ও উতল হইয়া ছিল ।  আর চন্দ্র গাঁয়ের ঘরে ঘরে জ্বলিয়া উঠিয়াছিল সাঁঝবাতি ।  গোয়ালে গরুর গম্ভীর হাম্বা রব শোনা যায় আর তেঁতুল গাছে অজস্র কাক - পাখি কলরব করিতেছিল ।  এই রকম এক সন্ধিপ্রকাশ মুহূর্তে রামীর যোনীমুখ বাহিয়া পৃথিবীর মুখ দেখিল এক কন্যাশিশু ।  ঘরে প্রদীপ জ্বলিতেছিল  ।  রঘুনাথের এক বুড়ি পিসিমা  নাড়ী কাটিয়া  লাল টুকটুকে শিশুটিকে কোলে তুলিয়া নিয়া আচ্ছন্ন রামীকে দেখাইতেই রামী কাঁদিয়া উঠিলেন ।  অতঃপর  শিশুটি যখন মায়ের  স্তনের বোঁটায় মুখ রাখিল -  তখন সেই ঘন শালদুধ প্রবাহে রামী শিউরে উঠিলেন ।   এবং অসংলগ্নভাবে ভাবিলেন -  তাহা হইলে প্রসব যন্ত্রনার মাঝেই নিহিত থাকে তীব্র সুখ !  হায় ,  আর আমরা যন্ত্রনাকে পায়ে দলি !  অথচ ,  মৃত্যু যন্ত্রনার সহ্য করেই পরমেশ্বরে বিলীন হওয়ার একমাত্র পথ ।   হায় ,  আমার মা আমার ভালোবাসার ধন ,  আলুথালু প্রেমের ফসল এ আত্মজাকে দেখল না ।  এ জীবন ,  সন্দেহ নেই ,  বিধাতার দান ।  হায় ,  সময় বহে যায়; একে ধরে রাখা যায় না ।  এই বিস্ময় ।   .  .  .  আঁতুরঘরের বাইরে পায়চারী করিতেছিলেন উদ্বিগ্ন চন্ডীদাস ।  শিশুর কান্না শুনিয়া পায়চারী থামাইয়া তিনিও কাঁদিয়া উঠিলেন ।   হায় ,  আমার মা আমার সদ্যজাত শিশু সন্তানের মুখটি দেখল না ।  রামী  অন্ত্যজ বলে আর আমরা দ্বিজ বলে মা রামীর মুখটিও দেখতে চায়নি ।   এই সব বিভেদ সেনযুগের পাপ !  দ্বিজ বংশের দ্বিজ ।  ধিক ! 
কবি কন্যার মুখ দর্শন করিয়া ধন্য হইলেন ।  অবিকল আমার মায়ের মুখ ।  কবি ভাবিলেন ।  তা হলে কে দ্বিজ আর কে অন্ত্যজ ?  রামী জিতে গেল ।  এই নারী; আমার রাধিকা । 
সময় বহিয়া যায় ।  
মাধবীলতা ময়ূরাক্ষি পাড়ের কবি নিবাসে বড় হইতে থাকে । 
চন্ডীদাস  ‘ শ্রীকৃষ্ণকীর্তন ’  রচনায় মগ্ন ।  কখনও দাওয়ার উপর বসিয়া লিখেন ,  কখনও চিন্তার জট খুলিতে ময়ূরাক্ষীর পাড়ে যাইয়া পায়চারী করেন ।  নদীর দিকে তাকাইয়া ভাবেন - এই নদীই কি তাহলে যমুনা ?  আর এই ঘাট বৃন্দাবন ?  কবি দুই হাত কপালে ঠেকাইয়া দুইশত বছর পূর্বেকার এক কবিকে প্রণাম করিয়া বলিল ,  জয় ,  কবিগুরু জয়দেব; গুরু আপনিই তো পথ দেখালেন ।  রাধা - কল্পনা করলেন ।  এখন কে বলবে আয়ান ঘোষের স্ত্রী রাধা সত্য নয় ?  সত্য নয় যমুনা তীরের ব্রজভূমি ,  তার ব্রজলীলা ।   এই রকমই এক ঘোরের ভিতর  দূরের হাতছানি টের পাইলেন চন্ডীদাস ।  সেই কথা স্ত্রীকে বলিতেই রামী বলিলেন ,  তুমি একাই যাও স্বামী ।  মাধব এত ছোট ,   .  .  .  ও খানিক বড় হলে আমরা তিনজনে তীর্থে বেরুব ।  প্রথমে কেঁদুলি গাঁয়ে যাব -  কবি জয়দেব - এর থানে । 
চন্ডীদাস ভ্রমনে বাহির হইলেন ।   
আষাঢ় মাসের দ্বিতীয় হপ্তায় গঙ্গাতীরে মিথিলার কবি বিদ্যাপতির সঙ্গে সাক্ষাত হইয়া  গেল  ।  বজ্রবুলি ভাষায় কবি বিদ্যাপতি রাধাকৃষ্ণ লীলাবিষয়ক বহু পদ রচনা করিয়াছেন; সেই বিষয়ে কথা হইল ।  বিদ্যাপতি বাংলা ভাষার সঙ্গে মৈথিলী ভাষার সংমিশ্রনে ব্রজবুলি ভাষার আবিস্কার করিয়াছেন ।  পদগুলিতে রাধাকৃষ্ণের ব্রজলীলা বর্ণিত হওয়ায় এর নাম বজ্রবুলি ।  কবি বিদ্যাপতি মিথিলার মানুষ ।   বাংলার মেঘজল দর্শনে; অনুপ্রেরণা লাভ করিবার উদ্দেশ্যে বাংলায় আসিয়াছেন ।  চন্ডীদাস কবি বিদ্যাপতিকে জিজ্ঞাসা করিল ,   বাংলার সজল কালো মেঘদল কেমন লাগিল ?   উত্তরে কবি আবৃত্তি করিয়া বলিলেন : 
 গগনে অব ঘন /  মেহ দারুণ /  সঘনে দামিনী চমকই 
কুলিশ পাতন /  শবদ ঝন ঝন /  পবন খরতরে বলসই 
 আহ !  চন্ডীদাস অভিভূত হইয়া গেল ।  বাংলার মেঘের কেমন ঘন কালো স্পর্শময় বর্ননা ।  হৃদয় ছুঁইয়া যায় ।  চোখে জল আসে ।   কালিদাসের কথা মনে পড়িয়া যায় ।  সেই বিরহী যক্ষ কবি .  .  . 
কবি বিদ্যাপতির সান্নিধ্যে চন্ডীদাস কিছুকাল কাটাইলেন ।  তখন কত যে কথা হইল ।  মিথিলার অবস্থান বাংলার খানিক পশ্চিমে  - তবে  মনের দূরত্ব তত খানি নাই । 
ভ্রমন সমাপ্ত করিয়া কবি চন্দ্র গাঁয়ে ফিরিয়া আসিলেন ।   
বেলা দ্বিপ্রহর ।  রামী আঙিনায় কাপড় শুকাইতে দিয়াছিলেন ।  স্বামীকে দেখিয়া ছুটিয়া আসিয়া তাহার বক্ষে ঝাঁপাইয়া পড়িল ।  কবি রামীর অধরে চুম্বন করিলেন ।  তাহার পর দাওয়ার উপর ক্রীড়ারত শিশু মাধবকে কোলে তুলিয়া লইলেন ।   কয় দিনের বিরহ ।  তাহা কত মধুর ।  এ জীবন বড় মধুর ,  বড় মধুর । 
তুমি স্নান সেরে আস ।  আমি ভাত বাড়ছি ।  
কবি পুকুর হইতে স্নান সারিয়া আসিল ।   মাধব তখন ঘুমাইয়া ।  বাড়ি খাঁ খাঁ করিতেছে ।  আহার সমাপ্ত করিয়া রামীচন্ডী গভীর আনন্দে একে অন্যের শরীরে ডুবিয়া গিয়া অভিন্ন হইয়া উঠিলেন । 
অনেক রাত্রে   দাওয়ায় দীপশিখা জ্বলিয়া ছিল ।  মাধব ঘুমাইয়া পড়িয়াছে ।   চারধার নির্জন হইয়া ছিল ।  কেবল বাড়ির পিছনের বাঁশঝারে ময়ূরাক্ষি হইতে ছুটিয়া আসা বাতাসের সরসরানির শব্দ শোনা যায়  ।  তাহাতে অবশ্য ধ্যানভঙ্গ হয় না ,  তাহাতে ধ্যান বরং গভীর হইয়া উঠে ।  আধো - অন্ধকার দাওয়ায় রামীচন্ডী বসিয়া থাকেন  ।  কথাভাষাহীন ।  মৌন ।  দ্বিতীয় জীবনের ইঙ্গিত বুঝিবার অপেক্ষায় ।  কখনও - বা উঠানময় ছড়াইয়া থাকে নির্মল জোছনা  ।  পাশের পুকুরটির জল  স্থির হইয়া থাকে  ।  গোয়ালে গরুর গম্ভীর হাম্বা রব শোনা যায় ।  উঠানে পাটি পাতিয়া মৌন  যুগল   বসিয়া থাকেন ।  দীর্ঘক্ষণ ।  তখন হৃদয় ও মনে যে ভাবের জন্ম হয় তাহাই মৃত্যুহীন এক অনুভূতি বলিয়া  মনে হয়; মনে হয়  উপরের ঐ নক্ষত্রখোচিত মহাকাশটি যতদূর ছড়াইয়া রহিয়াছে ,  মানব বলিয়াই তাহাদের স্বপ্নকল্পনাও ততদূর অবধি ছড়াইয়া আছে ।   .  .  . তখন মনে পড়িয়া যায়  গঙ্গাজলে ভসিয়া যাওয়া এক নৌকা আর পূর্নিমা রাত্রির কথা । 
মনে আছে ?  কবি শুধাইলে । 
হ্যাঁ ,  মনে আছে স্বামী ।  রামী হাসিয়া বলিলেন । 


                    




গল্প :  আমিয়াখুম



                        সাজিয়াপাড়ার মাঠে দাঁড়িয়ে আছে আদনান ও শুভ্রা  ।  দূর থেকে ওদের দেখে চমকে উঠল ফাইয়াজ  ।  ফাইয়াজ শুনেছে কিছুদিন আগে ওদের বিয়ে হয়েছে   ।  মাঝখানে অবশ্য একবার ওদের ব্রেকআপ হয়েছিল ।  ব্রেকআপটা ভালো ভাবে নেয়নি আদনান ।  আদনান কি  প্রতিশোধ নেবে ?  নইলে  শুভ্রাকে কেন এই দূর্গম পাহাড়ে নিয়ে এসেছে সে ? 
বাতাসে পোড়া পাতার   গন্ধ ।  সন্ধ্যা ঘনিয়ে আসছিল ।  গাঢ় ছায়ায় ঢেকে যাচ্ছিল পাহাড়ি জনপদটি ।  সাজিয়াপাড়ার মাঠের  এক কোণে একটা   মাচাং - ঘরে শুয়ে ছিল ফাইয়াজ ।  গায়ের ওপর একটা বার্মিজ কম্বল ।  গতকাল থেকে বেশ জ্বর ।  তবে জ্বর এখন কমেছে ।  দূর্বলতা অবশ্য কাটেনি ।  শুয়ে থাকতে ভালো লাগছিল না ওর ।    বারান্দায় এসে দাঁড়িয়েছিল ।  টংঘরের পিছনে পাহাড় ।   সেই পাহাড়ে বড় বড় গাছ ।  কাকপাখিরা চিৎকার করছিল ।  সামনের মাঠটা বেশ বড় ।   উঁচু একটা ক্লিফের ওপর ।   মাঠে ৬ / ৭ জন তরুণ - তরুণির একটা দল ।  সেই  দলে আদনান ও শুভ্রা কে দেখে চমকে উঠেছিল ফাইয়াজ  ।  ও চট করে ঘরের ভিতরে চলে আসে ।  যেন ওরা তাকে  দেখতে না পায় ।  
শুভ্রাকে কেন এই দূর্গম পাহাড়ে নিয়ে এসেছে আদনান ?  এই প্রশ্নে বিস্মিত বোধ করছিল ফাইয়াজ ।  
ফাইয়াজ  অবশ্য আদনান কিংবা শুভ্রা কারওই তেমন পরিচিত না ।  মুখ চেনে মাত্র  ।  ফেসবুকে যোগাযোগ আছে যদিও  ।  শুভ্রার এক ক্লোজ ফ্রেন্ড দীপার বান্ধবী ।  এ বছরই  দীপার সঙ্গে ফাইয়াজ -  এর বিয়েটা হওয়ার কথা ।  শুভ্রা আর আদনানের ব্রেকআপ ঘটনা  দীপার  মুখেই  শুনেছে সঙ্গে ফাইয়াজ  ।  তাছাড়া অন্য এক সূত্রে আনদান সম্বন্ধে জেনেছে  ফাইয়াজ   -  আনদান নাকি অত্যন্ত চাপা স্বভাবের ,   প্রতিশোধপরায়ণ আর হিং¯্রপ্রকৃতির  ।  সাহসী ও বলিষ্ট গড়নের আদনান পার্বত্য চট্টগ্রামে  নিয়মিত ট্রেক করে  ।  যদিও ফাইয়াজ কখনও  তার মুখোমুখি হয়নি ।  
ঘরের মেঝেতে কম্বল বিছানো ।  তার ওপর    বসল ফাইয়াজ  ।  আদনান ও শুভ্রার ব্যাপারটা  মাথা থেকে যাচ্ছে না ।  অস্বস্তি লাগছিল ওর ।  একটা বেনসন লাইট ধরালো ।  গন্ধটা ভালো লাগল না ।   কাঠের অ্যাশট্রেতে গুঁজে রাখল সিগারেট ।   
ঘরে আঁধার ঘনিয়ে উঠেছে ।  বাঁশের তৈরি মাচাংটির তিন চারটে রুম ।  ওপরের  ছাদটি শনের  ।  এই মাচাং ঘরটা সামং প্রু মারমার ।  অল্প বয়েসি  ওই মারমা তরুণটি গাইড ।   ফাইয়াজ -   এর সঙ্গে সামং প্রু মারমার সম্পর্ক বেশ ভালো ।  তার কারণ আছে ।  এসব অঞ্চলে অর্থাৎ বান্দরবান -  থানচি - তিন্দু - রেমাক্রিবাজার - নাফাখুম ঝরনা - সাজিয়াপাড়া - আমিয়াখুম ঝরনায় গত ৪ / ৫ বছর ধরে নিয়মিত ট্রেক করছে ফাইয়াজ  ।  পুরো এলাকাটিই ফাইয়াজের  নখদর্পনে ।   প্রায়ই ঢাকা থেকে বন্ধুদের নিয়ে আসে ।  এবারও আমিয়াখুম ঝরনা দেখাতে ঢাকা থেকে বন্ধুদের নিয়ে এসেছিল সে  ।  গত পরশু ওরা থানচি - তিন্দু - রেমাক্রিবাজার হয়ে নাফাখুম ঝরনায় পৌঁছেছিল ।  ঝরনা দেখে ,  ছবিটবি তুলে তারপর  এসেছে সাজিয়াপাড়ায়  ।  রাতটা সাজিয়াপাড়ায়  থেকে ভোর ভোর সময়ে  আমিয়াখুম ঝরনার উদ্দেশ্যে রওনা হয়েছিল ।  সাজিয়াপাড়া  থেকে আমিয়াখুম ঝরনা পাক্কা তিন ঘন্টার হাঁটাপথ ।  গতকাল দুপুরেই আমিয়াখুম ঝরনা দেখেটেখে  ফিরে এসেছে ওরা   ।  ফিরে এসেই ফাইয়াজ তুমুল   জ্বরে পড়ল ।  ওর বন্ধুরা সব আজ সকালে বান্দরবান  গেছে ।  পুরোপুরি সুস্থ হয়ে উঠে  ফিরে যাবে ফাইয়াজ  ।  
ঘরে আঁধার ঘনিয়ে উঠেছে ।  সেই সঙ্গে প্রবল হয়ে উঠেছে ঝিঁঝির ডাক ।  দরজা ঠেলে সামং প্রু মারমা ঘরে ঢুকল ।  ওর হাতে প্রদীপ ।  সামং প্রু মারমার  পরনে লুঙ্গি আর কাঁধ পর্যন্ত বোতাম লাগানো কালো রঙের কোর্তা ।  মাথায় একটা সংবং; মারমারা  পাগড়ী কে সংবং বলে ।   সামং প্রু মারমার  অন্য হাতে  একটি থালা ।  প্রদীপের ম্লান আলোয় দেখা যায় থালায় পেঁপে দিয়ে ভেজিটেবেল খিচুড়ি ।   সামং প্রু মারমার  মায়ের রান্না চমৎকার ।  এই মাচাং ঘরেই থাকেন  সামং প্রু মারমার বৃদ্ধা মা ।  
ফাইয়াজ খিচুড়ির থালাটি নিতে নিতে বলল ,  আজ যে নতুন  দলটি  এসেছে তারা কি কাল আমিয়াখুম  যাচ্ছে ?  কন্ঠস্বর কেমন গম্ভীর শোনাল ।  
জ্বী ,  সার ।   সামং প্রু মারমা বাংলাটা ভালো জানে ।  পেশাদার গাইড হয়ে উঠেছে সে ।  
ফাইয়াজ বলল ,  ওদের ওপর একটু চোখ রেখো তো । 
রাখব সার । 
ঠিক কার ওপর চোখ রাখতে হবে তা  খিচুড়ি খেতে খেতে  বুঝিয়ে দিল ফাইয়াজ । 
 সন্ধ্যার পর চাঁদ উঠেছে ।  তার নির্মল আলো ছিল ।  আর মৃদুমন্দ পাহাড়ি হাওয়া বইছিল ।  আজ দিনভর গনগনে সূর্য প্রখর কিরণ ঢেলেছিল ।   দয়াময়ী প্রকৃতি এখন পুষিয়ে দিচ্ছেন ।   
সাজিয়াপাড়ার মাঠে সন্ধ্যার আগেই তাঁবু খাটিয়েছে ওরা ।  এখন তাঁবুর সামনে ছড়িয়ে ছিটিয়ে বসেছিল  ।   শুভ্রা ,  জিনাত ,  মন্দিরা ,  পার্থ ,  আদনান ,  রাশেদ আর সৌরভ ।  সব মিলিয়ে সাত জন ।  নাফাখুম ঝরনা থেকে সাজিয়াপাড়া   পাক্কা চার ঘন্টার হাঁটাপথ ।  কাজেই প্রত্যেকেই কমবেশি  ক্লান্ত ছিল ।  তবে দুর্গম পার্বত্য প্রকৃতির সান্নিধ্যে এসে তত ক্লান্তি লাগছিল না অবশ্য ।  
পার্থর ফটোগ্রাফির শখ ।  ওর প্যানাসনিক লুমিক্সের লেন্সে  প্রত্যেকের মুখ ,  অভিব্যক্তি; কেবল আদনান কেমন ঝাপসা হয়ে ছিল ।  আদনানের পরনে কালো গেঞ্জি ।  এই সন্ধ্যার আঁধারেও চোখে সবুজ রঙের একটা সানগ্লাস ।  ও চায় না ওর দু ’ চোখ দেখুক কেউ  ।  পড়ে ফেলুক ওর গভীর ক্রর পরিকল্পনা ।  আদনান গত বছর একটা বেসরকারি ব্যাঙ্কে জয়েন করেছে ।  বাইরে থেকে দেখলে সব ঠিক আছে মনে হয় ।  তবে শুভ্রার ওপর  ওর  প্রতিশোধের  ইচ্ছেটার কথা কেউ জানে না  । 
সৌরভের কোলে  একটা কালো রঙের ইয়ামাহা একুয়েষ্টিক  গিটার ।  টিউনিং করছিল ও ।   দূর্গম পাহাড়ি পথেও শখের এই জিনিসটা আঁকড়ে রাখে ও ।  সৌরভের  পরনে  খাকি রঙের  থ্রি - কোয়াটার্স আর সাদা গেঞ্জি ।  সাদা গেঞ্জির ওপরে বেগুনি রঙের পাতলা জ্যাকেট ।  মাথায়  একটা লাল রঙের গামছা প্যাঁচানো ।  একমুখ খোঁচা খোঁচা দাঁড়ি ।  চেহারায় কেমন সাধু সাধু  ভাব ।    
অ্যাই সৌরভ !  একটা গান গা না ।  শুভ্রা রীতিমতো হুঙ্কার ছেড়ে বলে ।   শুভ্রার পরনে লাল রঙের ট্র্যাকশূট ।  শুভ্রার গায়ের রং ঠিক শুভ্র নয় ,  কিছুটা ময়লা ।  তবে চোখেমুখে বেশ চটক আছে ।  শুভ্রা একেবারেই  ঘুরকুনো কিংবা ভীরু টাইপের নয় ,  বরং বেশ সাহসী ।  বিয়ের পর এই যে ওরা বান্দরবানের দূর্গম পাহাড়ে হানিমুনে এসেছে ,  এটি আসলে শুভ্রারই  প্ল্যান ।   ব্র্যাক ব্যাঙ্কে ইন্টার্নি করছে শুভ্রা  ।   
সৌরভ হাসল ।  টিউনিং প্রায় শেষ ।  ও রিদম বাজাতে থাকে ।  তারপর গাইতে শুরু করে  – 
 গভীরে যাও আরও গভীরে যাও
এই বুঝি গল্পের তল পেলে ফের হারালে 
প্রয়োজনে গভীরে যাও  .  .  . 
 মন্দিরা ধমকে ওঠে ।  অ্যাই সৌরভ !  থাম ।  থাম বলছি ।  বেড়াতে এসে সৃজিতের এই সিক গান ধরবি না বললাম ।  ঝাঁকির গান ধর ।  ঝাঁকির গান ধর ।  
মন্দিরা  একটি ইংলিশ মিডিয়াম ইস্কুলে পড়ায় ।  এই অক্টোবরেই পার্থর সঙ্গে ওর বিয়ে  ।  তুলা রাশির উচ্ছ্বল প্রাণবন্ত একটা মেয়ে মন্দিরা ।  রান্নাবান্না নিয়ে এক্সপেরিমেন্ট আর বন্ধুদের দাওয়াত করে খাওয়ানো আর বন্ধুদের জন্মদিনের তারিখ মনে রাখা  ওর হবি ।  
পার্থর হাতে বিয়ারের একটি নীল রঙের  ক্যান ।  বার্মিজ বিয়ার ।  রেমাক্রিবাজার থেকে কিনেছে ।   ও তাতে চুমুক দেয় ।  তারপর ক্যানটা দেয় মন্দিরাকে  ।  মন্দিরা  মুখ তুলে বেশ বড়সরো একটা  চুমুক একটা  দেয় ,  তারপর ক্যানটা দেয় জিনাতকে  ।  জিনাত এক ঢোক গিলে ক্যানটা শুভ্রার দিকে বাড়ায় ।   শুভ্রা মাথা নাড়ে ।  ও ক্যানটা নেয় না ।  আদনান ওর ওপর চোখ রাখছে ।  আদনান বাইরে থেকে স্মার্ট  হলে কী হবে -  ভিতরে ভিতরে বেশ কনজারভেটিভ ।  জিনাত স্মোক করে বলে জিনাতকে ঘৃনা করে আদনান ।  
জিনাত  এই মুহূর্তে   একটা মালবোরো লাইট ধরিয়ে টানছিল ।  বেশ শ্যামলা মিষ্টি চেহারা জিনাতের ,  চোখে চারকোণা ছোট্ট ফ্রেমের চশমা ।   দিনে এক প্যাকেট মালবোরো  লাগে ওর ।  ঢাকা শহরে এটা একটা একটা সমস্যা ।  অবশ্য এই পাহাড়ে এই মুহূর্তে জিনাত সম্পূর্ণ স্বাধীন ।  
সৌরভ  রিদম বাজাতে -  বাজাতে  কৌশলে  কর্ড বদল করল ।  তারপর গলা ছেড়ে গাইতে শুরু করে :  
 ও মাঝি নাও ছাইড়া দে ও মাঝি পাল উড়াইয়া দে 
তারই মাঝে গা কোনও গান  .  .  . 
 শুভ্রা পার্থ রাশেদ মন্দিরা ও  জিনাত একসঙ্গে  গেয়ে উঠল : 
 ও মাঝি নাও ছাইড়া দে ও মাঝি পাল উড়াইয়া দে 
তারই মাঝে গা কোনও গান 
 কেবল আদনান গাইল না ।  ও কী যেন ভাবছে ।  গভীর ভাবে ভাবছে ।  হয়তো ওর গোপন প্ল্যানটা নিয়ে ।  
 ডিনারে  ভাত আর  বনমোরগের ঝোল মন্দিরার দাবি  ।  রন্ধনপটু হিসেবে ও জানে  মারমারা প্রধানত ভাতই খায় ।  ভাতের সঙ্গে খায় মাছমাংস ,  ডিম ,  কাছিম ,  শুটকি ।  অবশ্য  ‘ ইকঝোটিক ’  আইটেমও খায় ।  ওরা আগেই  ঠিক করে রেখেছিল আজ রাতে ওরা  ‘ ইকঝোটিক পাহাড়ি ডিস ’  খাবে ।  অবশ্যি ইঁদুর - কুকুর বাদে ।  মূল আইটেম ভাতই থাকছে ।  আর থাকছে কাঁকড়া ,  শামুক আর  ‘ তরকুলা ’  ভাজি ।  ঝিঁঝি  কে এরা বলে   ‘ তরকুলা ’  ।  এসব ছাড়াও আরও  থাকছে পাতামাছ ,  হাঁসের ডিম ,  দেশি মেটে হাঁসের  মাংস আর নাপ্পি ।  নাপ্পি জিনিসটা আসলে  চিংড়ি মাছের শুঁটকি ।  রান্নার সময় তরকারী তে ডালের বাড়ির মতো মেশানো হয় ।  
সাজিয়াপাড়ায় একটা বাড়ির পিছনে আজ পাতা বাঁশি ফাঁদে একটি পাতি সরালি ধরা পড়েছে ।  ওটি একশ টাকায় কিনে নিয়েছে আদনান ।  তাই পাতি সরালির রোষ্টও থাকছে  ।  রাঁধবে মন্দিরা ।   
রান্নার আয়োজন চলছে  মাঠের ওপর খোলা জায়গায়  ।  এসব ব্যাপারে রাশেদ বেশ ওস্তাদ ।  রাশেদ এক্স আর্মি ম্যান ।  পার্বত্য চট্টগ্রামে ট্রেকিংসহ নানা অভিজ্ঞতায় সমৃদ্ধ ।  সম্পর্কে সে জিনাতের কাজিন ।  তবে রান্না  করবে   অংচাপ্রু মারমা এবং তার বউ মাখিংনু মারমা ।  এই সাজিয়াপাড়াতেই এই তরুণ মারমা দম্পতির মাচাং  ।  অংচাপ্রু মারমা আদতে বাঁশের কারবারি ।  অবসরে গাইডের কাজও করে ।  সেই আগামীকাল ওদের আমিয়াখুম ঝরনা দেখাতে নিয়ে যাবে ।  সুন্দরী মাখিংনু মারমার পরনে  লুঙ্গি আর ফুলহাতা বেদায়  ( ব্লাউজ )  চুল পিছন থেকে সামনের দিকে আঁচড়ে নিয়ে মাথার উপর সুন্দর করে খোঁপা বেঁধেছে ।  খোঁপায় আবার চুলের কাটা ।  
পার্থর প্যানাসনিক লুমিক্সটার ফ্ল্যাশ ঝলসে ওঠে ।  
জিনাত কিছুটা জড়ানো গলায় বলল ,  অ্যাই শুভ্রা !  তোরা না হানিমুন এসেছিস ?   তাহলে এখানে বসে আছিস কেন ?   যা না ,  তোরা  দূরে কোথাও যা  ।  বলে একমুখ ধোঁওয়া ছাড়ে ।   
মন্দিরা   বলে ,  বেশি দূরে যাস নে ভাই ।  বাঘে ধরবে ।  বলে এক ঢোক বিয়ার গিলল  ।  
জিনাত হিহি করে হেসে উঠল ।  
আদনানের শরীর আড়ষ্ট হয়ে ওঠে ।   সে সঙ্গে সঙ্গে উঠে খানিকটা রূঢ়স্বরে বলল ,  ওঠ ।  চল ।  
শুভ্রা উঠে দাঁড়ায় ।  আসলেই তো ,  হানিমুনই তো এসেছি ।  তাহলে একটু নিরিবিলি হওয়া যায় ।  
আদনান আর শুভ্রা পাশাপাশি হেঁটে মাঠের শেষ প্রান্তে চলে যাচ্ছে ।  
জিনাত দূর থেকে দৃশ্যটা দেখছে ।  মনে মনে হাসছিল জিনাত ।  শুভ্রা এমন ভাব করছে যে ও আদনানকে বিয়ে করে ভীষণ সুখি ।  কপালে দুঃখ আছে শুভ্রার  ।  আদনান একটা পশু  ।  সেই আদনানের সঙ্গে একবার ঝড়গা করে আলাদা হয়েছিল শুভ্রা  ।  শুভ্রা তখন বলত ,  উফঃ ।  আদনান এত কনজারভেটিভ আর পোজেসিভ ।  মায়ের সঙ্গে শপিং গেলে খুঁটিয়ে খুঁটিয়ে  জিজ্ঞেস করে  .  .  .  লাচ্ছি খেতে কোন রেস্টুরেন্টে বসেছিলে  .  .  .  কারা ছিল  ।   সেই তুলনায় ফারহান অনেক অনেক লিবারেল ।  কথা বলতে পছন্দ করে ।   এক্সট্রোভার্ট ছিল ফারহান ।  এক্সট্রোভার্ট আর  এম্বিশ্যাস ।  কাউকে কিছু না জানিয়ে  হুট করে একদিন  অষ্ট্রেলিয়া চলে যায় ফারহান  ।   শুভ্রার মাথায় ঢাকা শহরটা ভেঙে পড়েছিল ।   শুভ্রা আবার আদনানের কাছে ফিরে আসে ।  আদনান  ওকে এক্সসেপ্ট করে যদিও  .  .  .    গতসপ্তাহে  ওরা   বিয়েও করল ।  বিয়েতে  কত মজা করল জিনাতরা  ।  অবশ্য জিনাতের মনের ভিতরে  একটা অদৃশ্য কাঁটা খচখচ করে বিধঁছিল ।  আদনান প্রতিশোধ নেবে না তো  .  .  . 
 খাদের কিনারে ইউক্যালিপটাস গাছের সারি ।  আর বড় বড় পাথর ।  আদনান আর শুভ্রা  বড় একটা পাথরের ওপর  বসল ।  চাঁদের আলোয় দেখা যায় নীচের উপত্যকার  কলাগাছ ।  ছোট নদী ।  কি নদী - কে জানে ? 
আদনান বলে ,  শুভ্রা ,  আমরা কাল রাতটা আমিয়াখুমে থাকব ।  তাঁবু - টাবু নিয়েই যাব ।  ওরা অবশ্য দুপুরেই ফিরে আসবে ।  আফটার অল হানিমুখে এসেছি ।  বলে হাসে আদনান ।   
ওকে ।  উচ্ছ্বসিত হয়ে বলে শুভ্রা ।   তারপর ঝুঁকে আদনাদের ঠান্ডা কপালে চুমু খায় ।   যেন সাপের শরীরে চুমু খেয়েছে ।   শুভ্রার ক্ষীন সন্দেহ হয় ।  জিজ্ঞেস করে ,  আমার ওপর কি তোমার এখনও রাগ  আছে আদনান ?  শুভ্রা কন্ঠস্বর অত্যন্ত মৃদু ।   
আদনান উত্তর দেয় না ।  বরং হাসে ।  আর সিগারেট টানে ।  আর এক মুখ ধোঁওয়া ছাড়ে ।  আদনানের হাতে সবুজ রঙের একটা  বিয়ারের ক্যান  ।  ওটা সে দুমড়ে - মুচড়ে বাঁকিয়ে ফেলে ।  শুভ্রা দেখতে পায় না । 
 সাজিয়াপাড়া  থেকে আমিয়াখুম ঝরনা পাক্কা তিন ঘন্টার পাহাড়ি পথ ।  খুব ভোরে উঠে ওরা রওনা হল ।  কুয়াশা ঢাকা আকাশটি  ধূসর হয়ে ছিল ।  রাশেদের ঘড়িতে ৫ টায় অ্যালার্ম দেওয়া ছিল  ।  উঠতে - উঠতে অবশ্য ৬ টা বাজল ।   সময়টা গ্রীষ্ম হলেও পাহাড়ের শূন্যতায় আবছা কুয়াশা ঝুলে ছিল ।  বাতাসে কনকনে শীতও আছে ।  অথচ ওরা  যখন  ঢাকা ছাড়াল - ঢাকাবাসী বিভৎস গরমে অস্থির ।   
সাজিয়াপাড়ার মাঠজুড়ে কুয়াশা ।  শুকনো চিড়া আর গুড় দিয়ে ওরা নিরানন্দ ব্রেকফাস্ট সেরে নিয়েছে   ।  যাত্রার গোড়াতে বাঁধল বিপত্তি ।  গাইড অংচাপ্রু মারমার জ্বর ।  বিছানা ছেড়ে উঠতে পারছে  না ।  ওর বউ মাখিংনু মারমা এসে বলল ।  মাখিংনু মারমার পাশে একজন স্থানীয় মারমা তরুণ ।  তরুণের নাম  সামং প্রু মারমা ।  সে বলল ,   সার ,  আমি আমিয়াখুম ঝরনা চিনি ।  আমি আপনাদের নিয়ে যেতে পারব ।  
আদনান মনে মনে ভাবল -  এই ছেলেটিকে কেমন চেনা চেনা লাগছে ।  সে   বলল ,     অংচাপ্রু মারমা  ৫০০ টাকায় রাজি হয়েছিল ।  তুমি কি ৫০০ টাকায় যাবে ?  
ঠিক আছে সার ।  আমারেও ৫০০ টাকাই দিয়েন ।  সামং প্রু মারমা বলল ।  
 মাচাংয়ের বারান্দায় দাঁড়িয়ে ফাইয়াজ দেখল দলটা কুয়াশায় মিলিয়ে গেল ।   
 আধঘন্টা হাঁটার পর ধীরে ধীরে আলো ফুটতে লাগল ।  সেই সঙ্গে  শুরু হল  চড়াই পথ  ।  ততক্ষণে ঘন কুয়াশা অনেকটাই হালকা হয়ে উঠেছে ।  পথটা ধীরে ধীরে উঁচু হয়ে উঠছিল ।   শনক্ষেত ,  বাঁশঝাড় আর  কলাগাছে ভরা বেশ বড়সরো একটা পাহাড় ।   একটা জুমঘর আর কিছু শনের মাচাং ও চোখে পড়ল ।  বেশ উচুঁতে ক্লিফ ।  চূড়ায় ওঠার আগেই অবশ্য দিনটা রোদ ঝলমল হয়ে উঠল ।  বাতাসে যদিও  শীতের হাড়কামড়ানো ভাবটা  ছিল   ।  
অসাম !  পার্থ চিৎকার করে উঠল ।  তারপর আনন্দে  গেয়ে উঠল  – 
 দূর্গম গিরি  কান্তার মরু দুস্তর পরাবারও হে
লঙ্ঘিতে হবে রাত্রি নিশিথে যাত্রীরা হুঁশিয়ার ।   
 গানটা ওরাও ধরল ।  
নজরুল রিয়েলি একটা ইন্সপিরিশন  ।  রাশেদ বলল ।  
আবার জিগায় ।  জিনাত হেসে বলে ।  
শনের ক্ষেতের পাশ দিয়ে যাওয়ার সময় ধারালো পাতায় শুভ্রার  হাত পা কেটে গেল ।  যন্ত্রণা চেপে মনে মনে শুভ্রা বলল ,  ব্লাডি হানিমুন !  
সামং প্রু মারমার পাশে হাঁটছিল জিনাত ।    হাঁপাতে হাঁপাতে    বলল ,  হে গাইড ভাই ।   আমাদিগকে জ্ঞান দান করিয়া আমাদিগকে ধন্য করুন ।  
সামং প্রু মারমা বলল ,  এই পাহাড়ে বছর  কয়েক  আগে জুম চাষ হইছিল ।  এখন জঙ্গল ।  এইটা  এখন শিকারীদের রাস্তা ।  
আমিয়াখুম ঝরনার কাছে নাকি গভীর একটা কুয়া আছে ?  সত্য নাকি ?  
সত্য ।  কুয়ায়  লাল রঙের একটা মাছ আছে ।  
কথাটা শুনে জিনাতের শরীর শিরশির করে উঠল । 
পথের দু ’ পাশে লজ্জাবতীর কাটাঁ ।  রাবার গাছ ।  মন্দিরা আড়চোখে পার্থর দিকে তাকালো ।  ইসি রে ,    টি - শার্ট ঘামে ভিজে গিয়েছে ।  বেচারা ।  দুপুরের লাঞ্চের মোরগ ওর কাঁধেই চাপানো হয়েছে ।  
পাহাড় থেকে নামার সময় ওরা একটা জুমঘর দেখল ।  বাঁশের কাঠামোয় তৈরি  একটা ছনের চালাঘর ।  চারপাশে জুমক্ষেত ।  
মেয়েরা   জুমক্ষেত থেকে মরিচ আর ধনে পাতা ছিঁড়ে নিল ।  
পাহাড় থেমে নেমে যাওয়ার পর চারধারের দৃশ্যপট সম্পূর্ন বদলে গেল ।  
সবুজ পানির সুন্দর একটা পাহাড়ি ঝিরি ।  পাথরে ভরতি  ।  গভীর নির্জনতায় কেবলি  জলের কলকল শব্দ ।  কী সুন্দর !  দেখলে প্রাণ জুড়িয়ে যায় ।  
শুভ্রা বেশ ঘামছিল ।  ভালো লাগছিল যদিও  ।  পাহাড়ে ওঠার সময়  নিঃশ্বাস আটকে যাচ্ছিল ।  ভাগ্যিস আজ আর ফিরতে হবে না ।  আজ রাতেও চাঁদ উঠবে ঠিক ।  ও আদনানের দিকে তাকাল ।  আদনানের কাঁধে তাঁবু ।  বেশ শক্তসমর্থ আছে আদনান ।  এসব ভার ওর কাছে কিছু না ।    
আদনান চিৎকার করে বলল ,  এখানে আধঘন্টা রেস্ট ।   
ও নিয়মিত ট্রেক করে ।  ও জানে -  এখন রেস্ট না - নিলে পরে ব্রিদিংয়ে সমস্যা হবে ।   
নুড্যুলস খেয়ে আবার হাঁটতে লাগল ওরা ।  
পানির রেশনিং চলছে ।  এই নিয়ে জিনাত আর আদনান ঝগড়া করল ।  
পাহাড়ি ঝিরিটি এখন অনেক  প্রসারিত   ।  ওরা ঝিরির সৌন্দর্যে  মুগ্ধ হয়ে যায় ।  প্রকৃতি সহসা আদিম হয়ে উঠেছে ।  আদিম আর নগ্ন ।  যেন গুহামানবের যুগ ।  ঝিরির  দু ’ পাশটা হঠাৎই বেশ  সরু হয়ে উঠল ।  দু ’ পাশে ছাই রঙের অমসৃণ  পাথর ।  সেই পাথরে লাতাগুল্ম ।  পানির রং সবজে ।  পানিতে প্রচন্ড স্রোত ।  ধাপে ধাপে উঠছে ঝিরিটা  ।  এখানে - ওখানে বড় বড় পাথর ।  পাথর না বলে বোল্ডার বলাই ভালো ।  বোল্ডারগুলি বেশ  পিছল ।  সবারই খালি পা ।  পায়ের তলায়  নুড়ি পাথর ।  পায়ের পাতা কেটে যাচ্ছিল ।  
সৌরভের হাতে গিটারের বদলে পানির জেরিক্যেন ।  সাধের  গিটারটা মাখিংনু মারমার জিম্মায় রেখে এসেছে ও ।  পিছল বোল্ডারে পা রাখতেই আছাড় খেল সৌরভ  ।  তৎক্ষণাৎ হাঁটু ফুলে চাকা ।  মন্দিরা হা হা করে ছুটে গেল ।  ফাস্টএইড বক্সটা ওর কাছে ।  সৌরভ বেশ   ব্যথা পেলেও বেশিক্ষণ অবশ্য ব্যথা রইল না ।  
কফি ব্রেক !  কফি ব্রেক !  আদনান চেঁচিয়ে উঠল ।  
চুলা বের করে রাশেদ ও সামং প্রু মারমা কফি তৈরি করে ।  
ইশ !  বাংলাদেশে এমন সুন্দর জায়গা আছে আর সবাই ঢাকা শহরে গাদাগাদি করে থাকে ।  বলে জিনাত মিনারেল এক ঢোক খেল ।  
তাই বলে ঢাকা শহরের সবাই এখানে চলে  আসবে নাকি ?  মন্দিরা পালটা প্রশ্ন করে ।   
হুমম ।  তাই তো ।  
কফিব্রেকের পর আবার হাঁটা ।  একটা জয়গা সত্যিই দুর্গম ।  সরু পথ ।  মাঝখানে  বড় বড়  পাথরের চাঁই  ।  জায়গাটা লাফ দিয়ে পেরুতে হল ।  তারপর আবার সবজে পানি ।  এবার বেশ নীচুতে ।  সামং প্রু মারমা বলল ,   এই জায়গাটা  সাঁতরে পাড় হতে হবে ।  আর পানি ভীষন ঠান্ডা ।   বলে সামং প্রু মারমা দড়ি বের করে  ।  আড়চোখে তাকায় আদনানের দিকে ।  এখন পর্যন্ত সন্দেহজনক কিছু চোখে পড়েনি ওর ।  
দড়ির এক মাথা পাথরে বেঁধে দিল ।  দড়ি ধরে জিনাত আর শুভ্রা  পাড় হল ।  পানি  সত্যিই ঠান্ডা ।  শুভ্রা হি হি করে কাঁপতে লাগল ।  ভাগ্যিস একটা বাঁশের ভেলা পাওয়া গেল ।  তাতে চড়েই পাড় হওয়া গেল ।   
আধঘন্টা পর আমিয়াখুম ঝরনার মুখটা চোখে পড়ল ।  মুহূর্তেই সবাই  স্তম্ভিত যায় ।  পাহাড়ের বুক  থেকে ধাপে ধাপে বিশাল পাথরের স্ল্যাব নেমে এসেছে ।  চারধারে  বিশাল বিশাল পাথরের ন্যাড়া অমসৃন বোল্ডার ।  প তীব্র  স্রোত বোল্ডারের ধাক্কায় পানি গুঁড়িয়ে ধবল ফেনা হয়ে উঠেছে ।  আর কী তার আওয়াজ ! 
আমিয়াখুম !   আমিয়াখুম !   আমিয়াখুম   ! চিৎকার করে শুভ্রা ।  
জিনাত ও মন্দিরাও পাগলের মতন নাচতে থাকে ।  
পার্থ আর সৌরভ বড় একটা বোল্ডারের ওপর শুয়ে পড়ল ।  সৌরভের আদুড়ে  শরীর  ।  হাঁটুর ব্যথা বোধ করছে না যদিও ।  
আদনান তাঁবু খাটানোর জায়গা খুজছে    ।  এখন থেকে সেই গভীর  কুয়াটা কাছে ।   সামং প্রু মারমা আদনানকে সাহায্য করে ।   
সাড়ে ন ’ টার মতো বাজে ।  সামং প্রু মারমার সঙ্গে  এরই ফাঁকে একবার সেই গভীর কুয়ায় উঁকি দিয়ে এল ।  শুভ্রার শরীর শিরশির করে ওঠে ।  
রাতে এখানে পরীরা নামে জানিস ।  জিনাত বলে । 
মন্দিরা বলে ,  যাঃ ।  ও আবার এসব ব্যাপারে ভয় খায় ।  
আমিয়াখুম আসা আদনান ও শুভ্রার জন্য হানিমুন হলেও অন্যদের জন্য পিকনিক ।  সামান্য বিশ্রাম নিয়ে  রান্নাবান্নায় ঝাঁপিয়ে পড়ল ।  রাশেদ মোরগ কাটতে বসে গেল  ।  মন্দিরা কুচিকুচি করে পেঁয়াজ কাটতে ওস্তাদ ।  বারবার পার্থর প্যানাসনিক লুমিক্সটা ঝলছে উঠছে ।    
মন্দিরা বলল ,  এই পার্থ ।   আমার বেশি বেশি ছবি তোল ।  সবাই দেখুক বাংলাদেশের একটা মেয়ে দুর্গম পাহাড় চূড়ায় কুচিকুচি করে পেঁয়াজ কাটছে ।  
কথাটা শুনে জেরিন হি হি করে  হাসল ।  
পাথরের আড়ালে চুলা ধরালো আদনান ।   শুভ্রা আর সৌরভ জিনিসপত্র এগিয়ে দিচ্ছে ।  
 হইহুল্লোড় করে  খেয়ে দেয়ে বেলা একটার দিকে দলটা আবার রওনা হয়ে গেল সাজিয়াপাড়ার উদ্দেশ্যে । 
আদনান ও শুভ্রা এল না বলে সামং প্রু মারমা বিমূঢ় বোধ করে ।  অথচ ওর করার  কিছুই নেই ।   
 দুপুরবেলা  ফাইয়াজ মাচাং - এ বসে ছিল ।  জ্বর সেরে গেছে ।  সিগারেট টানছিল ।  মুখের স্বাদ ফিরে এসেছে ।  মিষ্টি রোদ লাগছে গায়ে ।   মাঠ ভরতি রোদ ।  আর প্রজাপতি ।   
 সাড়ে তিনটের দিকে দলটা ফিরে এল ।  
 সামং প্রু মারমা পায়ে পায়ে মাচাংয়ে উঠে এল । 
ওরা কই ?  ফাইয়াজ একমুখ নীলচে ধোঁওয়া ছেড়ে জিজ্ঞেস করে ।  
রাত্রে থাকবে কইল ।  কাল আসবে ।  
ওহ্ । 
আর কিছু করার নেই ।  প্রবল হতাশা গ্রাস করে ফাইয়াজ  কে ।  
ওরা এখান থেকে কখন যাবে কিছু জান ? 
রাশেদ সার বললেন আগামীকাল ভোরে তারা রুমায় রওনা হবেন ।  
ও । 
সাজিয়াপাড়া থেকে থানচি হয়ে যেমন বান্দরবান ফেরা যায় ,  তেমনি রুমা হয়েও ফেরা যায় । 
ফাইয়াজ  বসে রইল ।  শরীর অবশ অবশ ঠেকছে ।  আমিয়াখুম ঝরনার কাছে একটা  গভীর কুয়া আছে ।  শুভ্রাকে ওই কুয়ায় ফেলে দিলে কেউই আর কোনওদিন ওকে  খুঁজে পাবে না  .  .  . হে ,  প্রকৃতি আমি শুভ্রাকে বাঁচাতে পারলাম না ।  
 সন্ধ্যায় চাঁদ নিটোল একটা উঠল ।  
চাঁদের আলোয় মাঠে বসে ওরা চিৎকার করে গান গাইছে -  
 আমরা করব জয় আমরা করব জয় নিশ্চয়ই একদিন  .  .  . 
 রান্নার আয়োজন চলছে ।  মাঠে আগুন জ্বলে উঠেছে ।    বাতাসে তেজপাতার গন্ধ ।  আকাশে পাহাড়ি চাঁদ ।  রাঙা মেঘ ।   
ফাইয়াজ দীর্ঘশ্বাস ফেলে ।  
আশ্চর্য ! এ জীবন আমরা বুঝি না ।  তবু কতই না ভালোবাসি একে ।  
 ভোরে দলটা কুয়াশার মাঠ পেরিয়ে রুমার দিকে রওনা হয়ে গেল ।   
 দুপুরে সাজিয়াপাড়ায় ফিরে এল আদনান । 
একা ।  
দূর থেকে ওকে দেখে ওর দিকে এগিয়ে আসে ফাইয়াজ  ।  
ফাইয়াজ কে দেখে ভয়ানক চমকে উঠল আদনান । 
   আমাকে এই গল্পটি লিখতে আমিয়াখুম ঝরনা সম্বন্ধে ইন্টারনেটে  প্রকাশিত অনেক লেখার তথ্য  ব্যবহার করেতে হয়েছে ,  ছবি দেখতে হয়েছে খুঁটিয়ে খুঁটিয়ে  ।  আমি সে সব লেখক এবং পর্যটকদের প্রতি গভীর কৃতজ্ঞতা জানাচ্ছি ।  

                    




গল্প :  একখানি সুপ্রাচীন প্রণয়ের  উপাখ্যান



চন্দ্রকেতু নগর
 খ্রিস্টপূর্ব ৩২৬ ।   গ্রিক সম্রাট আলেকজান্ডার সৈন্যসামন্ত লইয়া ভারতবর্ষের  পশ্চিম সীমান্ত আক্রমনে উদ্যত হইয়াছেন ।  এইরূপ এক ক্রান্তিকালে  প্রাচীন বাংলার পুন্ড্রনগর হইতে ঋদ্ধ নামক একজন  তরুণ   ভ্রমনের উদ্দেশ্যে  গঙ্গারিডি রাজ্যের রাজধানী চন্দ্রকেতু নগরে আসিয়া উপস্থিত হইল  ।  গঙ্গারিডি রাজ্যটির অবস্থান ছিল প্রাচীন বাংলার  দক্ষিণ - পশ্চিম প্রান্তে  ।   চন্দ্রকেতু নগরটি গড়িয়া উঠিয়াছিল বিদ্যাধরী নামক একটি স্বচ্ছ সলিলা নদীর তীরে ।  অত্যন্ত সমৃদ্ধশালী   এই নগরখানির বিত্ত - বৈভব এবং সৌন্দর্য নগরে নবাগত পর্যটকের মনে গভীর  বিস্ময়ে উদ্রেক করিত ।  পুন্ড্রনগরও বঙ্গজাতির ঐশ্বর্যশালী নগর ।  তথাপি চন্দ্রকেতু নগরের বিশালত্ব  এবং শৈল্পিক স্থাপত্য   ঋদ্ধকে  বিস্মিত ও মুগ্ধ করিল ।  একখানি  প্রশস্ত রাজপথ উত্তর হইতে দক্ষিণে চলিয়া গিয়াছে ।   দুই পার্শ্বে ছায়াময় কড় – ই কিংবা দেবদারু প্রভৃতি বৃক্ষের সারি ।  রাথপথে গতিশীল ঝলমলে রথ এবং অশ্বারোহী যুবা পুরুষ  ।  নগরের অট্টালিকা এবং ভবনসমূহ যেনবা গঙ্গারিডি রাজ্যের ঐশ্বর্য এবং প্রতিপত্তির কথা স্বদম্ভে ঘোষনা করিতেছে ।  নগরজুড়িয়া বহুসংখ্যক  বৃহদাকার সরোবর  ।  সেইসব  সরোবর পাড়ে রাজভবন ,  দেবমন্দির ,   ধর্মশালা ,  কৌতূহলশালা  ( পানশালা )  এবং বিপনী বিতান ইত্যাদি গড়িয়া উঠিয়াছে  ।   
সবুজাভ জলের মনোরম এক  সরোবর পাড়ে অবস্থিত  ধর্মশালাটি  অতি পুরাতন ।  সেই  ধর্মশালায় আশ্রয় নিয়াছে ঋদ্ধ ।  আদিত্য নামে অপর একটি যুবকও সেই  ধর্মশালায় আশ্রয় নিয়াছে  ।  সমবয়েসি বলিয়াই ঋদ্ধর সঙ্গে আদিত্যর  ঘনিষ্টতা গড়িয়া উঠিল  ।  আদিত্য  গৌড়বর্ণের দীর্ঘকায় বলিষ্ট যুবক ।  সে তাহাকে  ‘ কলিঙ্গবাসী ’   উদাসী এবং ভ্রমনপিপাসু বলিয়া পরিচয় দিল ।  ঋদ্ধ এবং আদিত্য একত্রে  চন্দ্রকেতু নগর  ঘুরিয়া বেড়াইতে লাগিল ।  একদিন আদিত্য বলিল ,  চাপা স্বরে বলিল ,  কাহারা যেন আমাদিগকে অনুসরণ করিতেছে ।   ঋদ্ধ প্রতিবাদ করিয়া বলিল ,  তাহা কেন হইবে ?  আমরা কি তস্কর ?  যা হা হউক ।  আদিত্য বলিল সে  দক্ষ শিকারী ।  সে অর্ধক্রোশ দূর হইতেই তীর ছুড়িয়া  ধাবমান চিত্রল হরিণের প্রাণ হরণ করিতে  পারে ।  ঋদ্ধের কৌতূহল হইল ।  তাহারা একদিন মৃগয়ায় যাইবে বলিয়া সিদ্ধান্ত গ্রহন করিল ।  
ভারতবর্ষের  পশ্চিম সীমান্ত যবন সৈন্য কর্তৃক আক্রান্ত হইয়াছে ।  ইহা লইয়া চন্দ্রকেতুনগরে তীব্র  উত্তেজনা বিরাজ করিতে ছিল ।   পশ্চিমদেশিও যবনরাজ সেকান্দার নাকি গঙ্গারিডি রাজ্য পর্যুদস্ত করিতে পূর্বদিকে অগ্রসর হইবে  ।  ইহা লইয়াই নগরবাসীর আতঙ্ক আর  গুঞ্জন ।  অবশ্য অধিকাংশ  নগরবাসীর বিশ্বাস -  গঙ্গারিডি রাজ্যের বিপুলসংখ্যক  রণহস্তি থাকায়  যবন সৈন্যরাই সমূলে বিনাশ হইয়া যাইতে পারে ।  
যাহা হউক ।  একদিন চন্দ্রকেতু নগরের হস্তিউদ্যানে  শ্বেপাথরের নির্মিত দ্বিতল  রাজপ্রাসাদ দেখিয়া ঋদ্ধ এবং আদিত্য উভয়ই বিস্মিত হইয়া গেল ।   তাহারা শুনিয়াছে গঙ্গারিডি রাজ্যের রাজা সৌবীর ।  তিনি  যেমন দয়ালু তেমনই কঠোর শাসক বলিয়া খ্যাত ।  কিন্তু তাহারা কি জানে রাজা সৌবীরের  মনে বিন্দুমাত্র  সুখ নাই ।  তাহার কারণ আছে ।  রাজার  একটিমাত্র কন্যা সোমছন্দা  রূপেগুণে অতুলনীয়া হইলেও  বিবাহ করিতে অনিচ্ছুক ।   এইদিকে  রাজার বৃদ্ধ হইয়াছেন ।  তাহার আর পুত্রকন্যা নাই ।  রাজার  ইচ্ছা সোমছন্দার স্বামীর কাছে গঙ্গারিডি রাজ্যের  ভার অর্পন করিয়া বনবাসী হইবেন ।  রাজার সেই ইচ্ছা পূরণ হইল কই ?   .  .  .  অনুঢ়া  সোমছন্দার নগরের কোলাহল ভালো লাগিতে ছিল না  বলিয়া  সোমছন্দা এক সখীকে লইয়া বনবাসী হইয়াছিল ।    রাজা সৌবীর   দিব্যাধরী নদীর নির্জন পাড়ে সুনিবিড় বনতলে কন্যার জন্য একখানি মর্মর প্রস্তরের দেবালয় নির্মান করিয়া দিয়াছিলেন ।  রাজকন্যা তাহার সখী সুকন্যা কে লইয়া দেবালয়ে বসবাস করিত  ।  সুকন্যা মন্ত্রী চারুদত্তের কন্যা ।  তরুণিটি শ্যামবর্ণা হইলেও অত্যন্ত রূপসী এবং বুদ্ধিমতী ।  মন্ত্রী চারুদত্ত নাকি রাজ্যপাট চালাইতে  প্রায়শ  কন্যার বুদ্ধিপরামর্শ গ্রহন করিয়া থাকে ।  রাজকন্যা সোমছন্দা এবং তাহার সই সুকন্যা প্রত্যহ উষালগ্নে  বিদ্যাধরী  নদীর কাকচক্ষু জলে স্নান করিয়া মর্মর পাথরের ঘাটে বসিয়া শিউলি ফুলের মালা গাঁথিয়া গান করিত  .  .  .  তাহার পর খিলখিল হাসিয়া ঘুমন্ত ময়ূরীর ঘুম ভাঙাইয়া  মায়াহরিণের পিছনে ছুটিয়া  বনের ফলমূল আহার করিয়া প্রকৃত অরণ্যচারী জীবন কাটাইত ।  
 মৃগয়ায়
 শরতের এক নির্মল প্রভাতে গঙ্গারিডি রাজ্যের  অরণ্য মন্ত্রকের সম্মতিপত্র লইয়া মৃগয়ার উদ্দেশ্যে  ঋদ্ধ এবং আদিত্য তীরধনুক লইয়া  চন্দ্রকেতু নগরের নির্জন উপান্তে আসিয়া উপস্থিত হইল ।     স্বচ্ছ সলিলা বিদ্যাধরী  নদীটি নীরবে বহিয়া চলিয়াছে ।  কেবল নদীপাড়ের একখানি আমলকী বৃক্ষে কাকপাখিরা কোলাহল করিতেছিল ।   শরৎকালের নীলাভ আকাশে ভাসমান  মেঘের ভেলা; তাহার পাশ ঘেঁষিয়া শুভ্র  বকের সারি উড়িয়া যাইতেছিল  ।  নদীপাড়ে নিবিড় বনভূমি ।  আদিত্য এবং ঋদ্ধ সতর্ক পদক্ষেপে  হাঁটিতেছিল ।   ক্রমশ   অশ্বিন মাসের ঝকঝক সাদা রৌদ্র ফুটিয়া উঠিতেছিল ।  পাখপাখালি আর ঝিঁঝি ডাকে অরণ্যভূমি মূখরিত হইয়া ছিল  ।  মৃদুমন্দ বাতাসে বকফুল দুলিতেছে ।  বাতাসে  বনপলাশের গন্ধ ।  
সহসা একখানি  চিত্রল হরিণ দৃষ্টিগোচর হইল   ।  আদিত্য ধাবমান হরিণ লক্ষ করিয়া তীর ছুড়িল বটে তবে   তীর ফসকাইয়া অদূরে অবস্থিত একখানি  কর্মরঙ্গ  ( কামরাঙা )  বৃক্ষে বিঁধিল ।  শর ভ্রষ্ট হওয়ায় আদিত্য বিষন্ন এবং অস্থির হইয়া উঠিল  ।  চাপা স্বরে বলিল ,  কাহারা যেন আমাদিগকে অনুসরণ করিতেছে বলিয়া আমার মনে হইতেছে ।  
ঋদ্ধ প্রতিবাদ করিয়া বলিল ,  তাহা কেন হইবে ?  আমরা তো অরণ্য মন্ত্রকের যথাযথ সম্মতিপত্র  লইয়াই বনে আসিয়াছি ।  
তাহা সত্ত্বেও আদিত্যর গৌড়বর্ণের মুখোশ্রীতে গভীর উদ্বেগের ঘন ছায়া ঘনাইয়া উঠিল ।  তাহাতে ঋদ্ধও ঈষৎ উদ্বিগ্ন হইয়া উঠিল ।  
সহসা উদ্দানক  ( শিরীষ )  বৃক্ষের পাশ দিয়া  শুভ্র বসন পরিহিতা  দুইটি তরুনিকে আসিতে দেখা গেল ।  একজন অপরূপ রূপবতী ।  তাহার গাত্রবর্ণ গৌড়  ।  অন্যজন কৃষ্ণবর্ণা হইলেও উদ্ভিন্ন যৌবনা ।  আদিত্যকে দেখিয়া গৌড়বর্ণা তরুণির মুখখানি  বিবর্ণ হইয়া উঠিল ।  সে তাহার সহচরীর দিকে তাকাইল ।  তাহার পর অচেতন হইয়া ঢলিয়া পড়িল ।  
তরুণির কোঁচরের শিউলির ফুলসমূহ  সব বনতলের তৃণগুচ্ছের উপর ছড়াইয়া পড়িল  ।  
কৃষ্ণবর্ণা তরুণিটি মুখে হাতচাপা দিয়া  চিৎকার করিয়া উঠিল ।  ঋদ্ধ এবং আদিত্য দ্রুত তাহাদের নিকট  ছুটিয়া গেল ।  গৌড়বর্ণার  অচেতন দেহটি ক্ষাণিক ক্ষন  নিরীক্ষা করিয়া আদিত্য ঋদ্ধকে  জল আনতে বলিল  ।  একখানি করঙ্গ  ( নাড়িকেলের মালা )  করিয়া  ঋদ্ধ জল লইয়া আসিল ।   সেই  জল গৌড়বর্ণার মুখমন্ডলে ছিটাইল ।  
আদিত্য  কৃষ্ণবর্ণা তরুণি কে  জিজ্ঞাসা করিল ,  ইহা কি তোমার সখী ? 
হ্যাঁ ।  
তোমার কি নাম ? 
সুকন্যা  ।  
আর ইহার ? 
সোমছন্দা ।  সোমছন্দা যে রাজ্যে রাজকন্যা তাহা আর সুকন্যা ভাঙিয়া বলিল না ।  
সোমছন্দা কি অসুস্থ্য ? 
এই প্রশ্নে সুকন্যা  হ্যাঁ না কিছুই বলিল না ।  
ক্ষণ কাল পরে  সোমছন্দার জ্ঞান ফিরিয়া আসিল ।  রাজকন্যা উঠিয়া উদ্দানক  বৃক্ষের গুঁড়িতে হেলান দিয়া বসিল ।  তাহার পর  আদিত্যর দিকে অপলক দৃষ্টিতে তাকাইয়া রহিল ।  তাহার পর   সুকন্যার কানে কানে কি যেন বলিল ।  সুকন্যার মুখে বিস্ময়ের প্রগাঢ় ছাপ ফুটিয়া উঠিয়া মিলইয়া গেল ।  
সুকন্যা বলিল ,  আমরা নিকটস্থ  একটি দেবালয়ে বাস করি ।  দয়া করিয়া আমাদের সেখানে পৌঁছাইয়া দিন  ।  
তাহারা দেবালয়ে আসিল ।  
 ঋদ্ধ -  সুকন্যা সংলাপ
 মর্মর পাথরের মনোরম দেবালয়খানি  বিদ্যাধরী কূল ঘেঁষিয়া প্রতিষ্ঠিত করা হইয়াছে ।  বিদ্যাধরী নদীর জল হইতে মর্মর পাথরের প্রশস্ত সিঁড়ি উঠিয়া গিয়াছে  একটি সুপরিসর প্রাঙ্গনে ।  প্রাঙ্গনটিও মর্মর পাথরে নির্মিত ।  সে প্রাঙ্গনে একখানি মায়াহরিণ ও একটি ময়ূরী নির্ভয়ে ঘুরিয়া বেড়াইতেছে ।  প্রাঙ্গনের মাঝমধ্যিখানে  একখানি পুরাতন কপিত্থ  ( কয়েতবেল )  বৃক্ষ  ।  অবশ্য একখানিও শুস্ক পত্রালি কোথাও পড়িয়া নাই ।  একঝাঁক  শ্বেত পারাবত কেবল ঘুম ঘুম ঘুম ঘুম শব্দ তুলিয়া খুঁটিয়া খুঁটিয়া  দানা খাইতেছে ।   প্রাঙ্গন ঘিরিয়া চতুস্কোন অলিন্দ ।   অলিন্দের এককোণে  নীল রঙের শতরঞ্জী পাতা ।  একপার্শ্বে একখানি রুদ্রবীণা ,  কাঁসার  পানপাত্র ,  পুষ্পাধার ।  তাহারা শতরঞ্জীর উপরে বসিল ।  
সুকন্যা ঋদ্ধকে বলিল ,  এক্ষণে সোমছন্দাকে উষ্ণ দুগ্ধ পান করানো  উপযুক্ত  হইবে ।  আপনি কি আমাকে সাহায্য করিবেন  ?  বলিয়া সোমছন্দার মুখের পানে গভীর অর্থপূর্ণ দৃষ্টিতে তাকাইল সুকন্যা  ।  সোমছন্দা মৃদু হাসিল ।  আজ তাহার সঙ্গে তাহার সইটির জীবনও পরিপূর্ণ হইতে যাইতেছে ।   
চলুন ।  বলিয়া  ঋদ্ধ উঠিয়া দাঁড়াইল ।  
অলিন্দর একপাশে  সারি সারি কক্ষ ।  তাহারই একটি সুপরিসর কক্ষে সুকন্যা প্রবেশ করিল ।  কক্ষটি যে রন্ধনশালা ঋদ্ধ তাহা নিমিষে  বুঝিয়া লইল   ।  এককোণে  মাটির উনুন ।  তাহার পার্শ্বে শুস্ক কাষ্ঠের স্তুপ এবং  রন্ধনের উপকরণ  রহিয়াছে ।   ঋদ্ধ দুই খানি চকমকি পাথর তুলিয়া নিয়া তাহা  ঘঁষিয়া কাষ্ঠে  অগ্নি সংযোগ করিল ।   একটি পাত্রে ছাগদুগ্ধ ছিল ।   তাহা উনানে চড়াইয়া দিয়া সুকন্যা  বলিল ,  আপনার নাম জানিতে পারি কি ? 
আমার নাম ঋদ্ধ ।  
নিবাস ?  
পুন্ড্রনগর । 
আমাদের রাজ্যে  ভ্রমনের উদ্দেশ্যে  নাকি ব্যবসা করিতে আসিয়াছেন ? 
না ,  ব্যবসায় আমার মন নাই ।  আমি ভ্রমনে আসিয়াছি । 
ঋদ্ধ ভ্রমনপিপাসু শুনিয়া সুকন্যা নিশ্চিন্ত  হইল ।  তাহারও যে দূর রাজ্যে ভ্রমনের ইচ্ছা হয় ।  পুন্ড্রনগরের নাম কত শুনিয়াছে ।  সেই দেশে একবার যাইতে তাহার ইচ্ছা হয় ।   এক্ষণে অবশ্য তাহার ঋদ্ধর দেহখানি স্পর্শ করিবার সাধ হইল ।  কিন্তু কোন্ ছলে তাহা করিবে বুঝিয়া উঠিতে  পারিল না ।  ঋদ্ধ তাহাকে ভ্রষ্টা  ভাবিবে না আবার তহাকে স্পর্শ করা যাইবে -  এমন একখানি উপায় সে ভাবিয়া বাহির করিল ।  সুকন্যা হঠাৎ গম্ভীর হইয়া বলিল ,  আমি আপনাকে একখানি গোপন সংবাদ বলিতে চাই । 
কি সংবাদ ? 
সুকন্যা ঋদ্ধর কাছে ঘন হইয়া আসিয়া কহিল ,  আমাকে ছুঁইয়া বলুন আমি যাহা বলিব তাহা আর কাউকেও বলিবেন না ।   
ঋদ্ধ জমাকুসুম তেলের গন্ধ পাইল ।  সুকন্যার শরীরের উষ্ণতা টের পাইল ।  সে প্রগাঢ় স্বরে বলিল ,  বলিব না ।  বলিয়া সুকন্যার বাহু  স্পর্শ করিল । 
সুকন্যা কাঁপিয়া উঠিল ।  ঋদ্ধ তাহাকে স্পর্শ করিয়াছে ।  তাহার জীবন সার্থক হইয়াছে ।  সুকন্যা বলিল ,  আমার সই সোমছন্দা অবিবাহিত থাকিবে ।   
অবিবাহিত থাকিবে ?   কেন ?  
সুকন্যা বলিল ,  আমার সই   সোমছন্দা দীর্ঘকাল ধরিয়া স্বপ্নে একখানি মুখ দেখিয়া আসিতেছে  ।  সোমছন্দার বিশ্বাস স্বপ্নে যাহাকে দেখিতেছে তাহার সঙ্গে একদিন না একদিন তাহার দেখা হইবেই ।   কাজেই সোমছন্দা অবিবাহিতাই থাকিয়া গেল ।  রাজা দুঃখ পাইলেন ।   
রাজা ? 
সোমছন্দা গঙ্গারিডি রাজ্যের রাজা সৌবীরের একমাত্র কন্যা । 
ঋদ্ধ চমকাইয়া উঠিল । 
চমকাইলেন তো  ?  
হ্যাঁ । 
চমকের আরও বাকি ।  
মানে - 
মানে স্বপ্নে সোমছন্দা যে মুখ মুখখানি এতকাল দেখিয়া আসিতেছে তাহা আপনার বন্ধুর মুখ ।  
মানে আদিত্যর ! 
তাহার নামটি বুঝি আদিত্য ?  
হাঁ । 
তাহলে তাহাকেই দেখিয়া আসিতেছে ।  
এখন কি হইবে ? 
মুচকি হাসিয়া সুকন্যা বলিল ,  এক্ষণে কি হইবে তাহা তাহারাই ঠিক করিবে ।   বলিয়া মনে মনে বলিল :   আমাদের কথাই আমাদেরই  ভাবা উচিত ।  
উষ্ণ দুগ্ধের পাত্রখানি উনান হইতে নামাইয়া একখানি কাঁসার পাত্রে ঢালিতে লাগিল সুকন্যা ।  
তাহার পর কাঁসার পাত্রে দুধ লইয়া তাহারা দুইজনে অলিন্দে  ফিরিয়া আসিল ।  
শতরঞ্জীর উপর বসিয়া আদিত্যর দিকে তাকাইয়া ঋদ্ধ বলিল ,  আমি সমস্তই  শুনিলাম আদিত্য ।  আমার বড়ই আশ্চর্য বোধ হইতেছে ।  
সোমছন্দা কাঁদিতেছিল ।  তাহাকে অপূর্ব দেখাইতেছিল ।   সুকন্যা  ‘ আর কাঁদিস না লো সই ’  বলাতে রাজকন্যা  শুভ্রবসনের আঁচল দিয়া চোখের কোণা মুছিয়া লইল ।   
আদিত্য কে সুকন্যা বলিল ,  আমার সই রাজকন্যা হইয়াও আপনার জন্যই অবিবাহিতা রহিল ।  পিতাকে দুঃখ দিল ।  এক্ষণে  সমস্তই যখন শুনিলেন তখন আর সোমছন্দাকে স্ত্রীরূপে গ্রহন করিতে বিলম্ব কেন ?  আপনি অবিলম্বে রাজার নিকটে গিয়া আপনার প্রকৃত পরিচয় দিয়া সব খুলিয়া বলুন ।  
আদিত্য পাথরের মূর্তির ন্যায় বসিয়া ছিল ।  তাহাকে অত্যন্ত বিষন্ন এবং  বিমূঢ় দেখাইতে ছিল ।   সে কি বলিতে যাইবে সহসা পদশব্দে চমকাইয়া উঠিয়া দেখিল সশস্ত্র  সৈন্যদল ক্ষুরধার  সঙ্গীন তুলিয়া  তাহাদের  ঘিরিয়া ফেলিল  ।  সুকন্যা আর সোমছন্দা কাঁদিল চিৎকার করিল ।   লাভ হইল না ।  গঙ্গারিডি রাজ্যের দুধর্ষ  সৈন্যগন আদিত্য এবং ঋদ্ধকে বন্দি করিয়া লইয়া গেল । 
সোমছন্দা পূর্নবার  মূর্চ্ছা গেল । 
সুকন্যা চিৎকার করিয়া কাঁদিতে লাগিল ।  
তাঁহার মর্মান্তিক ক্রন্দনে বনভূমি আন্দেলিত হইল ।  
 বন্দিদশা
 বন্দিদের অবিলম্বে রাজার কাছে আনা হইল ।  রাজা গুপ্তচরের মাধ্যমে সমস্তই  শুনিয়াছেন ।  অঙ্গরাজ্য গঙ্গারিডি রাজ্যের শক্ররাজ্য  ।   অঙ্গ রাজ্যের রাজকুমার আদিত্য ছদ্মবেশে চন্দ্রকেতু নগরে আসিয়াছে ।  রাজা গুপ্তচরদের আদিত্যর উপর লক্ষ রাখিতে নির্দেশ দিয়াছিলেন ।  আজ যখন আদিত্য রাজকন্যার দেবালয়ে উপস্থিত হইয়া সীমা লঙ্ঘন করিল সৈন্যরা তখনই তাহাকে সবান্ধব  বন্দি করিয়া আনিয়াছে ।  
রাজা ঋদ্ধর দিকে তাকাইয়া  বলিলেন ,  যুবক তোমার  পরিচয় দাও ।  সত্য কথা বলিবে ।  তাহা না হইলে শূলে চড়িতে হইবে ।  
ঋদ্ধ বলিল ,  আমার নাম ঋদ্ধ ।  আমার নিবাস পুন্ড্রনগর ।  আমার পিতা স্বর্গত সনাতন মণিকার ছিলেন ।  আমি ভ্রমনের উদ্দেশ্যে চন্দ্রকেতু নগর  আসিয়াছি । 
হুমম ।  
আদিত্যকে দেখাইয়া রাজা জিজ্ঞাসা করিলেন ,   ইহার সঙ্গে তোমার কি সম্পর্ক ? 
ঋদ্ধ বলিল ,  চন্দ্রকেতু নগরে যে ধর্মশালায় আমি আশ্রয় নিয়াছিলাম  ,  আদিত্যও সেই একই ধর্মশালায় আশ্রয় নিয়াছিল ।  আমরা সমবয়েসি বলিয়া আমাদের বন্ধত্বু হইয়াছে ।   
বুঝিলাম ।  রাজা বলিলেন ।  তাহার পর  আদিত্যর দিকে তাকাইয়া বলিলেন ,  আর তোমার প্রকৃত পরিচয় কি যুবক ?  
আদিত্য সত্য কথাই বলিবে বলিয়া সিদ্ধান্ত নিল  ।  রূপবতী রাজকন্যা সোমছন্দা তাহাকে স্বপ্ন দেখিয়াছে ।  তাহার জীবন সার্থক হইয়াছে ।  এক্ষণে  সে মরিলেও শন্তি পাইবে ।  কেবল সোমছন্দার জন্য তাহার প্রবল দুঃখবোধ হইতেছিল   ।  সোমছন্দা সমস্ত খুলিয়া বলিয়া কাঁদিতে কাঁদিতে  তাঁহাকে চুম্বন করিয়াছিল ।  আদিত্য বলিল ,  আমি অঙ্গরাজ্যের যুবরাজ আদিত্য ।  ছদ্মবেশে ভ্রমন করিতেছি । 
কেন ? 
বিশেষ কোনও উদ্দেশ্য নাই । 
সত্য কথা বল !  তাহা না হইলে শূলে  চড়িতে হইবে !  রাজা হুঙ্কার দিয়া উঠিলেন ।  
আমি সত্য কথাই বলিলাম ।  
এইবার মন্ত্রী চারুদত্ত বলিল ,  অঙ্গরাজ্যের রাজপুত্র  শক্ররাজ্যে বিনা কারণে কেন ভ্রমন করিবে ?   কোনও নিগূঢ় উদ্দেশ্য নিশ্চয়ই রহিয়াছে ।  
আদিত্য নিশ্চুপ থাকিল ।  সে  কি উত্তর দিবে ?  
আমি যেই সময়ের কথা বলিতেছি ,  সেই যুগে রাজাই ছিলেন রাজ্যের  সর্বময় ক্ষমতার অধিকারী  ।  রাজা সৌবীর বলিলেন ,  ইহাদের অবিলম্বে কারাগারে নিক্ষেপ কর ।  এবং  আগামীকাল প্রতুষে  শূলে চড়াইয়া দাও ।   
ঋদ্ধ আর্তনাদ করিয়া উঠিয়া বলিল ,  মহারাজ ।  আমি নির্দোষ ।  আমায় কেন শূলে চড়াইবেন ?   
রাজা বলিলেন ,  যুবক ,  তোমার কথা সন্দেহজনক ।  রাজপুত্র কদাপি একাকী ভ্রমন করে না ।  তুমি নির্ঘাৎ তাহার সহচর ।  বলিয়া রাজা প্রকোষ্ঠ ত্যাগ করিলেন ।  
আসন্ন মৃত্যুর কথা ভাবিয়া বিষন্ন হইল ঋদ্ধ ।  সুকন্যার কথাও ভাবিল ।   তাহার সঙ্গে বাক্যালাপ করিতে ভালো লাগিয়াছি ।  আর কি সেই সুযোগ হইবে ?  
 দেবতার বর কিংবা রাজনৈতিক  মৈত্রী 
 উষালগ্নে   আসন্ন হেমন্তের কুয়াশায় চন্দ্রকেতু নগর আচ্ছাদিত হইয়া আছে ।  নগরী ঘুমন্ত ।  রাজাও নিদ্রামগ্ন ।  কুয়াশায় একজন  দূত কে ছুটিতে দেখা গেল  ।  দূত অঙ্গ রাজ্য হইতে আসিয়াছে ।    মন্ত্রী চারুদত্তের গৃহে আসিয়া থামিল সে  ।   তাহাকে উত্তেজিত দেখাইতে ছিল ।   দূত  মন্ত্রীকে সমস্ত খুলিয়া বলিল ।  মন্ত্রী চারুদত্ত হন্তদন্ত হইয়া রাজপ্রাসাদে  ছুটিলেন ।  রাজার নিদ্রা ভঙ্গে একমাত্র তারই অধিকার ।  নিদ্রা ভঙ্গ হওয়ায় ঈষৎ বিরক্ত হইলেও মন্ত্রিকে দেখিয়া রাজা ক্ষোভ নিয়ন্ত্রণ করিলেন ।  
মন্ত্রী চারুদত্ত বলিলেন ,  অঙ্গরাজ্যের রাজা হরিনাথ  মৈত্রীর প্রস্তাব পাঠাইয়াছেন ।  পশ্চিমদেশিও যবনরাজ সেকান্দার   পূর্বদিকে অগ্রসর হইতেছেন ।  এক্ষণে পূর্বাঞ্চলের রাজ্যসমূহকে   ঐক্যবদ্ধ মৈত্রীর  বন্ধনের আবদ্ধ হওয়া জরুরি বলিয়া মনে করেন রাজা হরিনাথ  ।  অধিকন্ত ,   রাজা হরিনাথ আপনার  কন্যা সোমছন্দাকে পুত্রবধূরূপে গ্রহন করিতেও সম্মত হইয়াছেন ।  রাজা পাত্রপক্ষ হইলেও বিবাহে  ৫০০ রণহস্তি  কন্যাপণ দিবেন বলিয়া আশ্বাস দিয়াছেন ।  
কন্যার বিবাহে  ৫০০ রণহস্তি  পণ পাইবেন শুনিয়া  রাজা প্রসন্ন  হইয়া উঠিলেন  ।   পশ্চিমদেশিও যবনরাজ সেকান্দার  যে  গঙ্গারিডি রাজ্যকে ধূলিস্বাৎ করিতে পূর্বদিকে অগ্রসর হইতেছে তাহা তিনিও বিলক্ষণ জানেন ।  এই কারণে ভারতবর্ষের পুবের রাজ্যসমূহে তীব্র  উত্তেজনা বিরাজ করিতেছে ।  এমতবস্থায় ৫০০  রণহস্তি পাইলে যবন আক্রমনের বিরুদ্ধে সুরক্ষিত প্রতিরক্ষা গড়িয়া তোলা যাইবে  ।  পশ্চিমদেশিও যবনরাজের  অগ্রসর রোধ করা যাইবে ।  একুশ হাত যবন বর্শার কাছে রথারোহী ভারতীয় সৈন্যরা অসহায় ।  এক্ষণে ভারতীয়দের  প্রধান অবলম্বন  রণহস্তি । 
মন্ত্রী চারুদত্ত বলিলেন ,  অঙ্গরাজ্যের রাজা হরিনাথ আরও  লিখিয়াছেন :   তক্ষশিলার রাজা অম্ভি পশ্চিমদেশিও যবনরাজ কে ৬৫ হস্তি ৩০০ ষাঁড় উপহার দিয়া  ভারতবর্ষের  সহিত বিশ্বাসঘাতকতা করিয়াছেন ।  রাজা  পুরু অবশ্য যবন আক্রমনের বিরুদ্ধে দূর্বার প্রতিরোধ গড়িয়া তুলিয়াছিলেন  ।  যবনরাজ সেকান্দার রাজা পুরুকে পরাজিত করিয়া পূর্বদিকে অগ্রসর হইয়া বিপাশা নদীর কূলে পৌঁছাইয়াছেন ।  এক্ষণে অঙ্গরাজ্য এবং  গঙ্গারিডি রাজ্যের মধ্যে অতীতের বিরোধ বিস্মৃত হইয়া মৈত্রী স্থাপন করিয়া প্রবল প্রতিরোধ গড়িয়া তোলাই হইবে যথাযথ পদক্ষেপ  ।  
 শেষ দৃশ্যে হেমন্তের কুয়াশায়  .  .  . 
 অঙ্গরাজ্যের রাজা হরিনাথ পাত্রমিত্র লইয়া চন্দ্রকেতু নগর আসিয়াছেন ।  সঙ্গে তাহার স্ত্রী দেবী সুদেষ্ণাও আসিয়াছেন ।  শক্ররাজ্যের উষ্ণ অভ্যর্থনায় প্রীত হইয়াছেন দেবী সুদেষ্ণা  ।   ধূমধাম করিয়া আদিত্য ও সোমছন্দার বিবাহ হইয়া গেল ।   সোমছন্দার স্বপ্ন সার্থক হইল ।   রাজপুত্র আদিত্য তাহার নবপরিণীতা স্ত্রীকে অঙ্গ রাজ্যের রাজধানী  চম্পা নগরী তে লইয়া গেল ।  সুকন্যা সোমছন্দার  চিরন্তন সখী বলিয়া সুকন্যাও তাহাদের  সঙ্গে যাইত ।  তবে তাহাকে কোথাও খুঁজিয়া পাওয়া গেল না ।  আমি যে সময়ের কথা বলিতেছি সেই যুগের সমাজে ঘটা করিয়া মাতৃপূজা হইলেও জীবন্ত  নারীকে নিরুদ্দেশ হইয়া গেলেও তাহা  লইয়া কাহারও মাথা ব্যাথা হইত না ।   
রাজা ঋদ্ধকে  জিজ্ঞাসা করিলেন ,  ওহে ঋদ্ধ ? 
আজ্ঞে ,  বলুন । 
সেদিন তুমি বলিলে না তোমার পিতা দেহ রাখিয়াছেন  .  .  .  
আজ্ঞে ,  হ্যাঁ ।  
তাহা হইলে সংসারে তোমার  আর কে আছে ? 
ঋদ্ধ বলিল ,  আজ্ঞে ,  সংসারে আমার এক বিধবা মা ছাড়া আর কেউ নাই । 
এই কথা শুনিয়া রাজা ক্ষেপিয়া উঠিয়া বলিলেন ,  বল কি !  তুমি বিবধা মাকে ফেলিয়া পরদেশে বীরগিরি করিয়া বেড়াইতছ ।  আরেকটু হইলেই তো শূলে চড়িতে ।  যাও ।  অবিলম্বে পুন্ড্রনগরে  ফিরিয়া যাও ।  গিয়া বিবাহ কর ।  মায়ের সেবা কর ।   মাকে দুঃখ ক্লেশ দিও না ।  মা হইলেন স্বর্গের দ্বার ।   মায়ের জন্যই তুমি জগতে আসিয়াছ ।  বিধাতার লীলা দেখিতেছ ।  ইহা যে কত বড় সৌভাগ্য তাহা একবার ভাবিয়া দেখিয়াছ কি ?  
ঋদ্ধ কোনও কথা না - বলিয়া নীরবে দাঁড়াইয়া থাকিল ।  তাহার স্নেহময়ী মায়ের কথা মনে পড়িল  ।  তবে সুকন্যার জন্যও ব্যথিত হইল সে ।  শ্যামশ্রী উদ্ভিন্ন যৌবনা তরুণিটিকে কোথাও  খুঁজিয়া পাইল না ।  কোথায় গেল সে ?  
রাজা এক্ষণে কোমল স্বরে বলিলেন ,   তুমি যখন আমার জামাতার বন্ধু তখন  .  .  .  তখন আমি তোমায় ধনরত্ন উপহার দিতেই পারি ।  
ঋদ্ধ আর কি বলিবে ।   ধনরত্ন বলিতে সে কেবল  শ্যামবর্ণা সুকন্যাকেই বুঝে ।  সুকন্যা মন্ত্রীকন্যা হওয়ায় তাহার অনুসন্ধান করা সহজ নয় ।  লোকে কি ভাবিবে ?  
রাজা বলিলেন ,  শুন হে ঋদ্ধ ।   তুমি কাল প্রভাতেই পুন্ড্রনগর যাত্রা কর ।  তোমার যাত্রার জন্য  আমি  সুদক্ষ মাঝি - মাল্লাসহ  ধনসম্পদে পরিপূর্ণ একখানি ময়ূরপঙ্খী নৌকা   দিতেছি ।  
ঋদ্ধ আনত হইয়া গঙ্গারিডি রাজ্যের মহৎপ্রাণ রাজা সৌবীরের পদধূলি গ্রহন করিল । 
 ‘ বাঁচিয়া থাক ,  ’   ‘ বাঁচিয়া থাক ,  ’  বলিয়া রাজা ঋদ্ধকে বক্ষে জড়াইয়া ফেলিলেন ।  ঋষিসম বৃদ্ধ রাজার  চক্ষু হইতে অবিরল  জলের ধারা  ঝরিতে লাগিল । 
অতঃপর হেমন্তের কুয়াশায়  স্তিমিত আলোর প্রভাতে   বিদ্যাধরী নদীর ঘাটে আসিয়া পৌঁছিল ঋদ্ধ ।  একখানি   বিশাল ময়ূরপঙ্খি জলে মৃদু মৃদু  দুলিতে ছিল  ।  ঋদ্ধ নৌকায় উঠিলে মাঝিমাল্লারা  ‘ শিব ’  ,   ‘ শিব ’  বলিয়া ধ্বণি তুলিয়া নৌকাখানি  ছাড়িয়া দিল ।  
ময়ূরপঙ্খিটি উত্তরমুখি হইয়া  ভাসিতে লাগিল ।  
ঋদ্ধ বিষন্ন হইয়া রৌদ্রের আশায় চাদরমুড়ি দিয়া ছৈয়ের উপর হইয়া বসিয়া ছিল ।  তাহার চারিদিকে হেমন্তের ঘন কুয়াশা  ।   তাহার বুকেও  অথই শূন্যতা ঘুরপাক খাইতেছিল ।  তাহার একে এক আদিত্য সোমছন্দা সুকন্যা রাজা সৌবীর  - এর  মুখখানি মনে পড়িতেছিল  ।  এক্ষণ সে  বুঝিতে ইহারা তাহার হৃদয় জুড়িয়া আছে ।  
ঋদ্ধ দীর্ঘশ্বাস ফেলিল ।  
কে যেন কুয়াশা ভেদ করিয়া ছৈয়ে উঠিয়া আসিল ।  
নারীমূর্তি ।  
সুকন্যা কি ?  
সুকন্যাকে দেখিয়া  আমূল চমকাইয়া উঠিল ঋদ্ধ ।   ।  বলিল ,  তুমি ! 
হ্যাঁ ,  আমি ।  মা - বাবাকে বলিয়াই আসিয়াছি ।    সুকন্যা বলিল ।  


                    




গল্প :   বৃষ্টি রাতের গল্প



                        সন্ধ্যার আকাশটা মেঘলা হয়েই ছিল ।  
সাতটার দিকে আজিজ সুপার মার্কেটে ঢোকার পর পরই ঝুপ ঝুপ বৃষ্টি শুরু  .  .  . 
 শেষ বৈশাখের বৃষ্টি ।  
চশমা পরা মেধাবী কিশোরীর মতন গম্ভীর 
শেষ বৈশাখ - সন্ধ্যার বৃষ্টি ।    আশ্চর্য !  আজ লোড শেডিং নেই যে !  বইয়ের দোকানগুলোয়  স্নিগ্ধ আলো ।  পাঞ্জাবির দোকানগুলোতেও স্নিগ্ধ আলো ।  প্যাপিরাসের ভিতর বেশ ভিড় ।  বাইরের করিডরেও ভিড় ।  নিঝুম অরণ্যরা দাঁড়িয়ে ছিল ।  সেলিনা মলিকে দেখে হাই করল;  নিঝুম অরণ্যের পাশে মাঝ বয়েসী নিধু গায়েন; লোকটা হাসল ।   ‘ হাই ’  বলে দ্রুত এগিয়ে যায় সেলিনা মলি ।  করিডরে হু হু করে ঢোকা ঠান্ডা বাতাস ও সিগারেটের গন্ধের সঙ্গে গাঁজার গন্ধ আর ঝুলিয়ে রাখা সার সার আনকোরা পাঞ্জাবির রঙের গন্ধ মিশেছিল ।   কেমন একটা নিঃসঙ্গতার অনুভূতি হয় সেলিনা মলির  ।  শিউরে ওঠে  ।  দ্রুত হাঁটে ।  ভীষন অস্থির লাগছে ।  অধ্যাপক আনাল হক কি এসে গেছেন ?   
সুব্রত সাঁইয়ের ঋদ্ধির সামনে এসে দাঁড়াল সেলিনা মলি ।  
ফাঁকা দোকান ।  ফাঁকাই থাকে ঋদ্ধি ।  সুন্দর সুন্দর পাঞ্জাবি আর জনপ্রিয় ইন্ডিয়ান বইয়ের বদলে ঋদ্ধিতে কেবল দু - বাংলার  লিটিল ম্যাগাজিন রাখে সুব্রত সাঁই  ।  বেচাকেনা কম ।  লসের পর লস ।  তবু দোকান তুলে দেবে না সুব্রত সাঁই - এমনই  গোঁয়ার লোক সে ।  নাঃ ,  ভিতরে সুব্রত সাঁই নেই ।  সুব্রত সাঁইয়ের বদলে ঋদ্ধির কাউন্টারে শরৎ সূর্যকে একা বসে থাকতে দেখল সেলিনা মলি ।  এই দোকানটা অবশ্য সুব্রত সাঁইয়ের একার ।  শরৎ সূর্য ঋদ্ধির শরিকও নয়; মাঝে মাঝে বসে - এই যা ।  সেলিনা মলি জানে শরৎ সূর্য বেকার ।  পুরান ঢাকায় না কোথায় থাকে  ।  
 টিউব লাইট জ্বলে ছিল -   ঢুকতেই আগর বাতির মৃদু গন্ধ পেল সেলিনা মলি ।  টেবিলের ওপর পা তুলে বসেছিল শরৎ সূর্য ।  ওকে দেখে চট করে পা নামিয়ে নিল ।  নির্ঘাৎ পান করেছে ।  চোখ দুটো কেমন বসা - বসা; ঈষৎ বেসামাল ।  পাতা বিড়ি টানছিল বোধ হয় ।   পাতা বিড়ির গন্ধটা কড়া ; আগর বাতির গন্ধের সঙ্গে মিশে কেমন অদ্ভুত একটা গন্ধ তৈরি হয়েছে ।  
সুব্রত কই ?  ব্যাগটা টেবিলে রেখে বসতে বসতে জিজ্ঞেস করল সেলিনা মলি ।  
মীরপুর ।  শরৎ সূর্যর গলার স্বরটা কেমন খসখসে । 
ও ।  
শরৎ সূর্য কে অনেক দিন পরে দেখল সেলিনা মলি ।  শ্যামলামতন; মাথায় উশকোখুশকো চুল ,  মুখে দাড়িগোঁফের জঙ্গল ।  পয়ত্রিশের মতন বয়স; কেমন সাধু সাধু দেখতে ।  জটিল জটিল সব কবিতা লেখে ।  সেলিনা মলিও জটিল জটিল সব কবিতা লেখে ।  এ নিয়ে দুজনের মধ্যে সূক্ষ্ম রেষারেষিও আছে ।  শরৎ সূর্য ইদানিং  ‘ রাত্রি নীল ’  নিক নিয়ে জনপ্রিয় একটা বাংলা ব্ল¬গেও লিখছে ।   (   ‘ জোছনাময়ী তারা ’   - এই নিক নিয়ে রেজিষ্ট্রেশন অবশ্য সেলিনা মলিও করেছে; ফ্রন্ট পেজে একসেস অবশ্য এখনও পায়নি ।  )   
চা খান ।  বলে ওপাশে মেঝের ওপর রাখা ফ্লাক্সটা তুলে নিল শরৎ সূর্য ।  খয়েরি রঙের ময়লা একটা পাঞ্জাবি পরে ছিল ।  ভয়ানক শুকিয়ে গিয়েছে ।  দু - তিন মাস আগেও এতটা শুকনো ছিল না ।  কী হয়েছে ওর ?  
এখনও অধ্যাপক আনাল হক  আসছেন না ।   সেলিনা মলি অস্থির বোধ করে ।  আনাল হক  ( এটি তাঁর ছদ্মনাম কি না জানা যায়নি )  জগন্নাথ বিশ্ববিদ্যালয়ের ইংরেজি বিভাগের অধ্যাপক  ।  কবি ।   ষাটের মতন বয়স ।   ছোট কাগজ  ‘ জাতিস্মর ’  - এর সম্পাদক ।  দিন কয়েক আগে জ্যৈষ্ঠ সংখ্যার জন্য লেখা চেয়ে ফোন করেছিলেন  ।  কাল রাত আড়াইটার দিকে কবিতাটার কম্পোজ শেষ করেছে সেলিনা মলি ।  সিডিটা দিতেই আজ আসা । 
শরৎ সূর্য  চায়ের কাপটা বাড়িয়ে দিল ।  গুড়ের চা ।  বাড়ি থেকেই বানিয়ে আনে ।  আগেও খেয়েছে ।  দারুন ।  সেলিনা মলির বিষন্নতা কাটতে শুরু করে ।  বৃষ্টির ঝরঝর শব্দটা অল্প হলেও কানে আসছিল ।  করিডরে লোক চলাচলের আওয়াজ ।  একটা মেয়ের চাপা কন্ঠে হাসি ।  কে যেন গাইছে -  
 মন মানুষ আছে ঢাকা / খোঁজ করলে পাবে দেখা
শক্ত কইরা তারে ধর রে /  
মুর্শিদে দিলে ঠাঁই মিলবে আকাশের চাঁদ /  
পাপযন্ত্রণা যাবে ঘুচে রে ।  
 গলাটা চেনা চেনা মনে হল ।  জুলফিকার রাসেল ?  আগর বাতির গন্ধটা আরও ঘন হয়ে ওঠে ।   আরেকটা পাতাবিড়ি ধরিয়েছে শরৎ সূর্য   ।  বলল ,  বেশ বৃষ্টি - কী কন ? 
হ ।  মজা করে বলল সেলিনা মলি ।  প্রায় দশ বছর ধরে ঢাকায় আছে সেলিনা মলি ।  এরপরও ঢাকার ডায়ালেক্ট পুরোটা আয়ত্ব করতে পারল না ও ।  শরৎ সূর্য অবশ্য অবিকল ঢাকার ডায়ালেক্ট বলে না ।  ওর স্পীচটা কেমন যেন - মিশ্র ধরনের ।  কাউন্টারের উল্টোদিকে চে গুয়েভারার পোস্টার ।  সেদিকে চোখ গেল ।  হঠাৎই কী এক অজানা কারণে ইংরেজ কবি অডেন সম্বন্ধে কয়েকদিন আগে পড়া কয়েকটি কথা মনে পড়ে গেল সেলিনা মলির : His own beliefs changed radically between his youthful career in England ,  when he was an ardent advocate of socialism and Freudian psychoanalysis ,  and his later phase in America ,  when his central preoccupation became Christianity and the theology of modern Protestant theologians .  .  . 
বিড়ির প্যাকেটা বাড়িয়ে দিয়ে শরৎ সূর্য বলল ,  টানবেন ? 
না ।  থাক ।  অধ্যাপক আনাল হকের আসার কথা ।  
ও ।  বিড়ির প্যাকেটা  সরিয়ে শরৎ সূর্য  সেলিনা মলির কালো রঙের মুখটির দিকে তাকাল ।  তেমন শ্রী নেই ।  চশমা পরায় গম্ভীর লাগে ।  শরৎ সূর্য  একমুখ ধোঁওয়া ছাড়ল ।  তারপর বলল ,  আপনার সঙ্গে আমার কথা আছে মলি ।  কন্ঠস্বরটা গম্ভীর । 
কী !  সেলিনা মলির বুকটা ধক করে ওঠে ।  চশমার ভিতর থেকে ও শরৎ সূর্যর চোখে চোখ রাখে ।  শরৎ সূর্যর ভাঙ্গাচোরা মুখটা কেমন গম্ভীর ।  গম্ভীর আর বিষন্ন ।  আগর পোড়া তীব্র গন্ধটা কে যেন আরও উশকে দিল ।  ঠিক  কী বলবে বুঝতে পারে না সেলিনা মলি ।  ঠিক তখনই ঋদ্ধিতে ঢুকলেন অধ্যাপক আনাল হক ।  মাথায় টাক ,  চোখে মোটা ফ্রেমের চশমা ,  ধবধবে দাড়ি ,  মোটা ,  থলথলে ,  মাঝারি উচ্চতা -  সাদা ফতুয়া আর কালো প্যান্ট পরেছেন ।  কাঁধে কাপড়ের একটা ঝুলি ।  হাঁপ ছেড়ে বাঁচল সেলিনা মলি ।  শরৎ সূর্য বিড়িটা দ্রুত নিভিয়ে ফেলল ।    
অধ্যাপক আনাল হক বললেন ,  এই যে সেলিনা ।  কী -  তোমার কবিতা কোথায় ?  
এই যে -  বলে উঠে দাঁড়াতে দাঁড়াতে ব্যাগ খুলে একটা সিডি বার করল সেলিনা মলি । 
গুড ।  তা কী নাম কবিতার ?  
সেলিনা মলি বলল ,  চশমা পরা মেধাবী কিশোরীর মতন শেষ বৈশাখ - সন্ধ্যার গম্ভীর বৃষ্টি ।  
বাহ্  ।  নামেই তো হিট ।  সিডিটা নিতে নিতে উচ্ছ্বসিত হয়ে উঠলেন অধ্যাপক আনাল হক  ।  বসলেন ।  
শরৎ সূর্য ততক্ষনে উবু হয়ে ফ্লাক্স থেকে কাপে চা ঢেলে নিয়েছে ।  বছর খানেক জগন্নাথ বিশ্ববিদ্যালয়ে পড়েছে ।  অবশ্য ইসলামের ইতিহাসে ।  তখন থেকেই অধ্যাপক আনাল হককে চেনে ।  স্যার ,  স্যার করে ।  এখন সিধে হয়ে বসে বলল ,  চা নেন স্যার ।  
চা ?  আচ্ছা দাও ।  
অধ্যাপক আনাল হক ভিজে যাননি; তার মানে তিনি আজিজেই ছিলেন ।  অধ্যাপক আনাল হককে নিয়ে আজিজে ইদানিং ফিসফিস কানাঘুঁষো চলছে ।  দিনদিন কেমন রক্ষণশীল হয়ে যাচ্ছেন অধ্যাপক আনাল হক  ।  আগে সমাজতন্ত্র ও আধুনিকতার কঠোর সমর্থক  ছিলেন; কথায় কথায় পোস্ট কলোনিয়ালিজমের তত্ত্ব ঝাড়তেন - আজকাল নাকি  প্রবল আধাত্মবাদী হয়ে উঠছেন অধ্যাপক আনাল হক  ।  ইরানের ইসলামী বিপ্লব ও  সেই বিপ্লব নিয়ে মিশেল ফুকোর ধ্যানধারনা নিয়ে প্রবন্ধ - নিবন্ধ লিখছেন ।  দাড়ি রেখেছেন  ( সেটা অবশ্য ব্যাপার না; দাড়ি কার্ল মার্কসেরও ছিল ।  )  অধ্যাপক আনাল হকের জীবনদর্শন বদলে গেলেও এখনও লিটল ম্যাগাজিন সম্পাদনা করেন; নিয়মিত আজিজেও আসেন ।   বহুদিনের অভ্যেসটা - রক্ষণশীল হওয়া সত্ত্বেও ত্যাগ করতে পারছেন না ? 
অধ্যাপক আনাল হক চায়ে চুমুক দিয়ে বললেন ,  খবরটা শুনেছ তো মলি ? 
কোন্ খবর ?  সেলিনা মলি খানিকটা বিস্মিত ।  
ইরানের প্রেসিডেন্ট আহমেদনিজাদ  .  .  .  
হ্যাঁ ,  তো ? 
ইরানের প্রেসিডেন্ট হয়েও খলিফাদের মতন সরল জীবন যাপন করেন আহমেদনিজাদ ; শতরঞ্জি পেতে মেঝেতেই ঘুমান ।  
তাতে কী লাভ ?   সেলিনা মলির কন্ঠে শ্লেষ । 
কেন ?  কেন ?  
সেলিনা মলি শ্লেষের সুরে বলল ,  আহমেদনিজাদ হলোকাস্ট অস্বীকার করেছেন ।  
অধ্যাপক আনাল হক খানিকটা রুঢ়কন্ঠেই বললেন ,  হলোকাস্ট  হইল বানোয়াট ।  
তাই ? 
হ্যাঁ ।  
আপনি কিন্তু আগে  হলোকাস্ট স্বীকার করতেন আনাল ভাই ।  সে নিয়ে প্রবন্ধ - নিবন্ধও লিখেছেন ।  সেলিনা মলির কন্ঠে জেদ ।   ধীরে ধীরে ক্ষুব্দ হয়ে উঠছে ও ।  হলোকাস্ট নিয়ে একটা ছবির দৃশ্য মনে পড়ে গেল ওর ।  নাজীরা পোল্যান্ডের এক শহরে ঢুকেছে ।  লোকজনকে কনসেনট্রেশন ক্যাম্পে নেওয়ার জন্য  ট্রাকে তুলছে অস্ত্রের মুখে ।  রাস্তার মোড়ে একটা ফাঁসিকাষ্ঠ  .  .  .  দুজন কিশোর - কিশোরী দাঁড়িয়ে ।  কিশোরী গলায় দড়ি  .  .  . 
অধ্যাপক আনাল চায়ে চুমুক দিয়ে বললেন :  আগে  আমি হলোকাস্ট স্বীকার করতাম ।  এখন করিনা ।  আমি তোমাকে তোমার মেইলে কয়েকটা লিঙ্ক পাঠাব ।  পড়ে দেখ ।  তা হলেই বুঝবে ওসব হল ফেইক - ফিলিস্তিনে ওই হারামির বাচ্ছাদের ঢোকানোর জন্য পশ্চিমাদের সুকৌশল প্রচার  ।  ইরানের প্রেসিডেন্ট আহমেদনিজাদ বলেছেন  .  .  .  যাক ,  এইসব তোমাদের বলে কোনও লাভ নেই ।  আর তুমি বলল না আপনি আগে কিন্তু হলোকাস্ট স্বীকার করতেন আনাল ভাই ।  বেশ ।  তা হলে বলি -  বয়স বাড়ার সাথে সাথে মানুষের জ্ঞান বাড়ে না কমে ?   এই জুলাইয়ের আমার কত হবে বল তো ? 
আপনার ডেট অভ বার্থ কত স্যার ?  শরৎ সূর্য জিজ্ঞেস করল ।  
জুলাই; ১২ ।  
শরৎ সূর্য  বলল ,  কবি আল মাহমুদের জন্মও তো বারোই জুলাই ।  
সহসা সেলিনা মলির মনে পড়ল ইরানের প্রেসিডেন্ট আহমেদনিজাদের পুরো নাম মাহমুদ আহমেদনিজাদ ।  আর ইরান দ্রুত পারমাণবিক ক্ষমতা অর্জন করতে যাচ্ছে ।   আরেক হলোকাস্ট কি আসন্ন ?  হঠাৎই ওর শীত করতে থাকে ।   হাতের তালু ঘেমে ওঠে ।  তখন শরৎ সূর্য  বলল :  আপনার সঙ্গে আমার কথা আছে ।  কী !  সেলিনা মলি কেঁপে উঠেছিল ।  কী বলবে শরৎ .  .  .  রশীদের মুখটা মনে পড়ে ওর । 
আল মাহমুদের কথায় উজ্জ্বল হয়ে উঠল অধ্যাপক আনাল হকের মুখ ।  কলকল করে বললেন ,  কাল অনেকদিন পর গেসলাম মাহমুদ ভাইয়ের বাসায় ।  পীর  .  .  .  পীর  - সাক্ষাৎ পীর; বুঝলা .  .  . তিনি ছাড়া কোরান আর কেউ বুঝছে বলে আমার মনে হয় না ।  আহা ।  কবির ব্যাখ্যায় কোরানের সত্য ধরা পড়ে ।  
ভীষন বিস্মিত হয়ে শরৎ সূর্যর দিকে তাকাল সেলিনা মলি  ।  বলে কি লোকটা !  
ঠিক তখনই কী এক বিচিত্র কারণে তিনজনের মোবাইল ফোন একসঙ্গে বাজল । 
শরৎ সূর্য  :  হ্যালো ।  কও ।  পেষ্ট ?  আচ্ছা ,  আনুম নে ।   .  .  . হ হ  ।  আইতাছি ।  আইতাছি ।  রাস্তায় আছি ।  বৃষ্টি পড়ে দেখ না  .  .  . 
সেলিনা মলি :  হ্যাঁ ,  রিনা ’ পা  .  .  .  বলো  .  .  . আচ্ছা ।  হু ।  আচ্ছা ।  ঠিকাছে  .  .  . হু  .  .  .   অধ্যাপক আনাল হক :  জ্বি ,  মুসলিম ভাই ।  কন ।  আচ্ছা ।  নয়টার ভিতরেই পৌঁছায়া যাব ইনশাল্লা ।  নো টেনশন ।  আমি না আইলে শুরু কইরেন না ।  ওকে  .  .  . ফাইন ।  
কথা শেষ করেই উঠে দাঁড়িয়ে হন্তদন্ত হয়ে অধ্যাপক আনাল হক ঋদ্ধি থেকে বেরিয়ে যান ।   যেন আর কেউই ছিল না দোকানে ।  শরৎ সূর্যর দিকে তাকিয়ে সেলিনা মলি বলল ,  অধ্যাপক আনাল হকের অসুখের কি নাম জানেন ?  
কী ?  শরৎ সূর্য অবাক । 
অডেন ডিজিজ ।  
অডেন ডিজিজ ? 
হ্যাঁ ,  অডেন ডিজিজ । 
শরৎ সূর্য বলল ,  বুঝছি ।  অধ্যাপক আনাল হকের বাড়ি ছিল কেরানিগঞ্জ ।  বাপমায়ে নাম রাখছিল জয়নাল আবেদিন ।  মাতব্বরি কইরা রাখছে আনাল হক । 
তাই ? 
হ্যাঁ ।   শরৎ সূর্য মাথা ঝাঁকায় ।  
সেলিনা মলি বলল ,  বাদ দেন ।  শুনেন শরৎ ,  আমি একটা বিপদে পড়ছি ।  আমাকে উদ্ধার করেন ।   
শরৎ সূর্য অবাক হয়ে বলল ,  কী বিপদ ?  বইলা ফেলান । 
আজ সাদা ওরনা আর নীল রঙের সালোয়ার - কামিজ পরেছিল সেলিনা মলি ।  বৃষ্টির জন্যই ভ্যাপসা গরম ।  অল্প অল্প ঘামছিল ও ।  ওরনা দিয়ে কপাল মুছে নিল ।  নিয়ে বলল - আমার একটা থাকার জায়গা দরকার ।  আজ তো তেরো তারিখ ।  সামনের মাস থেকে হলেই চলবে । 
আচ্ছা ।  সমস্যা নাই ।  আরেকটা বিড়ি ধরাতে ধরাতে শরৎ সূর্য বলল । 
আশ্চর্য !  সমস্যা নাই মানে ? 
মানে আর কী ।  যতদিন না ভালো ব্যবস্থা হয় ততদিন আমাগো লগেই থাইকেন । 
আপনারা পুরান ঢাকায় থাকেন না ? 
হ ।  সূত্রাপুর ।   ঋষি পাড়ায় ।  
মানে  .  .  .  আমাকে পুরান ঢাকায় থাকতে হবে ? 
সমস্যা আছে ? 
আমার অফিস মহাখালি ।  দূর হয়ে যায় না ?  
কী এমন দূর ?  রোজ লোকে ট্রেনে - বাসে চিড়াচ্যাপ্টা হইয়া নারানগঞ্জ - জয়দেবপুর থেকে ঢাকায় আসতেছে ।  আর আপনি এইসব কি কন ? 
সেলিনা মলি অস্বস্তি বোধ করতে থাকে ।  ও জিজ্ঞেস না - করে পারল না ,  আপনার বাসায় কে কে আছে ?  
মা ,  আর বউ আর আমাগো পাঁচ বছরের মাইয়া আর কাজের একটা মেয়ে ।  
আপনাদের সঙ্গে আমি থাকলে  .  .  . মানে আপনার বউ  .  .  . মানে  .  .  .  
দূরও  .  .  . বীথিরে না দেখলে বুঝবেনা ।  নেত্রকোনার মেয়ে ।  
তা হলে আপনার বউয়ের সঙ্গে মানে -  বীথি ভাবীর সঙ্গে কথা বলে নিয়েন ।  তারপর আমারে ফোন দিয়েন ।  নাম্বার তো আছেই ।  
আজই চলেন যাই । 
কোথায় ? 
সূত্রাপুর ।  আমাগো বাড়ি ।  ঋষি পাড়ায় থাকি ।  
আজই । 
অসুবিধা কি ?  আমার মায়েরে দেখলে আপনার টেনশন কমব ।  না দেখলে কমব না ।  
দ্রুত ভাবতে থাকে সেলিনা মলি ।  একটু আগে রিনা ’ পা ফোন করেছিল ।  ফ্ল্যাটটা ছাড়তে হবে ।  সে কথা মনে করে ঘড়ি দেখে বলল ,  চলেন তাহলে । 
যাব ।  অস্থির হইয়েন না ।  আগে সুব্রত আসুক । 
আটটার আগেই সুব্রত সাঁই ফিরল ।  নিখুঁত কামানো মাথা ।  নীল জিন্স আর লাল টি - শার্ট পরেছিল ।  পুরোপুরিই ভিজে গেছে ।  হাতে রুমাল ও ফাইল ।  সেলিনা মলিকে দেখে হাসল ।  বলল ,  দিদি ,  পরশু আমরা - মানে ফুলদল শিল্পীগোষ্ঠী চাঁদপুর যাচ্ছি ।  স্টিমারে ।  দিনে গিয়ে দিনে ফিরব ।  আপনি যাবেন আমাদের সঙ্গে ? 
সেলিনা মলি দ্রুত ভাবল ।  পরশু রশীদের ওখানে যেতে হবে ।   সংক্ষেপে বলল ,  যদি যাই তো কাল ফোন করে আপনাকে জানাব । 
ঠিক আছে ।  বলে সুব্রত সাঁই হাসল ।     
দুজনে ঋদ্ধি থেকে বেরিয়ে পড়ল ।  তার আগে নীল রঙের ফ্লাক্সটা সাদা একটা পলিপ্যাকে ভরে নিল শরৎ সূর্য ।  তখনও আজিজের করিডরে ঠান্ডা বাতাস ও সিগারেটের গন্ধের সঙ্গে পাঞ্জাবির রঙের গন্ধ মিশে ছিল ।  তখনও প্যাপিরাসের ভিতর বেশ ভিড় ।   বাইরে নিঝুম অরণ্যের পাশে গিয়াসউদ্দীন সেলিম দাঁড়িয়ে ।  গিয়াসউদ্দীন সেলিমের মুখচোখে সাফল্যের আনন্দ ।    নিঝুম অরণ্য সেলিনা মলিকে দেখে হাসল  - ওর পাশে সেই নিধু গায়েন ,  লোকটাও হাসল ।  দ্রুত এগিয়ে যায় সেলিনা মলি ।  পাঠক সমাবেশের সামনে জটলায় জুলফিকার রাসেল দাঁড়িয়ে ছিল -  শরৎ সূর্যকে দেখেই এগিয়ে এল ।  কাঁধ ঝাঁকিয়ে বলল ,  আব্বে ,  আমার জিনিস কই । 
 দিমুনি ।  বলে কাটিয়ে চলে আসে শরৎ সূর্য ।  শরৎ সূর্যর মুখে সামান্য অস্বস্তির ধুলো জমেছে লক্ষ করল সেলিনা মলি ।   
ঝুম বৃষ্টিটা ততক্ষনে থেমে গেছে ।  অবশ্য ঝিরঝির করে ঝরছিল ।  বাতাস অবশ্য অশান্ত ।  ভেজা ফুটপাতের ওপর নেমে এল ওরা ।  একটা সি এন জি দাঁড়িয়ে ।  সাদা একটা টয়োটা ।  ঝাঁ ঝাঁ পেট্রলের গন্ধ ।  একটা বাস ।  তার হেড লাইটের আলো ।  সেই সঙ্গে ভিজে দমকা বাতাস ।  শাহবাগের দিকে মুখ করে পাশাপাশি হাঁটতে লাগল  ওরা ।  জাদুঘরের সামনে থেকে রিক্সা নেবে ।  একটা পাতা বিড়ি ধরালো শরৎ সূর্য ।   সেলিনা মলি শীত টের পায় ।  ঋদ্ধির বাইরে তখন আজিজের করিডরে অদৃশ্য শীতেরা এলোমেল হয়ে জুজু বুড়ির মতন ছড়িয়ে যাচ্ছিল ।  ক্ষণিকের জন্য কালো মতন নিধু গায়েনের মাঝবয়েসী কঠোর মুখটা ভেসে ওঠে ।   গতকাল রাত্রেই লোকটাকে স্বপ্নে দেখেছিল ও ।  আদিবাসী মুখোশ পরে ছিল লোকটা ।  আর খুব কাছেই যেন অসম্ভব জোরে বীণ বাজছিল ।  হরপ্পা হরপ্পা আধাঁর ঘনিয়ে ছিল চারপাশে  ।  ঘন হরপ্পা হরপ্পা আধাঁর  .  .  . আর বোধ হয় সাপের খোলশ  .  .  . অজস্র  .  .  . আর একটা লোক ধানগাছের মাঝখান দিয়ে দৌড়ে যাচ্ছিল সূর্যাস্তের দিকে  .  .  .  সুলতানের ছবি কি ?  নিঝুম অরণ্য কি যেন বলছিল .  .  .  মলি ,  আপনার এনজিওর চাকরিটা থাকবে না ।  কেন ?   নিঝুম অরণ্য মিলিয়ে যায় ।  সেলিনা মলি বলল ,  তখন কী বলবেন বলছিলেন ?  
শরৎ সূর্য বলল ,  আমার ক্যান্সার ধরা পড়ছে ।  আমি মইরা গেলে বীথিরে বইলেন বিয়া করতে ।  শরৎ সূর্যর কন্ঠস্বরটা নির্বিকার ।  
কী !  সেলিনা মলি দাঁড়িয়ে যায় ।  
হ ।  শরৎ সূর্য বলল ।  বীথিরে জানাই নাই এখনও ।   
বলেন কী !  ইস !  কোন্ ডাক্তার দেখিয়েছেন ?  সেলিনা মলির বুকটা ভীষন কাঁপছে ।  
মাহজাবীন হক  ।  এফসিপিএস ।  গ্রিন রোডে বসেন  ।  
ওহ্ ।  সেলিনা মলির দম বন্ধ হয়ে আসে ।  সেলিনা মলি জানে একটা অদৃশ্য ঘূর্ণি ঘুরছে ।  এই শহরে ।  কখন যে কাকে টান দেবে ।  সেই অদৃশ্য ঘূর্নির টানেই আজ রিয়াজ ভাইয়ের সঙ্গে রিনা ’ পা ডিভোর্স হয়ে গেল ।  ওদের ফ্ল্যাটেই সাবলেট থাকে সেলিনা মলি - কলাবাগানে ।  এখন অন্য কোথাও চলে যেতে হবে ।  রিনা ’ পা এ মাসের পঁচিশ তারিখ জার্মানি চলে যাচ্ছে ।   রিয়াজ ভাইয়ের এনজিওতে চাকরি করে সেলিনা মলি ।  চাকরিটাও থাকবে কি না কে জানে ।  নিঝুম অরণ্য কাল রাতের স্বপ্নে কি যেন বলছিল  .  .  .  মলি ,  আপনার এনজিওর চাকরিটা থাকবে না ।  কেন ?    সেলিনা মলি জানে একটা অদৃশ্য ঘূর্ণি ঘুরছে ।  সভ্যতায় ।  যে অদৃশ্য ঘূর্নির বলে ১৯৪২ সালে পোল্যান্ডের একটা শহরে ঢুকে পড়েছিল সশস্ত্র নাজীরা  ।  লোকজনকে তারপর কনসেনট্রেশন ক্যাম্পে নেওয়ার জন্য অস্ত্রের মুখে ট্রাকে তুলেছিল ।  রাস্তার ধারে এক ফাঁসিকাষ্ঠ  .  .  .  তার সামনে দু ’ জন কিশোর - কিশোরী ।   কিশোরীর গলায় দড়ি  .  .  . ক্যাপ পরা কিশোরটি কিছুটা বিমূঢ়  .  .  . 
শরৎ সূর্য বলল ,  আমি মইরা গেলে বীথিরে বইলেন বিয়া করতে ।  বাচ্চাটার কথা তো ভাবতে হবে ।  পেনিলোপির মতন সতী হইয়া বাঁইচা থাইকা কী লাভ ? 
সেলিনা মলির মনে হল এ শহরের আজ রাতে তুষার যুগ নেমেছে ।  এত শীত ।  ওর শ্যামলা শরীরটি ভিজে যায় ।  ঝড়ো বাতাসের  শোঁ শোঁ শব্দ পায় ।  ও শরৎ সূর্যের পাশে হেঁটে হেঁটে রাস্তা পার হয় ।  আবারও ভেজা ফুটপাত ।  শক্ত অনঢ় রেলিং ।  রেলিংয়ের ওপাশে জাদুঘরের আবছা অবয়ব ।  জাদুঘরের কাছে রিক্সা নেওয়ার কথা ।  ওরা রিক্সা নেয় না ।  বরং ,  হাঁটতে থাকে  ।  ডানপাশে চারুকলা রেখে এগিয়ে যায় ।   ঝির ঝির বৃষ্টি পড়েই যাচ্ছিল ।  
শরৎ সূর্য বলল ,  কী সুন্দর একটা জীবন কাটল এই ঢাকাই শহরে ।  আপনি তো শুনছি সিরাজগঞ্জের মেয়ে ?  
হ্যাঁ ।  তাড়াস উপজেলা ।  মাধাইনগর ।   
শরৎ সূর্য বলল ,  আমার জন্ম পুরান ঢাকায় ।  পড়ছিলাম পোগোজ স্কুলে  ।  পুরান ঢাকার পুলাপাইনে এখন খালি মোবাইল মোবাইল করে ।   দশ - পনেরো বছর আগে পুরান ঢাকার পুলাপাইনে ঘুড়ি উড়াইত ,  কবুতর পালত ।  আমার অনেকগুলি কবুতর ছিল ।  কবুতরের ঘর ছিল ছাদে ।  কবুতরের ঘেরান ভালা পাইতাম ।   আমার আবার সাইকেলের শখ হইল ।  তখন ক্লাস এইটে উঠছি ।  আব্বারে বললাম সে কথা ।  আব্বা আমারে একখান লাল রঙের চপার সাইকেল কিন্যা দিল ।  আপনি চপার সাইকেল দেখছেন ? 
না । 
না দেখলে অসুবিধা নাই ।  আমি তাড়াস উপজেলার মাধাইনগর যাইনি ।  আব্বা লাল রঙের চপার সাইকেল কিন্যা দিয়া কইলেন :  রমজান মিঞা ।   সাবধানে সাইকেল  চালাইবা ।  আচ্ছা ,  আব্বা ।  আমি কইলাম ।   এই রাস্তা দিয়া  .  .  .  ফুলার রোড দিয়া কত সাইকেল চালাইছি ।  আগে কত ফাঁকা ছিল ঢাকা শহর ।  আর এখন ?  বলে হঠাৎ সেই গানটা  ধরল শরৎ সূর্য - মন - মানুষ আছে ঢাকা / খোঁজ করলে পাবে দেখা /  শক্ত কইরা তারে ধর রে /  মুর্শিদে দিলে ঠাঁই মিলবে আকাশের চাঁদ /  পাপযন্ত্রণা যাবে ঘুচে রে ।  ।  
 ঝিরঝির করে বৃষ্টি ঝরেই চলেছে ।  
ঝাঁ ঝাঁ পেট্রলের গন্ধ ।  
হেড লাইটের আলো ।  
বাঁয়ে সোরওয়ার্দী পার্ক থেকে আসা ভিজে দমকা বাতাস ।  
 সেলিনা মলি বলল ,  আমার জন্ম সিরাজগঞ্জের একটা গ্রামে ।  জন্মের পর আব্বা নাম রাখছিল সেলিনা আক্তার ।  সেই মানুষ ভোর রাতে জলায় মাছ ধরতে গিয়ে আর ফিরল না ।  আব্বা মারা যাওয়ার পর আমরা চাচার কাছে মানুষ ।  লোকে আমার সম্বন্ধে বলে না -  সেলিনা মলি জটিল জটিল সব কবিতা লেখে ।  হ্যাঁ ,  কবিতা লিখতাম বলেই  বেঁচে গেছি ।  ষোল বছর বয়েসেই লিখেছিলাম :  আদিবাসী মুখোশ পরা লোকটা /  আমাকে হরপ্পা হরপ্পা আধাঁরে টেনে নিয়ে যায় /  আর খুব কাছেই অসম্ভব জোরে যেন বীণ বাজছিল  /   .  .  . আর বোধ হয় সাপের খোলশ  .  .  . অজস্র  .  .  . আজও কবিতারতি হয় বলেই আমি আজও বেঁচে আছি ।  তারপর নানা ঘটনা ।  সিরাজগঞ্জ শহরের মেজ চাচার বাড়ি থেকে ইন্টার পাস করলাম ।  যথাসময়ে  ঢাকায় এলাম ।  দূর সম্পর্কের এক ফুপুর বাড়ি উঠলাম মালিবাগে ।  তখন একটা প্রেম করে ছ্যাঁকা খাইছিলাম বলে ঢাকা ইনভারসিটিতে চান্স পাই নাই ।  ইডেনে পড়লাম ।  ইডেনেই রাজশাহীর রিনা আপা সঙ্গে পরিচয় ।  রিয়াজ ভাইয়ের সঙ্গে প্রেম করত রিনা আপা; রিয়াজ ভাই তখন প্রশিকায় চাকরি করতেন ।  আমি পাস করে রিয়াজ ভাইয়ের এনজিও তে জয়েন করলাম - রিয়াজ ভাই ততদিনে প্রশিকা ছেড়ে অন্য একটা এনজিওতে জয়েন করেছে ।  তার আগে রিনাপার সঙ্গে রিয়াজ ভাইয়ের বিয়ে হয়ে গেছে; মগবাজারে ফ্ল্যাট ভাড়া নিল ওরা ।  আমিও সাবলেট হলাম ।  বিয়ের পর কেন জানি বনিবনা হয়নি দুজনের ।  খালি ঝগড়া করত রিয়াজ ভাই আর রিনাপা ।  আজ ওদের ডির্ভোস হয়ে গেল  .  .  .   
ঝিরঝির করে বৃষ্টি ঝরেই চলেছে ।  
পাতাবিড়ি শেষ; রমজান মিঞার পকেটে গোল্ড লিফের একটা প্যাকেট ছিল ।  দুটো সিগারেট ছিল ।  তারি একটা সিগারেট ধরায় ।  
সেলিনা আক্তার বলতে থাকে - তার আগেই অবশ্য আমার সঙ্গে রশীদ ভাইয়ের পরিচয় । 
কে ? 
রশীদ ভাই ,  মানে রশীদ আশরাফ ।   রশীদ রিনাপার খালাতো ভাই । 
ও । 
রশীদ ভাই ,  যশোরের ছেলে; দারুন হ্যান্ডসাম ,  ফ্রি স্কুল ষ্ট্রিটে থাকত ।  আমাকে দেখে ভীষন পছন্দ হল তার ।  আমার সেলিনা আক্তার নামটা রশীদ ভাইয়ের পছন্দ হয়নি  .  .  .  আমাকে  ‘ মলি ’  নামে ডাকত রশীদ ভাই ।  আমার হাতের রান্না খুব পছন্দ করত - বিশেষ করে গুরের পায়েস ।   রোজ বুধবার  চাইনিজ খাওয়াতে নিয়ে যেত সন্ধ্যার পর ।  মৌসুমী ভৌমিক আর  কবির সুমনের ভক্ত ছিল ।  তাড়াতাড়ি বড়লোক হওয়ার ইচ্ছা ছিল রশিদ ভাইয়ের - যশোরের জমি বেচে সি এন জি স্টেশন দিল কালিহাতিতে ।  স্থানীয় মাস্তানদের জন্য চালাতে পারল না ।  মার খেল ।  তারপর  কী ভাবে যেন এক বন্ধুর সঙ্গে আদম ব্যবসার জড়িয়ে পড়ে  .  .  .  রুমানিয়ায় লোক পাঠাত  .  .  . এখন ধরা পড়ে জেলে আছে - সপ্তাহে একবার দেখতে যাই  .  .  .  এই আর কী -  
ঝিরঝির করে বৃষ্টি ঝরতেই ছিল ।  ওরা হাঁটতেই থাকে ।  বাংলা একাডেমির সামনে ফুটপাতটা ভিজে  ।  ভিজে আর ফাঁকা ।  
ওপাশে ভিজে ভিজে গাছ ।  তার ভিজে ভিজে পাতা ।  থেকে থেকে সরসর বাতাস ।  ক্ষীন পেট্রোলের গন্ধ ।  হেড লাইটের আলো ।  ওরা হাঁটতেই থাকে ।  বাড়ির দিকে যেতে ওদের কারওই মনে থাকে না ।  
 সময়টা এখন প্রায় মাঝরাতের কাছাকাছি । 
ঝিরঝির করে বৃষ্টি ঝরেই চলেছে ।  
ওরা হাঁটতেই থাকে 
বৃষ্টিভেজা একটা রাতের আলো - অন্ধকার শহরে  .  .  . 
         

                    




গল্প :  উপল রোদ্দুরী ও এলিয়েন



                        বললেই হল যে  - ওই সুবিশাল  মিলকিওয়ে গ্যালাক্সিতে   পৃথিবীর মতন আরেকটি  প্রাণসম্পন্ন সবুজ  গ্রহ নেই ,  আর বললে আজকাল কে বিশ্বাস করবে যে সেই  পৃথিবীর মতন প্রাণসম্পন্ন গ্রহে মানুষের মতন বুদ্ধিমান প্রাণি নেই ?  কাজেই  মহাকাশের বুদ্ধিমান প্রাণিদের নিয়ে কৌতূহলী হওয়াই যায় ।  এবং সে গ্রহে যাওয়ার জন্য একটু - আধটু চেষ্টাও তো কথা উচিত যখন এই অসহ্য গ্রীষ্মে ইস্কুলের লম্বা ছুটি সবে শুরু হয়েছে ।  
হঠাৎই এই ভাবনাটা মাথায় নিয়ে ওর বাবার লাইব্রেরিতে এল উপল  ।   ছাদ সমান উঁচু লাইব্রেরিতে রাজ্যির বইপত্র ঠাসা ।  তারই মাঝখান থেকে  বিখ্যাত চৈনিক জ্যোতিঃপদার্থবিজ্ঞানী  ছিন ইয়াংয়ের  লেখা  ‘ সহজে পোর্টেবল স্পেস ক্যাপসুল বানানোর কলাকৌশল ’  বইটা খুঁজে পাওয়া কি মুখের কথা ?  অ্যাসট্রোফিজিক্সের কত যে বই বাবার লাইব্রেরি তে ।  এই যেমন :   ফ্রেড অ্যাডামস -  এর দি অরিজিন অভ এগজিসটেন্স :  হাউ লাইফ এমারর্জড ইন দ্য ইউনিভার্স; আছে  - মিচিও কাকুর লেখা হাইপারস্পেস :  আ সাইন্টিফিক ওডেসি থ্রু প্যারালাল ইউনিভার্স; আছে  -  ডেভিড এইচ লেভি - র দি সাইন্টিফিক আমেরিকান বুক অভ দ্য কসমস ।  তা এত বই থাকবেই বা না কেন ?   উপলের বাবা ড .  মেজবাউল আলম যে  আমেরিকার ক্যালটেকে পড়াশোনা করেছেন; গবেষনা করেছেন আদিমতম মহাকর্ষীয় তরঙ্গ নিয়ে ।   
শেষমেশ বইটা খুঁজে পেয়ে গেল উপল ।  বইটার কথা বাবা অনেক দিন আগে একবার বলেছিল ।  তবে বইটি কখনও পড়া হয়নি ।  বেষ্টসেলার বই নাকি ।  ঘরে বসেই নাকি ক্ষুদে মহাকাশযান তৈরি করে ফেলা যায় !  
খুশি মনে লাফাতে লাফাতে   ল্যাবে চলে এল উপল  ।  
ল্যাবের ভিতরে সাদা নরম আলো জ্বলে ছিল ।  বেশ বড়সরো ল্যাব ।  মধ্যিখানে  একটা আস্ত টেবিল টেনিসের বোর্ড ।  কাজ করতে করতে ক্লান্তি আসে ।   তখন ছোটবোন রোদ্দুরীর সঙ্গে   টেবিল টেনিস খেলে উপল ।  কখনও নৈশীও এসে খেলে ।  নৈশী রোদ্দুরীর ক্লাসমেট ,  এই এলারকারই দুটো ব্লক পরে থাকে ওরা ।   
তো রোদ্দুরী এই মুহূর্তে টেবিল টেনিসের বোর্ডের  ওপর কনুই রেখে গালের ওপর হাত দিয়ে একটা টুলের ওপর বসে আছে   ।  ওর গোলফ্রেমের চশমা পরা গোলপানা মুখটা দেখে বোঝাই যায় যে আশেপাশের সবকিছুই ওর  সাংঘাতিক বোরিং লাগছে  ।  একঘেয়ে লম্বা ছুটিতে কিই -  বা করার আছে ।  আগে যাই হোক পড়াশোনা করে সময় কেটেছে ।  নৈশী এখন ঢাকায় থাকলে ওর সঙ্গে সাইকেল চালাতে যেত অবশ্য ।   নৈশী ওর মা - বাবার সঙ্গে  টাঙ্গোয়ার হাওরে  বেড়াতে গেছে ।  রোদ্দুরীর   মা - বাবা দু ’ জনই  ধরিত্রী সম্মেলনে যোগ দিতে স্পেনের  কোসতা দাউরাদায় গিয়েছেন ।  কজেই রৌদ্দুরী ওদের সঙ্গে যেতে পারল না ।  
উপল  ছিন ইয়াংয়ের  ‘ সহজে পোর্টেবল স্পেস ক্যাপসুল বানানোর কলাকৌশল ’  বইটি টেবিল টেনিস  বোর্ডের ওপর রেখে একটা টুলের ওপর  বসে খুঁটিয়ে  খুঁটিয়ে পড়তে লাগল ।  চিনে ভাষা থেকে বাংলায়  ঝরঝরে অনুবাদ করেছেন ড .  নীলকান্ত ভৌমিক ।  ঝোঝাই যাচ্ছে বইটি কেন বেষ্টসেলার হয়েছে ।  অতি সহজে একটা পোর্টেবল মহাকাশযান বানানোর সমস্ত কলাকৌশলই চিত্রসহকালে সহজে বুঝিয়ে দিয়েছেন ।  
আর ,  মন দিয়ে একটানা কাজ করলে একটা ক্যাপসুল রকেট তৈরি করতে কত সময়ই বা লাগে যখন সমস্ত পার্টসই ঢাকার ধোলাইখালে  সস্তা ও সুলভে পাওয়া যায় ?  ওরা তো এখন হোম সার্ভিস ও দিচ্ছে ।  
রোদ্দুরীর ওর ভাইয়ের কাজকর্ম খুব মন দিয়েই দেখছে ।  ওর বেশ মজাই লাগছিল দেখতে ।   সাধ্যিমতন রকেট তৈরিতে সাহায্যও করল ।  কে না জানে রোদ্দুরী  চমৎকার ছবি আঁকে ।   সবুজ রঙের পোর্টেবল স্পেস ক্যাপসুলটি তৈরি হয়ে গেলে তার গায়ে শান্তির প্রতীক হিসেবে শ্বেত কপোতের ছবি এঁকে দিল  ।  দুষ্টুমি করে লিখল  ‘ উড়ো রামধনু ’  ।  উড়ো রামধনু নাম দিলি ?  উপল জিজ্ঞেস করে ।  
তা থাক না ।  রোদ্দুরীর বলল । বসে মিটিমিটি হাসল ।  
থাক ।  নামে কি আসে যায় ।  আমাদের সময় মতো পৌঁছে দিলেই হল ।   
ক্ষুদে মহাকাশযানটির গায়ের বাংলাদেশের একটা পতাকাও এঁকে দিল রোদ্দুরী  ।  এতটুকুতেই  হাঁপিয়ে গেল  ।  সোলারফ্রিজ থেকে  চকোলেট ড্রিংকস বের করল ।  তারপর স্ট্রতে চুমুক দিয়ে বলল ,  তা যাচ্ছি কোথায় তা তো বললে না ?  
প্ল্যানেট ভেস্ট্রা ।  গম্ভীর স্বরে বলল উপল ।  ওর কপালে ঘামের স্রোত  ।  গতকাল থেকে অন্তত হাজার খানেক ইসক্র মেরেছে  ।  কপালে একটু ঘাম জমবে না ?  
রোদ্দুরী চকোলেট ড্রিংকস চুমুক দিয়ে বলল ,  ওখানে তো শুনলাম  কি সব গন্ডগোল চলছে  । 
সেটাই তো একটু খোঁজখবর  করার ইচ্ছে ।  কম্পিউটারের সামনে বসে গম্ভীর কন্ঠে বলল উপল ।  শেষবারের মতন সব দেখে নিচ্ছে ।  
রোদ্দুরীর ওর ঘাড়ের রগে তিরতির কাঁপন টের পায় ।  বেশ বোঝা যাচ্ছে এবার বেশ একটা রোমাঞ্চকর অভিজ্ঞতা   হবে ।  তা হোক ।  তাতে   ছুটির বোরিং দিনগুলির একঘেয়েমি তো কাটবে । 
 চাইনিজ ফর্মূলায় তৈরি পোর্টেবল স্পেস ক্যাপসুলটির বাইরেটা নিরেট শক্ত  ।   ভিতরে কিন্তু সবটাই  নীল রঙের মখমল জড়ানো ।  মেঝেতে তুলতুলে নরম গোলাপি রঙের গালিচা ।  হলদে সোফাগুলোও তুলতুলে ।  আর এত কিছু আছে আর এসি কি নেই ?  সে জন্যেই তো সোফায় বসলেই আরামে দু - চোখ আপনাআপনি বুজে আসতে চায় ।  তা অল্পস্বল্প ঘুমিয়ে নেওয়াই ভালো ।  ভেস্ট্রা  গ্রহটি  কি বাড়ির কাছের রাস্তার মোরে ?  পাক্কা ৮ . ৬ আলোকবর্ষ দূরে ।  হ্যাঁ ,  ঠিকই ধরেছ ,  ভেস্ট্রা গ্রহটি সিরিয়াস নক্ষত্রের কাছাকাছি ।  রকেটে অবশ্য সবই জ্যোতিঃপদার্থবিজ্ঞানী  ছিন ইয়াংয়ের নির্দেশ অনুযায়ী প্রোগ্রাম করা আছে ।  সময়মতোই ভেস্ট্রা গ্রহে নামিয়ে দেবে ।  তখন জেগে না থাকলেও চলবে ।  
রোদ্দুরী হলদে সোফায় আরাম করে বসল ।  তারপর উপলের দিকে তাকিয়ে জিজ্ঞেস কলল ,  তোমার কি মনে হয় ভাইয়া ?  ভেস্ট্রা গ্রহের সমস্যাটা  পলিটিক্যাল ? 
উপল রিমোট চেপে রকেটের দরজা বন্ধ করছিল ।  দরজা বন্ধ হলে সোফায় বসে বলল ,  না ,  না ।  আমার সেরকম মনে হয় না ।   ওরা কি অতই বোকা ? 
হুমম ।  আমারও তাইই মনে হয় ।  বলে সবজান্তার মতো মাথা নাড়ে রোদ্দুরী ।  ঠিক তখনই রকেটটা যেন একটু দুলে উঠল ।  ঠিক সেভাবে দুলল না অবশ্য ।  সামান্য দুলল মাত্র ।  রোদ্দুরী জানালার দিকে তাকাল ।  জানালার বাইরে কৃষ্ণবর্ণের  রাত্রির আকাশ ।  সে আকাশে অসংখ্য নক্ষত্র মিটমিট করছে ।  
দীর্ঘ জার্নি শুরু হল ।  করার আর কিই - বা আছে ।  ওরা অ্যাভাটার নামে পুরনো দিনের একটা মুভি দেখল  ।  ছবি শেষ হলে  ভাত আর মুরগির মাংস দিয়ে ডিনার সেরে ঘুমিয়ে পড়ল   ।  
প্রথমে ঘুম ভাঙল রোদ্দুরীর ।  জানলার দিকে তাকিয়ে দেখতে পেল ঝলমলে রোদ ।  রোদ্দুরী তো অবাক ।  কি ব্যাপার ?  পৌঁছে গেলাম নাকি ?  এত তাড়াতাড়ি ?   উপল তখনও ঘুমিয়ে  ।  ও দৌড়ে জানালার কাছে এল । অমাঃ বাইরেটা কি সুন্দর !  নীলবর্ণের পাহাড় ।  পাহাড়ের মাথায় সাদাটে বরফ ।  নীচে  সুন্দর একটি উপত্যকা ।  আশ্চর্য !  আমরা কি তবে ভেস্ট্রা  গ্রহে চলেই এলাম ।  
উপল ,  এই উপল  ।  ওঠ না ।  ও ঠেলে উপলকে ডেকে তুলল  ।   
উপলও চোখ কচলে জানায় উঁকি দিয়ে ভারি অবাক হয়ে গেল ।  বলল ,   চল তো ,  নীচে নেমে দেখি ।  বলে রিমোটটা তুলে নিল ।  
দরজা খুলে যেতেই ওরা স্টিলের সিঁড়ি দিয়ে   নেমে এল নীচে ।  
নীচে পায়ের তলায় কী নরম মাটি !  তাতে শিশিরে  ভেজা সবজে ঘাস ।  আর  কি  মিষ্টি বাতাস ।  চারিদিকে রোদের সোনালি কিরণ ।  অবশ্য বেশ ঠান্ডাও আছে ।  
ওদিকটায় পাহাড়ের ঢাল ।  ঢালের নীচে একটা  গ্রাম ।  গ্রামের পাশ দিয়ে বইছে  ছোট্ট একটা পাথুরে নদী ।   নদীর পাড়ে বড় বড় পাইন আর বার্চট্রি ।   এ দিকটায় ফুলকপি আর  টমাটোর ক্ষেত ।  ক্ষেতের পাশ দিয়ে একজন বুড়োমতন  লোক ছড়ি  হাতে হেঁটে যাচ্ছিলেন ।  বেশ সৌম্যদর্শন  বৃদ্ধ ।  ওদের দেখে থমকে দাঁড়ালেন ।  তারপর এগিয়ে এলেন ।   
বৃদ্ধের মাথায় শনের মতন চুল ,  লালচে চমড়া  ।  তবে  স্বাস্থ্য বেশ ভালো ।  চোখের মনির রং  নীলাভ ,  ঘন ভুঁরু দুটি পাকা ।  বৃদ্ধ কালো প্যান্ট আর ধূসর কোট পড়ে ছিলেন ।   ভাঙা ভাঙা ইংরেজিতে বৃদ্ধ  জিজ্ঞেস করলেন ,   কে তোমরা ? 
আচ্ছা ।  এটা কি ভেস  .  .  .  ভেসস্ট্রা গ্রহ ?  রোদ্দুরী জানতে চাইল ।  
সৌম্য বৃদ্ধটি হাসলেন ।  তারপর মাথা নেড়ে বললেন ,  না ।  ভেস্ট্রা গ্রহ না ।   
রোদ্দুরী উপলের মুখের দিকে  তাকাল ।  উপলের চোখে অবিশ্বাসের ছাপ ।  রোদ্দুরী বলল ,  তাহলে ? 
বৃদ্ধ রসিকতা করে বললেন ,  এই জায়গাটা হল পৃথিবীর সুইজারল্যান্ড নামে একটি দেশের একটি গ্রাম ।  জুরিখ শহর এখান থেকে বেশি দূরে না ।  উনত্রিশ কিলোমিটার ।  
কথাটা শুনে ওরা দুজনই  কেমন চুপসে গেল ।  
এতক্ষণে পোর্টেবল স্পেস ক্যাপসুলটির দিকে  চোখ গেল বৃদ্ধর ।  তিনি  ছড়ি তুলে  রকেটটি দেখিয়ে  জিজ্ঞেস করলেন ,  ওই জিনিসে চড়ে কি তোমরা এখানে এসেছ ? 
জ্বী ।   
জিনিসটা কি তোমরা নিজে বানিয়েছো ? 
হ্যাঁ ।  
নিশ্চয়ই ছিন ইয়াংয়ের রেসিপি দেখে বানিয়েছো ? 
হ্যাঁ । 
বৃদ্ধ হেসে বললেন ,  আরে ওই বইটা তো কবে কবেই বাতিল হয়ে গেছে  ।  অনেক আগের  বই তো !  ওতে অনেক ভুলচুক আছে ।  যে কারণে তোমরা যাত্রা করেও আবার পৃথিবীর আকর্ষণেই পৃথিবীতেই  ফিরে এসেছ ।  অবশ্য একেবারে  উলটো জায়গায় ।    
উপল আর রোদ্দুরী এবারে সত্যি সত্যিই  রীতিমতো  হতভম্ব ।  উপলের মুখটা দেখার মত হল ।   ছিন ইয়াংয়ের বইতে ভুল ?  ইস্ ,   বাবাকে একবার  জিজ্ঞেস  না করে কাজটা  করাই ঠিক হয়নি ।  
রোদ্দুরী ফস করে জিজ্ঞেস করে বসল ,  ইয়াংয়ের বই তে যে ভুল আছে তা আপনি জানলেন কি করে ?  
বৃদ্ধ হাসলেন ।  কিছু বললেন না ।  তার বদলে বললেন ,  আমার নাম ড .  রুডলফ ক্লাইন  ।  সারাজীবন ধরে মহাকাশবিদ্যাটা  রপ্ত করেছি ।   তা কি নাম তোমাদের শুনি ? 
আমি রোদ্দুরী । 
আমি উপল ।  
এশিয়ান ? 
জ্বী ।  বাংলাদেশি ।  
ঠিক আছে ।   তোমরা এখন আমার সঙ্গে এসো  ।  কফি খেতে খেতে তোমাদের কথা শুনি ।  তোমাদের তো আবার বাংলাদেশে যাওয়ার ব্যবস্থা করতে হবে ।  বলে ড .  রুডলফ ক্লাইন হাঁটতে লাগলেন ছড়ি ঘুরিয়ে । 
চারিদিকে সোনালি রোদ ছড়ানো অথচ বাতাস কী রকম কনকনে ।  রোদ্দুরী একটু কেঁপেও উঠল ।  জাম্পারটা উড়ো রামধনুকে  ফেলে এসেছে  ।  ওটা এখন আনলে গেলে অড দেখাবে ।  তার বদলে ও  জানতে চাইল ।  আপনি কি এখানেই  থাকেন ? 
না ।  না ।   যখন কাজকর্মে হাঁপিয়ে যাই তখন আমি এখানে এসে মাঝে মাঝে রিল্যাক্স করি ।  আমি সুইস নাগরিক না  ।  আমি জাতে জার্মান ।  
নামের মাহাত্ম এতক্ষণে বোঝা গেল ।  কিন্তু ,  বৃদ্ধ কি কাজ করেন তা কিন্তু বললেন না ।  
ফুলকপি আর টমাটোর ক্ষেত পেরিয়ে ঘন পাইন বনের শুরু ।  সে বনে পাখপাখালির সে কি কিচিরমিচির রে বাবা ।  কান একেবারে ঝালাপালা করে দেয় ।  পাইনবনের মাঝখান দিয়ে একটা সরু পিচের রাস্তা বেঁকে গেছে ।  বাঁকটা পেরুলেই ডান দিকে  কাঠের বেড়া ।  সাদা রং করা বেড়ার ওপাশে ছবির মতন সুন্দর একটা দোতলা কাঠের বাড়ি ।   বাড়ির সামনে  একটি সিলভার কালারের পুরনো মডেলের জিপ লিবার্টি এমভিএস পার্ক করা ।  
বসারঘরে বই আর বই ।  বেশির ভাগই জ্যোতিঃপদার্থবিজ্ঞানের ।  যেমন :  জন এ পিকক এর কসমোলজিক্যাল ফিজিক্স; মার্টিন রিস এর বিফোর দ্য বিগিনিং :  আওয়ার ইউনিভার্স অ্যান্ড আদার্স ।  মার্টিন রিস এর আরও একটা বই রয়েছে দ্য ডিপ ফোর্সেস দ্যাট সেপ দি ইউনিভারস ।  বৃদ্ধ জ্যোতিঃপদার্থবিজ্ঞানী নন তো ?  উপল ভাবল ।  মুখটা কেমন চেনা চেনা লাগছে ।  দেওয়ালে রবীন্দ্রনাথের সাদাকালো ছবি ।  ছবির দিকে তাকিয়েই শ্রাবণের বৃষ্টিতে ভিজে গেল রোদ্দুরী ।  রবীন্দ্রনাথের ছবির ঠিক নীচেই বড় বড় করে লেখা :  All things are artificial ,  for nature is the art of God .   উপল জানে কথাটা ইংরেজ লেখক Thomas Browne এর । 
ওপাশে একটা কাঠের টেবিল ।  তার ওপরে একটা ঝুড়িতে আপেল আর নাশপাতি ।  রোদ্দুরী এদিক ওদিক চেয়ে আঙুর  খুঁজল ।  পেল না ।   ওর ধারণা ইউরোপের  লোকেরা পেয়ারা আর বড়ুইয়ের মতোই আখছার আঙুর খায় । 
টেবিল দেখিয়ে  ড .  রুডলফ ক্লাইন বললেন ,  তোমরা  এখানে বস  ।  
ওরা  চেয়ার টেনে বসল ।   সৌম্য বৃদ্ধটি দুটি কাপে কফি ঢেলে দিলেন ।  নিজেও নিলেন ।  আর কেকও দিলেন খেতে  ।  তারপর  বসতে বসতে জানতে চাইলেন ,   তা তোমরা যাচ্ছিলে কোথায় ?  ভেস্ট্রা গ্রহে বুঝি ?  
হ্যাঁ ,  আমরা তো সেখানেই যাচ্ছিলাম ।  কেক - এ  ছোট্ট কামড় দিয়ে রোদ্দুরী বলল ।  অপূর্ব স্বাদ ।  ইস !  যদি ঢাকায় পাওয়া যেত ।  হোমমেড মনে হল ।  তাহলে তো আর পাওয়ার সম্ভাবনা নেই ।  
কেন ?  জানতে পারি কি ?  বলে কফিতে চুমুক দিলেন ড .  রুডলফ ক্লাইন  ।  তারপর ধীরে সুস্থে একটা সিগার ধরালেন ।   
ভেস্ট্রা গ্রহে শুনলাম কীসব গন্ডগোল হচ্ছে ।  ওটাই জানার জন্য যাচ্ছিলাম ।   
হুমম ।   ।  বলে এক মুখ  নীলচে ধোঁওয়া ছাড়লেন ড .  রুডলফ ক্লাইন  ।  তারপর গম্ভীরস্বরে বললেন ,  সত্যিই ওরা  গভীর এক সংকটে  পড়েছে ।  এখন সেই সংকট থেকে বাঁচতেই পৃথিবীর শরণাপন্ন হয়েছে তারা ।  তারা   দু ’ জন ভেস্ট্রাবাসী কে  পৃথিবীতে পাঠিয়েছে ।    
ভেস্ট্রা থেকে ওরা পৃথিবীতে এসেছে ?  বলছেন কি ? 
হ্যাঁ । 
কিন্তু কেন ?  
ওরা পৃথিবী থেকে বীজ নিয়ে যাবে ।  
বীজ নিয়ে যাবে ? 
হ্যাঁ ।  বীজ নিয়ে যাবে ।  একটা সময় ভেস্ট্রা গ্রহটি আমাদের এই পৃথিবীর মতোই সবুজই  ছিল ।  এখন পরিবেশ দূষনে গ্রহটি উষর আর  নিষ্প্রাণ হয়েছে উঠেছে ।  ভেস্ট্রাগ্রহে ওদের সংখ্যা এখন মাত্র ৬৫০ ।   
রোদ্দুরী চমকে উঠল ।  কিন্তু ওরা যে পৃথিবীতে এসেছে তা আপনি জানলেন কি করে ? 
বৃদ্ধ হাসলেন ।  কফির কাপে ছোট্ট চুমুক দিয়ে বললেন ,  আমি একজন জ্যোতিঃপদার্থবিজ্ঞানী । 
ওয়াও ।   উপল ঠিকই অনুমান করেছিল ।  
সিগারে টান দিয়ে ড .  রুডলফ ক্লাইন বললেন ,  জান তো মহাবিশ্বের খুব ঘন বস্তুগুলি হল  ব্ল্যাক হোল বা নিউট্রন স্টার ?  
উপল  আর রোদ্দুরী দুজনই মাথা নাড়ল ।  এটাই তো ওদের অবসর সময়ে কথা বলার সবচে প্রিয় ট্রপিক । 
তো ,   আইনষ্টাইন মনে করতেন  ব্ল্যাক হোল বা  নিউট্রন স্টারের মতন ঘন বস্তুগুলির  সংঘর্ষের ফলে টাইম অ্যান্ড স্পেস দুমড়ে - মুচড়ে গিয়েছিল  আর সৃষ্টি হয়েছিল মহাকর্ষীয় তরঙ্গের ।  সব সময় মনে রাখবে মহাবিশ্বের একেবারে আদিম অবস্থায় এই মহাকর্ষীয় তরঙ্গের সৃষ্টি হয়েছিল ।  সেই তরঙ্গের রেশ আজও রয়ে গেছে এবং  তার আভাস আজও খুঁজে পাওয়া সম্ভব ।  
উপলের বাবাও এই কথাগুলি বলেন ।  ড .  রুডলফ ক্লাইন কি ক্যালটেকে পড়েছেন ।  উপলের কৌতূহল হল । 
ড .  রুডলফ ক্লাইন বললেন ,  তো ,  আমার নেতৃত্বে জ্যোতিঃপদার্থবিজ্ঞানীদের একটি টিম ইউরোপীয় ইউনিয়নের অর্থায়ণে সেই তরঙ্গের সন্ধানে  একাট সন্ধানযন্ত্র আবিস্কার করেছি বছর কয়েক হল ।  কিছু দিন আগে সেই সন্ধানযন্ত্রেই ভেস্ট্রা গ্রহের একটি মাদারশিপ ট্রেস করতে পারি ।  তারপর অবশ্য্ ওরাই আমাদের সঙ্গে যোগাযোগ করে  ।  
রোদ্দুরীর দম বন্ধ হয়ে আসছিল ।  জিজ্ঞেস করল ,  এখন ওরা  কোথায় ?  
ওই তো পাইনবনের শেষে পাহাড়ের ঢালে একটা টানেলের ভিতর  ।  চল ,  তোমরা যখন এসেছে ,   এখন তোমাদের আমি ওদের সঙ্গে পরিচয় করিয়ে দিই  ।  
কথাটা শুনেই ওদের দু ’ জনের বুকই যে কি রকম ধকধক করতে লাগল ।  হাজার হলেও  এই প্রথম এলিয়েনদের মুখোমুখি হবে ।  রোদ্দুরী উপলের মুখের দিকে তাকাল ।  উপলের শ্যামলা মুখে লালচে ছোপ ধরেছে ।  
ওরা বৃদ্ধের পিছনে পিছনে বাইরে বেরিয়ে এল ।   জিপে উঠে স্টার্ট দিলেন  ড .  রুডলফ ক্লাইন  ।  ওরাও উঠে বসেছে ।  
পাইনবনের ভিতরে আঁকাবাঁকা  পাহাড়ি পথ ।    দূরে একটা নীল পানির টলটলে হ্রদ ।  হ্রদের পড়ে  ছবি মতন সব ঘরবাড়ি ,  হ্রদের পানিতে  সুন্দর সুন্দর সব বোট ।  উপল ভাবছিল পৃথিবীর পরিনাম যদি কোনওদিন ভেস্ট্রা গ্রহের মত হয় ?   কথাটা ভেবে উপল দীর্ঘশ্বাস ফেলল ।   ও ,  নৈশী আর রোদ্দুরী  ‘ হিজলের জানালা ’  নামে একটি পরিবেশবাদী সংগঠন গড়ে তুলেছে ।  ওর মা - বাবা দু ’ জনই হিজলের জানালার সক্রিয় কর্মি ও সমর্থক  ।  উপলের মা বিশিষ্ট পরিবেশ বিজ্ঞানী ইশরাত আলম ।  তিনি  জলবায়ূ পরিবর্তনের ফলে উন্নত বিশ্বের বাংলাদেশকে যে বিলিয়ন ডলারের  ক্ষতিপূরণ দেওয়ার কথা ছিল সেই ক্ষতিপূরণ আদায়ে বিশেষ ভূমিকা রেখেছেন ।  
ড .  রুডলফ ক্লাইন চুরুট দাঁতে চেপে রেখেছেন ।  বললেন ,  এলিয়েন মানেই যে ভয়ঙ্কর গা ছমছমে ব্যাপার তা কিন্তু নয় ।  সোকল্ড সায়েন্স ফিকশনের লেখক  আর বস্তাপচা হলিউড মুভিতে ওদের সেরকম দেখানো হয় বাণিজ্যিক উদ্দেশ্যে ।  মনে রাখবে ,  এই মহাবিশ্বে প্রতিটি গ্রহের বুদ্ধিমান প্রাণির সুখদুঃখ একই রকম ।  হয়তো মহাজাগতিক  বিবর্তনের বিভিন্ন স্তরে  সুখদুঃখের রকমফের হতে পারে ।   
উপল ও রৌদ্দুরী মাথা নাড়ল ।  প্রতিভাবান  বৃদ্ধ বিজ্ঞানী কেমন নতুন ভাবনার উদয় ঘটিয়ে দিলেন । 
ড .  রুডলফ ক্লাইন হঠৎই ব্রেক কষলেন ।  
কি ব্যাপার ?  রৌদ্দুরী অবাক ।  
ড .  রুডলফ ক্লাইন  বললেন ,  তোমরা একটু বস ।  আমি এখুনি আসছি ।  বলে জিপ থেকে নেমে গেলেন ।  
বাঁ পাশে পাইন বনের ভিতরে অনেকগুলি লোক ।  লোকগুলোর মাথায় হলুদ হেলমেট ।  কয়েকটা  বিশাল বিশাল ট্রাক চোখে পড়ল ।  ড .  রুডলফ ক্লাইন লোকগুলির সঙ্গে কথা বললেন ।  তারপর কীসব কাগজপত্র দেখলেন ।  দেখে আবার ফিরে এলেন ।   
জিপে উঠে বসে জিপ স্টার্ট দিলেন ।  
কারা ওরা ?  রোদ্দুরী জানতে চাইল ।  
ওরা ঠিকাদারের লোক ।  গাছ কাটতে এসেছে ।  পারমিশন আছে কি না দেখলাম ।  এভাবে গাছ কাটলে থাকলে একদিন  তো সব ধ্বংসই হয়ে যাবে  ।    ড .  রুডলফ ক্লাইন এর কন্ঠস্বর কেমন করুন শোনালো । 
প্রকৃতি এদিকটায় খানিকটা রুক্ষ ।  ড .  রুডলফ ক্লাইন জিপটা অত্যন্ত সাবধানে চালাচ্ছেন ।  একটু পর জিপটা তিনি একটি টানেলের সামনে   থামালেন ।  তারপর জিপ  নেমে বললেন ,  এসো তোমরা ।  বলে  চুরুটা দূরে  ছুড়ে মারলেন ।  
টানেলের ভিতরে  কি রকম ঠান্ডা  ।  আর আবছা অন্ধকার ।  আর কেমন যেন স্যাঁতস্যাঁতে ।  কেমন যেন পুরনো গন্ধকের গন্ধ ।  পায়ের নীচে  নুড়িপাথর ।  দু ’ পাশে অমসৃন দেয়াল ।  অবশ্য সামনেই একটা বাঁকের পর জায়গাটা আলোকিত হয়ে উঠল ।  
বেশ বড় একটি চত্ত্বর ।  ছাদ অনেক উঁচুতে ।  চত্ত্বরের ঠিক মাঝখানে গোলাকার বস্তুটির ওপর দুজনের চোখই একসঙ্গে   পড়ল ।  রূপালি রঙের একটা সসার ।  অদ্ভূত একটা আলো ঘুরে ঘুরে জ্বলছিল ।  
রোদ্দুরীর মুখ থেকে বেরিয়েই গেল ,  স  .  .  .  স  .  .  .  সসার !  
একটু পরেই সসারের একটা অংশ সরে গেল ।  ক্রিস্টালের তৈরি একটা সিঁড়ি বেরিয়ে এল ।  সিঁড়িতে   যে নেমে এল - তাকে দেখেই  উপল আর রোদ্দুরী   বুঝল এলিয়েন ।   উপল টের পেল ওর কান ঝাঁঝাঁ করছে ।  রোদ্দুরী নির্বাক ।   
এলিয়েনটির উচ্চতা ওদেরই সমান ।  মাথার বদলে সবুজ রঙের  চারকোনা হেলমেট ।  মাথার সামনের দিকে কালো রঙের  ডিসপ্লে ।   নীচের অংশটুকু কেমন যেন সবুজ সবুজ ।  রাবার কি আঁশ ঠিক বোঝা গেল না ।  হাত - পা মানুষের মতোই মানে আঙুল আছে ।  লেজ নেই অবশ্য । 
প্রথম জনের পিছনে পিছনে  তারই মতন দেখতে আরেকজন নেমে এল ।   
ড .  রুডলফ ক্লাইন বললেন ,  এদের একজনের নাম মেটারিড এবং অন্যজনের নাম জেনডোরা ।  এরা অবশ্য সত্যিকারের  নয় । 
তাহলে ? 
সত্যিকারের মেটারিড এবং  জেনডোরা  মাদাশশিপে আছে ।  এরা দুজন হল মেটারিড এবং  জেনডোরার রোবোটিক প্রোটোটাইপ । 
মানে ? 
মানে সত্যিকারের মেটারিড এবং  জেনডোরা পৃথিবীর পরিবেশের সঙ্গে অ্যাডজাস্ট করতে পারবে না ।  তাই রোবোটিক প্রোটোটাইপ পাঠিয়েছে ।  
ও ।  রোদ্দুরীর মনে হল জেনডোরা মেয়ে আর মেটারিড ছেলে ।  কিন্তু কোন জন জেনডোরা আর কোন জন মেটারিড তাইই তো বোঝা গেল না ছাই ।  
ওদের একজনের মাথার সামনের দিকে কালো রঙের  ডিসপ্লে তে বাংলায় লেখা ফুটল :  উপল এবং রোদ্দুরী ,  তোমরা কেমন আছো ? 
রোদ্দুরী সামান্য ঘাবড়ে গেলেও পরিস্কার বাংলায় বলল ,  আমরা ভালো আছি ।  
তোমাদের দেখে আমাদেরও খুব ভালো লাগছে ।  এবার যান্ত্রিক স্বর শোনা গেল ।  
আমাদেরও তোমাদের দেখে খুব  ভালো লাগছে ।  এবার উপল বলল । 
তোমরা ভাগ্যবান ।  তোমরা পৃথিবীর মতন সুন্দর একটি গ্রহের অধিবাসী ।   আমরা বিলাসী আর লোভী হয়ে উঠেছিলাম বলেই  আমরা আমাদের গ্রহকে ধ্বংস করে ফেলেছি ।  তোমরা কঠোর সংযমের মাধ্যমে পৃথিবীকে দীর্ঘকাল বাঁচিয়ে রেখ ।  প্রকৃতিকে আমরা ধ্বংস করব কেন ?  আমরা কি প্রকৃতি  সৃষ্টি করেছি ? 
না  ।  রোদ্দুরী মাথা নেড়ে বলল ।  ওর  ইংরেজ লেখক Thomas Browne  -  এর সেই উক্তি মনে পড়ল  :  All things are artificial ,  for nature is the art of God .  এবার ডিসপ্লেতে ভেসে উঠল ,  তোমাদের দেশের শহরগুলি কি ভাবে ছেড়ে যাবে তা নিয়ে এখনই গভীরভাবে ভাবতে শুরু করে দাও ।  ধীরে ধীরে প্রকৃতির কাছাকাছি চলে যাওয়ার চেষ্টা কর ।  বেঁচে থাকার জন্য কেবল ফলমূল আর শাকশবজি আর বৃষ্টির পানিই খেও ।  গাছের তলায় শুকনো পাতার ওপর ঘুমোনের অভ্যেস করো ।  
রোদ্দুরী মাথা নেড়ে সায় দিল ।  ওর হৃদয় তেমন টলটল করে উঠল ।   ওর মনের পর্দায় বিদ্রোহী কবি কাজী নজরুল ইসলামের মুখটা ভেসে উঠল ।  কবি তো বাঙালিদের প্রকৃতির মধ্যে বেঁচে থাকার ইঙ্গিত দিয়েছেন ।  একটি গানে কবি বলেছেন :  মোরা বৃষ্টির জল /  বনফল খাই /  শয্য শ্যামল তরুতল ।  ড .  রুডলফ ক্লাইন বললেন ,  ওরা  আজই চলে যাবে ।   আমি শেষবারের মতো দেখা করতে করতে এলাম ।  এ ক ’ দিন ওরা সসারে করে বিভিন্ন প্রজাতির বীজ নিয়ে তুলেছে মাদারশিপে ।  বীজগুলি ওরা ওদের গ্রহের মাটিতে রোপন করবে ।  এতে আশা করি ভেস্ট্রা গ্রহ আবার সবুজ হয়ে উঠবে ।  
ডিসপ্লেতে জার্মান ভাষায় ভেসে উঠল ।  রৌদ্দুরী আবার  জার্মান জানে ।  ও কথাটার মানে বুঝতে পারল ।    মাননীয় ড .  রুডলফ ক্লাইন ।  আপনি  ভেস্ট্রাবাসীর পক্ষ থেকে গভীর কৃতজ্ঞতা ও আন্তরিক শুভেচ্ছা গ্রহন করুন ।   
ড .  রুডলফ ক্লাইন হেসে মাথা নাড়লেন ।  
মেটারিড এবং জেনডোরা ঘুরে সসারের দিকে এগিয়ে যায় ।   সিঁড়ি দিয়ে উঠে যেতেই সসারের খোলা অংশটুকু বন্ধ হয়ে গেল ।  একটু পর সসারটি ধীরে ধীরে ওপরে উঠে যেতে থাকে ।   উপল ওপরের দিকে তাকিয়ে দেখল এটি আসলে একটি পরিত্যক্ত আগ্নেয়গিরির  জ্বালামুখ ।  এখন ভেস্ট্রা গ্রহের মতোই  উষর আর নিষ্প্রাণ ।  পৃথিবীও উষর আর নিষ্প্রাণ হতে চলেছে  ।  কঠিন এক যুদ্ধ শুরু করতে হবে  .  .  .  
 এই গল্পের জন্য আমি ২ ফেব্রুয়ারি ২০১২ সালের দেশ পত্রিকায় প্রকাশিত বিজ্ঞানবিষয়ক কিছু  তথ্য ব্যবহার করেছি ।  


                    




গল্প :  মরম জ্বীনের  কান্ড  ( পঞ্চম পর্ব ) 



                        অন্তুর ছোটচাচা গরানবনের উত্তরে  কুমিরের খামার করেছিলেন ।  এক রাতে  কী যেন দেখে ভয় পেয়ে বাড়ি ফিরে এলেন ।  তারপর থেকে কারও সঙ্গে কথা বলছেন না ।  সব সময় গম্ভীর হয়ে আছেন ।  ঘর থেকেও বেরুচ্ছেন না ।  মুখে দাড়িগোঁফের জঙ্গল গজিয়েছে ।  ঘন ঘন সিগারেট টানছেন ।  সারারাত ঘুমান না ,  দিনের বেলাতেও  ঘরের মধ্যে ঝিম মেরে  বসে থাকেন কিংবা  দোতলার বারান্দায় পায়চারি করেন ।  
মরিময় বেগম ভারি উদ্বিগ্ন হয়ে উঠেছেন ।  কী এমন দেখেছে যে ওরকম ডাকাবুকো  ছেলেটা অত ভয় পেয়ে গেল ?  নিজে থেকে না বললে ছোটছেলেকে  চাপও দিতে পারছেন না তিনি  ।  ওদিকে জোছনা বানুর মুখ কালো ।  মরিময় বেগম কে  ভুল বুঝেছে সে  ।  জোছনা বানুর ধারণা  ছোটমামা জঙ্গলের মধ্যে কী দেখে ভয় পেয়েছেন  সেটা ঠিকই  নানী জানেন ।  নানী বলছেন  না ।  সেদিন সকালে রুটি বেলতে বেলতে অভিমানী স্বরে জোছনা বানু বলল ,  নানী ,  কথাডা আমারে না কইলে না কইবেন ।  আমি আপনার কে ? 
ছোটচাচা আসার পর থেকে খলিল মিঞার প্রাত্যহিক রুটিনেরও ব্যাপক পরিবর্তন এসেছে ।  এ বাড়ির একরোখা স্বভাবের ছোটমিঞাকে খলিল মিঞা  ভীষণ ভয় খায়  ।  কয়েকমাস আগে পকেট থেকে  রিভলবার বের করে এক দুষ্টু জ্বীনকে  গুলি করার পর থেকে ভয়টা আরও বেড়ে গেছে  ।  দিনের বেলা  ঘুমাচ্ছে না খলিল মিঞা  ।  রাতের বেলাতেও  গেটের কাছে একটা টুলের ওপর তাকে বসে বসে ঝিমুতে দেখা যায় ।  সেদিন প্রায় মধ্যরাতে ছোটমিঞা নীচে নেমে এলেন ।  বললেন ,  আমাকে এক প্যাকেট সিগারেট এনে দাও তো খলিল মিঞা ।  বলে ছোটমিঞা এক হাজার টাকার একটি চকচকে নোট দিলেন ।  খলিল মিঞার তো চোখ ছাড়াবড়া ।    রাত প্রায় তিনটে বাজে ।  রাস্তার কুকুরও ঘুমোচ্ছে । এখন সিগারেট কোথায় পাবে সে ।    ভাগ্যিস মরম পানি খেতে উঠেছিল ।  ওকে বলতেই ও কোত্থেকে সিগারেট যোগাড় করে এনে  দিল ।  গুনে গুনে ভাঙতিও ফেরত দিল ।  মরম পোলাটা ভালোই ।  প্রায়ই বাকরখানি আর বুন্দিয়া খাওয়ায় ।  ওর জন্য আল্লাহর কাছে দোওয়া করে খলিল মিঞা ।     
মরিময় বেগম ছোটছেলের প্রিয় আইটেমগুলি রান্না করছেন ঠিকই ,  মরমও দিনের মধ্যে দু - তিনবার বাজারে ছুটছে ঠিকই  ,  কিন্তু ছোটছেলে  কিছুই  মুখ তুলছেন না তেমন  ।  মরিময় বেগম অসহায় বোধ করেন ।  এমন সাহসী ,  অ্যাডভেঞ্চারপ্রিয়  একটা ছেলে হল কী ।   
আজ সকালবেলা চায়ের কাপ নিয়ে ছোটছেলের ঘরে গিয়ে  বললেন ,  তোর  কি হয়েছে আমাকে বলবি ? 
ছোটচাচা বিছানার ওপর আধশোয়া ভঙ্গিতে শুয়ে ছিলেন ।  চুল উশকোখুশকো ,  চোখ টকটকে লাল ।  খালি গায়ে পা ’ জামা পরে ছিলেন ।   চায়ের কাপ নিতে নিতে ছোটচাচা বললেন ,  আমিও ঠিক বুঝতে পারছি না মা ।  ছোটচাচার  কন্ঠস্বর কেমন নিস্তেজ শোনালো ।   
মরিময় বেগম ঘরের পর্দা তুলে বিছানার এক কোণে বসলেন ।  তারপর  বললেন ,  বুঝতে পারছিস না ।  এটা একটা কথা হল ?   একটা কিছু দেখে ভয় পেয়েছিস যখন তখন হয় মানুষ ষড়যন্ত্র করছে ,  নয় হয় তো জ্বীন ভূতের কান্ড ।  
ঘরে সকালবেলার টলটলে সোনালি রঙের রোদ ঢুকে ছোটচাচার মুখের দাড়িগোঁফের জঙ্গলের  উপর পড়েছে ।  ছোটচাচা মুখ তুলে অদ্ভূত চোখে মরিয়ম বেগম - এর দিকে তাকালেন ।  বললেন ,   মা ,  তুমি জ্বীন - ভূতে বিশ্বাস কর  ? 
মরিয়ম বেগম ম্লান হাসলেন ।  বললেন ,  শোন ,  ছেলে বলে কী  ।  কয়েকমাস আগে ,  ওই যখন মীরখালি থেকে সেলিনারা এল ,  তখন পিস্তল বের করে তুই তাহলে কাকে  গুলি করলি ?  নিজের চোখে দুষ্টু জ্বীন দেখলি ,  তারপরও অবিশ্বাস ?  শোন ,  আমার আব্বা মানে তোর নানা  অত্যন্ত  পরহেজগার মানুষ ছিলেন ।   একবার তোর নানা  জ্বীন হাছিল করেছিলেন ।  সেই জ্বীনের নাম সোলাইমান ।  বড় ভালো ছিল সোলাইমান জ্বীন ।    আমাকে কত কিছুই না খাওয়াত ।  এই যেমন ধর কাবুলের হালুয়া ,  বাগদাদের শরবত ,  লাহোরের পেস্তা ,  দিল্লির বাদাম ।  তাই বলছিলাম মানুষ হোক জ্বীন হোক ,  যেই তোর ক্ষতি করার চেষ্টা করুক ,  এর একটা বিহিত হবেই ।  এত ভেঙে পড়িস না তো বাবা ।    
ছোটচাচা বললেন ,  বুঝলাম মা ।  কিন্তু আমার সমস্যা অত্যন্ত ভয়ঙ্কর ।  ব্যাঙ্ক থেকে লোন নিয়ে খামারে কোটি টাকা  ইনভেষ্ট করেছি ।  এখন খামারে যেতে না পারলে দেউলিয়া হয়ে যাব ।  
মরিয়ম বেগম বললেন ,  বুঝলাম  ।  তবে এর সমাধান একটা নিশ্চয়ই আছে ।  চুপচাপ হাতপা গুটিয়ে বসে থাকলে চলবে ?   চল ,  আমি তোর ওখানে  কয়েক দিন থেকে আসি  ।    
কথাটা শুনে ছোটচাচার মুখটা দেখার মত হল ।  বললেন ,  তুমি কোথায় যাবে বললে মা  ? 
তুই যেখান থেকে এলি ,  সেই কুমিরের খামারে ।    
ছোটচাচা হতভম্ব হয়ে বললেন ,  তুমি গরানবনে যেতে চাও ?  
হ্যাঁ ।  মরমও যাবে ।  দিন কয়েকের জন্য বাজার - টাজার করে নিয়ে যাব ।  বনে কি আর হাটবাজার আছে ?  
মরম ওখানে গিয়ে কি করবে ? 
ওর কিছু ব্যাপার আছে ।  
কি ব্যাপার  ? 
আধ্যাত্মিক ব্যাপার ,  মাদ্রাসায় পড়ছে ।  ওখানে গেলেই টের পাবি ।  
ছোটচাচা চুপ করে থাকেন ।  
মরিয়ম বেগম বললেন ,  যাঃ ।   এখন সেলুন থেকে চুলদাড়ি কেটে ফ্রেশ হয়ে আয়  ।  আমি ব্যাগট্যাগ গুছিয়ে নিচ্ছি ।   তারপর নাশতা খেয়ে রওনা দেব ।  তুই পছন্দ করিস বলে  জোছনা আজ খেজুরের গুড় দিয়ে কাউনের ক্ষীর রেঁধেছে ।  
ছোটচাচা বিছানা থেকে নেমে নীল রঙের একটা গেঞ্জি পরে  টেবিলের ওপর থেকে মানিব্যাগ তুলে নিলেন ।   তারপর মরিয়ম বেগম এর সঙ্গে নীচে নেমে এলেন ।  
মরম ।  মরম ।  মরিয়ম বেগম ডাকলেন ।  
মুহূর্তে মরম সামনে এসে  দাঁড়াল ।  
মরিয়ম বেগম বললেন ,  মরম ,  তোর ছোটচাচা সেলুনে যাচ্ছে ।  তুইও ওর সঙ্গে যা ।  
 এই নির্জন সাতসকালে বাড়ির সামনের রাস্তাটা ফাঁকা ।  চারধারে সোনালি রঙের নরম রোদ ছড়িয়ে আছে ।  পাশের বাড়ি রহমত উকিল মর্নিংওয়াক সেরে ফিরছেন ।  ছোটচাচা সালাম দিলেন ।  জিগ্যেস করলেন ,  সুগার লেভেল কেমন চাচা ? 
এখন পর্যন্ত কনট্রোলেই আছে । 
সামসু গোয়ালা এঁকেবেঁকে হেঁটে আসছিল ।  ছোটচাচাকে দেখে সালাম দিল ।  ছোটচাচা মাথা ঝাঁকালেন ।  সাইকেল চড়ে যাচ্ছিলেন রফিক মাষ্টার ।  ছোটচাচা ছোটবেলা শিক্ষককে ভক্তিভরে সালাম দিলেন ।  রফিক মাষ্টা মাথা ঝাঁকালেন ।  
 ‘ নিউ হেয়ার কাটিং ’  সেলুনটা কাছেই ,  সজীব কনফেকশনারির  ঠিক উলটো পাশে   ।  সেলুন তখনও ফাঁকা ছিল  ।  একুশ - বাইশ বছরের  নাপিত জুয়েল ছোটচাচাকে দেখে সালাম দিল ।  ছোটচাচা মাথা ঝাঁকালেন ।   মরম সেলুনের ভিতরে বসে রইল ।   শীততাপ নিয়ন্ত্রিত  সেলুনে মৃদু সুগন্ধ ছড়িয়েছিল ।  মরম - এর ভালো লাগছিল ।  মরম  অবশ্য এ ধরনের লাক্সারি সেলুনে চুল কাটে না ।  ও বাজারে খোলা জায়গায় বসে  চুল কাটে ।  এসব লাক্সারি সেলুনে অনেকগুলি আয়না থাকে  ।  একসঙ্গে অনেকগুলি আয়না দেখলে মরম -  এর মাথার ভিতরে চিনচিন করতে থাকে ।  ও জ্বীন বলেই হয়তো ।  
ঘন্টাখানেক পর সেলুন থেকে বেরিয়ে এলেন ছোটচাচা ।  পিছনে মরম ।  
সারওয়ার ।  কে যেন ডাকল ।  
পিছন ফিরে তাকালেন ছোটচাচা ।  মরমও ।  ধীর গতিতে একটা মোটরসাইকেল আসছিল  ।  টু হানড্রেড সি সি - র  নীল রঙের একটা ইয়ামাহা ।  মোটরসাইকেলের  সিটে বসে আছেন রূপপুর থানার সাব - ইন্সপেক্টর মোহাম্মদ মোজাম্মেল হোসেন ।    ছোটচাচা দাঁড়িয়ে পড়লেন ।   হাসলেন ।  হাত নাড়লেন ।   বললেন ,  আরে ,  মোজাম্মেল যে ।   কি খবর ? 
সাব - ইন্সপেক্টর মোহাম্মদ মোজাম্মেল হোসেন বললেন ,  আমার খবর ভালো ।  তা তোমার ব্যবসাপাতি  কেমন চলছে ? 
এই চলছে একরকম  ।   
ছোটচাচা আরও কী বলতে যাবেন -  সাব - ইন্সপেক্টর মোহাম্মদ মোজাম্মেল হোসেন কোমড়ের  হোলস্টার থেকে চোখের পলকে  রিভলবার বার  করে ছোটচাচাকে লক্ষ্য করে পর পর দু - রাউন্ড  গুলি করলেন ।  গুড় – ম গুড় – ম শব্দে নির্জন পাড়া কেঁপে উঠল ।  রাস্তার পাশের কৃষ্ণচূড়া গাছ থেকে একঝাঁক ভয়ার্ত কাক শূন্যে উড়াল দিল ।  মরম যেন তৈরিই ছিল ।  ও বিদ্যুৎ গতিতে ছোটচাচা আর সাব - ইন্সপেক্টর মোহাম্মদ মোজাম্মেল হোসেন - এর  মাঝখানে  একটি কাঁচে রূপান্তরিত হল  ।  গুলি লেগে সে কাঁচ চৌচির হলেও ছোটচাচার গায়ে বিন্দুমাত্র আচড়ও লাগল না ।  মুহূর্তেই মোটরসাইকেলসহ সাব - ইন্সপেক্টর মোহাম্মদ মোজাম্মেল হোসেন অদৃশ্য হয়ে গেলেন ।   
ছোটচাচা কে কেমন বিমূঢ় দেখাচ্ছে । 
মরম বলল ,  ছোটচাচা ওটা ছিল দুষ্টুজ্বীন ।   
তখন মা বলছিল মরম -  এর কি সব নাকি  আধ্যাত্মিক ব্যাপার আছে ,  মাদ্রাসায় পড়ছে ।  ওকি গরানবনের রহস্য ভেদ করতে পারবে ? 
ছোটচাচা চিন্তিতমুখে বাড়ি ফিরে এলেন ।  
মরিয়ম বেগম গেটের  দাঁড়িয়েছিলেন ।  উদ্বিগ্ন কন্ঠে বললেন ,  গুলির শব্দ শুনলাম সারোওয়ার ।  
প্রশ্নটা এড়িয়ে ছোটচাচা  বললেন ,  মা ,  তুমি তৈরি তো ?  
হ্যাঁ ।  তুই এখন গোছল সেরে নাশতা কর ।  
 মরম -  এর আজ একটি ইচ্ছে পূরণ হল ।  এর আগে সে ছোটচাচার জিপে ওঠেনি ।  আজ জিপে চড়ে সে সাধ মিটল ।  পিছনের সিটে আরাম করে বসেছে মরম ।  ওর পরনে আকাশী রঙের কাবুলির ওপর ছাই ছাই রঙের কুর্তা ।  মাথায় জরি কাজ করা ঝলমলে টুপি ।  ওকে বেশ হাসিখুশি দেখাচ্ছে ।   
শিবতলায় আলামিন সুপার মার্কেটের পাশে গলির মুখে  জিপ থামালেন ছোটচাচা   ।   মরম  জিপ থেকে নেমে হাঁটতে - হাঁটতে চালের আড়তের গলির ভিতরে  ঢুকে গেল  ।  বাজার থেকে  চালডাল ,  তেল - নুন ,  তরি - তরকারি যা কেনার কিনে নেবে ।  
মরিয়ম বেগম  বসেছেন সামনের সিটে  ।  গাড়ি চালাতে চালাতে ছোটচাচা মরিয়ম বেগমকে  আজকাল কুমিরের খামার যে অত্যন্ত লাভজনক ব্যবসা হয়ে উঠেছে -  তাই বোঝাচ্ছিলেন ।  গরানবনে কুমিরের খামার প্রথম  শুরু করেছিল আতাউল হক নামে চট্টগ্রামে এক তরুণ ব্যবসায়ী  ।  ওর সঙ্গে ছোটচাচার দেখা  হয়েছিল মীরখালি তে ।  আতাউল হক ব্যাঙ্ক লোন আটকে গেছে ।  বিনিযোগের অর্থ যোগাড় করতে পারছে না ।  কুমিরের খামারটা  বিক্রি করে দিতে চায় ।  ছোটচাচা তখন গরানবনের খামারটা কিনে নেওয়ার প্রস্তাব করেছিলেন ।  
 শহরের শেষে সোনাবালি নদীর ওপর আতরের ব্রিজ ।  সেই ব্রিজ  পার হয়ে বাঁ দিকে টার্ন নিলেন ছোটচাচা  ।  সোনাবালি নদীর পাড় ঘেঁষে সরু এবড়োখেবড়ো পিচের রাস্তা ।  এখানে একটা পরিত্যক্ত চিনিকল আছে ।  তারপর বাঁশ - বেতের হাট ।  হাটটা   বাঁয়ে রেখে ডাইনে টার্ন নিলেন ছোটচাচা  ।  দু ’ পাশে কলাইয়ের ক্ষেত পাড় হয়ে গরানবনের শুরু  ।   ধীরে ধীরে চারপাশের পরিবেশ কেমন বদলে যাচ্ছিল ।  মরিয়ম বেগম এত বছর ধরে রূপপুরে আছেন ,  অথচ এর আগে  এদিকটা কখনও  আসা হয়নি ।  তিনি অবাক হলেন ।  বড় বড় গাছের মধ্য দিয়ে আঁকাবাঁকা পাতাঝরা সরুপথ ।  দিনের বেলাতেও কেমন অন্ধকার অন্ধকার হয়ে  আছে ।  গাছ থেকে  বড় বড় লতাগুল্ম  নেমে এসেছে মাটিতে  ।  রাস্তার ওপর দিয়ে একটা  কাঠবেড়ালি দৌড়ে গেল ।  বাঁপা , ে একটা গজারি গাছের ডালে বসে আছে  একটি ধুপনি বক ।  মরিয়ম বেগম বকটা চেনেন ।  ধুপনি বক  হাওর অঞ্চলে বেশি চোখে পড়ে  ।  মরিয়ম বেগম -  এর বাড়ি হাওর অঞ্চলে । 
মরিয়ম বেগম অবাক হয়ে বললেন ,  কই চলে এলাম রে সারওয়ার  ? 
ছোটচাচা হাসলেন ।  বড় ম্লান সে হাসি ।  
গাছপালার ফাঁকে চিকচিকে পানি চোখে পড়ে ।   মরিয়ম বেগম জিজ্ঞেস করলেন ,  দীঘি মনে হল ?  
হ্যাঁ ।   জ্বীনের দীঘি ।  বলে ছোটচাচা গম্ভীর হয়ে গেলেন ।  
জ্বীনের দীঘি ?  আশ্চর্য নাম তো ।  এরকম হতচ্ছাড়া নাম কে দিল ? 
বলতে পারি না মা ।  আমি তো দু ’ মাস আগেও এ জায়গাটা  চিনতাম না ।   
 ঘন নিবিড় শাল আর গজারি গাছে ঘেরা একটি কালচে রঙের দোতলা কাঠের বাড়ির সামনের চত্ত্বরে  জিপ থামালেন ছোটচাচা  ।  কাঠের বাড়িটা  বেশ মজবুত  ।  তবে অনেক  পুরাতন বলে মনে হল  ।  বাড়ির ছাদে একটা সোলার প্যানেল ।  ওই সোলার প্যানেল  আতাউল হক  বসিয়েছে ।   চত্ত্বরের একপাশের কাঠের গুঁড়ি স্তূপ ।  ওপাশে একটা  গ্যারেজ ।  গ্যারেজের ভিতর একটা লাল রঙের ভাঙাচোরা  জীর্ন মাইক্রোবাস ।  
কাঠের বাড়ির  পিছনে দেয়াল ঘেরা কতগুলি পুকুর ।  সেসব পুকুরে  ছোটবড় সব মিলিয়ে তিরিশটা  কুমির আছে ।  ওই কুমিরগুলো আতাউল হক -  এরই কেনা ।  
জিপ থেকে নামতে নামতে চারিদিকে তাকিয়ে  মরিয়ম বেগম বললেন ,  লোকজন কই রে সারওয়ার ? 
লোকজন সব পালিয়েছে । 
পালিয়েছে ।  কেন ?   
ছোটচাচা বললেন ,  এখানে একটা  কিছু আছে মা ।  সেই ভয়ে সবাই পালিয়েছে ।    
মরিয়ম বেগম -  এর শরীর কাঁটা দিয়ে উঠল ।  কি আছে ? 
সেটাই তো ধরতে পারছি না মা ।  একরাতে আমার ঘুম ভেঙে গেল  ।  দেখি ঘরের ভিতরে টলটল পানি ।  পানির মধ্যে  ছোট ছোট মাছ ।   সবুজ রঙের ।  
বলিস কী ! 
হ্যাঁ । 
মরিয়ম বেগম বিষন্ন বোধ করেন ।   প্রায় এক কোটি টাকা ব্যাঙ্ক লোন নিয়ে তার এই ব্যবসা - পাগল ছোটছেলেটা  কুমিরের খামারে ইনভেষ্ট করেছে  ।  এখন জ্বীনভূতের  পাল্লায় পড়ে  প্রায় দেউলিয়া হওয়ার  মতো অবস্থা ।   
কথা বলতে বলতে ওনারা  দোতলায় উঠে এলেন ।  
মরম নীচে ।  জিপ থেকে জিনিপত্র সব নামিয়ে নিয়েছে ।   রান্না বসাবে ।  মরম মাদ্রাসায় পড়েছে মরম ।  তখন রান্নাবান্না  ভালোই  জানে বলল ।   
দোতলার বারান্দাটি বিশাল  ।  কাঠের মেঝে ।  তিন দিকে রেলিং ।  জ্বীনের দীঘির অনেকটা চোখে পড়ে ।  ঝলমলে রোদে কালচে পানির বিস্তার ।  সেই পানিতে তিরতিরে ঢেউ ।   দীঘির ও পাড়ের ছায়া ছায়া গাছপালাগুলি কেমন ভৌতিক মনে হয়  ।  দীঘির ওপরের আকাশে অনেকগুলি দাঁড়কাক ।  গোল হয়ে ঘুরছে ।   দৃশ্যটা ভালো ঠেকল না মরিয়ম বেগম - এর ।  
হঠাৎ দীঘির পানি থেকে  একটা  মাছ লাফিয়ে ভেসে উঠল  ।  সবুজ রঙের মাছ  ।   বিশাল সাইজ  ।  প্রায় তিমি মাছের সমান ।  মাছটা  প্রচন্ড আলোরণ তুলে দীঘির পানিতে আছড়ে পড়ল ।   দাঁড়কাকগুলি তখনও গোল হয়ে উড়ছিল ।  কর্কস চিৎকার করছে ।   
মরিয়ম বেগম বিস্মিতকন্ঠে বললেন ,   ওটা কি রে সারওয়ার ? 
ছোটচাচা কাঁধ ঝাঁকালেন ।  বললেন ,  জানি না ।  এখানে  তো অনেক কিছুই দেখেছি । কিছুই   বুঝতে পারি না ।  আজ মরম এল বলে এলাম ।   নইলে কে আসে ! 
মরিয়ম বেগম এর কেম  শীত করতে থাকে ।  বারান্দায় কতগুলি বেতের সোফা ।  মরিয়ম বেগম বসলেন ।  মরম দু ’ কাপ চা নিয়ে এল ।  সঙ্গে দু - বাটি কাউনের ক্ষীর  ।  ছোটচাচা ব্যাবসার কাগজপত্র দেখতে দেখতে অন্যমনস্ক ভাবে চায়ে চুমুক দিলেন ।  
 মরম -  এর রান্না শেষ ।  ও  গোছল করতে   দীঘির  পাড়ে যাচ্ছে ।  হাতে জামাকাপড় আর কাঁধে  গামছা ।    
দোতলার বারান্দা থেকে দৃশ্যটা ছোটচাচা দেখলেন ।  তিনি  চিৎকার করে বললেন ,  অ্যাই মরম ।   কোথায়  যাচ্ছিস তুই  ? 
গোছল করতে ছোটচাচা । মরম চিৎকার করে বলল ।   
মরিয়ম বেগম বললেন ,  যাক না ।  ওর আর কি হবে ?  ওকি আমাদের মতন যে জ্বীনভূত দেখে ভয় পাবে ? 
দীঘির পাড়ে বেশ পুরনো ইটের ঘাট  ।  ঘাটের ওপর পায়জামা - পাঞ্জাবি রাখল মরম ।  সাবানটা রাখল  গামছার ওপর  ।   তারপর পরনের কাবুলিটা খুলে দীঘির পানিতে ঝাঁপিয়ে পড়ল   ।  দৃশ্যটা দোতলার বারান্দায় দাঁড়িয়ে  দু ’ জনেই দেখলেন ।  মরিয়ম বেগম -  এর বুক কেঁপে উঠল ।  অনেক ক্ষণ মরম আর ভেসে উঠল না ।  দীঘির পানির ওপর তখনও সেই দাঁড়কাকগুলি গোল হয়ে ঘুরছিল  ।  সবুজ রঙের সেই  বিশাল  মাছটাও  একবার ভেসে উঠল ।   তারপর পানিতে প্রচন্ড তোলপাড় তুলে ডুবে গেল ।   
অনেকক্ষণ পর  ভেসে উঠল মরম ।  ঘাটে বসে গায়ে সাবান মাখল ।  ওর কোমল ফরসা নগ্ন শরীরটা ভারি অদ্ভূত লাগছিল ।  ও আবার ঝাঁপিয়ে পড়ল দীঘিতে ।  তারপর ঘাটে উঠে গামছা দিয়ে গা - মাথা মুছে নিল ।  ধবধবে পায়জামা - পাঞ্জাবি পরে নিল ।  
 খাওয়ার ঘরটা একতলায় ।  বেড়া আড়াইটার মতো বাজে ।  মরিয়ম বেগম আর ছোটচাচা নীচে নেমে এলেন ।   
মরম আজ চিংড়ি মাছের ভর্তা ,  লাল শাক ,  ধনেপাতা দিয়ে কইমাছের ভুনা আর আমডাল রেঁধেছে ।  চমৎকার রান্নার হাত মরম -  এর ।  খাওয়ার টেবিলে বসে মরিয়ম বেগম জিগ্যেস করলেন ,  তুই দীঘিতে এতক্ষণ কি করলি রে মরম ?  
মরম ব্যাগ থেকে কাশ্মীরি আচারের কৌটাটা  বার করে টেবিলে রাখতে রাখতে বলল ,  দীঘির মধ্যেখানে  একটা কুয়া আছে নানী ,  ঐ কুয়ার মুখটা একটা বড় পাথর দিয়ে বন্ধ করে দিলাম ।  
বন্ধ করে দিলি ?  কেন ?  মরিয়ম বেগমের শরীর শিরশির করে উঠল ।  খাবেন কী - হাত অসাড় ঠেকছে ।   
ওই কুয়া দিয়ে  সব দুষ্ট জ্বীনেরা  আসে ।   
ক্বি  .  .  .  কি আসে ? 
দুষ্ট জ্বীন । 
দুষ্ট জ্বীন ? 
হ্যাঁ ,  দুষ্ট জ্বীন ।  ওই দীঘিটা হল দুষ্ট জ্বীনের আস্তানা  ।   দূনঈয়ার সব  দুষ্ট জ্বীনেরা  মাছ আর দাঁড়কাকের রূপ নিয়ে জ্বীনের দীঘিতে  জমায়েত হয় ।   তারা চায় না দীঘির আশেপাশে কোনও মানুষজন থাকুক ।  ছোটচাচা এখানে ব্যবসা করতে এসেছেন বলে ছোটচাচার  ওপর দুষ্টু জ্বীনদের  অনেক রাগ ।  আজ সকালে  সেলুনের সামনে  এক   দুষ্ট জ্বীনের সর্দার  সাব - ইন্সপেক্টর মোহাম্মদ মোজাম্মেল হোসেন -  এর রূপ ধরে ছোটচাচা কে গুলি করল  । 
মরিয়ম বেগম ও ছোটচাচা দুজনেই চমকে উঠলেন ।  
মরিয়ম বেগম অস্ফুটস্বরে বললেন ,  দীঘিতে আর কি দেখলি ? 
একটা মাছ দেখলাম ।  অনেক বড়  ।  সবুজ রঙের ।   আমি মাছটাকে বেঁধে  ফেললাম ।  
মাছটা বাঁধলি ?  কি ভাবে বাঁধলি ?  ছোটচাচার মুখটা পরম বিস্ময়ে ঝুলে পড়েছে ।  
শ্যাওলা দিয়ে  দড়ি বানালাম ।  তারপর সেই দড়ি দিয়ে বাঁধলাম ।  ওই মাছটা হল দুষ্টু জ¦ীনের বড় সর্দার ।   
খাওয়া প্রায় শেষ ।  ঠিক তখনই পায়ের তলার মেঝেটা  ভীষন কেঁপে উঠল ।   সেই সঙ্গে কাঠের ঘরটা ভয়ানক দুলে  উঠল ।  
ভূমিকম্প ? 
বুঝতে পারছি না ।  
মরিয়ম বেগম চেয়ার ছেড়ে উঠে দাঁড়িয়েছেন ।  ফরসা মুখটা কেমন ফ্যাকাশে দেখাচ্ছে ।  
ছোটচাচা চিৎকার করে উঠল ,  মা  ।  মরম ।  কুইক ।  বলে মরিয়ম বেগম -  এর হাত ধরে টান মেরে ঘরের বাইরে চলে এলেন ছোটচাচা  । 
শুকনো পাতায় ভর্তি পিছনে উঠানটা ছোট ।  চারধারে শাল আর গজারী গাছ  ।   পাগলা বাতাসে  গাছের পাতারা  সরসর করছিল  ।  যেন ঝড় আসছে  ।  অথচ চারিদিকে দিনের আলো ঝলমল করছিল ।     মাথার ওপরে  সেই দাঁড়কাকগুলি গোল হয়ে ঘুরছে ।  ওদের চিৎকারে  কানের পর্দা ছিড়ে যাবে মনে হল ।   
ওই দেখেন ।  ওই দেখেন ।   মরম চিৎকার করে বলল ।   
ছোটচাচা চমকে উঠলেন ।  শাল আর গজার গাছের ফাঁকে  অনেকগুলি কুমির ।     এদিকে আসছে ।  সব মিলিয়ে ছোটবড় তিরিশটির মতো সরীসৃপ   ।  ওগুলি  পুকুর থেকে উঠে দেয়াল টপকে এসেছে মনে হল  ।  আশ্চর্য !  কুমিরগুলি  দেয়াল টপকালো কি করে ?  ছোটচাচা পকেটে হাত দিলেন ।  রিভলবার - এর শীতল স্পর্শ পেলেন ।  
মরম একটা লোহার বেড়া হয়ে কুমিরগুলিকে আটকাতে চেষ্টা করল ।  পারল না ।  ও মাথায় প্রচন্ড যন্ত্রণা টের পাচ্ছিল ।  আর কানের কাছে শো শো শব্দ ।  
কুইক ।  বাড়ির সামনে ।  কুইক ।  ছোটচাচা চিৎকার করে বললেন ।  
ততক্ষণে মাটি ফুঁড়ে সামনে বড় একটি কালো পাথরের সমৃন  দেয়াল উঠেছে ।  সামনে যাবার সব পথ বন্ধ ।  পিছনে কুমির ।  কুমিরগুলি একেবারে কাছে চলে এসেছে ।  ছোটচাচা রিভলবার বার করে গুলি ছুড়লেন ।  গুড় – ম গুড় – ম শব্দে গরানবন কেঁপে উঠল ।  প্রচন্ড শব্দে মরিয়ম বেগম - এর মনে হল অজ্ঞান হয়ে যাবেন ।  গুলি কুমিরের গায়ে লাগল কিনা বোঝা গেল না ।  
ওই দেখেন ।  ওই দেখেন ।  মরম চিৎকার করে বলল । 
শূন্যে একটা জায়নামাজ ভাসছে  ।  তাতে সোলাইমান জ্বীন দাঁড়িয়ে ।  জায়নামাজ  মাটিতে নেমে এল ।  
জলদি উইঠা পড়েন ।  সোলাইমান জ্বীন বলল ।  
সবাই জায়নামাজে উঠতেই সেটি চোখের পলকে শাল আর গজারী গাছের ওপর উঠে এল  ।  দাঁড়কাক গুলি জায়নামাজ  ঘিরে ফেলেছে ।  
সোলাইমান জ্বীন  কী যেন ছুড়ে মারল ।  দাঁড়কাকগুলি  শূন্যেই পুড়ে গেল ।  পোড়া কাকের ভয়ঙ্কর চিৎকারে বাজ পড়ার মতন শব্দ হল ।  ততক্ষনে গরানবনের ওপর দিয়ে ভাসতে ভাসতে একটা ফাঁকা মাঠে এসে নামল জায়নামাজ ।  
জায়নামাজ থেকে নেমে মরিয়ম বেগম বললেন ,  সারওয়ার ।  ইনি সোলাইমান জ্বীন ।  সালাম কর । 
অভিভূত ছোটচাচা সালাম করে ।  চোটচাচার চোখেমুখে যেন ঘোর লেগেছে ।  যা ঘটছে বিশ্বাস করতে পারছেন না ।  
সোলাইমান জ্বীন বলল ,  তোমরা এখানে একটুখানি অপেক্ষা কর ।  দীঘির নীচে কুয়ার পাথরটা সইরা গেছে ।  আমি আবার ঠিক কইরা দিয়া আসি ।  
আমরা একা থাকব ?  মরিয়ম বেগম ভয়ার্ত কন্ঠে বললেন ।  
আল্লাহ ভরসা ।  কুন ভয় নাই মা  ।  বলে চোখের নিমিষে অদৃশ্য হয়ে গেল সোলাইমান জ্বীন । 
মরিয়ম বেগম আশেপাশে তাকিয়ে দেখলেন মরম নেই ।  মুখ তুলে  চেয়ে দেখলে গরানবনের ওপরের নীল আকাশে একটা সবজে রঙের  টিয়াপাখি উড়ছে ।  
 রাতে ফুটফুটে জোছনা ফুটেছে ।   জ্বীনের দীঘির পানি টলটল করছে ।   কী শান্ত আর নির্জন হয়ে আছে দীঘিটা ।  দীঘির জলে পূর্ণিমার পরিপূর্ণ চাঁদ ।  কী নিটোল তার সৌন্দর্য !  কী অটল তার দৃশ্যরূপ !  ফুরফুরে হাওয়া বইছিল ।  জ্বীনের দীঘির ওপর দিয়ে টী টী শব্দে এক ঝাঁক রাতচরা পাখি উড়ে গেল ।  
সোলাইমান জ্বীন কে ঘিরে দোতলার বারান্দায় সবাই বসে আছে  । সোলাইমান জ্বীন - এর চোখেমুখে অনাবিল আনন্দ ।  দুষ্টজ্বীনগুলিকে সে একটা বোতলে ভরে বোতলের ছিপি ভালো করে  আটকে আন্দামান দীপপুঞ্জের দক্ষিণে ভারত মহাসাগরের  গভীর তলদেশে পাঁচশ হাত বালির নীচে পুঁতে রেখে এসেছে ।  ওগুলি আর ফিরে আসতে পারবে না ।  
অনাবিল আনন্দ মরিয়ম বেগম -  এর চোখেমুখেও দ্যূতি ছড়াচ্ছে ।  ছোটছেলে দেউলিয়া হওয়ার হাত থেকে রক্ষা পেল ।   এবার ছেলের বিয়ের কথা সিরিয়াসলি ভাববেন বলে সিদ্ধান্ত নিলেন মরিয়ম বেগম ।  
হঠাৎ ছোটচাচার দিকে তাকিয়ে সোলাইমান জ্বীন জিগ্যেস করল ,   তুমি কুদরতি জিনিস  কিছু খাইবা বাবা ? 
ছোটচাচা বললেন ,  মায়ের মুখে কাবুলের হালুয়ার কথা শুনেছি ।   
আচ্ছা তাই খাও ।  কথাটা বলার সঙ্গে সঙ্গে  চোখের সামনে দুটি রূপার বাটি শূন্যে ভাসতে লাগল ।  বাটিতে কাবুলের হালুয়া ।    পেস্তা আর কিসমিস দেয়া  থকথকে  হালুয়ার রংটা অনেকটা পান্নার মতন সবুজ ।  প্রতিটি বাটিতে   একটা করে রূপার চামচও আছে । 
ছোটচাচা এক চামচ হালুয়া মুখে দিলেন । অপুর্ব স্বাদ ।  মরিময় বেগম ছেলের মুখের দিকে তাকিয়ে আছেন ।  চোখের দৃষ্টিটা ¯েœহে পরিপূর্ন ।  এই মুহূর্তে তাঁর বাবার কথা মনে পড়ছে ।  বড় ভালো মানুষ ছিলেন মরিয়ম বেগম - এর বাবা ইয়াজ উদ্দীন সরকার  .  .  .   যিনি  বিশ্বাস করতেন মহান আল্লাহতালার সৃষ্ট দূনঈয়ায় জ্বীন ও ইনসান মিলেমিশে পাশাপাশি থাকবে ।  
কি রে মরম ?  তুই খাইবি কাবুলের হালুয়া ?  সোলাইমান জ্বীন জিজ্ঞেস করল ।  
আমি তো প্রত্যেকদিনই খাই ।  ভোরবেলা ,  ফজরের ওয়াক্তে  ।  মরম বলল ।  
সোলাইমান জ্বীন না - হাসলেও ছোটচাচা আর মরিয়ম বেগম হেসে উঠলেন ।   
 চলবে  .  .  . 
প্রথম পর্বের লিঙ্ক
Click This Link

                    




ভৌতিক গল্প :  ধূপ



                        আজ বিকেলে ব্যাঙ্ক থেকে বেরুতেই দারোয়ান রশিদ মিঞা সালাম দিয়ে বলল ,   ছার ,  আপনারে একখান কথা কই ।  আপনে পরিবার পরিজন লইয়া যেই বাড়িত উঠছেন ,  সেই বাড়িটা ভালো না ছার ,  বাড়িতে জিনের আছর আছে ।  এট্টু দেইখা শুইনা থাইকেন সার ।  কথাটা শুনে শওকতের ভ্রুঁ কুঁচকে যায় ।  কুসংস্কার বেশ মজার ব্যাপার ।  আর কুসংস্কার জিনিসটা মানসিকভাবে লালন করারও একটা ব্যাপার আছে ।  দারোয়ান ,  কাজের ঝি - এই শ্রেণির লোকজন  কুসংস্কার জিনিসটা  লালন করে ।  সযত্নে ।  নতুন কাজের মেয়েটিও নাকি তানজিনাকে বলেছে বাড়িটা নাকি ভালো না ।   শওকত খানিকটা অস্বস্তি নিয়ে একটা সিগারেট ধরায় ।  তারপর হাঁটতে থাকে ।  তখনও ঝরঝরে রোদ ছিল ।  দূর্গাপাড়ার  বাড়িটা কাছেই ।  এখানকার লোকে বলে পুরানবাড়ি  ।   রেললাইন পেরিয়ে ,  বাসষ্ট্যান্ড ,  তারপর আসফ আলী মিলনায়তন ,   চাঁদপিরের গলি ।  সেই গলির শেষ মাথায় বেশ নিরিবিলি গাছপালায় ঘেরা পুরনো আমলের দোতলা বাড়ি ।   একতলায় গ্রিন হোমিও হল ।  মোছলেম উদ্দীন নামে একজন  বৃদ্ধ ডাক্তার সকাল - সন্ধ্যা বসেন ।  বৃদ্ধ কানে কম শোনেন বলেই হয়তো পসার তেমন ভালো না ।  শওকতরা থাকে  দোতলায়  ।   পুরনো আমলের বাড়ি বলেই  ছাদে কড়িবর্গা ,  বেশ  বড় বড় রুম ,  বড় বড় বাথরুম আর  বড় বড় জানালা ।  পানির সমস্যা নেই ।  সোলাইমান মিঞা নামে একজন দারোয়ান আছে  ।  মুসল্লী টাইপের লোকটাকে মধ্যবয়েসিই বলা চলে ।  সোলাইমান মিঞা  থাকে একতলায়  ।  মাঝেমধ্যে বাজার -  টাজার করে দেয় ।  চাঁদপিরের মাজার থেকে সিন্নী এনে দেয় ।  বাড়িওলা আশীষ খোন্দকার সুলতানগঞ্জের বড় ব্যবসায়ী ।  নবীগঞ্জ থাকেন ।  ভাড়ার টাকা সোলাইমান মিঞাই নবীগঞ্জে পৌঁছে দেয় ।    সুলতানগঞ্জ ব্রাঞ্চে সদ্য বদলী হয়ে এসেছে শওকত ।  নির্জন ছিমছাম শহর সুলতানগঞ্জ  ।  এই শীত আসি - আসি সময়ে ভালো লাগছে ।  অফিস থেকে ফিরে সন্ধ্যাবেলায়  বেডরুম - লাগোয়া  দোতলার বড় বারান্দায় বসে শওকত  ।  তখন রাইসাকে বুকে জড়িয়ে ধরে রাখে; গল্প বলে ,  যে গল্প মায়ের মুখে ছেলেবেলায় শুনেছিল ,  সেই গল্প ।  তখন নীচের বাগানের  গাছপালা ,  দূরের আবছা গাছপালা ,  শিবমন্দির ,  সীতার দিঘী কেমন স্তব্দ হয়ে থাকে  ।  দূর থেকে ভেসে আসে  শেয়ায়ের ডাক  ।   দূরে কুয়াশা ঢাকা  নিঝঝুম গ্রাম ।  খুব ভোরে  উঠে যে গ্রামের মেঠেপথে তানজিনার সঙ্গে চলে যায় শওকত ।  শিশির - ঝরা নির্জন গ্রাম্য পথে হাঁটে ।  কুয়াশার ভিতরে তখন একটি - দুটি কাকা উড়ে যায় ।  তানজিনার সঙ্গে শওকতের  স্কুল জীবন থেকে প্রেম  (   সর্ম্পকে তানজিনা শওকতের খালাতো বোন )  ।  সে প্রেম এত বছর পর এখনও অটটু ।   .  .  .  কখনও ওরা হাতে হাত রেখে বসে প্রাচীন শিব মন্দিরের সিতার দিঘীর ঘাটে  ।   শিব মন্দিরের পুরোহিত নরেন্দ্রনাথ ভট্টাচার্য ।  তার সঙ্গেও পরিচয় হয়েছে ।   সৌম্য বৃদ্ধটি বেশ অমায়িক আর  স্বশিক্ষিত ।  চমৎকার জলদ গম্ভীর কন্ঠস্বরে কথা বলেন ।  তানজিনার আবার পুত্রসন্তানের ভীষণ শখ ।  বৃদ্ধ পুরোহিত তানজিনার  হাত দেখে গর্ভধারণের দিনক্ষণ বলে দিয়েছেন ।  পুত্র সন্তান নাকি  কুম্ভ রাশির জাতক হবে ।  ভারতীয় জ্যোতিষ শাস্ত্রমতে  কুম্ভ রাশির জাতক অত্যন্ত মেধাবী হয় ।   .  .  .   রোদ উঠি - উঠি ওরা সময়ে ফিরে আসে ।  রাইসা তখনও ঘুমে কাদা ।   “ স্কুলে যেতে হবে মা ।  ”  বলে মেয়ে কে ডেকে তুলে রান্নাঘরে যায় তানজিনা  ।   শওকতের  বদলীর চাকরি ।  মেয়ের স্কুল নিয়ে সমস্যা হয় ।  তবে এবার ভাগ্য প্রসন্ন বলতেই হয় ।  রাইসার স্কুল পুরানবাড়ির একেবারে   কাছেই ,  আসফ আলী মিলনায়তনের পাশে ।  তানজিনাই মেয়েকে নিয়ে যায় ,  নিয়ে আসে ।  রাইসা এবার ক্লাস ফাইভে উঠল ।  রাইসার জন্য কী যেন কিনতে হবে ।  ঠিক এই মুহূর্তে মনে পড়ল না ।  তানজিনাকে ফোন করবে কিনা ভাবল । মোবাইলটা প্যান্টের পকেটে ছিল ।  ভাইব্রেশন মোডে ছিল ।  ওটা  বিজবিজ করে উঠল ।  ফোন বের করে দেখল - ওশন আপা ।  তানজিনার বড় বোন ।  মাগুরা থাকেন ।   তানজিনা  সর্ম্পকে শওকতের খালাতো বোন বলেই বিয়েতে  সাংঘাতিক ঝামেলা হয়েছিল ।  তখন রওশন আপাই নানা ঝক্কি সামলিয়ে বিয়ে দিয়েছিলেন । হ্যালো  ।  স্লামালাইকুম আপা ।  অলায়কুমআস সালাম ।  ও প্রান্ত থেকে ভেসে এল রওশন আপার কন্ঠস্ব ।  কেমন আছেন আপা ? ভালো থাকি কি করে বল ?  রায়পুরায় আমাদের  দাদারবাড়ির  জমিজমা সব ভাগভাঁটোয়ারা হচ্ছে ।  ছোটন বিদেশ থেকে এসেছে ।  ভাইরা আমাদের ঠাকাচ্ছে কিনা বুঝতে পারছি না ।  এখন আমরা চুপ করে থাকলে ঠকে যাব না ?   তুই কি বলিস ? শওকত বলল ,  এসব  আপনাদের ব্যাপার আপা ।  আমার কিছু বলা কি ঠিক হবে ? তোরা বাপেরবাড়ির সম্পত্তি থেকে পরীকে ভাগ দিলি না ? শওকতদের দেশের বাড়ি যশোর ।  পৈত্রিক জমিজমা বিক্রি করে গত মাসে মোটা অঙ্কের টাকা পেয়েছে ।  শওকতরা এক বোন ,   দুই ভাই ।  ছোট বোন পরীকে কিছু টাকা দিয়েছে ।  সে  বলল ,  একটাই বোন ।  আদরের  .  .  . আমরা কি বানের জলে ভেসে এসেছি ?  আমরা নেকস্ট উইকে রায়পুরা যাচ্ছি ।  তুই তানজিনা কে ছাড়বি তো ? ওর ইচ্ছে হলে যাবে ।  শওকত বলল ।  তারও ইচ্ছে তানজিনা ওর ভাগের টাকা পাক । তুই যাবি রায়পুরা ? আমি বরং না যাই । ঠিক আছে ।  কাল শুক্রবার ।  আমি আর তোর দুলাভাই কাল সুলতানগঞ্জ আসছি ।  ঠিক আছে ।  আসুন ।  এখন রাখছি তাহলে ।  ঠিক আছে । চাঁদপিরের গলির মুখে মধু ঘোষের মিষ্টির দোকান ।  রাইসার জন্য আধ কে জি বুন্দিয়া কিনল শওকত ।  মেয়েটা বুন্দিয়া খেতে ভালোবাসে ।  তানজিনারও এই জিনিসটা পছন্দ ।  গলির মুখে অস্থায়ী বাজার বসেছে ।  টমাটো ,  লেবু ,  ধনেপাতা ,  আর একটা মাঝারি সাইজের লাউ কিনল শওকত ।  তারপর বাজার নিয়ে বাড়ির সামনে চলে আসে ।  ট্রেনের হুইশেলের শব্দ শুনল ।  স্টেশন কাছেই ।  দোতলার সিঁড়িতে ওাঠর সময় ধূপের গন্ধ পেল ।  কে ধূপ জ্বালিয়েছে ?  তানজিনা ?  দরজা তানজিনাই খুলল ।  ওর মুখ কেমন গম্ভীর দেখাচ্ছে ।  কী ব্যাপার ?  কিছু হয়েছে ?  তরিতরকারি ভর্তি প্লাস্টিকের ব্যাগটা দিতে দিতে জিগ্যেস করল শওকত ।  বলছি ।  তুমি বারান্দায় গিয়ে বসো ।  আমি চা নিয়ে আসছি ।  টেবিলের ওপর বুন্দিয়ার প্যাকেট রেখে শওকত জিগ্যেস করল ,  রাইসা কোথায় ? ও ঘুমাচ্ছে । ঘুমাচ্ছে ?  এখন ? এসে সব বলছি ।  বলে তানজিনা রান্নাঘরের দিকে চলে যায় । শওকত কাপড় বদলে হাতমুখ ধুয়ে গায়ে বারান্দায় বসে ।  শেষবেলার রোদ মিলিয়ে ধীরে ধীরে সন্ধ্যা ফুটে উঠছে ।  বাগানের গালপালায় অল্প রোদ লেগে আছে ।   কাকপাখিরা তারস্বরে চিৎকার করছিল ।  অক্টোবরের শেষ ।  এই সময়ে মফস্বলে বেশ কুয়াশা পড়ে ।  সন্ধ্যার পরপরই দূরের গ্রাম থেকে শেয়ালের ডাক ভেসে আসে ।   তানজিনা চা নিয়ে এল ।  চায়ের কাপ নিতে নিতে শওকত জিগ্যেস করে ,  কী হয়েছে বলো তো ?  রাইসা আজ একটা মেয়েকে দেখেছে ।  তানজিনা বলল ।  শওকত চায়ের কাপটা ঠোঁটের কাছে তুলে এনেছিল ,  হাত থমকে গেল ।  বলল ,  রাইসা আজ একটা মেয়েকে দেখেছে মানে ?  আমি রান্না করছিলাম ।  রাইসাকে  বললাম জলপাই  ছাদ শুকোতে দিয়ে আসতে ।  ও গেল ।  একটু পর ফিরে এসে বলল ,   ছাদে জলপাই রেখে ফেরার সময় সিঁড়িঘরের ঠিক সামনে একটা মেয়েকে দেখেছে ।  মেয়েটার গায়ের রং কালো হলেও দারুণ সুন্দরী ।  আকাশি রঙের শাড়ি পরা ছিল ।  রাইসা বলল ,   তুমি কে  ?  মেয়েটি বলল ,  আমি অর্চনা ।  রাইসা বলল ,  তুমি কোথায় থাক ?  মেয়েটি বলল ,  বলল ,  আমি এই বাড়িতে থাকি ।  রাইসা বলল ,  দেখি না কেন ?  মেয়েটি বলল ,  আমাকে তো দেখা যায় না ।   বলে মেয়েটি অদৃশ্য হয়ে গেল ।  তারপর ?  শওকত কেমন বিমূঢ় বোধ করছিল ।    তারপর রাইসা টিভি দেখতে - দেখতে  ঘুমিয়ে গেল ।  আমি ওকে অবশ্য তুলে একবার খাইয়ে দিয়েছি ।  চায়ের কাপ নামিয়ে রেখে একটা সিগারেট ধরালো শওকত ।  কপালে ভাঁজ পড়েছে ।  বলল ,  রাইসার ভুল দেখেনি তো ?  অন্য কেউ ছাদে ওঠেনি তো ?  অমাঃ ও ভুল দেখবে কীভাবে ?  ছাদের চাবি তো আমাদের কাছেই  থাকে ।  ওহ্  । এই বাড়িটা ভালো না শওকত ।  আমার আর ভাল্ লাগছে না ।  কয়েক দিন আগে জুয়েলের মাও বলল এই বাড়িতে নাকি জিনের আছর আছে ।  ভাড়াটিয়ারা থাকতে চায় না ।  কী সব নাকি দেখে ।  এই কারণে ভাড়া নাকি কম ।  কাল তোমার ফিরতে দেরি হল ।  রাইসাকে নিয়ে পড়তে বসিয়েছি ।  তখন ঘরে হালকা ধূপের গন্ধ পেয়েছি ।  শওকত বলল ,  আমি আজ সিঁড়িতে ওঠার সময় ধূপের গন্ধ পেয়েছি ।  একতলার হোমিও ডাক্তার ধূপ জ্বালান নি তো ?    মনে হয় না ।  ভদ্রলোক তো কিছু দিন ধরে আসছেন না ।  বলে শওকত এক মুখ ধোঁওয়া ছাড়ে ।  ঠিক তখনই তারা মসজিদ থেকে মাগরিবের আজান ভেসে আছে ।   অন্ধকার ঘনিয়ে উঠছে ।  বারান্দায়  শীত মাখানো  বাতাস ছড়ায়  ।  ওরা ধূপের গন্ধ পায় । তানজিনা চমকে উঠে ।  বলে ,  ধূপের গন্ধ পাচ্ছ ?  হু ।  বলে শওকত উঠে দাঁড়ায় ।  তারপর দ্রুত ঘরের ভিতরে চলে এল ।  তানজিনা সুইচ অন করে বাতি জ্বালায় ।  ঘরের বাতাসে তীব্র ধূপের গন্ধ  ।  রাইসা বিছানার ওপর গুটিশুটি মেরে  ঘুমিয়ে ।  কে ধূপ জ্বালালো ?  ফিসফিস করে বলল তানজিনা ।  শওকত কাঁধ ঝাঁকায় ।  তাকে কেমন বিভ্রান্ত দেখাচ্ছে ।  কলিংবেল বাজাল ।  কে এল ?  তানজিনা প্রায় আর্ত চিৎকার করে উঠল । ওরা প্রায় দৌড়ে ড্রইংরুমে এল ।  সুইচ অন করে  শওকত বাতি জ্বালালো ।   দরজা খুলে তীব্র আতরের গন্ধ পেল তানজিনা  ।  চাদরমুড়ি দিয়ে সোলাইমান মিঞা দাঁড়িয়ে আছে ।  হাতে কাগজ দিয়ে ঢাকা একটি প্লাস্টিকের গামলা ।  তার ওপর মিষ্টির একটা প্যাকেট ।  বলল ,  সেলাম ম্যাডাম । সালাম ।  কী ব্যাপার সোলাইমান ? সোলাইমান মিঞা হেসে বলল ,  আইজ চাইনপীরের মাজারে মায়ফিল বইসিলে ম্যাডাম ।  আপনাগো জইন্য তবারক নিয়া আরসি  ।  আইজ গুলজারে সবজি খিচুড়ি পাকায়ছিলে ।  ওহ ।  এসো ,  ভিতরে এস ।  সোলাইমান মিঞা ভিতরে ঢোকে । তানজিনা জিগ্যেস করে ,  মিষ্টি কিসের ? মিষ্টির প্যাকেট আর খিচুড়ির গামলা  ড্রাইনিং টেবিলের ওপর রেখে সোলাইমান মিঞা  বলল , আমাগো বাড়িওলায় আশীষ খোনকার আইজ নানা হইছেন ,  বোঝলেন ।  এই আনন্দে হে নাকি নবীগঞ্জবাসীরে  দাওয়াত করিয়া খাওয়াইবেন কইলেন ।  আপনাগোও দাওয়াত করিবেন কইলেন  ।  আইজ তিনি আমারে ফোন করিয়া আপনাগোরে মিষ্টি কিন্না খাওয়াইয়া দেতে কইলেন । আচ্ছা ,  তুমি এখন  বস ,  একটু চা খাও ।  বলে তানজিনা রান্নাঘরে চলে যায় ।  শওকত একটা চেয়ার টেনে বসল ।   ধূপের গন্ধটা তখনও বাতাসে ভাসছিল ।  মোবাইলের রিংটোন শুনতে পেল ।  মোবাইলটা বেডরুমে ।  সে দ্র্রুত বেডরুমে চলে আসে ।  মোবাইল টেবিলের ওপর থেকে তুলে নেয় ।  রওশন আপা ।  হ্যাঁ ,  আপা বলেন । একটু আগে ছোটনের সঙ্গে কথা হল ।  ভাইরা আমাদের জমির ভাগ দেবে বলল ।  আচ্ছা ।  সে তো ভালো কথা ।  তারপরও আমরা কাল আসছি ,  বুঝলি ?  ঠিক আছে ।  আসুন না ।   বেশি ঝামেলা করতে যাস না আবার ।  কাল বিকেলেই ফিরে আসব ।  লোপার আবার পরীক্ষা । না ,  না ঝামেলার কি আছে ।   ফোন অফ করে ড্রইংরুমে এসে চেয়ারে বসল শওকত  ।  সোলাইমান মিঞা আরষ্ট ভঙ্গিতে বসে আছে ।  শওকত বলল ,  সোলাইমান মিঞা ?  কন ছার । তুমি এই বাড়িতে কত দিন ধরে আছ ?  পুরানবাড়িত আমি দেখতে আছি জন্মের পরের থন ।  দূর্গাপাড়ায় আমার মায়ে কাম করতে ।  আমি তখন ছুড ।  দ্যাশ স্বাধীন হইলে পর আমার মায়ে মরল । আমি অথই গাঙে পড়লাম ।  পুরানবাড়ির মালি আছিল সালামত আলী ।   বিহারী হইয়াও আমার লালনপালনের ভার লইলেন ।   তখন মমতাজ ছিনেমা হলের মালিক গুলাম দস্তগীর ছাহেব পুরানবাড়ি কিন্না লইলেন ।  তারপর  তিনি বিলাত চইলা গেলেন ।   এইবার পুরানবাড়ি কিন্না লইলেন চকখোলা হাজী কেরামত  ।  তিনি মারা গেলে পর এইবার সুনতানগঞ্জের আশীষ খোনকারে কেনলেন  পুরানবাড়ি ।   পুরানবাড়ি অনেকবার  হাত বদল হইছে ছার ।  তয় তামারে কেউ খেদায় নাই ।  শওকত বলল ,  লোকে বলে পুরানবাড়িতে জিনভূত না কী সব নাকি আছে ।  তুমি দেখেছ কখনও ?  লোকে তো হেইয়া কয় ।  আমি হইলাম চাইনপীরের মুরিদ ।  জিনপরি আমার কাছে ঘেঁষবে কন সাহসে কন ?  তয় - তয় কী ?  শওকতের চোখ সরু হয়ে ওঠে ।  মিছা কমুনা ছার । আহা বল না কার্তিক মাস আইলে না ছার  .  .  .  একডা কালা কইরা সুন্দরী মাইয়ায়  .  .  .   কথা শেষ হল না ।  তানজিনা চা নিয়ে এল ।  তারপর বসতে বসতে বলল ,  সোলাইমান মিঞা ? সোলাইমান মিঞা  গরম চা সুরুত করে শব্দ বলল ,  কন ম্যাডাম । রাইসার স্কুলের আশেপাশে ভাড়াবাড়ি পাওয়া যাবে ?  সস্তায় ?  যাইব ম্যাডাম ।  তয় কার জইন্ন ম্যাডাম ?  আমাদের জন্য ।   আয় হায় ।  কন কী !  আপনারা পুরান বাড়ি ছাইড়া চইল্যা যাইবেন ম্যাডাম ?  হ্যাঁ । কী বলতে যাবে -  বেডরুমের দরজায় শব্দ হল ।  রাইসা দাঁড়িয়ে ।  রাইসা তখনও চোখ কচলাচ্ছে ।  ঘুমের ঘোর কাটেনি ।  ও আদুরে গলায় বলল ,  মা ।  আমাকে খিচুড়ি দাও না ।  আর শোন মিষ্টিও দিও ।  তানজিনা ঝট করে তাকালো শওকতের মুখের দিকে ।  খিচুড়ি খাইবা মা ?  আইয়ো ।  তোমারে খিচুড়ি দেই ।  সোলাইমান মিঞা বলল । সারারাত শওকতের ঘুম হল না ।  একবার ঘুম হল ঠিকই ।  আবোলতাবোল স্বপ্ন দেখল ।   ভোরে বিছানায় শুয়ে ফজরের আজান শুনল ।  ভোরে হাঁটাহাঁটি না করলে সারাদিন গা ম্যাজম্যাজ করে ।   মেয়েকে জড়িয়ে তানজিনা ঘুমিয়ে । ও  কালই বলেছিল মেয়েকে ফেলে আজ আর হাঁটতে যাবে না ।  শওকত চাদর জড়িয়ে মাঙ্কি ক্যাপ পরে নীচে নেমে এল ।  নীচতলার বাগানে কুয়াশা ।  ফটকের কাছে সোলাইমান মিঞা ।  মসজিদে যাচ্ছে হয়তো ।  এই ভোরেও চাঁদপিরের গলির মুখে মধু ঘোষের মিষ্টির দোকান খোলা ।  পাশেই বাসষ্ট্যান্ড ।   ভিতরে ঢুকে চায়ের অর্ডার দিল শওকত ।  মাথায় কিছু প্রশ্ন ঘুরপাক খাচ্ছে ।  কাল সন্ধ্যায় রাইসার আচরণ অস্বাভাবিক ঠেকছে ।  ও তো ঘুমিয়ে ছিল ।  ও  জানল কি করে সোলাইমান মিঞা খুচড়ি এনেছে ?  ও গতকাল দুপুরে কাকে দেখল ছাদে ?  অর্চনা মেয়েটি কে ?  সন্ধ্যায় কে ধূপ জ্বালায় ?  এসবের ব্যাখ্যা কী ?  শওকত কেবলি ভাবছিল  ।  তানজিনা আর পুরান বাড়িতে থাকতে চাইছে না ।   সোলাইমান মিঞাকে ও এ মাসের মধ্যেই রাইসার স্কুলের আশেপাশে বাড়ি দেখে রাখতে বলেছে ।  রাতে সোলাইমান মিঞা কে রাতে ড্রইংরুমে শুতে বলেছে ।  চা শেষ করে  বিল মিটিয়ে দোকানের বাইরে বেড়িয়ে এল শওকত  ।  তারপর একটা সিগারেট ধরিয়ে পিচ রাস্তার পাশ দিয়ে হাঁটতে থাকে ।  বাতাসে ডিজেলের গন্ধ ।  হাতের ডাইনে একটা সরু গলি ।  গলির শেষ মাথায় একটা পানাপুকুর ।  বাঁশঝাড় ,  তারপর মেঠো পথ  .  .  . শওকত প্রাচীন শিব মন্দিরের পাশে সতীর দিঘীর ঘাটে এসে বসল ।  দিঘীর ঘাটের ঠিক পাশেই একটা হরীতকী গাছ ।  ঘাটের ওপর  শিশির ভেজা পাতা পড়ে আছে ।  পরপর দুটো সিগারেট শেষ করল সে ।  খালি পেটে সে অবশ্য সিগারেট খায় না ।  তানজিনার বারণ আছে ।   আজ ভীষণ অস্থির লাগছিল ।  কার যেন পায়ের শব্দ শুনতে পেল শওকত ।  চাদরমুড়ি দিয়ে কে যেন এসে দাঁড়িয়েছে ।  ভালো করে তাকিয়ে দেখল - নরেন্দ্রনাথ ভট্টাচার্য ।  শিব মন্দিরের পুরোহিত ।  বৃদ্ধের বয়েস সত্তরের কম হবে না ।  শ্যামলা মতন গায়ের রং ।  শক্তসমর্থ শরীর ।  পাশে বসে  জিজ্ঞেস করলেন ,  আজ আপনাকে চিন্তিত দেখাচ্ছে যে ?   জলজ গম্ভীর কন্ঠস্বর । প্রশ্নের উত্তর না দিয়ে শওকত বলল ,  আপনি কি সুলতানগঞ্জে অনেক দিন ধরে আছেন ?  হ্যাঁ ।  আমার দেশের বাড়ি ছিল যশোর ।  সুলতানগঞ্জে  এসেছি স্বাধীনতার এক বছর আগে ।  পুরানবাড়ি সর্ম্পকে আপনি কিছু জানেন ?  লোকজন কেন ওই বাড়িতে থাকতে চায় না ।   নরেন্দ্রনাথ ভট্টাচার্য চুপ করে রইলেন ।  পাতার ওপর শিশির পতনের শব্দ  ।  কুয়াশায় একটা কাক উড়ে যায় ।  দিঘীতে কী একটা মাছ যেন ঘাই দেয় ।  নিস্তরঙ্গ জলে তরঙ্গ ছড়ায় ।  নরেন্দ্রনাথ ভট্টাচার্য বললেন ,  জানি প্রশ্নটা আপনি করবেন । জানেন মানে ?  শত্তকত বৃদ্ধের মুখ খুঁটিয়ে খুঁটিয়ে দেখল ।   এর আগে যারা ওই পুরানবাড়িতে  ছিল তারা সবাই আমাকে ওই একই  প্রশ্ন করেছে । ওহ্  ।  শোনেন ,  বলি তা হলে  ।  বিশ্বাস করবেন কিনা সেটি আপনার ব্যাপার ।  পুরান বাড়ি এক অশরীরী আছে ।  কার্তিক মাসে তাকে দেখা যায় ।  শওকত চমকে ওঠে ।  অস্ফুটস্বরে বলল ,  অশরীরী ?  মানে ? উত্তর না দিয়ে নরেন্দ্রনাথ ভট্টাচার্য চুপ করে থাকেন ।  বৃদ্ধ পুরোহিত  দীর্ঘশ্বাস ফেললেন ।  ভোরের এই নির্জনতায় দীর্ঘশ্বাস পতনের শব্দ  পরিস্কার শোনা যায় ।  প্রায় অনুচ্চস্বরে বৃদ্ধ পুরোহিত বললেন ,  তখন যুদ্ধের বছর ।  এক বছর আগে আমি যশোহর থেকে সুলতানগঞ্জে এসেছি ।  শিব মন্দিরে পূর্জঅচ্চনা করি ।   রাইচরণ নামে  আমার এক সেবায়েত ছিল  ।  ভারি গরিব সে ।  রাইচরণের ছিল পরমা সুন্দরী এক যুবতী কন্যা ।  কন্যার নাম  অর্চনা । শওকত চমকে ওঠে ।  কি নাম বললেন ? অর্চনা । ওহ্  । অর্থের অভাবে অর্চনার বিবাহ দেওয়া সম্ভব হয়নি ।   আমিও যে সাহায্য করব আমার সে উপায় ছিল না ।  কন্যাদায়গ্রস্থ ম্যালেরিয়ায় রাইচরণ মারা যায় ।  অসহায় অর্চনা পুরাণবাড়িতে কাজ নেয় ।  পুরান বাড়িতে বাস করত এক পাকিস্তানি পরিবার  ।  বাড়ির কর্তা ছিল ব্যবসায়ী ।  নাম জামশেদ খান ।   বেগম ছাড়াও এক কন্যা আর তিন পুত্র ছিল তার  ।  অর্চনা হিন্দুঘরের মেয়ে ,   সন্ধ্যায় মেয়েটি ধূপ জ্বালাত ।  পাকিস্তানি পরিবারের ধূপের গন্ধটা না - পছন্দ ছিল ।  তারা অর্চনাকে  ধূপ জ্বালাতে নিষেধ করে ।  আসলে বাঙালি বলে ,  কালো বলে ,  হিন্দু বলে তারা নানান ছুতায়   অর্চনার ওপর  অত্যাচার - নির্যাতন করত ।  পূর্ব - পাকিস্তানে শেখমুজিব পাকিস্তানবিরোধী গণআন্দোলনের নেতৃত্ব দিচ্ছেন ।  ব্যবসা হাতছাড়া হয়ে যাবে - এই আশঙ্কায় পাকিস্তানিরা আক্রশবশত অর্চনার উপড় রাগ ঝাড়ত ।  আসলে জামশেদ খান আর তার বড় ছেলে জুনায়েদ খানের নজর পড়ছিল টলটলে শরীরের উপর ।  কিন্তু ,   .  .  .  কিন্তু ,  এসব কথা আপনি জানলেন কী করে ? পুরানবাড়ির বাগানে মালি ছিল সালামত আলী  ।  বিহারী হলেও সে ছিল উদার হৃদয়ের ।  অর্চনা তাকে সব বলেছিল ।   অর্চনা পালিয়ে যেতে পারছিল না ,  বাবা নেই ,  তারাও তাকে  এক রকম বন্দি করে রেখেছিল ।  যুদ্ধ শুরু হলে জামশেদ খান পরিবারকে লাহোর পাঠিয়ে দেন ।  পুরানবাড়িতে থাকল সে আর তার বড় ছেলে  ।  পুরানবাড়ি পরে পাকিস্তানি আর্মি অফিসারদের আস্তানা হয়ে উঠেছিল ।  দিনদিন   অর্চনার ওপর অত্যচারের মাত্রা বাড়ছিল ।  একদিন অর্চনাকে ছাদে নিয়ে তারা ধর্ষন করে ।  পাকিস্তানি আর্মি অফিসাররাও ছিল ।  তারপর মেয়েটার গায়ে কেরোসিন জ্বালিয়ে পুড়িয়ে মারে ।  শওকত  চমকে ওঠে । নরেন্দ্রনাথ ভট্টাচার্য চুপ করে থাকেন ।  দীর্ঘশ্বাস ফেললেন ।  এই নির্জনতায় দীর্ঘশ্বাস  পরিস্কার শোনা যায় ।  প্রায় অনুচ্চস্বরে বললেন ,  অর্চনাকে তারা পুড়িয়ে মেরেছিল কার্তিক মাসে ।  বলে বৃদ্ধ কিছুক্ষণ চুপ করে রইলেন ।  তারপর বললেন ,  আজও  কার্তিক মাসে পুরানবাড়িতে অর্চনা ফিরে আসে ।  সন্ধ্যায় ধূপ জ্বালায় ।  আপনাদের দারোয়ান সোলাইমান সবই জানে ।  ছেলেটা বড় ভালো ।    চাঁদসাধুর  শিষ্য ।  তার ওপর  সাধুর আর্শীবাদ আছে ।  ঘরসংসার করেনি ।  ধর্মকর্ম নিয়ে আছে ।  বছরে একবার অর্চনাকে দেখার আশায় বেঁচে আছে ।  অর্চনাকে দেখার আশায় বেঁচে আছে মানে ?  শওকতকে কেমন হতবাক বিমূঢ় দেখায় ।  দুই জনের বেশ ভাব ।  ভাইবোনের সর্ম্পক ।  হাজার হলেও সোলাইমানের ধর্মপিতা সালামত আলীকে অর্চনা বাবা ডেকেছিল ।  কার্তিক মাসের জন্য সারা বছর অপেক্ষা করে সোলাইমান । এসব  .  .  .  এসব কথা আমাদের আগে বলেননি যে ?  শওকত অস্ফুটস্বরে জিগ্যেস করে । আমি জানতাম আপনারা এসে আমাকে পুরানবাড়ির রহস্য সম্বন্দে জিজ্ঞেস করবেন ।  আমি আগ বাড়িয়ে এসব কথা বলে আপনাদের মিছিমিছি আতঙ্কগ্রস্থ করতে চাইনি ।  ওহ ।  শওকত ভাবল  নরেন্দ্রনাথ ভট্টাচায  স্বশিক্ষিত বলেই  বিচক্ষণ ।  সে বলল ,  এখন  .  .  .  এখন কি করা যায় বলেন তো  ?  আমরা কি পুরান বাড়ি ছেড়ে দেব ? সে আপনাদের ইচ্ছে ।  বলে নরেন্দ্রনাথ ভট্টাচার্য উঠে চলে গেলেন ।  বাড়ি ফিরে আসার পথে চাঁদপিরের গলির মুখ থেকে  দৈনিক পত্রিকা কিনল শওকত ।  ঝরঝরে রোদ উঠেছে ।  আজ শুক্রবার ।   অফিস যাবার বালাই নেই ।  কলিংবেল চাপার পর দরজা খুলল রাইসা ।  আজ এত সকালে উঠেছে বলে অবাক হল শওকত ।  রাইসা সাদা রঙের ফ্রক পরে আছে ।  মাথায় লম্বা সোনালি চুল ।  কী টলটলে মায়াবী চোখ ।    রাইসার হাতে একটা বাটি ।  বাটিতে কী মুড়কি ।  মাথায় নেড়ে বলল ,  মা কই রে ? আম্মু ,  রান্নাঘরে  ।  ড্রইংরুমে টিভিটা অন করা ।  কার্টুন ছবি চলছে ।  রাইসা দেখছিল ।  শওকত বারান্দায় চলে আসে ।  আজ রওশন আপাদের  আসার কথা ।   বাজারে যেতে হবে ।  বাজারটা নবীগঞ্জে ।  নবীগঞ্জের বাজারে টাটকা রুইমাছ পাওয়া যায় ।  রওশন আপা রুইমাছ পছন্দ করেন ।   তানজিনা চা নিয়ে এল ।  বলল ,  তোমাকে এখন খিচুড়ি গরম করে দেব ? না ।  বাজার থেকে ফিরে এসে খাব ।  আচ্ছা ,  সোলাইমান  এসেছিল ? সোলাইমান  ।  না তো ।  তানজিনা অবাক ।  তাহলে রাইসাকে মুড়কি কে দিল ? মুড়কি ? হ্যাঁ ।  তখন রাইসার বাটিতে মুড়কি দেখলাম ।  তানজিনা বলল ,  আশ্চর্য !  ও মুড়কি পাবে কই ? বুঝেছি ।  শওকত বলল ।  মুখে হাসির আভা ।  কী বুঝেছ ?  তানজিনাকে কেমন অস্থির দেখায় ।  চায়ে চুমুক দিয়ে বলল ,  রাইসাকে মুড়কি দিয়েছে অর্চনা । অর্চনা মানে ?  কি যাতা বলছ ! চায়ে চুমুক দিয়ে শওকত বলল ,   আজ ভোরে শিব মন্দিরে গিয়েছিলাম ।   নরেন্দ্রনাথ ভট্টাচার্যর সঙ্গে কথা হল ।  তিনি আমাকে পুরানবাড়ি ইতিহাস বললেন । কী বললেন তিনি ?  তানজিনার মুখে রঙিন আভা ছড়ালো ।  অর্চনা ছিল  .  .  . শওকত বলতে থাকে ।  অর্চনার মর্মস্পর্শী জীবনকাহিনী  শুনতে শুনতে তানজিনার ফরসা মুখটি বিষাদে ভরে ওঠে ।  চোখে জমে বেদনার জল ।  চায়ে শেষ  চুমুক দিয়ে শওকত বলল ,  যাই ,  আমি এখন  বাজারে যাই ।  দাও ,  আলমারী থেকে টাকা বের করে দাও । তানজিনা গম্ভীরকন্ঠে বলল ,  শওকত । বল । মেজোভাই ফোন করেছিলেন ।  আমাকে আর রওশন আপাকে রায়পুরা জমিজমার ভাগ দেবেন বললেন ।  শোন ,  শওকত ।  আমি জমির যে  টাকা পাব আর তোমাদের দেশের বাড়ির যে টাকা আছে সেসব মিলিয়ে চল আমরা  এই বাড়িটা কিনে নেই ।  সস্তাই হওয়ার কথা ।  দরকার হলে ব্যাঙ্ক থেকে লোন নেবে ।  এ বছর চাকরি করলে এক টাকাও তো লোন নিলে না ।    তুমি আজই বাড়িওলার সঙ্গে টেলিফোনে কথা বল । শওকত কাঁধ ঝাঁকিয়ে বলল ,  ওকে ।  উৎসর্গ :  ফজিলাতুননেসা শাপলা । 






গল্প :  জীবনের রঙিন চাদর



                        পেট্রোলের পোড়া গন্ধ ছাপিয়ে আতরের কড়া গন্ধ পেল রনি ।  তখন কে একজন ,  মাথায় পাগড়ী ,  লম্বা দাড়িওলা ,  জোব্বা পরা ,  দীর্ঘকায় ,  পাশে এসে বসেছে ।  আতরের গন্ধটা সেখান থেকেই আসছিল ।  কিছুদিন হল আতরের গন্ধ আর ভালো লাগে না রনির -  বমি পায় ।  বাসে উঠলেও বমি পায় রনির ।  তবে ও জানে এখন ওর  বমি হবে না ।   বাসটা হু হু করে ছুটছে ।  কোন্ দিকে কে জানে ।  রনি জানতেও চায় না ।    মধ্য জানুয়ারির শীতের রাত ।  জানালা বন্ধ ।   দশটার মতো বাজে বোধহয় ।  ওপরে ম্লান আলোর লাইট জ্বলে আছে ।  আতরের গন্ধটার সঙ্গে পোড়া পেট্রলের গন্ধে সঙ্গে মিশে যাচ্ছে ।    
বাবজান ।  কোনদিকে যান ?  জোব্বা পরা লোকটা জিজ্ঞেস করল ।  গম্ভীর মিষ্টি কন্ঠস্বর । 
রনি চুপ করে থাকল ।   এই বুড়া লোকগুলি যে কী !  এত কিউরিয়াস ।  খালি পরের ব্যাপারে নাক গলায় ।   অদ্ভুত একটা দেশ !  এ লেবেল দিয়েই স্টেটস চলে যাবে রনি ।  
জোব্বা পরা লোকটা বলল ,  আমি নামব ঘিওর বাপজান ।  কালীগঙ্গা নদীর পাড়ে আমার মোকাম । 
শিট !  আমি এসব কিছুই জানতে চাই না ।  প্লিজ লিভ মি অ্যালোন ।  রনি মনে মনে বলল ।  পাগড়ী পরা লোকটাকে ইগনোর করার চেস্টা করে ।  অল্প অল্প খিদে টের পাচ্ছিল ও ।   অন্যদিন নটা সাড়ে নটার দিকে খেয়ে নেয় ও ।  আজ সন্ধ্যার পর পরই বাড়ি থেকে বেরিয়ে গেছে ।  তারপর অনেকক্ষণ  রাস্তায় হাঁটাহাঁটি করল ।  তারপর বাসে উঠল ।  
কেক খান বাপজান ।  নেন ।  দরবেশ লোকটা বলল ।  একটা প্লাস্টিকের বক্স বাড়িয়ে দিয়েছে । 
না ।  আমি কেক খাব না ।  কেকের সঙ্গে কী মিশিয়ে দেবে ।  পরক্ষণেই ভাবল - আমি মরে গেলে কী ।  আমার তো মরে যাওয়াই ভালো ।  কথাটা ভাবতেই নুজহাতের মুখটা মনে পড়ল ।  ইফ আই ডাই - নুজহাত কষ্ট পাবে ।  একা হয়ে যাবে নুজহাত -  ওর ফ্যামেলিটা ডিসটার্বড ।  আঙ্কেল - আন্টির বনিবনা হয় না ।  সারাক্ষণ ঝগড়া ।  একে অন্যকে ডির্ভোসের থ্রেট দেয় ।  এসবের মধ্যেই রনিকে আঁকড়ে ধরে বেঁচে আছে নুজহাতের  । 
পাগড়ী পরা লোকটা বলল ,  আরে খান বাবা  ।  মুশকিল হইব না ,  আমি ফকির মানুষ বাবা ,  লোকে কয়  শাহবাবা ।  তা আপনের কী নাম বাবাজ ? 
আরিফুর রহমান রনি । 
বেশ ,  বেশ ।  নেন কেক খান ,  রনিবাবা  । 
পেটের ভিতরে তখন থেকে বলক উঠছিল ।  বাস কখন থামে কে জানে ।  একেবারে খালি পেটে থাকলে বমিও হতে পারে ।  রনি হাত বাড়িয়ে প্লাস্টিকের বক্সটা নিল ।  আশ্চর্য !   ব্ল্যাক ফরেস্ট !  বেইলি রোড - মানে ,  ঢাকার পশ দোকান ছাড়া পাওয়া যায় না ।  একজন ফকিরের কাছে এই রকম কস্টলি কেক !  ও টের পায় আতরের গন্ধটা আরও ঘন হয়ে উঠেছে  ।  আর ,  ঠিক তখনই বাসটা ব্রেক কষল ।  হর্নের আওয়াজ ।  পেট্রোলের পোড়া গন্ধ  ।  কেক - এ কামড় দেয় রনি । 
বাসটা প্রায় ফাঁকা ।  ওরা পিছনের দিকে বসেছে ।  শাহবাবা নীচুস্বরে গুনগুন করে গান ধরলেন -  ভয় পেয়ে জন্মবিধি / সে পথে না যাও যদি / হবে না সাধন সিদ্ধি / তা শুনে মন ঝুরে / ও লালন বলে যা কর হে /  থাকতে হবে পথ ধরে ।  গানের কথাগুলি সবটা না - বুঝলেও  ‘ লালন ’  শব্দটা কানে খট করে বাজল রনির ।   লালন শব্দটা ওর পরিচিত ।  সুফি মিউজিশিয়ান ।  মিস্টিক জনরা । 
শাহবাবা বললেন ,  কালীগঙ্গা নদীর ধারে আমার মোকাম ।  চল ,  বেড়াইবা ।  
কোথায় ?  রনি অবাক । 
আমার কালীগঙ্গার মোকামে । 
রনি আপত্তি করল না ।  ওতো পথেই নেমেছে ।  ও তো আর কোনওদিনই বাড়ি   ফিরে যাবে না ।  আজ থেকে ও ওর কনট্রোভার্সিয়াল পরিবারের কেউ না ।   
শাহবাবা খুশি হয়ে বললেন ,  আল্লার কালা ঝুলিতে আরও অনেক রঙিলা জগৎ আছে রনিবাবা - একটা দুইটা না ,  বেশুমার ।  যা দেখতেছ - এইটাই সব না । 
রনি থতমত খেল ।  ওর বুক ধড়ফড় করে ।  বাস চলছে ।  বাসের ভিতরে পোড়া পেট্রলের গন্ধ ছাপিয়ে আতরের গন্ধ ভারী হয়ে ওঠে । 
আর রনিবাবা ,  তোমার একখান নতুন নাম দিব ভাবতেছি । 
নাম ?  কী । 
কৃষ্ণমোহাম্মদ । 
কৃষ্ণমোহাম্মদ ?   রনি থতমত খেল । 
 খ
 দরজার দিকে পা দিয়ে পাথরের মেঝের ওপর টানটান হয়ে শুয়েছিল শুভ্র তুষার  ।  ঘরের জানালাগুলো বন্ধ ।  দরজাটা  খোলা ।  বাইরের চাতালে মধ্য জানুয়ারির ঘন জ্যোস্না ।  মাঝে মাঝে মধ্যরাত্রির হিম বাতাসে নাড়কেল পাতারা সরসর করে ওঠে ।  ঘরময় ঈষৎ অন্ধকার ,  সেই অন্ধকারে আতরের গন্ধ ।  শুভ্র তুষার শীত টের পায় ।  শীত পাথরের ভেদ করে উঠছে  - লেদারের জ্যাকেট ,  পুলওভার ,  সার্ট ,  গেঞ্জি ফুঁড়ে শ্যামলা ত্বকে দাঁত বসাচ্ছে ।  পিঠের নিচেটা অবশ অবশ লাগে ।  জিন্সের প্যান্টটা ভিজে ভিজে ।   জুতা বাইরে খুলে এসেছে ।   ( এ ঘরে কেউই জুতা নিয়ে ঢুকে না )  মোজা থেকে বিশ্রী গন্ধ ছড়িয়ে আতরের গন্ধের সঙ্গে মিশেছে ।  সে উৎকট গন্ধটা ভুলে যেতেই কান পাতল শুভ্র তুষার ।  শাহবাবার মোকামটি কালিগঙ্গার এত কাছে যে  জলের পাড়ের ক্ষীণ ছলাৎ আওয়াজও কানে আসে তার ।   মাঝরাতের শীতনদীটির কোষা নৌকার বৈঠার আওয়াজ অবধি স্পস্ট শোনা যায় ।  অথবা ,  এসবই নিছক স্বপ্ন ।  কালীগঙ্গা তীরে তীরে নাড়কেল গাছ ।  সে সমস্ত নাড়কেল গাছগুলি অবশ্য বাস্তব ।  মধ্যরাত্রির শীত শীত বাতাস সে গাছগুলির পাতা এলোমেলো করে দিলে সরসর শব্দ উঠছিল ।  এবং সেই সরসর শব্দে আবছা অন্ধকারে মৌরির ফরসা মুখটা ভেসে উঠল ।  ওর সমস্ত অস্তিত্ব নাড়া খেল ।  সিগারেট খাওয়ার প্রবল ইচ্ছা হল শুভ্র তুষারের ।  না ,  তা সম্ভব না ।  এ ঘরে কেউ সিগারেট খায় না ।  সিগারেট ধরালে জ্বিনের থাপ্পড় খেতে হবে ।  একবার সেতু  মাজি ও সখিনা তাজ এ ঘরে সিগারেট ধরাতেই জিনের থাপ্পড় খেয়েছিল ।  শাহবাবার এই ঘরে জ্বিন আছে ঠিকই ।  জ্বিনটা কখনও কখনও সাপের রুপ ধরে ।   সেই সাপটা এরই মধ্যে একবার এসে ঘুরে গেছে  ।  ওটা দরজা দিয়েই ঢুকেছিল নাকি অন্য কোনও খান থেকে এসেছিল ঠিক ঠিক ঠাওর করতে পারেনি শুভ্র তুষার ।   আগেও দেখেছে সাপটা -  দিনের বেলায় ।  সবজে রঙের একটা বালুবোড়া; জুবেরী সাপ চেনে ,  ওই বলল ।  আদর করে শাহবাবা বালুবোড়াটির নাম রেখেছেন  ‘ জালাল ’  ।  একবার ঝকঝকে রোদে সবাই চাতালে ছড়িয়ে ছিটিয়ে বসে ছিল ।  তখন মসজিদের পিছন থেকে এঁকেবেঁকে  ‘ জালাল ’  এল ।  শূন্যতা ঋদ্ধির    কী লাফ ।  সখিনা তাজ ও ছিল ।  তবে সাপ নিয়ে ওর ইনিবিশনস্ নেই বলেই মনে হল ।  ঋজু বিল্লাহ ,  চারুকলার তরুণ প্রভাষক ,  থ্রি মেগার সেলফোনে জালালের ছবিটা তুলে নিয়েছিল ।  জুবেরী বসেছিল গিটার নিয়ে ।  ও বালুবেড়া দেখে নির্বিকারই ছিল ।   দক্ষিণের বাঁশঝাড়ের দিকে চলে গিয়েছিল জালাল ।  চাতালে কড় – ই গাছের নিচে একটা বড় ডেকচিতে পানি চড়িয়েছেন শাহবাবা  ।  পাঞ্জাবি স্টাইলে খিচুরি রেঁধে খাওয়াবেন ।  চাতাল থেকে সিঁড়ি নেমে গেছে কালীগঙ্গায় ।  পুরনো দিনের ঘাট ,  তার পুরনো ইট ।  কালে কালে ক্ষয়ে গিয়েছে ।  এককালে জমজমাট মোকাম ছিল; বজরা নৌকা ভিড়ত ।   ঘাটের পাশে একটা শিরিষ গাছ ।  দক্ষিণে বাঁশঝাড় ।  বাঁশঝাড়ে  কবর ।  লোকে বলে তল্লা শার কবর ।  মসজিদটা উত্তরে ।  খেতে বসে সখিনা তাজ বলে ,  শাহবাবা ,  মোকাম মানে তো  গঞ্জ ,  হাট ।  তাই না ?   শাহবাবা বললেন ,  হ ,  মা ।  এখন তোমাদের নিয়া আমি কালীগঙ্গার মোকামে হাট বসাইছি ।  নিকুঞ্জু কইতে পার ।  কিংবা ,  কুঞ্জ ।  
বছর দুয়েক আগে শাহবাগের আজিজ সুপার মার্কেটে  শাহবাবার সঙ্গে শুভ্র তুষারদের পরিচয়  ।  সময়টা সন্ধ্যা ।  সেতু মাজির বইয়ের দোকানে বসেছিল সব ।  সখিনা তাজ ,  ঋজু বিল্লাহ ,  নাঈম রিজভী ।  শুভ্র তুষারের  ‘ পূর্বাহ্ণ ’  পত্রিকার জন্য লেখা ঋজু বিল্লাহর একটা কবিতার সূত্র ধরে   ‘ তাসাউফ ’  শব্দের মানে নিয়ে দারুণ তর্ক জমে উঠেছিল  ।  সেতু  মাজির  ‘ গ্রন্থকীট ’  - এর ঠিক উল্টোদিকে রঞ্জুর খানের পাঞ্জাবির দোকান :  ‘ পরান ”  ।  সবুজ পাগড়ী আর কালো পাঞ্জাবি পরা  দীর্ঘদেহী ওলি ওলি দেখতে একজন   তখন  ‘ পরান ’  - এ পাঞ্জাবি দেখছিলেন ।  
সখিনা তাজ তখন নাঈম রিজভীকে বলল ,  নাঈম ,  আপনি যান তো ওই দরবেশকে তাসাউফ শব্দের মানে জিজ্ঞেস করে আসেন ।  নাঈম রিজভী যায় ।  যা বলার বলে ।  শাহবাবা তারপর নিজেই এসে  তাসাউফ শব্দের মানে বুঝিয়ে দিলেন ।  তারপর কথায় কথায় আড্ডা জমে উঠল ।  শাহবাবা আগে আর্মিতে ছিলেন ।  নাইনটিন সেভেনটি থ্রি - র এক মধ্যরাত্রিতে স্বপ্ন দেখার পর থেকেই  ওলি হওয়ার সাধনা করছেন ।  বাংলা  ছাড়াও অনর্গল ইংরেজি হিন্দি উর্দু বলতে পারঙ্গম শাহবাবা ।  শাহবাগ দক্ষিণ এশিয়ার অন্যতম জ্ঞানপীঠ -  কাজেই তুমুল জ্ঞানবান শাহবাবার সঙ্গে  কবিদের  সখ্য গড়ে উঠতে সময় লাগেনি ।  শাহবাবা তাঁর কাঁধের ঝুলিটি থেকে শুকনো  খেজুর কাজু বাদাম ক্যাডবেরি চকোলেট মায় ব্ল্যাক ফরেস্ট কেক অবধি বার করে সবাই কে দেদারসে বিলিয়ে তাক লাগিয়ে দিলেন ।  কথার পর গান ।  লালনের গান ।  শূন্যতা ঋদ্ধিই ধরল -  যে পথে সাঁই চলে ফিরে / ও তার খবর কে করে ?  / যে পথে আছে সদায় / ভীষণ কালনাগিনীর ভয় / ওমনি উঠে ছোঁ মারে ।  গান শেষে সখিনা তাজ ধরে বসল :  জ্বিন দেখব ।  শাহবাবা বললেন ,  আচ্ছা ,  তয় এইখানে না ।  আমার মোকামে আইস ।  তারপর  শূন্যতা ঋদ্ধির গানের উচ্চারণ মানে ও তালের ভুল ধরিয়ে দিয়ে ঘিওরের কালীগঙ্গা নদীর পাড়ে মোকামের ঠিকানা দিলেন ।  তারপর থেকে শুভ্র তুষারদের কালীগঙ্গার মোকামে আসা শুরু ।  মৌরি আজ আযম ইশতিয়াকের  গুলশানের ফ্ল্যাটে গিয়ে উঠল বলে আজ শুভ্র তুষার শাহবাবার কালীগঙ্গার মোকামে একাই এসেছে ।  ।  মৌরির সঙ্গে গত এক বছর ধরে  খুব কথা কাটাকাটি হচ্ছিল  ।  প্রায় দিনই  - আমি কী যে ভুল করলাম ,  আমি তোমাকে ডির্ভোস দিব ।  ইত্যাদি ।  একটা রিয়েল স্টেট ফার্মে উচুঁদরের চাকরি করে মৌরি ।  আইবিএর তুখোর ছাত্রী ছিল ।  ২০০৮ এর গোড়ায় গেটওয়ে পোপার্টিজ - এর মার্কেটিং ডিপার্টমেন্টের দায়িত্ব পেয়েছে  ।  স্যালারি আগের তুলনায় থ্রি টাইমস বেড়েছে -  প্রায় সত্তরের কাছাকাছি ।  সংসার আর টানবে না মৌরি - ২০০৮ এর মাঝামাঝি সাফ জানিয়ে দিয়েছিল  ।  খিলগাঁওয়ে আর থাকবে না ।  ধানমন্ডির কাছে ফ্ল্যাট ভাড়া নেবে ।   অফিসটা তা হলে কাছে হয় ।  গত বছর অক্টোবরে মাঝামাঝি বাংলা মোটরের মোড়ে মৌরিকে একটা নীল রঙের ঝকঝকে জিপে বসে থাকতে দেখেছে শুভ্র তুষার ।   জিপটা জ্যামে আটকে ছিল ।  মৌরির  পাশে গেটওয়ে পোপার্টিজ - এর জি এম আজম ইশতিয়াক ।  লোকটা জুবেরীর সঙ্গে পড়ত ।   বত্রিশেই লোকটার মাথায় টাক গজালেও লোকটার ব্যাঙ্কব্যালেন্স নাকি প্রায় দেড়শ কোটি টাকা ।  যা হয় - জুবেরী বলে ,  উঠতি  মডেলদের মাসে দু ’ বার নিয়ে পেনাং - কাটমুন্ডু যায় আজম ।   মৌরির পাশে পাজেরোতে আজম ইশতিয়াককে দেখে  তুষার শুভ্র মুহূর্তে জমে গিয়েছিল ।  যে ও এমন এক পরম মুহূর্তের জন্য অপেক্ষা করছিল দীর্ঘদিন ধরে ।  প্রকট দুঃখ আর অভিমানে ওর তামাটে শরীর পলকে পুড়ে গিয়েছিল সেদিনের অক্টোবরের রোদে ।  আযম ইশতিয়াকের কাছে ভালোবাসার মূল্য নেই - যেদিন মৌরি এই সত্যটা আবিস্কার করবে - ততদিনে মৌরিও মদ খেতে শিখে যাবে ।  লোকটা ওকে ভালো না বাসলে মৌরি কাঁধও ঝাঁকাবে না ।  মদের ছোবলে ওর অবশ নার্ভ ওকে কষ্টও দেবে না ।  মৌরি তো কখনও অপরিচিত পথে হাঁটতে শেখেনি ।  নতুন কাউকে খুঁজবে - যে শুভ্র তুষারের চেয়ে অনেকই ওপরের স্তরের ,  ঝকঝকে ,  অমলিন ।  যে লালনের গানের মানে খোঁজে না ।    ভ্রুনটা  জমাট বাধার আগেই মৌরি চলে যাবে - এই দুঃখ ।  লোকে আঙুল তুলে বলবে নপুংসক কবি -  এই কষ্ট ।  শুভ্র তুষার বছর দেড়েক দৈনিক সমকাল - এ ছিল ।  হঠাৎই সেই প্রতিষ্ঠানে কর্মীসঙ্কোচনের পর ২০০৭ সালে জুনের পর থেকে এখন বেকার ।  
 গ
 খোলা দরজার বাইরে ২০০৯ সালের মধ্য জানুয়ারির জ্যোস্না ।  জ্যোস্নায় একটি দীর্ঘ ছায়া ভেসে ওঠে  ।  শাহবাবা ?  শুভ্র তুষার মুহূর্তেই উঠে দাঁড়াল ।  শাহবাবার পাশে কে ?  অল্পবয়েসি ছেলে বলে মনে হল ।  উবু হয়ে জুতা খুলছে ।  ছেলেটি কে ? 
তুষারে আসছো নাকি ?  
জ্বী ।  বাবা ।  ঘরটায় আতরের গন্ধ গাঢ় হল । 
ভালো ।  এই দেখ ,  আউক্কা নাদান মেহেমান নিয়া আসলাম ।  বলে  কাঁধের  ঝুলিটা কাঁধ থেকে পাশে নামিয়ে  রাখলেন ।  বাতি জ্বালাও নাই তুষার ?  বলে শাহবাবা  দরজার পাশে  উবু হয়ে বসলেন ।  
নাহ্ ,  অন্ধকারেই ভাল লাগছিল । 
মাঝে মইধ্যে আমারও আন্ধার ভালো লাগে ।  কব্বরের অন্ধারের আগাম পিপারেশন হইয়া যায় ।  তয় জালালে আইছিল নাকি তুষার ? 
মনে হয়  .  .  . হ্যাঁ । 
হারিকেন জ্বালাতে জ্বালাতে শাহবাবা বললেন ,  জালালে দুধ চায় ।  শীতকালে তাগো খড়া লাগে । 
কথাট শুনে শুভ্র তুষারের শরীর শিরশির করে ওঠে ।  হারিকেনের আলোয় অন্ধকার তেমন দূর হল না ।  শাহবাবার  ‘  আউক্কা নাদান ’  মেহমানের দিকে তাকালো শুভ্র তুষার ।  পনেরো ষোল বছরের বেশি বয়েস হবে না ছেলেটার ।  কালো জ্যাকেট পরেছে ।  প্যান্টের রংটা বোঝা গেল না ।  গায়ের রংটাও ।  তবে শ্যামলাই মনে হল ।  চুল উশখোখুশকো ।  চোখে চশমা ।  এদিক ওদিক তাকাচ্ছে ।  
তোমরা কথা কও ।  আমি অজু কইরা আসি ।  দেখি সাপের ছাওরে পাই নাকি ।  বলে পাশে একটা পিঁড়িটা দেখিয়ে বললেন ,  রনি তুমি বস ?  এ হইল শুভ্র তুষার  ।  মস্ত বড় কবি ।  শাহবাগের তুরুপ ।    ‘ পূর্বাহ্ণ ’  পত্রিকার এডিটর ।  রনি বাড়ি থিকা পালাইসে তুষার ।  আমিও একবার পলায়ছিলাম ,  পঞ্চাশ বছর আগে  - আব্বায় তখন রংপুর ছিল ।  বাঙালির পোলা নাদান বয়েসে সবাই একবার পালায় ।  কথাটা ঠিক ।  শিবালয় থাকার সময় শুভ্র তুষারও একবার পালিয়েছিল ।  
ঘর ছেড়ে বেড়িয়ে গেলেন শাহবাবা ।  শুভ্র তুষার জিজ্ঞেস করল ,  তুমি কোথায় পড় রনি ?  মাস্টারমাইন্ড ।  এবার এ - লেভেল দিব ।  রনির বাবা যে রনিকে প্রথমে আলিয়া মাদ্রাসায় ভর্তি করে দিয়েছিল সে কথা অবশ্য রনি বলল না  ।  শাহবাবার সঙ্গে কোথায় পরিচয় ?  বাসে ।   একা কই যাচ্ছিলে ?   জানি না ।  বাসে উঠলাম ।  আমিও ছেলেবেলায় ঘর ছেড়ে পালিয়ে বাসেই উঠেছিলাম ।  নামলাম ,  আরিচা ঘাটে ।  সে আরেক কাহিনী ।  অন্যদিন বলব ।  তা তোমার বাড়ি ছেড়ে পালাবার কী কারণ ?  রনি ক্ষাণিক ক্ষণ চুপ করে থাকে ।  তারপর বলল ,  বাসায় আমার ভালো লাগে না ।  শুভ্র তুষার কৌতূহলী হয়ে ওঠে ।  কেন ?  রনি আবারও ক্ষাণিকক্ষণ চুপ করে থাকে ।  শুভ্র তুষার বলল ,  প্রোবলেমটা আমাকে বলতে পার ।  আই অ্যাম আ পোয়েট ।  এনি ওয়ান কেন ট্রাস্ট আ পোয়েট ।    আমার আব্বা আমার আব্বা  .  .  . থেমে গেল রনি ।   তোমার আব্বার কী নাম ?  রনি নাম বলল ।  শুভ্র তুষার  যা বোঝার  বুঝল ।  সেও শাহবাগের অন্যদের মত যুদ্ধাপরাধীদের বিচারে স্বোচ্চার  ।  রনি বলল ,  বন্ধুদের সামনে লজ্জা করে ।  সবাই জানে সেভেনটি ওয়ানে কী হয়েছিল ।  মিডিয়া এখন সো স্ট্রং -  শুভ্র তুষার দীর্ঘশ্বাস ফেলে বলল ,  হ্যাঁ ।  আগে যা অল্প ক ’ জন জানত ,  এখন মিডিয়ার কল্যাণে সবাই সবই জেনে যাচ্ছে ।  ওয়ার ক্রিমিনালদের বিচার আজ হোক ,  কাল হোক ,  হবেই ।  কাতর স্বরে রনি বলল ,  আমার জন্ম সেভেনটি ওয়ানের আগে তুষার ভাই ।  আই নো ।  ইউ মাস্ট নট বি ওরিড  ।  কথাটা যেন শুভ্র তুষার নিজেকেই বলল ।  সহসা মৌরির মুখটা মনে পড়ে গেল তার ।  আই বি এ - তে পড়ত মৌরি; শুভ্র তুষার পাবলিক অ্যাড - এ ।  পরীক্ষা আগে আগে জ্বর হত ।  শুভ্র তুষারের চেয়ে মৌরি এগিয়ে গিয়েছিল ।   তখন ,  শুভ্র তুষার নিজেকে বলত ,  ইউ মাস্ট নট বি ওরিড  ।  মাঝে মাঝে মধুর ক্যান্টিনে বসত ওরা দুজন  ।  কখনও রেজিস্টার বিল্ডিং - এর মল - এ ।  মৌরি বলত ,  শুভ্র ,  আমরা কিন্তু এখন প্রবলেমগুলো ক্যাটাগোরাইজ করতে পারি ।  কাজেই ,  আমাদের সুখি হওয়াই উচিত ।  আমি কিছু চাই না ।  অনলি আই নিড ইয়োর ট্রাস্ট ।  সেই মৌরি আজ আজম ইশতিয়াকের কেপ্ট ।  ইউ মাস্ট নট বি ওরিড শুভ্র তুষার ।  তোমার রয়েছে জীবনের রঙিন চাদর । 
রনি বলল ,  কিন্তু ,  আমার আমার আব্বা  .  .  .  আমার আব্বা  .  .  . 
শুভ্র তুষার শীতল কন্ঠে বলল ,  এই ঘরে সাপ আছে রনি ।  সবুজ রঙের বালুবোড়া । 
মানে ?  রনি এদিকওদিক তাকায় ।  
শুভ্র তুষার  তীক্ষ্ম স্বরে বলল ,  মানে তুমি একা নও ।  আর আজ তুমি বাসে জীবনের রঙিন চাদর পেয়ে গেছ ।  আর মা - বাবা ?  মা - বাপ কিছু না ।   এই জগতে আমরা সবাই লোনলি ট্রাভেলার ।  কারও সঙ্গে দেখা হবে ,  কারও সঙ্গে না ।   তোমার বাবার অপরাধের জন্য কেউ তোমাকে ইলেকট্রিক চেয়ারে বসাবে না রনি যদি তুমি তোমার বাবার পথে না হাঁটো ।  শোন ,  রনি ।  শাহবাবা আর্মিতে ছিলেন ।  একদিন কী হল জান ।  এরকম শীতের মাঝরাত ।  শাহবাবা ঘুমিয়ে ছিলেন ।  হঠাৎ ঘুম ভেঙ্গে গেল ।  অন্ধকার ঘরে আতরের গন্ধ ।  শরীর ঘেমে উঠল ।  ঘরের অন্ধকারে এক হোলি ভয়েস ।  সেই হোলি ভয়েস বললেন ,  চাকরি ছেড়ে পথে পথে ঘুরে ওলিগিরি ।  সেটা সেভেনটি থ্রি ।  শাহবাবা তাই  করলেন ।  তার পর অনেক পথ ঘুরে এই কালীগঙ্গার মোকামে ।   তোমার বাবারা হার্ডকোর শরিয়তপন্থি হওয়ায় পীর - ফকির অপছন্দ করেন ।  সাদা রঙের চাদর যেমন সব কাছে লাগে না ,  চাদর রঙীন করার দরকার হয় ,  পীরফকিরা তেমনি -  জীবনের রঙীন চাদর । 
কথাটার মানে আবছা বুঝল রনি ।  তার কেবল মনে পড়ল বাসের ভিতরে তখন খিদে পেয়েছিল ।  শাহবাবা ব্ল্যাক ফরেস্ট কেক খেতে দিলেন ।  একজন ফকিরের কাছে এই রকম কস্টলি কেক !  ঠিক তখনই  আতরের গন্ধটা আরও ঘন হয়ে উঠেছিল । 
অজু সেরে শাহবাবা ঘরে ঢুললেন ।  মায়েরে ফোন কর রনি ।  তোমার মায়ে টেনসন করতেছে ।   
আমি মোবাইল আনি নাই আঙ্কেল । 
তুষারমিঞা ।   তুমি রনিরে তুমার মোবাইলডা দেও ।  
চার্জ আছে কি না কে জানে -  দেখি ।  বলে তুষার শুভ্র কোটের পকেট থেকে মোটরলাটা বার করল । 
হ্যালো ,  আম্মা ?  .  .  . কাল সকালে চলে আসব ।  না ,  আমি যাব না ।  তোমরা যাও ।  না ,  আমি যাব না ।  
শাহবাবা জায়নামাজ পেতে বসলেন ।  বললেন ,  তুমি এতবড় দুঃখ পাইলা তুষার ।  মাইয়াডারে একবার আনলা না মোকামে ।  মাইয়াডা  মোকামে আইলে তুমি আর দুক্ষু পাইতা না ।  
মৌরি কখনও আসতে চায় নি ।  শুভ্র তুষারের কন্ঠে বিষন্নতা ঝরে । 
থাক ।  মাইয়াডা ভালা থাকব ।  মরণের আগে তেমন কোনও কষ্ট হইব না ।  বহুৎ দেশবিদেশ ঘুরব ।  বিদেশে মরব ।  
শাহবাবার কথায় শুভ্র তুষার অবাক হয় না ।  শাহবাবার মোরাকাবার কথা সবাই জানে ।  মৌরির ভবিষ্যৎ জানতেই আজ  মোকামে এসেছে শুভ্র তুষার ।  ভবিষ্যৎ জানা হল ।    বিদেশে মরবে মৌরি ।  আর আমি বাংলা ঘাস হয়ে রব  .  .  . শুভ্র তুষার দীর্ঘনিঃশ্বাস ফেলল ।  
তারপর কথায় কথায় কখন যে রাত ফুরিয়ে যায় ।  ঘরে ভোরের ম্লান আলো ঢোকে ।  শাহবাবা উঠতে উঠতে বললেন ,  তুমরা এখন রওনা দাও তুষার ।  ঘিওর পৌঁছতে পৌঁছতে রোদ উঠে যাবে ।  আমি এখন মোরাকাবায় বসব ।  তুমি রনিরে ওগো বাসার সামানে নামায়া দিও তুষার ।  তারপর যেন শূন্য থেকে একটি ঠোঙা পেরে ঠোঙাটা রনিকে দিয়ে বললেন ,   রনিমিঞা এইটা ধর । 
রনি উঠে দাঁড়িয়েছে ।  ও হাত বাড়ায় ।   কি এটা ?  ওর মুখটা দেখে মনে হল রীতিমতো থতমত খেয়েছে । 
সামান্য তালমিছরি দিলাম ।  তোমার মায়েরে দিও । 
আচ্ছা ,  দেব । 
 ঘ
 ঘর থেকে বেরিয়ে ওরা দুজন চাতালে এসে দাঁড়াল ।  শাহবাবা দরজার কাছে দাঁড়িয়ে রইলেন ।  চাতালে কুয়াশা আর শীত  ।  নদী দেখা যায় না ।  বাঁশঝাড় দেখা যায় না ।  কেবল বাঁশঝাড়ের দিকে কাকের কলরব ।  ওরা দুজন সেদিকেই হাঁটে ।  একটু পর শাহবাবাও কুয়াশায় মিলিয়ে গেলেন ।  কুয়াশার ভোর হলেও সময়টা সুবেহ সাদিক ।  একটু পর শাহবাবার কন্ঠে আজান শোনা গেল  ।   শুভ্র তুষার বলল ,  ফজরের ওয়াক্তে কালীগঙ্গার মোকামের মসজিদে কেউ নামাজ পড়তে আসে না রনি ।  জ্বিনরা ছাড়া ।  
রনি বলল ,  বলেন কী !  আপনি জ্বিন দেখছেন ? 
মনে হয় তো দেখছি । 
মনে হয় মানে ?  
মানেটা সময় হলে বুঝবা ।  তখন বললাম না -  শাহবাবার  ঘরে সাপ আছে ।  সবুজ রঙের বালুবোড়া ।  ওটাই জ্বিন । 
রনি কী বলতে যাবে  - বলল না ।  মধ্য জানুয়ারির ঘন কুয়াশায় বাঁশঝাড়ের ভিতর দিয়ে যেতে যেতে  নুজহাতের মুখটা মনে পড়ল রনির ।  নুজহাত এখন কী করছে ।  কাল রাতে হয়তো ফোন করেছিল  ।   না পেয়ে টেনশন করছে হয়তো ।  ফ্যাকাশে মুখ নুজহাতের ।  এই বয়েসেই মারাত্মক ফ্যামেলি প্রবলেমের ভিতর দিয়ে যাচ্ছে ।  নুজহাতের মা এয়ারহোস্টেস ।  বাবা ফ্লাইট ইঞ্জিনিয়ার ।  বাবা - মা বেশির ভাগ সময়ই বাড়ি থাকে না ।  থাকলেও ঝগড়া করে ।  তুষার ভাই ,  আপনার ফোনে চার্জ আছে ?  
দেখ । 
ওপ্রান্তে রিং বাজাল ।   হোয়ার আর ইউ ?  আমি এখন ঘিওর ।  ঘিওর ?  হ্যাঁ ,  ঘিওর ।  এক বন্ধুর বাড়ি ।  নুজহাত বলল ,  মা কাল ডিক্লেয়ার করেছে ,  বাবাকে ডিভোর্স দেবে ।  রনি বলল ,  নো প্রোবলেম ।  নুজহাত আতকে উঠল ,  হোয়াট !  রনি বলল ,  উই হ্যাভ ফ্রেন্ডস নাও ।  বিট পাওয়ারফুল ।  নুজহাত বলল ,  হু ।  রনি বলল ,  দি বাউলস ।  আই হ্যাড মেট সাম অভ দেম ।  নুজহাত খেপে উঠে বলল ,  হোয়াট দ্য হেল রনি !  হোয়াট দ্য বাউলস ডু ইন আওয়ার লাইফ !  উই লিভ ইন আ রিয়েল ওয়াল্ড হ্যাভিং রিয়েল প্রবলেমস রনি ।  আমার  .  .  . আমার মা - বাবার ডির্ভোস হয়ে যাচ্ছে ।  রনি বলল ,  কুল ডাউন ,  প্লিজ ,  নুজ ।  দিস ওয়ার্ল্ড ইজ অ্যান ইলুশন -  হেয়ার দি ইলুজারি গ্রিন কালাড স্নেইক ক্রলস ।  অ্যান্ড উই থিঙ্ক ইটস রিয়েল ।  দ্যাট ক্রিয়েটস প্রবলেম ।  উই নিড ইলুজারি পিপল ,  দি বাউলস ।  দি ড্রিমার ।  নাও ,  ইউ আন্ডারস্ট্যান্ড ?  কথাগুলি শুনে নুজহাত চুপসে গেল ।  মিনমিন করে বলল ,  এখন আমি কি করব রনি ?  রনি বলল ,  কী আর করবে ।  তুমি একজন ট্যাভেলার ।  লোনলি ট্যাভেলার  ।  আঙ্কেল - আন্টি একসঙ্গে থাকল কি থাকল না - দেট ডাজ নট ম্যাটার ।  ম্যাটার ইজ -  তুমি তোমার গিভেন লাইফকে বোঝার চেষ্টা করছ কি না ।  আর আমার নাম রনি না নুজহাত ।  তা হলে ?  সুফি আঙ্কেল আমার নাম দিয়েন কৃষ্ণমোহাম্মদ ।  ও প্রান্তে নিরবতা ।  একটুপর নুজহাত বলল ,  ক্যান আই কাম টু মিট দ্য সেইজ ?  রনি হাসল ।  বলল ,  আমি তোমাকে পরে গিয়ে পরে এখানে নিয়ে আসব ।  বাই ।   রনি ফোনটা অফ করে শুভ্র তুষারকে ফেরত দিল ।  শুভ্র তুষার ফোনটা নিয়ে গুনগুন করে লালনের একটা গান ধরল ।  মানুষ গুরু কল্পতরু ভজ মন /  মানুষ হইয়া মানুষ ভজ /  পাবা মানুষে মানুষ রতন ।  শূন্যতা ঋদ্ধি লালনের এই গানটা প্রায়ই গায় ।  শূন্যতা ঋদ্ধি শিবালয়ের মেয়ে ।  আসল নাম খোদেজা আখতার ।  বিদ্রোহবশত নাম বদলে নিয়েছে ।   ছেলেবেলায় শিবালয়ে বেশ কয়েক বছর ছিল শুভ্র তুষার ।  বাবার বদলির চাকরি ।  উথলি হাই স্কুলে পড়ত শাহআলম ।  সে সময় রমেন বসাক বাংলা পড়াতেন ।  ভারি  ছিলেন রবীন্দ্রভক্ত রমেন স্যার ।  তিনিই শাহআলমকে কবিকে শুভ্র তুষারে  বদলে দিয়েছিলেন ।  বলতেন ,   রাত্রি বস্তুটাকে উপলব্দি করার জন্য জীবনের একটি রাত জেগে থেকো তুষার ।  একদিন নগ্ন থেকো ।  একদিন অসামাজিক হয়ো ।  একদিন অধার্মিক হয়ো ।  
কবি শুভ্র তুষার শুভ্র এখন আরেক কিশোরকে বদলে দিচ্ছে ।  এই রিসাসত ।    চল ,  রনি ।  এদ্দুর যখন এসেছি তখন শিবালয়ের উথলি ঘুরেই যাই । 
শিবালয় কোথায় ?  রনি অবাক । 
এখান থেকে পশ্চিমে । 
কার কাছে যাবেন ?  কে আছে ওখানে ? 
আমার এক বন্ধু ।  আশির মতন বয়েস ।  শিবালয়ের উথলিতে থাকেন ।  উথলির খুব কাছেই যমুনা ।  আমার সেই বন্ধুটি গত ষাট বছর ধরে অল্প অল্প করে যমুনা নদীর ইতিহাস লিখছেন ।  চল আমরা সেই অসমাপ্ত পান্ডুলিপি নিয়ে আসি ।  
যমুনা নদীর ইতিহাস লিখছেন ।  গ্রেট ।  চলেন যাই ।  রনি খুশি হয়ে উঠল ।  
শীতের শীর্ণ কালীগঙ্গা পিছনে রেখে ভোরের কুয়াশার ভিতর হাঁটতে হাঁটতে রমেন বসাকের মতন ভোরকে ব্যাখ্যা করতে থাকে রনির কাছে ।  রনি ভোর দেখেনি ।  ওর ঘরটা এসি ।  এখন ভোর দেখছে ।  এখনও রোদ উঠেনি ।  কুয়াশা কাটেনি ।  কুয়াশায় গাছগুলি ডুবে আছে ।  ডুবে আছে পথের দুপাশের কৃষকের ঘরদোরগুলো ।  রনি ভিজে ভিজে সবুজ গন্ধ পায় ।  আরও পরে ,  ঘিওর বাসষ্ট্যান্ডের লাগোয়া একটি রেস্টুরেন্টে পরোটা আর বুটের ডাল খেতে খেতে শুভ্র তুষার রনিকে বোঝাল  -  ধর্ম না ,  মূল হল ঈশ্বরবোধ ।  ঈশ্বরবোধ সব মানুষের ভিতরে অভিন্ন ।  ধর্মের বিধান সংঘাতে সৃষ্টি করে ।  আর ,  সব সময় বুকের ভিতর একটা মিষ্টিক মিষ্টিক ফিলিংস যেন থাকে ।  তা হলে সবুজ রঙের বালুবোড়াকে অর্থহীন মনে হবে না ।   কোন্ ধর্মগ্রন্থে কী বলেছে -  সেসব গুরুত্বপূর্ন নয় রনি ।  কর্মকান্ডের কোনোই প্রয়োজন নেই ।  কর্মকান্ড হাস্যকর বিষয় ।  তার বদলে একটা গাছ দেখ ,  সবুজ রঙের বালুবোড়াকে দেখ ,  নদী দেখ -  কালীগঙ্গা কি বুড়িগঙ্গা ।  তোমার দুঃখসুখের অস্তিত্বই তোমার ধর্ম ।  তোমার বেঁচে থাকাই তোমার প্রার্থনা ।  আর কিছুর প্রয়োজন নেই ।  কর্মকান্ড এড়িয়ে চলবে ।  
রনি মন দিয়ে শোনে ।  ঘিওর বাস্টষ্ট্যান্ডের চুমকি রেস্টুরেন্টের বুটের ডাল এত টেস্টি ।  নুজহাতকে নিয়ে এসে খাওয়াবে ।  নুজহাত তো এখন স্বাধীন ।  ফ্রি ট্রাভেলার ।  
রনির পরিবর্তন উপভোগ করছে শুভ্র তুষার ।  সে এখন রমেন বসাকের ভূমিকায় ।  রমেন স্যার প্রায়ই একটি গানের  কথা বলতেন ।  লালনের গান ।  ভয় পেয়ে জন্মবিধি / সে পথে না যাও যদি / হবে না সাধন সিদ্ধি / তা শুনে মন ঝুরে / ও লালন বলে যা কর হে /  থাকতে হবে পথ ধরে ।  এই কথাগুলি মৌরিকে কখনোই বোঝাতে পারেনি শুভ্র তুষার ।  কতকাল আগে ঢাকা বিশ্ববিদ্যালয়ের রেজিষ্টার ভবনের মলের ঘাসের ওপর বসে মৌরি বলেছিল ,  শুভ্র ,  আমরা কিন্তু এখন প্রবলেমগুলো ক্যাটাগোরাইজ করতে পারি ।  কাজেই আমরা সুখি হবই ।  আমি কিছু চাই না ।  বিশ্বাস করো ।  আই অনলি নিড ইয়োর ট্রাস্ট ।  আমি  .  .  .  আমি তোমার বুকে মাথা রেখে মরতে চাই শুভ্র ।  ইত্যাদি ।  তখন শাহবাবা বললেন ,  তুমি এতবড় দুঃখ পাইলা তুষার ।  মাইয়াডারে একবার আনলা না মোকামে ।  মাইয়াডা  মোকামে আইলে তুমি আর দুক্ষু পাইতা না ।  শুভ্র তুষার দীর্ঘশ্বাস ফেলল ।  মৌরির মেয়েবেলায় ও কোনও কবিকে কাছে পায়নি পায়নি ।  এই আক্ষেপ ।  ওর কবির মন নেই  - সেটি দোষের কিছু না ,  আধুনিক সময়ে জেনেটিক্স মানতেই হবে ।  তবে মানুষের জীবনে শিক্ষার গুরুত্বও কম নয় ।  আত্মঘাতি জঙ্গিরা তো শান্তিনিকেতন থেকে পয়দা হয় না ।  বিল মিটিয়ে বাইরে এসে রেস্টুরেন্টের বাইরে এসে দাঁড়াল ।  রোদ উঠেছে ।  একশ টাকা ভাঙ্গিয়ে পাঁচটা বেনসন কিনল ।  রনির জন্য দুটো মিল্ক ক্যান্ডি  ।    একটা বাস ছাড়ছে ।  ওরা বাসের দিকে হাঁটে ।  মৌরির পরিবারের অনেকই দেশেবিদেশে  ষ্টাবলিশ ।  অথচ ওর পরিবারে রমেন বসাক - এর মতন সেরকম আলোকময় মানুষ একজনই নেই ।  যে কারণে মৌরি রঙিন চাদর বুনতে শেখেনি - ওর দুভার্গ্য ।  কী সহজে বদলে গেল মৌরি ।  সস্তা স্রোতের মোহে বদলাব না ,  ভাঙ্গব না - এই জন্যই তো মানবজীবন ।  একজন বাঙালি কবির ভালোবাসাকে তুচ্ছ করল ঘন ঘন মোবাইল ফোনের মডেল বদলানো একটা মেয়ে ।  কী সহজে আজম ইশতিয়াকের কেপ্ট হয়ে গেল !  লোকটার গুলশানের ফ্ল্যাটে গিয়ে উঠল ।  শুভ্র তুষার দীর্ঘশ্বাস ফেলে ।  মাঝে মাঝে জীবনে রঙিন চাদর জড়ানো দরকার হয়  ।  মৌরির অবর্তমানে প্রতি মুহূর্তে পুড়ছে শুভ্র তুষার ।  তবে সে একেবারেই পুড়ে পুড়ে অঙ্গার হয়ে যাবে না ।  যেহেতু তার একটি রঙিন চাদর রয়েছে ।  যে রঙিন চাদরের সন্ধান  মৌরি কখনও পায়নি ।  মৌরি কখনও পুড়লে বোতল বোতল মদ খাবে ।  মদ খাবে - কেননা ,  জীবনের অনিবার্য দহনকে এড়ানোর আনন্দজনক উপায়ের পথ জানা নেই মৌরির ।  ওরা বাসে উঠল ।  রনি জানলার পাশে বসল ।  কী ঝলমলে রোদ ।  পুকুর ।  কলাগাছ ।  টিচার্স ট্রেইনিং কলেজের দেওয়াল ।  সেই দেওয়ালে খয়েরি রঙে লেখা -  জামাতশিবির রাজাকার - এই মুহূর্তে বাংলা ছাড় ।  রনি মুচকি হাসে ।  জামাতিদের বাংলা ছাড়ার দরকার কী ।  তারা বদলে গেলেই হল ।  ও  তুষার শুভ্র কে জিজ্ঞেস করল ,  আচ্ছা ,  আপনার আসল নাম কি ?  মো :  শাহ্ আলম মজুমদার ।  ধোঁওয়া ছেড়ে শুভ্র তুষার বলল ।  মাথা সামান্য টলছে ।  আজকাল দিনের প্রথম সিগারেটে মাথা টলে ওঠে ।  শুভ্র তুষার লালনের সেই গানটা ধরল ।  মানুষ গুরু কল্পতরু ভজ মন /  মানুষ হইয়া মানুষ ভজ /  পাবা মানুষে মানুষ রতন ।  কৃষ্ণমোহাম্মদ রনিও একটা নতুন নিক নেবে ভাবল ।  কী নিক নেওয়া যায় ?  মানুষ রতন ।  তখন তুষার ভাই বলছিলেন ,   তোমার বাবারা হার্ডকোর শরিয়তপন্থি হওয়ায় পীর - ফকির অপছন্দ করেন ।  সাদা রঙের চাদর যেমন সব কাছে লাগে না ,  চাদর রঙীন করার দরকার হয় ,  পীরফকিরা তেমনি -  জীবনের রঙীন চাদর ।  জীবনের রঙির চাদর পেয়ে গেছে রনি ।  তবে ভয়ও আছে ।  ওর আব্বার পার্টির লোকেরা নিশ্চয়ই ওকে খুঁজছে ।  খুঁজুক ।  কাল শেখ ইবনে আল জাওয়ারি আল আসাদ আল মুখতাদিরের জন্মদিন ।  আজ দুপুরের ফ্লাইটে সৌদি আরব যাওয়ার কথা রনিদের ফ্যামেলির সবাই ।  ঐ পাথর - পাথর দেশটা ভালো লাগে না রনির ।  পালিয়ে যাওয়া ছাড়া উপায় ছিল না ওর ।  পালিয়ে গেল বলেই তো সব পেল । 
 

                    




গল্প :  খুন



                         .  .  . লাহোরে আসিয়া যুবরাজ সালিম  ( জাহাঙ্গীর )  আনারকলির  মুজরা দেখিয়া আনারকলির প্রেমে পড়িল ।  বিষয়টি যুবরাজ সালিম তাহার পিতা আকবরকে জানাইল ।  সুন্দরী আনারকলি লাহোরের বিখ্যাত নর্তকী হইলে কী হইবে -  আনারকলি ছিল  নিছক দাসী ,  তাহার শিরায় তো অভিজাত রক্ত নাই ।  কাজেই বিরক্ত হইয়া বাদশা আকবর বলিলেন ,  আনারকলিকে বিবাহের কথা ভাবিও  না ।  পিতার সঙ্গে সালিম অশেষ তর্ক করিল ।  ইহাতে আকবর ক্ষুব্দ হইয়া উঠিয়া আনারকলিকে বন্দি করিয়া লাহোরের বন্দিশালায় নিক্ষেপ করিতে নির্দেশ দিলেন ।  সালিম  গোপনে আনারকলিকে লুকাইয়া রাখিল ।  তাহার পর সৈন্যসামন্ত লইয়া পিতার বিরুদ্ধে অগ্রসর হইল ।  আকবরও ক্রদ্ধ হইয়া পুত্রকে শায়েস্তা করিতে অগ্রসর হইলেন ।  প্রচন্ড যুদ্ধ বাধিল ।  যুদ্ধশেষে সালিম পরাজিত হইল ।  আকবর বলিলেন ,  আনারকলিকে আমার কাছে সমর্পন কর ।  নতুবা মৃত্যুকে বরণ কর ।  সালিম মৃত্যুকেই বাছিয়া লইল ।  আনারকলি কিছুতেই সালিমকে মরিতে দিবে না ।   আনারকলি গুপ্তস্থান হইতে বাহির হইয়া আকবরের নিকটে আসিয়া উপস্থিত হইল ।  তাহার পর কাতরস্বরে  বলিল ,  আমি মরিলে কি যুবরাজ বাঁচিয়া থাকিব ?  আকবর বলিলেন ,  হাঁ ।  উত্তর শুনিয়া আনারকলি বলিল ,  আমি কি আমার মৃত্যুর পূর্বে আপনার কাছে একটা প্রার্থনা করিতে পারি ?  আকবর বলিলেন ,  বল ।  আনারকলি বলিল ,  আমি মাত্র একটি রাত যুবরাজের সঙ্গে কাটাইতে চাই ।  আকবর প্রার্থনা মঞ্জুর করিলেন ।  আনারকলির সেই মধুরাত্রি সমাপ্ত হইলে ডালিমের কলিতে নেশাদ্রব্য মিশাইয়া যুবরাজ সালিমকে অচেতন করিয়া অপেক্ষমান প্রহরীদের সহিত রাজপ্রাসাদ ত্যাগ করিয়া  ( বর্তমানকালের লাহোরের আনারকলি বাজারের )  নিকট   বিরাট একটি গর্তের কিনারায় আসিয়া গর্তের ওপর কাঠের তক্তার ওপর দাঁড়াইল আনারকলি  ।  সৈন্যরা দড়ি ঢিলা করিয়া তক্তা নীচে নামাইয়া দিল ।  আনারকলি গর্তে নামিয়া চোখ বুজিল ।   ইট দিয়া গর্তের মুখ বন্ধ করিয়া দেওয়া হইল  .  .  . 
 আজম নেওয়াজের নকিয়াটা বিজ বিজ করে বাজল ।  হাঁটতে হাঁটতেই প্যান্টের পকেট  থেকে সেলফোনটা বার করল নেওয়াজ  ।  নকিয়া ১১০০ ।  সাদাকালো ডিসপ্লেতে আকবর লেখা দেখে মেজাজ খিঁচড়ে গেল তার ।  দোসো রুপিয়া পায় সালে ।  সকালেও বেশ ক ’ বার ফোন করেছিল আকবর ।   বহুত হারামী আছে আকবর ।  কলটা রিজেক্ট করে নকিয়াটা আবার পকেটে ভরল নেওয়াজ ।   থুঃ করে একদলা থুতু ফেলল রাস্তায় ।  সময়টা দুপুর ।   শীতের প্রায় শেষ ।  আজ দুপুরের পর থেকেই আনারকলি বাজারের অলিগলিতে ঘুরঘুর করছিল আজম নেওয়াজ ।  লাহোরের আনারকলি বাজারের অলিগলি বছরভরই সরগরম থাকে ।  ক্রেতাবিক্রেতার সমাগম ।  ভিড় ।  গুঞ্জন ।  মশলার গন্ধ ।  রাস্তার দুপাশে ইলেকট্রনিক্সের দোকান ,  কাঁসাপিতলের দোকান ,  ফল - ফুলের দোকান ।  দোকানের সামনে ঝোলানো হ্যাঙ্গার থেকে সার্ট প্যান্ট ঝুলছে ।  ঝুলছে হরেক রকম রঙের টাই ,  ফ্রক ।  দোকানের ভিতর এবং দোকানের বাইরে নানা বয়েসী খদ্দের ।  খদ্দেরদের ভিতর বিদেশিও রয়েছে ।  কেমন ,  উৎসব উৎসব ভাব ।  যার নামে বাজারের নাম ,  সেই মুজরানর্তকী আনারকলিকে যে জীবন্ত পুঁতে ফেলা হয়েছিল - সে কথা যেন কারওই মনে নেই ।  বরং ,  রাস্তার পাশে বড় বড় তাওয়া ।  তাওয়ায়  গরম তেল ।  ধোঁওয়া ।  তাওয়ার কিনারে গোল গোল করে ময়দা ছড়ানো  ।  সামোসা ভাজা হচ্ছে ,  কিংবা গোল গাপ্পাস ।  রাঁধুনিগুলি সব পুরুষ ।  তাদের মাথায় সাদা রঙের টুপি; দেখলে কাগজের বলে ভ্রম হয় ।   আনারকলি বাজারের গলিপথ অল্পপরিসর হলেও মোটরসাইকেল আর চিংচি  ( অটোরিক্সা )  - র জট ।  আর রয়েছে খাকি প্যান্ট আর কালো ইউনিফরম পরা পুলিশ ।   আনারকলি বাজারে ক্যাসেট সিডির দোকানও রয়েছে ।  দোকানের বাইরে বড় বড় সাউন্ড বক্স ।  ধিরিক ধিরিক নাকে তাকে নাকে তাকে  ছন্দে বিটের ধামাকা আওয়াজ বেরোয় সাউন্ড বক্সগুলো থেকে ।  সঙ্গে পাঞ্জাবি ভাষায় বেসামাল ভাঙ্গরা - 
 Ral ke ,  rale ke ,  ral ke
Haripa ! 
Ral ke ,  rale ke ,  ral ke
Haripa ! 
 হাঁটতে হাঁটতে নেওয়াজের ঢেঁকুর উঠল ।  বেলা দেড়টার দিকে আল্লামা ইকবাল লেইনের দাউদ মোহম্মদের  ‘ আবিদা ’  রেস্টুরেন্টে ঢুকে নানরোটি শিশ কাবাব খেয়ে নিয়েছে সে মুফতে ।  এখনও ঢেঁকুর উঠছে ।  তবে সামান্য মন ভার তার এখন ।  এখনও তেমন পার্টি পায় নি  ।  বেহুদাই ঘুরছে আনারকলি বাজারের অলিগলি ।  আজ পার্টির দরকার আছে ।  আকবর দোসো রুপিয়া পায় ।  তা ছাড়া  তিন মাসের বাড়ি ভাড়া বাকি ।  আজকের মধ্যে ভাড়া শোধ না করলে লাথি দিবে বাড়িউলি নাসিমন বেওয়া  ।  গতকাল অবশ্যি জব্বর পার্টি জুটেছিল নেওয়াজের ।  অস্ট্রেলিয়ান ।  ভালো ডলার কামাই হল কাল ।  তো সে ডলার হিরামন্ডিতে উড়ল -  সন্ধ্যের পর ।  মুজরার কঠিন সমঝদার নেওয়াজ ।  আর ,  পাক সরকার মুজরা বন্ করে দিতে চায় !  সালে জারদারী - গিলানীর বাচ্চে !  বাইনচোত !  আজম নেওয়াজ থু থু ফেলে ।  হিরামন্ডিতে ডলার না উড়লে আজম নেওয়াজের আটান্ন বছরের বুড়ো হাড়ে যে মউত এসে জখম করে দেবে ।  তখন ?  তো ,  মল রোডের এই আনারকলি বাজারে হররোজ বেশুমার ফরেন পার্টি আসে ।  কেনাকাটা করে ।  মিলিটারিতে থাকতে কাজ চালানোর মতো ইংরেজি  শিখেছিল নেওয়াজ ।  তাদেরই কারও কারওকে ফুসলিয়ে মল রোডের আশেপাশের দর্শনীয় স্থানগুলি ঘুরিয়ে দেখায় আজম নেওয়াজ ।  আইওয়ানে ইকবাল ,  জাদুঘরের সামনে জমজমা কামান ,  বাগ এ জিন্না ।  আপাতত এই তার পেশা ।   লাহোরে আসার আগে আজম নেওয়াজ শিয়ালকোটে ছিল ।  মিলিটারির ট্রাক চালাত ।  তারপর সে চাকরি ছেড়ে শিয়ালকোটের জিন্নাহ স্টেডিয়ামের পাশে একটা ব্যাটবলের দোকান দিয়েছিল  ।  প্রথম প্রথম ভালো চললেও  সেই ব্যবসা লাটে উঠল ।  শিয়ালকোট শহরে গুরু নানকের দরগার কাছেই একটা খুপরি মতন ঘরে থাকত সে  ।  ব্যাটবলের দোকান মার খেলে রেলস্টেশনের পাশে বাইসিকেলের দোকান দিল নেওয়াজ ।  সে ব্যবসাও লাটে উঠল ।  তারপর  লাহোরযাত্রা ।  বহুত ধারদেনা হয়ে গিছল শিয়ালকোটে ।  আজম নেওয়াজের বউ মরেছে দশ সাল ।  এক ছেলে ছিল ,  দশ সাল হল গায়েব  ।  এক মেয়ে আছে ।  মেয়ের শ্বশুরবাড়ি গুজরানওয়ালা ।  বছরে দু - একবার যায় ,  মনে পড়লে । 
 ‘ বাবর হ্যান্ডিক্র্যাফট অ্যান্ড গিফট সেন্টার ’  - এর সামনে আকবরকে দাঁড়িয়ে থাকতে দেখে চট করে ঘুরে গেল আজম নেওয়াজ ।  দোসো রুপিয়া আকবরকে গতকালই দিতে পারত ।  তা সে ডলারে তো সন্ধ্যের পর পাখনা গজাল ।  সালিমের চায়ের স্টলটা কাছেই -  হাতের ডাইনে সরু কাঁসাপিতলের গলিতে ।  চা স্টলটা প্রায় ফাঁকা ।  পিছনের দিকে বসল ।   টেবিলের ওপর পত্রিকা পড়েছিল ।  ডেইলি জং  ।  শিরোনামে চোখ গেল :  সালে জারদারীর বাচ্চে দুনীর্তির বিরোধী অভিযান শুরু করবে ।  মুচকি হাসল নেওয়াজ ।  সালে গিলানীর বাচ্চে হিন্দুস্তানের সঙ্গে পাঞ্জাব ইস্যু নিয়ে বসতে চায় ।  হাহ্ ।  নিচের দিকে  ছোট একটা খবরে চোখ আটকে গেল আজম নেওয়াজের ।  ডাঙায় তোলা মাছের মতন খাবি খেল সে  ।  টের পেল শরীর ঘেমে গেছে ।  শরীরের ভিতর গরম পানি খলখল করে উঠল ।  এ শহরে এখনও বেশ শীত -  অথচ ,  তার গরম লাগে ।  তার শরীরের শিরায় শিরায়  নদীর গরম পানি ঢুকে গেছে ।  ঘন ঘন শ্বাস পড়ে আজম নেওয়াজের ।  কেমন দমবন্ধ দমবন্ধ লাগছে ।   সিগারেট ধরাল নেওয়াজ ।  হাতটা ভীষন কাঁপছে  ।   ততক্ষনে চা দিয়ে গেছে সালিমের ছোটছেলে ইউসুফ ।   চা শেষ না করেই উঠে দাঁড়াল ।  মাথা সামান্য টলল ।  বিল মিটিয়ে রোঁস্তরার বাইরে এসে দাঁড়াল ।  সিগারেটা ফেলে দিল ছুঁড়ে ।  ভীষন অস্থির লাগছে ।  মুনিরার খুপরিতে যাবে কি না ভাবল একবার ।  এর আগে রান্ডিপাড়ায় দিনের বেলা কখনও যায়নি নেওয়াজ ।  কী করবে - ভাবছে সে ।  ঠিক তখনই গলির ওপারে আজমত গুল - এর কাঁসাপিতলের দোকানের দিকে তাকাতেই চোখ আটকে গেল ।   
 ২
 আজমত গুল - এর কাঁসাপিতলের দোকানের ভিতর দাঁড়িয়ে পিতলের তৈরি একটি  চিলমচি ঘুরিয়ে ফিরিয়ে দেখছিলেন ভিক্টোরিয়া লিলিথ ।  চমৎকার জিনিস ।  গোল ।  ঝকঝকে ।   ভিক্টোরিয়া লিলিথ আমেরিকান ।  আমেরিকা দেশটি টিস্যু পেপারের দেশ; সে দেশে খক খক করে কেশে চিলমচিতে কফ ফেলার রেওয়াজ নেই ।  তবে জিনিসটা অস্টিনের বাড়ির লিভিং রুমে রেখে দিলে চমৎকার মানাবে ।  লিলিথ সাংবাদিক  ।   ‘ অস্টিন আমেরিকান স্টেটসম্যান ’  পত্রিকায় চাকরি করে ।  বয়স গত নভেম্বরে তিরিশ ছাড়িয়েছে ।  
সালাম ম্যাম ।  
খানিকটা অবাক হয়ে লোকটার দিকে তাকালেন লিলিথ ।  বৃদ্ধই বলা যায় ।  তামাটে  রঙের প্রশস্ত কপাল ,  টাক ,  পিছনে আধপাকা চুল ,  মুখে খোঁচা খোঁচা পাকা দাড়ি ,  গলায় লাল রঙের মাফলার ,   ঘিয়ে রঙের কোটটা পুরোন ,  ভিতরে নীল সোয়েটার ,  সাদ রঙের কর্ডের প্যান্ট পরেছে ,  কালো রঙের ময়লা কেডস ।  মাঝারি উচ্চতা ,  খানিকটা স্থূল ।  ভদ্রলোক বলেই তো মনে হচ্ছে ।  তবে কেমন যেন অস্থির মনে হল ।  লিলিথ কিছু বিস্মিত ।  চিলমচিটা আজমত গুলকে ফেরৎ দিয়ে বলল ,  ইয়েস ? 
সামান্য কেশে লোকটা বলল ,  মাই নেইম ইজ আজম নেওয়াজ ম্যাম ।  ইফ ইউ নিড এ গাইড .  .  . 
ওহ্ ।  লিলিথ দ্রুত ভাবছেন ।  গাইড তার দরকার ঠিকই ।  আজকেই একবার আনারকলির টুম - এ গেলে ভালো হয় ।  আনারকলির জন্যই আমেরিকা থেকে লাহোরে আসা ।  আজ দুপুরের পর পর আনারকলি বাজারে এসেছে লিলিথ ।   ঘুরে ঘুরে দেখছে বাজারটা  ।  পশ্চিম এশিয়ার সবচে পুরনো বাজার ।  দুশো বছরের পুরনো তো হবেই ।  মশলার গন্ধ ।  ছায়া ।  গত বছর ঠিক এই সময়ে মিশরে ছিল লিলিথ ।  কায়রোর পুরনো বাজারের সঙ্গে কোথায় যেন মিল আনারকলি বাজারের ।  গলি ,  ছায়া ,  মসলার গন্ধ । 
ইউ ক্যান ট্রাস্ট মি ম্যাম ।  আই অ্যাম এ এক্স আর্মি পার্সন ।  নেওয়াজ বলল । 
দ্রুত ভাবছে লিলিথ ।  এই লোকটাকে কি ট্রাস্ট করা যায় ?  বৃদ্ধ ।    আর্মিতে ছিল বলল ।  তা ছাড়া সঙ্গে একজন নেটিভ থাকলে ভালোই হয় ।  আজ সকালেই আল্লামা ইকবাল ইন্টারন্যাশনাল এয়ারপোর্ট থাই এয়ারওয়েজ থেকে নেমেছে লিলিথ ।  পার্ল কন্টিনেন্টালে উঠেছে ,   পশ হোটেল ,  অনেক খরচ ।  চিপ হোটেলে উঠলে ভালো হয় ।  আমেরিকার ইকোনমি ভালো না ,  এক ডলার বাঁচালেও লাভ ।  এদিকে কি সে রকম চিপ হোটেল আছে ?  মি :  আজম নেওয়াজ কি জানেন ?  জানেন নিশ্চয় ।  স্থানীয় লোক যখন ।  লিলিথ কিছুটা দ্বিধান্বিত স্বরে বলল ,  আনারকলিস টুম ? 
ইয়েস ,  ইয়েস ।  আনারকলি টুম ?   কাম উইথ মি ম্যাম ।  বলে আজম নেওয়াজ ঘুরে দাঁড়াল ।  লিলিথ নেওয়াজকে অনুসরণ করে ।  লোকজন লিলিথকে দেখছিল ।  পায়ের গোড়ালি অবধি কালো রঙের লং স্কার্ট পরেছে লিলিথ ।  সাদা পুলোভারের ওপর ঘিয়ে রঙের কোট ।   মাথায় তেহরান থেকে  কেনা কালো রঙের  রুসারি জড়ানো ।  পাকিস্তান দেশটি আজও রক্ষণশীল ।  রক্ষণশীল পুরুষরা তাকাবেই ।  লিলিথ মুচকি হাসে ।    
কিছুটা দ্রুত পা ফেলে হাঁটছিল নেওয়াজ ।  শেষ শীতের শেষ বেলার ঝলমলে রোদ ছড়িয়েছিল ।  তখনও অস্থির বোধ করছিল সে ।   অস্থিরতা তাড়াতেই ভাবল :  এই ফরেন লেডির কাছ থেকে একশ ডলার গিলা করে নিব ।  তিন মাসের বাড়ি ভাড়া আজ রাতেই নাসিমন বেওয়ার মুখের ওপর ছুঁড়ে মারব না ?   আকবরের দোসো রুপিয়াও শোধ করে দেব ।  এইসব স্বস্তিকর ভাবনায়   নেওয়াজ অস্থিরতা কাটেনা ।  কারণ ,  ডেইলি জং লিখেছে :  বাংলাদেশের নবনির্বাচিত আওয়ামী লীগ সরকার সেভেনটি ওয়ানের যুদ্ধাপরাধীদের বিচার করবে ।  খবরটা পড়ামাত্র তার শরীরের শিরায় শিরায়  নদীর   গরম পানি ঢুকে গেছিল ।  পূর্ব পাকিস্তান ।  ১৯৭১ ।  নেওয়াজের শরীরের শিরানালীতে এখনও রক্তের বদলে গরম পানির স্রোত ।  সে  অস্থিরতা কাটাতেই নেওয়াজ বলল ,  আনারকলি ওয়াজ এ মুজরা ড্যান্সার ম্যাম । 
লিলিথ  জানে ।  অস্টিনের  ইউনিভারসিটি অভ টেক্সাসে পড়াশোনা করেছে লিলিথ ।  ডিপার্টমেন্ট অভ এশিয়ান স্টাডিজে অনেকগুলি বছর কেটেছে তার  ।  মুগল পিরিয়েড পড়াতেন অধ্যাপক সাজেদা শিরিন ।  তাঁর ক্লাসেই প্রথম আনারকলির ট্র্যাজিক কাহিনী জেনেছিল লিলিথ ।  প্রেমিক সালিমকে বাঁচাতে আনারকলি স্বেচ্ছায় মৃত্যুকে বেছে নিয়েছিল ।  সবটা শুনে মন বিষন্ন হয়ে গিয়েছিল লিলিথের ।  সেই সঙ্গে নানা প্রশ্নও উঁকি দিচ্ছিল ।  আনারকলির কাহিনীটা ইন্ডিয়ান সাবকন্টিনেন্টে সবাই কমবেশি জানে ।  সে কাহিনীতে ব্যর্থ প্রেম আর শোকের দিকটাই প্রকট ।  সেই সস্তা সেন্টিমেন্ট পুঁজি করে বেশ কটি চলচ্চিত্রও নির্মিত হয়েছে ।  অধ্যাপক সাজেদা শিরিন খেদের সুরে বলতেন ,  এখন তো ইন্ডিয়ান সাবকন্টিনেন্টে আনারকলি মানে ফ্যাশন ।  ঢাকার শাড়ির মার্কেটের নাম আনারকলি ।  মুম্বাইয়ের ফ্যাশন হাউজের নাম আনারকলি ।  পাকিস্তানের লাহোরে আনারকলি বাজার ।  ভাবা যায় ?  লাহোরের আনারকলি বাজারে বছরভর কেমন উৎসব উৎসব ভাব ।  যার নামে বাজার ,  সেই নর্তকী আনারকলির যে এক করুণ জীবন ছিল - সেকথা কারুই মনে নেই ।   আনারকলির জীবন নিয়ে একটা বই লেখার কথা ভাবছিল লিলিথ ।  এর আগেও একটা বই লিখে হইচই ফেলে দিয়েছে লিলিথ ।  বইটির নাম :   ‘ The Naked Veil ’  .  তেহরানের উচ্চবিত্ত শিক্ষিত নারীরা বোরখা সম্বন্ধে কী ভাবে - সে সবই  বইটিতে ফুটিয়ে তোলা হয়েছে ।  বেশ কাটতি হয়েছিল বইটির  ।  স্বয়ং অরুন্ধতি রায় ,  কিরণ দেশাই ,  অনিতা দেশাই ,  সালমান রুশদী বইটির প্রশংসা করেছেন ।  এখন আনারকলির জীবন নিয়ে একটা বই লেখার কথা ভাবছে লিলিথ ।  আনারকলি সম্বন্ধে ওয়েস্টের আরও বেশি জানা উচিত ।  র‌্যানডম হাউজের সঙ্গে এরই মধ্যে চুক্তি হয়েছে লিলিথের ।  রিসার্চের খরচ ওরাই বহন করছে ।  
খুব কাছেই কোথাও পিয়ানো বাজল ।  চমকে ওঠে দাঁড়িয়ে পড়ল লিলিথ ।  কোটের পকেট থেকে মটোরোলাটা বার করল ।  হ্যালো ।   .  .  . হ্যালো ।  প্লিজ রাড ,  প্লিজ ।   লিভ মি অ্যালোন ।  প্লিজ ।  রাড ।  লিলিথ ফোন বন্ধ করে কোটের পকেটে রেখে দেয় ।  কালো স্কার্ফ জড়ানো লিলিথের ফরসা মুখচোখে  রাগ আর স্পস্ট বিরক্তির ছোপ । 
সান্ত্বনা দেওয়ার স্বরে নেওয়াজ বলল ,  আনারকলি অলসো ওয়াজ আনহ্যাপি ম্যাম । 
লিলিথ আর কী বলবে ? 
আর ইউ আমেরিকান ম্যাম ? 
ইয়েস মি :  নেওয়াজ । 
নেওয়াজ খুশি খুশি স্বরে বলল ,  আই অ্যাম এ সাপোর্টার অভ প্রেসিডেন্ট বারাক ওবামা ।   আই বিলিভ হি উইল ব্রিং চেঞ্জ । 
আই বিলিভ সো মি :  নেওয়াজ ।  লিলিথ বলল ।  গত নভেম্বরে ভোট লিলিথ ওবামাকেই দিয়েছে ।  হাঁটতে হাঁটতে দীর্ঘশ্বাস ফেলল লিলিথ ।  পরিবর্তন হয়তো শিঘ্রই আসবে না -  হাজার বছরের জঞ্জাল -  দেখা যাক কি হয় ?  
আনারকলির টুমটা পাঞ্জাব সিভিল সেক্রেটারিয়েটের চত্তরে ।  সেখানে ঢোকার আগেই নেওয়াজের নকিয়াটা বাজল ।  আকবর ।   কলটা রিজেক্ট করল নেওয়াজ ।  বহুত হারামী আকবর ।  অস্থিরতা কাটাতে নেওয়াজ বলল ,  ব্রিটিশরা যখন পাঞ্জাব দখল করে নিল ম্যাম  ।  তখন তারা এই  টুমটাকে  খ্রিস্টান চার্চে পরিনত করেছিল  । 
ওহ্ ।  লিলিথ জানে ,  বিশ্বময় ব্রিটিশদের একটা কদর্য রুপ আছে ।  আমেরিকায় লিলিথের পূর্বপুরুষেরা ব্রিটেন থেকে এসে তিনশ  বছর হল সেটল করেছে  ।  কাজেই ,  বিষন্নতা টের পায় লিলিথ ।  আমি কতটুকু অসুন্দর ?  আমি রিপাবলিকান পার্টি না করলেও ইরাক যুদ্ধের দায় আমার ওপরও বর্তায় ।  কথাটা ভাবতেই শিউরে ওঠে লিলিথ ।   আনারকলি বাজারের ভিড়ে আলকায়দার সদস্য মিশে থাকতে পারে ।  শিউরে ওঠে লিলিথ ।  অফিসের কলিগরা মানা করেছিল তালিবানঘাঁটি পাকিস্তান না যেতে ।  আনারকলি টানছিল লিলিথকে । 
 চত্তরজুড়ে শেষ বেলার রোদ ।  অজস্র ছাই ছাই রঙের পায়রা ।   দর্শনার্থীদের ভিড় ।  ভিড়ের মধ্যে বিদেশিরাও রয়েছে ।  পুরনো আমলের স্মৃতিসৌধটা অকটাগোনাল ।  ওপরে ডোম ।   প্রতি কোণে অকটাগোনাল টারেট  - টারেট  ঘিরে আবার ছোট্ট ছোট্ট কিওক্স  ।  লিলিথ কোটের পকেট থেকে মটোরোলাটা বার করে ।  3 . 15 মেগা পিক্সেল - এর  A3100;  টুমটা ফোকাস করে ক্লিক করল । 
নেওয়াজ নীচুস্বরে বলল ,  আগে সমাধিসৌধ ঘিরে ফুলের বাগান ছিল ম্যাম ।  এখন যে নেই - তা তো দেখতেই পাচ্ছেন ।  ঢোকার মুখে দোতলা সমান উঁচু প্রবেশ দ্বার ছিল  ।  
লিলিথ শ্বাস টানে ।  বাগান ছিল ?  কবে ?  যাকে মাটি চাপা দিয়ে হত্যা করা হল - তার কবরেই আবার বাগান - সৌধ ?  আশ্চর্য !   কে করল এসব ?  যুবরাজ সালিম ,  মানে সম্রাট জাহাঙ্গীর ?  সময়টা ?  ১৬০৫ - এর পর নিশ্চয় ।  ততদিনে তথাকথিত নীল রক্তের ধ্বজাধারী  ‘ আকবর দি গ্রেট ’  মৃত ।  অধ্যাপক সাজেদা শিরিন  বলতেন ,  সম্রাট জাহাঙ্গীর ভীষন মদ খেতেন ।  খ্রিস্টানও হবেন বলে ভাবছিলেন ।  সবই আকবরের ওপর জেদ করে ।  জাহাঙ্গীর আনারকলিকে ভুলতে পারেননি ।  আকবরই তো আনারকলির মৃত্যুর কারণ ।  আনারকলির জন্য বাবার সঙ্গে তর্ক করেছে ,  বাবার বিরুদ্ধে বিদ্রোহ করেছিলেন ।  
আনারকলির সমাধিসৌধের ভিতরে শবাধারটি পাথরের তৈরি ।  সেই পাথরের কফিনের দিকে তাকিয়ে লিলিথের শরীর কীরকম শিরশির করে ওঠে ।   .  .  . সেই মধুরাত্রি সমাপ্ত হইলে আনারকলি ডালিমের কলিতে নেশাদ্রব্য মিশাইয়া যুবরাজকে অচেতন করিয়া অপেক্ষমান প্রহরীদের সহিত রাজপ্রাসাদ ত্যাগ করিয়া বর্তমানকালের লাহোরের আনারকলি বাজারের নিকট  খোঁড়া বিরাট একটি গর্তের কিনারায় আসিয়া কাঠের তক্তার ওপর দাঁড়াইল ।  সৈন্যরা দড়ি ঢিলা করিয়া তক্তা নীচে নামাইয়া দিল ।  আনারকলি গর্তে নামিয়া চোখ বুজিল ।   ইট দিয়া গর্তের মুখ বন্ধ করিয়া দেওয়া হইল  .  .  . 
এখানেই ?  
লিলিথের শরীর শিরশির করে ।  লিলিথ র‌্যাডিকাল ফেমিনিস্ট ।  ভয়ঙ্কর এক ক্রোধ টের পায় লিলিথ - আকবর দ্য গ্রেটের ওপর । 
পাথরের কফিনের ওপর ঝুঁকে আজম নেওয়াজ বলল ,  এই যে ,  দেখেন ম্যাডাম ।  এখানে ফার্সিতে আল্লার নিরানব্বুই নাম খোদিত আছে ।  বলে ,  আজম নেওয়াজ আবৃত্তি করে - 
 তা কিয়ামাত শুকুর গুয়াম কারদিগারে খিশ রা , 
আহ !  গার মান বাজ বিনাম রুই য়ার - ই খিশা রা । 
 নেওয়াজের দরাজ কন্ঠ ।  মানেও বলে দিল সে :  পুনরুত্থানের দিবস পর্যন্ত আমি আল্লাকে শুকরিয়া জানাব যদি আমি আরেকবার আমার প্রিয়তমের মুখ যদি দেখতে পাই । 
লিলিথ বিষাদ বোধ করে ।  অনেক অনেক দিন আগে আর্লিংটনের জেফ - এর কিশোর মুখটা মনে পড়ে গেল ।  চৌদ্দ বছর বয়েসে নগ্ন শরীরটি সঁপে ছিল জেফকে ।  একটা অ্যাক্সিডেন্টে জেফ  .  .  .  পিয়ানো বাজল ।  হ্যালো ।   .  .  . হ্যালো ।  প্লিজ রাড ,  লিভ মি অ্যালোন ।  প্লিজ ।  ফোনটা এবার অফ করেই দিল লিলিথ ।  পাথরের কফিনটির উত্তর দিকে যায়নেওয়াজ  ।  এই যে এখানে লেখা রয়েছে ,  মাজনুন সালিম আকবর ।  মাজনুন মানে ,  ম্যাড ,  ম্যাম ।  আর ,  এই যে ,  পূর্বদিকে  সাল লেখা রয়েছে .  .  .  ১৫৯৯ - ১৬০০ ।  আর ,  এই যে  পশ্চিমে সাল লেখা রয়েছে ,  ১৬১৫ - ১৬  ।  এখানে আরেকটি লিপি ছিল ম্যাম ।   ফরাসী জেনারেল ভেনচুরা সেটি ধ্বংস করে ফেলেছে ।  পাঞ্জাবের শিখদের বিরুদ্ধে তখন লড়াই চলছিল ফরাসীদের ।  এই সমাধিসৌধটিতে তখন জেনারেল ভেনচুরা থাকত ।  ভাবলে আমার হাসি পায় ম্যাম ।  স্মৃতিসৌধটির মূল্য না বুঝেই কেমন বাড়ি বানিয়ে ফেলল বেকুফ জেনারেল !  
ফরাসী জেনারেলের অপকীর্তির কথা শুনে লিলিথ দীর্ঘশ্বাস ফেলল ।  ঠিকই তো -  তুচ্ছ এক মুজরা নাচনেওয়ালির সমাধিসৌধের মূল্য ফরাসী লোভী পুরুষরা কি বুঝবে ?  ইন্দোচীনে ,  মানে ভিয়েতনাম - কম্বোডিয়ায় দীর্ঘদিন অবাধে শোষন আর লুটপাট করেছে ফরাসীরা  ।  এখনও  রক্ষণশীল সাম্রাজ্যবাদী সারকোজি গং ফ্রান্সের ক্ষমতায় ।  ইস্ ,  ফ্রান্সের গত নির্বাচনে ফেমিনিস্টরা হেরে গেল !  ইরাকি গনহত্যায় সারকোজি গং বেজন্মা বুশের জোটে ছিল !  
নেওয়াজ বলল ,  প্রোফেসাররা বলেন ,  লিপিটি ছিল ফার্সি ভাষায় ম্যাম ।  যার ,  ইংরেজি করলে দাঁড়ায় :   " The innocent who is murdered mercilessly and who dies after enduring much pain ,  is a martyr .  God considers him / her a martyr "  .  
ওহ্ ।  লিলিথ চমকে উঠল ।   ‘ খুন ’  শব্দটি তাহলে আনারকলির ক্ষেত্রে ব্যবহার করা হয়েছে !  নিরীহ শব্দটাও ।  আনারকলির কবরের খুব কাছে দাঁড়িয়ে আনারকলির জন্য বেদনা বোধ করে লিলিথ ।  মরে যাওয়ার সময় কেমন লেগেছিল আনারকলির ?  আমি যখন মরে যাব তখন আমার কেমন লাগবে ?  
 " The innocent who is murdered mercilessly and who dies after enduring much pain ,  is a martyr .  God considers him / her a martyr "  .  - এই কথায়  আজম নেওয়াজ তার বুকের ভিতর তোলপাড় টের পেল ।  জীবনের অনেক কাজ করেছে আজম নেওয়াজ ।  ৭১ ’  সালে পূর্ব পাকিস্থানে ছিল সে; আর্মির  ট্রাক চালাত ।  পোস্টিং ছিল নেত্রকোনায় ।  রেললাইনের পাশে কুড়িয়া বিলে ট্রাকভরতি লাশ ফেলত ।  ট্রাকে তুলে বধ্যভূমিতে নিয়ে যেত বাঙালিদের ।  তারপর  .  .  .  তখন কত মেয়েকে হত্যা করেছে খান সেনারা ।  বাংলাদেশের নবনির্বাচিত আওয়ামী লীগ সরকার একাত্তরের যুদ্ধাপরাধীদের বিচার করবে ।  আমিও তো যুদ্ধাপরাধী ।  আমার কি বিচার হবে ?  তার বুকটা মুচড়ে উঠল ।  আমিও কি যুদ্ধাপরাধী নই ? 
সমাধিসৌধের ভিতরে আলো কমে আসছিল ।  ওরা বেরিয়ে আসে ।  শেষ শীতের দিনটি সন্ধ্যার কাছাকাছি পৌঁছে গেছে প্রায় ।  পাঞ্জাব সিভিল সেক্রেটারিয়েটের প্রাঙ্গনে গাঢ় ছায়া নেমেছে  ।  তখনও কতগুলি ছাই ছাই রঙের পায়রা ঘুরঘুর করছিল ।  দূর থেকে ভাঙরা গানের মৃদু আওয়াজ ভেসে আসে ।  ওপাশের গলিতে একটি রেঁস্তরা ।  বাতাসে পোড়ামাংসের গন্ধ ভাসছিল ।  প্রাঙ্গনের দক্ষিণপাশে একটি দেবদারু গাছ ।  সন্ধ্যা আসন্ন বলেই হাজার হাজার কাক ডাকছিল ।   সহসা আজম নেওয়াজ তার মাথার ভিতরে এক বিস্ময়কর চিন্তায় আঘাত অনুভব করে ।  সে ভয়ানক চমকে ওঠে ।  অসম্ভব ভাবিত হয়ে পড়ে সে ।  তার মুখ ফসকে বেরিয়ে পড়ল ,  মাঝে মাঝে দুনিয়ার বিচার দেখলে আমি আশ্চর্য হয়ে যাই ম্যাম । 
কেন ?  কী হল ?  লিলিথ অবাক ।  
আজম নেওয়াজ বলল ,  একজন আনারকলির জন্য এত কিছু ।  এই সমাধি সৌধ ,  আনারকলি বাজার ।  আপনি পর্যন্ত মার্কিন মুলুক থেকে লাহোর এসে শালিমার বাগে না গিয়ে প্রথমেই আনারকলি বাজরে এসেছেন ।  আর আর  .  .  . ইস্ট পাকিস্তানে  .  .  .  ইস্ট পাকিস্তানে  কত মেয়েকে খুন করল .  .  . তার জন্য ?   .  .  . তার জন্য ?   বলতে বলতে আজম নেওয়াজের কন্ঠস্বর বাস্পরুদ্ধ হয়ে আসে  ।  
লিলিথ সচেতন হয়ে ওঠে ।  সেভেনটি ওয়ানে কী ঘটেছিল সে সব লিলিথের অজানা নয় ।  লিলিথের চোখ সরু হয়ে যায় ।  ওয়্যার ইউ  দেয়ার অ্যাট দ্যাট টাইম ?  
ইয়েস ম্যাম ।  আই ড্রোভ মিলিটারি ট্রাক ।  তখন  .  .  .  তখন কত মেয়েকে যে  .  .  . হায় আল্লা  .  .  .  আর একজন আনারকলির জন্য  .  .  .  ।  কী আশ্চর্য !  ম্যাম ।  এই দুনিয়ার বিচার ? 
সহসা যেন লিলিথ সব বুঝতে পারে ।  টেক্সাসের  একটা হিউম্যানিস্ট গ্রুপ বছর কয়েক আগে  ‘ যুদ্ধ ও নারী ’  বিষয়ক একটা সেমিনারের আয়োজন করেছিল অস্টিনে  ।   প্রায় দশ লক্ষ নারী লাঞ্ছিত হয়েছিল একাত্তরে ।  সেসব ভয়াবহ নির্যাতনের কাহিনী শুনে হলভরতি নারীপুরুষ স্তব্ধ ।  নির্বাক ।  সেমিনারে স্লাইড শোর ব্যবস্থা ছিল ।  হঠাৎ একজন তরুণী কাঁদতে কাঁদতে স্টেজে উঠে চিৎকার করে বলল :  আমরা কিচ্ছু জানি না !  আমরা কিচ্ছু  জানি না !  আমরা কিচ্ছু জানি না !  আমাদের বাপচাচারা এই সব করেছে !  নিজেকে পাকিস্তানি ভাবতে লজ্জ্বা লাগছে আমার !  প্লিজ ,  আপনারা আমাকে ক্ষমা করুন !  আমি ক্ষমা চাই !  আমি ক্ষমা চাই !  আমি ক্ষমা চাই !  আমি খুনি না !  আমি খুনি না !  আমি খুনি না !  
আয়োজকরা হিস্টিরিয়াগ্রস্থ মেয়েটিকে সরিয়ে নিয়েছিল ।  পরে জানা গিয়েছিল তরুণীর নাম সায়মা বানু ।  পাকিস্তানি ছাত্রী । 
ওরা গলিতে নেমে এসেছে ।  সন্ধ্যা হয়ে এসেছে ।  আজান শোনা গেল ।    নেওয়াজকে একশ ডলার দেবে ভাবল লিলিথ ।  এত অবশ্য না দিলেও হত ।  আমেরিকার ইকোনমি ভালো না ।  তবে বৃদ্ধর মানসিক পরিবর্তন মুগ্ধ করেছে -  একজন আনারকলির জন্য এত কিছু ।  এই সমাধি সৌধ ,  আনারকলি বাজার ।  আর আর  .  .  . ইস্ট পাকিস্তানে  .  .  .  ইস্ট পাকিস্তানে  কত মেয়েকে খুন করল .  .  . তার জন্য ?   .  .  . তার জন্য ?  
নেওয়াজের নকিয়াটা বাজল ।  আকবর ।  সালে ।  বহুত হারামী আকবর ।  ফোনটা এবার অফ করে দিল নেওয়াজ ।  
একশ ডলারের নোটটা বাড়িয়ে দিল লিলিথ । 
নাঃ ,  আমার কিছু লাগবে না ম্যাম ।  মাথা নেড়ে বলল নেওয়াজ । 
বিস্মিত হওয়ার সময় কই ।  একটা ট্যাক্সি এসে থেমেছিল ।  সেটায় উঠে পড়ল লিলিথ ।  মি : নেওয়াজ কৃতকর্মের জন্য অনুতপ্ত ।  পাকিস্তান সরকার অবশ্য আজও বাংলাদেশের কাছে ক্ষমা চায়নি ।  এমনকী ক্ষতিপূরণও দেয়নি ।  পাকিস্তানের সচেতন মানবিক বুদ্ধিজীবিরা সেজন্য লজ্জিত ।  সায়মা বানু ও আজম নেওয়াজরা ।  দীর্ঘশ্বাস ফেলল লিলিথ ।  ট্যাক্সিটা চলতে শুরু করেছে ।  লিলিথ পেট্রলের পোড়া গন্ধ পেল ।   আনারকলির জন্য কে ক্ষমা চাইবে ?  আনারকলিকে নিয়ে আগে যে প্লটটা খসড়া করেছিল লিলিথ সেটি বদলে নতুন প্লট ভাবতে হবে ।  লেখাটা ১৯৭১ সাল থেকে শুরু করতে হবে ।   প্রথম অধ্যায়ে আনারকলি নামে এক বাঙালি মেয়ের পারিবারিক জীবন ।  পরে আনারকলিকে পাকিস্তানি মিলিটারি ক্যাম্পে ধরে নিয়ে যাওয়া হয়  .  .  . খুন করা হয় ।  তার আগে  .  .  .  তার আগে ।  সমান্তরালে দুটি কাহিনী  .  .  .  ।  অধ্যায় - ২ ।  লাহোর ।  ১৬০০ খ্রিস্টাব্দ ।   .  .  . লাহোরে আসিয়া যুবরাজ সালিম  ( জাহাঙ্গীর )  আনারকলির  মুজরা দেখিয়া আনারকলির প্রেমে পড়িল ।  আনারকলিও সাড়া দিলে তাহারা গোপনে দেখা করিতে লাগিল ।  যুবরাজ সালিম বিষয়টি তাহার পিতা আকবরকে জানাইল ।  সুন্দরী আনারকলি লাহোরের বিখ্যাত নর্তকী হইলে কী হইবে -  আনারকলি ছিল  নিছক দাসী ,  অভিজাত রক্ত তাহার শিরায় বহিত না ।  কাজেই বিরক্ত হইয়া বাদশা আকবর বলিলেন ,  আনারকলির সঙ্গে আর দেখা করিও না ।  র‌্যানডম হাউজের উর্ধতন কর্তৃপক্ষ হয়তো আইডিয়া পছন্দ করবে না ।  তারা চুক্তি বাতিল করতে পারে ।  করুক ।  অগ্রিম যা নিয়েছি আমি ফিরিয়ে দেবো ।   একাত্তরে নিহত মেয়েদের সম্বন্ধে আরও জানতে হবে ।  হোটেলে ফিরতে হবে ।   হোটেলে ফিরেই ঢাকার টিকিট কনফার্ম করতে হবে ।  তারপর লিখবে লক্ষ লক্ষ আনারকলি খুন হয়েছিল পাকিস্তানি সেনাবাহিনীর হাতে ।  একজন আনারকলির খুন হয়েছিল পাকিস্তান সেনাবাহিনীর পূর্বপুরুষের হাতে ।  বাংলাদেশ ওয়ার ক্রিমিনালদের বিচার করতে চায় ।  ওয়েস্টের এখন আনারকলিদের করুন কাহিনী  জানা উচিত । 
 ৩
 হাঁটছিল আজম নেওয়াজ ।  দু ’ পাশের দোকানগুলোয় আলো জ্বলে উঠেছে ।  অনেকক্ষণ ধরে আনারকলি বাজারের এমাথা - সেমাথা হাঁটল সে ।  হাঁটতে হাঁটতে এলোমেলো কত কী যে ভাবল সে ।  আগে সে শিয়ালকোটে ছিল ।  তারপর প্রায় দেউলিয়া হয়ে লাহোরযাত্রা ।  বহুত ধারদেনা হয়ে গিছল শিয়ালকোটে ।  দশ সাল আগে মৃতা বউয়ের কথাও মনে পড়ল আজম নেওয়াজের  ।  এক ছেলে ছিল গায়েব ,  দশ সাল ।  এক মেয়ে আছে ।  মেয়ের শ্বশুরবাড়ি গুজরানওয়ালা ।  সেই নুরির কথাও মনে পড়ল ।  রাত আটটার দিকে খিদে পেল তার  ।  খেল না ।  রাত দশটার দিকে একবার ঝুপড়িতে ফেরার  কথাও ভাবল ।  নাঃ ,  থাক ।  নাসিমন বেওয়া  লাথ দিবে ।  আল্লামা ইকবাল লেনের দাউদ মোহম্মদের বাধা রক্ষিতা নাসিমন বেওয়া  ।  দাউদ মোহম্মদ বৃদ্ধ হলেও তার স্যাঙ্গাতরা খুনখারাপিতে উস্তাদ ।  আমার খুন খাওয়াই দরকার !  আমি কেন সেভেনটি ওয়ানে আর্মির চাকরি ছাড়লাম না ?  এখন খুনের ভাগীদার হলাম !   দশটা কুকুরবেড়াল জড়ো করে মারলেও লোকে বাধা দেয় ।   আর তখন অত মানুষ মারল ।  আমি বাধা দিলাম না ।  আর্মির  ট্রাক চালাতাম ।  নেত্রকোনা ।  ট্রাকভরতি ডেডবডি ।  রেললাইনের পাশে কুড়িয়া বিল ।  ট্রাকে তুলে বধ্যভূমিতে  বাঙালিদের নিয়ে যাওয়া ।  তারপর  .  .  .  তখন কত মেয়েকে হত্যা করেছে খান সেনারা ।  আমিও তো যুদ্ধাপরাধী ।  আমার কি বিচার হবে ?  তার বুকটা মুচড়ে উঠল ।  আমিও কি যুদ্ধাপরাধী নই ?  
প্যান্টের পকেটে দু - হাত ঢুকিয়ে আজম নেওয়াজ হাঁটতে থাকে ।  ভঙ্গিটা বিধ্বস্ত ।  করুন ।   
একটা সিগারেট ধরাতে ইচ্ছে হল তার ।  থাক ।  আজম নেওয়াজ আর সিগারেট খাবে না ,  হিরামন্ডির মুজরাতেও আর যাবে না ।  বরং ,  রাস্তায় রাস্তায় হাঁটবে সে ।  আজ  সারারাত আনারকলি বাজারের অলিতেগলিতে হাঁটবে আজম নেওয়াজ ।  ভিতরে ভিতরে কাঁদবে ।  ক্ষমা চাইবে ।  আল্লার কাছে ক্ষমা চাইবে ।  আনারকলির খুন এর জন্য ক্ষমা চাইবে ।  বাঙালি মেয়েদের কাছে ক্ষমা চাইবে ।  ক্ষমা চাইবে আনারকলির কাছে ।  এই পৃথিবীতে জন্মলাভ করে নিরীহ মেয়েদের কেন মুজরা নাচতে হয় ,  কেন খুন হতে হয় - এই প্রশ্নটির জবাব আনারকলি বাজারের অলিগলিতে হাঁটতে হাঁটতে বাকিজীবন খুঁজবে আজম নেওয়াজ । 
 

                    




গল্প :  নীলকন্ঠী পাখি রহস্য



                        গতবছর যশোরের একটি পুরনো জমিদার বাড়িতে আমার  বিচিত্র এবং রহস্যময় অভিজ্ঞতা হয়েছিল ।  সত্যি বলতে কী - আজও আমি  সেই রহস্যময় অভিজ্ঞতার কোনও যথাযথ ব্যাখ্যা পাইনি ।  ঘটনাটি এই রকম  .  .  .  . আমি দীর্ঘকাল আগে পুরাতত্ত্ব বিষয়ে অনুসন্ধানে ব্রতী হয়েছি  ।  বাংলাদেশের আনাচে - কানাচে পুরনো সব দর - দালানে যেমন হন্যে হয়ে ঘুরে বেড়াই ,  তেমনি পুরাতত্ত্বর ওপর বই কিংবা নথিপত্রও সংগ্রহ করি ।  পুরাতত্ত্বর ওপর বই কিংবা নথিপত্র সংগ্রহ করতে গিয়ে ওই রহস্যময় ঘটনার সূত্রপাত ।  খুলে বলি ।   .  .  .  হিরন্ময় রায় নামে একজন সৌখিন প্রতœতত্ত্ববিদের  লেখা প্রায়ই পত্রিকায় চোখে পড়ে ।  সৌখীন বললাম এই কারণে যে পেশাগত জীবনে হিরন্ময় রায়  সোনালী ব্যাঙ্কের চাকরি করেন ।  তবে পুরাতত্ত্ব সংক্রান্ত ভদ্রলোকের প্রতিটি লেখাই  অত্যন্ত জ্ঞানগর্ভ  ।  
গতবছর মাঝামাঝি পত্রিকা মারফত জানতে পারলাম  হিরন্ময় রায়  মারা গিয়েছেন ।  এক প্রজ্ঞাবান লেখককে হারিয়ে গভীর  শোক উপলব্দি করলাম ।  কখনও আমাদের দেখা না -  হলেও আমারা ছিলাম অভিন্ন গোত্রের লোক ।  পত্রিকা পড়ে  আরও জানতে পারলাম যে হিরন্ময় রায় - এর পরিবার  জমিজমা বিক্রি করে বিলেত পাড়ি দেবেন  ( পরে জেনেছি হিরন্ময় রায় - এর পরিবারের একটি শাখা লন্ডন শহরে বাস করে )  লোকমুখে জানতে পারলাম জমিজমা ছাড়াও   হিরন্ময় রায়ের পরিবার হিরন্ময় রায়ের ব্যক্তিগত বইপত্রও  বিক্রি করে দেওয়ার সিদ্ধান্ত নিয়েছেন ।  খোঁজখবর করে কাল বিলম্ব না - করে রায়ের বাজারে একটি প্রকান্ড পুরনো বাড়িতে হাজির হলাম ।  এবং পুরাতত্ত্বের বইয়ে ঠাসা ছ ’ টি আলমারী তারা যে দাম চাইলেন সেই দামেই কিনে ফেললাম ।  
হাতে যেন সাতরাজার ধন পেলাম  ।  আমার শরীর কাঁপছিল ।  হিরন্ময় রায় - এর সংগ্রহে ভারতীয় উপমহাদেশের ইতিহাস ও পুরাতত্ত্ব সংক্রান্ত  বাংলা - ইংরেজি অনেক দূর্লভ গ্রন্থ ,  নথিপত্র ,  দলিলপত্রাদির অনুলিপিও ছিল ।  ১৯০২ সালের ফেব্রুয়ারি মাসে  ভারতের তৎকালীন গর্ভনর জেনারেল লর্ড কার্জন মালদহ পরিদর্শ করতে গিয়েছিলেন ।  সে সময় বিখ্যাত  ‘ মেমোরিজ অভ গৌড় অ্যান্ড পান্ডুয়া ’  বইটির  লেখক খান সাহেব আবিদ আলী খান লর্ড কার্জন  তাঁর  বইটি টাইপ করে একটি কপি  দিয়েছিলেন ।   সেটির একটি অনুলিপি রয়েছে ।  রয়েছে মির্জ নাথান -  এর বাহরীস্থান -  ই -  গায়বী; এবং মুন্সী রহমান আলী তায়েশ -  এর  ‘ তাওয়ারিখে ঢাকা '  - র প্রথম ফারসি সংস্করণ ।  আরও রয়েছে ১৯১২ সালে এলাহাবাদ থেকে প্রকাশিত বি . সি অ্যালান এর  ‘ ইস্টার্ণ বেঙ্গল ডিস্ট্রিক গেজেটিয়ারর্স ,  ঢাকা ’  - র প্রথম সংস্করণ ।  
অনেকটা আকস্মিক ভাবেই বইপত্রের ভিতরে একটি পুরাতন ডায়েরি পেয়ে যাই ।   লেখক অবনী রায়চৌধুরী; ইনি হিরন্ময় রায় - এর এক উর্ধ্বতন পূর্বপুরুষ ।   ( বুঝতে পারলাম কোনও এক অজ্ঞাত কারণে হিরন্ময় রায় তার মূল পারিবারিক উপাধি থেকে  ‘ চৌধুরী ’  শব্দটি  ছাঁটাই করে ফেলেছেন ।  )  ডায়েরির কয়েক পাতা  পড়ে আমার   মনে হল  অবনী রায়চৌধুরী একজন বিদ্যানুরাগী  ও স্বশিক্ষিত মানুষ ছিলেন ।   ডায়েরির কাগজ  হলদে হয়ে গেছে ।   সবুজ কালিতে বাঁকানো অক্ষরে লেখা ।  তবে ডায়েরিটি মূল লেখার প্রতিলিপি কিনা তা বোঝা গেল না ।   মাঝে মাঝে কয়েকটি শব্দ অস্পস্ট ,  কয়েকটি পাতা ছেঁড়া ।  ভাষার ধরন দেখে  মনে হল ডায়েরিটি উনিশ শতকের মাঝামাঝি সময়ে লেখা ।  হ্যাঁ ,  তাই ।  পিছনে ছোট্ট করে লেখা রয়েছে :  বাংলা ১২৬২সন  ।  হিসেব করে দেখলাম ১৮৫৫ সনে লেখা ।  এ রকম আবিস্কারে বিপুল পুলক বোধ করলাম ।  ডায়েরিতে অবনী রায়চৌধুরী তাঁর বাল্যস্মৃতি ও যৌবনের ইতিবৃত্ত লিখলেও ঐতিহাসিক উপাদান আছে ।  ভাষাও ঝরঝরে ভাষা ।  ১৮৩৫ সালের কলকাতা শহর দেখার অভিজ্ঞতার কথা  রয়েছে ।  রয়েছে আত্মচিন্তা ।  অবনী রায়চৌধুরী  ছিলেন উপনিষদের দর্শনে আচ্ছন্ন ।  শেষ জীবনে অবনী রায়চৌধুরী  তাঁর দিদিমা রাসসুন্দরী দাসীর  চিকিৎসা উদ্দেশে কলকাতায় চলে গিয়েছিলেন ।  পূর্ববঙ্গে আর ফিরে আসেন নি ।  সে যাই হোক ।  ডায়েরির এক জায়গায় আমার চোখ আটকে গেল ।  অবনী রায়চৌধুরী লিখেছেন  .  .  .  রায়চৌধুরীদের বংশের প্রতিষ্ঠাতা পুরুষের নাম হইল রামনারায়ণ রায়চৌধুরী; ইনি অষ্টাদশ শতকের শেষার্ধে যশোহরের রামনগর  পরগনায় জমিদারী তালুক লাভ করিয়া রায়তদের কাছ হইতে কর আদায় করত এক ভাগ নিজে রাখিয়া এবং নয় ভাগ ইংরাজদিগকে রাজস্ব প্রদান করিতেন ।  এইরূপে রামনারায়ণ রায়চৌধুরী উনবিংশ শতাব্দীর প্রথমার্ধে ইংরাজদিগের আস্থাভাজন হইয়া  ‘ রায়বাহাদুর ’  খেতাব অর্জন করিয়া লইলেন ।  কালক্রমে তাহার প্রভূত ধন হস্তগত হইল । ইহার কারণ এই যে  রামনারায়ণ রায়চৌধুরীর  স্বভাব ছিল কঞ্জুস  প্রকৃতির ।  প্রত্যহ উপাসনালয়ে দানধ্যান করিলেও তাহার চরিত্রে জামদারীসুলভ  বিলাস - ব্যসনের কোনরূও লক্ষণই ছিল না ।   ধন লইয়া রামনারায়ণ রায়চৌধুরী  যথেচ্ছ করিতেন না ।  অবশ্য রামনারায়ণ রায়চৌধুরী নীলকন্ঠী পাখি অতিশয় পছন্দ করিতেন ।  তিনি নীলকন্ঠী পাখি  পুষিতেন ।  রামনগরস্থ জমিদারবাড়ির আঙিনায় অলিন্দে কিংবা  ছাদে  নীলকন্ঠী পাখি ডাকাডাকি করিত ।  আমার  দিদিমা রাসসুন্দরী দাসীর কাছে শুনিয়াছি রামনারায়ণ রায়চৌধুরী নীলকন্ঠী এবং তাহার ধন যক্ষের ন্যয় আগলাইয়া রাখিতে অত্যন্ত বিচলিত হইয়া উঠিয়াছিলেন ।  অনন্তর বিভূতি দেখাইয়া নাগবসু নামক প্রাগজ্যোতিষপুরের  এক  তান্ত্রিক সন্ন্যাসী রামনারায়ণ রায়চৌধুরীর আস্থা ভাজন হইয়া উঠিয়াছিল ।  নাগবসু   রামনারায়ণ রায়চৌধুরী রায়চৌধুরী কে এই বলিয়া  আশ্বাস দিয়াছিল যে যুগ যুগ ধরিয়া তাহার ধন  জমিদারবাটিতে গোপন কুঠিরে লুক্কায়িত থাকিবে ।  সে ধন কেহই  হরণ করিতে পারিবে না ।  ধন তাহার মন্ত্রসিদ্ধ নীলকন্ঠী পক্ষীগণ পাহারা দিবে ।  আমার দিদিমা রাসসুন্দরী দাসীর বিশ্বাস এরূপ -  আজও সে ধন রামনগরের রায়চৌধুরীর ভিটায় লুকাইয়া আছে ।  রায়চৌধুরীদের  ধন অক্ষুন্নই রহিয়াছে এবং তাহা নীলকন্ঠী যক্ষীপাখি আগলাইয়া রাখিয়াছে ।    তবে আজ আমি এক গুপ্তকথা প্রকাশ করিব ।  আমরা কেহ কেহ সাত রাজার ধন অনুসন্ধানে ব্যগ্র হইয়া উঠিয়াছিলাম ।  অবশেষে  হেমন্তের একদিন  অপরাহ্নবেলায় একতলার একটি নিভৃত কক্ষের একটি তামার কলসী  .  .  . এরপর ডায়েরির পৃষ্ঠা ছেঁড়া  .  .  . আশ্চর্য !  পৃষ্ঠা কে ছিঁড়ল ?  অবাক কান্ড তো ।  কার হাতে পড়ল পরের পৃষ্ঠাগুলি ?  এসব প্রশ্নে আচ্ছন্ন হয়ে উঠলাম ।  কিন্তু মনে একটা ক্ষীণ সন্দেহ  জেগে রইল ।  রামনারায়ণ রায়চৌধুরীর সাত রাজার ধন কি সত্যিই আছে ?  নাকি শ্রেফ মিথ ?  কল্প - কাহিনী ?  
আমি কৌতূহলী হয়ে উঠলাম ।  অবনী রায়চৌধুরী সুলেখক ।  জমিদার বাড়ির চিত্তাকর্ষক বর্ণনা দিয়েছেন ।  অবনী রায়চৌধুরী  দীর্ঘজীবি ছিলেন ।  ১৯০৯ সালের কথাও লিখেছেন ।   কুড়ি শতকের গোড়ায় রায়চৌধুরী পরিবারটি কলকাতায় চলে যায় ।  পরিবারের আরেকটি শাখা ইংল্যান্ড স্থায়ী হয় ।  ভাবলাম এত বিশাল বাড়ি যখন তখন নিজের চোখে একবার দেখা দরকার ।  তাছাড়া জমিদার বাড়িটি  প্রতœতাত্ত্বিক নিদর্শন ।  রক্ষণাবেক্ষণ করাও তো  দরকার ।  
পুরাতত্ত্ব অধিদপ্তরের সঙ্গে যোগাযোগ করে অনুমতি নিলাম ।  সরেজমিনে জরিপ করে অধিদপ্তরে প্রাথমিক প্রতিবেদন জমা দেব ।   ( এ ধরনের কাজ আমি এর আগেও স্ব - উদ্যেগে করেছি  )   .  .  .  আর রামনারায়ণ রায়চৌধুরীর গুপ্তধনের খোঁজও  নেব ।   
অবনী রায়চৌধুরীর লেখায়  রামনারায়ণ রায়চৌধুরীর  জমিদারবাড়িটি যশোহর জেলার রামনগর - এ বলে উল্লেখ করেছেন ।  জায়গাটা এখন যশোর সদর উপজেলার দক্ষিণে ।    যশোর থেকে সরাসরি রামনগর  যাওয়ার উপায় আছে ।  আবার  যশোর থেকে  পুব দিকে রেলপথে রূপদিয়া হয়েও যাওয়া যায় ।   
ভোর বেলা রূপদিয়া রেলস্টেশনে নামলাম ।  তারপর লোকাল বাসে চেপে সকাল নটার মধ্যেই   রামনগর পৌঁছলাম ।  বাস স্টেশন লাগোয়া বাজার ।  বাজারে চায়ের দোকানে বসে চা খেতে খেতে স্থানীয় লোকজনের সঙ্গে কথা বলে জানা গেল তারা  রামনারায়ণ রায়চৌধুরীর জমিদার বাড়ির নাম জানে বটে  তবে বাড়িটি পরিত্যক্ত হওয়ায়  ওদিকে বড় একটা ঘেঁষে না ।  তারা বলল জমিদারবাড়ির অবস্থান গাউস দীঘির দক্ষিণের একটি গভীর জঙ্গলের  ভিতরে ।  আমার যদ্দূর মনে পড়ে পারস্যের সুফিসাধক  গাজী গাউস বলখী  ১৫৮৩ খ্রিস্টাব্দে  সুবেদার শাহবাজ খানের আমলে বঙ্গে এসেছিলেন ।  গাউস দীঘি তাঁরই নামে বলে মনে হল ।  যদিও আমি নিশ্চিত নই ।  কেননা ,  ওই একই নামে একটি পুরনো দরগা রয়েছে দিনাজপুরের হাকিমপুর উপজেলায় ।   
যা হোক ।  গাউস দীঘি অবধি যাওয়ার জন্য একজন স্থানীয় লোক পাওয়া গেল ।  লোকটার নাম নূর আলী ।  মধ্যবয়েসি  ।  রিকশা চালায় ।  তবে কোত্থেকে একটা ভ্যান জোগাড় করে আনল ।  
আমি পা ঝুলিয়ে ভ্যানে বসলাম ।   ভাঙাচোরা সরু পিচের রাস্তা ।  দুপাশে খেঁজুর , হিজল আর বাবলা গাছ ।  একপাশে  খাল ।  তারপর দিগন্ত অবধি পাকা ধানের  ক্ষেত ।  
প্যাডেল মারতে মারতে নূর আলী  বলল ,  আরও কারা যেন জমিদারবাড়ির খোঁজ করছিল ।  লোকগুলো দেখতে উঁচা লম্বা ।  দুইজন ফরসা ।  আর একজন কাইলা ।  তাদের  শরীরে বিদেশি সুগন্ধ ।   কথাটার মানে ঠিক বুঝলাম না ।  রামনগরে এসে কে জমিদার বাড়ির খোঁজ করতে পারে ?  ভেবে পেলাম না ।   বেলা দশটার মধ্যেই গাউস দীঘির   দক্ষিণ পাড়ে পৌঁছে গেলাম  ।  ঘন গাছগাছালি ছাওয়া টলটলে কালো জলের নির্জন দীঘি দেখে মুগ্ধ হলাম ।   নূর আলীকে দুশো টাকা দিয়ে বিদায় করলাম ।   
চারপাশে দেখতে দেখতে  হাঁটছি  ।  হাতে ছোট্ট ব্যাগ ।  ব্যাগের ভিতর ল্যাপটপ আর কিছু জামাকাপড় ।  অবনী রায়চৌধুরীর  ডায়েরির একটা ফটোকপি ।  চারিদিকে অশোক ,  অর্জুন আর কাটবাদাম গাছের জঙ্গল  ।  ফিকে বেগুনি রঙের বিছুটি ফুল ফুটে রয়েছে ।   সুন্দর ফুল ,  তবে বিছুটি গাছের গায়ে এক ধরণের শুঁয়ো পোকা থাকে ।  শরীরে লাগলে চুলকাবে ।  ঝিঁঝি ডাকছি ।  একটি নাগেশ্বর গাছের ডালে লেজ ঝুলিয়ে  বসে একটা বাঁদর ।      নূর আলী আমাকে জমিদার বাড়ির সঠিক অবস্থান জানায়নি বা জানাতে পারেনি ।  স্থানীয় লোকজন কাছে পুরনো জমিদার বাড়ির অবস্থান গাউস দীঘির দক্ষিণের গভীর জঙ্গলের ভিতর ।  যা হোক ।  হাঁটছি ।   বাঁ পাশে   কৈতা বাঁশের ঘন ঝাড় ।  তার ভিতরে একটা  টিস্যু পেপারের বক্স পড়ে থাকতে দেখলাম ।  ব্র্যান্ডের নাম লেখা :  লোটাস ।  তার মানে বক্সটা বিদেশি ।  এখানে কে বিদেশি ব্র্যান্ডের  টিস্যু পেপারের বক্স ।   টের পেলাম রহস্য একটা ঘনীভূত হয়ে উঠছে ।   
হোপা  ( এক ধরণের ফার্ন )  আর বুনো  কুশা ঘাস মারিয়ে আরও কিছুক্ষণ বুনোপথে হাঁটার পর কুরচি লতায় ঢাকা মূল ফটকটি দেখতে পেয়ে উল্লসিত হয়ে উঠলাম । আমার গলায় ঝুলছে ১০ . ১ মেগাপিক্সেলের একটি স্যামসং এন ভি টেন ডিজিটাল ক্যামেরা ।  ঝটপট প্রবেশদ্বারের বেশ ক ’ টা ছবি তুলে নিলাম ।   খিলান দেওয়া  মূল ফটকটি বেশ উঁচু  এবং চওড়া ।  এখানে ওখানে অবশ্য ইটে খসে পড়েছে ,   গজিয়েছে বটের ঝুড়ি ।   মূল ফটকটির ওপাশে ইটের তৈরি বিশাল একটি গলিপথ ।  তারপর একটি দেউড়ি ।  দেউড়ি পেরিয়ে রোদ ঝলমলে খোলা চত্ত্বরে চলে এলাম ।  ইটবিছানো বেশ বড় চত্ত্বর ।  এখানে ওখানে ফাটল ।   ঘাস জন্মেছে ।  একপাশে  একটি কুয়া ।  
চত্ত্বর ঘিরে দোতলা দালান ।  তবে দোতালার বারান্দায় অর্ধচন্দ্রাকৃতির খিলান দেখে অবাক হলাম ।   দূর্গটি মুসলিম আমলে  নির্মিত মনে হল ।  রামনারায়ণ রায়চৌধুরী মনে হয়  দূর্গ করে নিয়েছেন;  তারপর Renovate করেছেন ?  সুফি গাজী গাউস বলখীর চিল্লাখানা গাউস দীঘির আশেপাশে   কোথাও হবে ।  বাংলায় সুলতানী  অনেক সুফিসাধক সুলতানদের সঙ্গে কাঁধে কাঁধ মিলিয়ে হিন্দু ভূস্বামীদের বিরুদ্ধে যুদ্ধ করতেন  ।  এখানে একটি দূর্গ গড়ে ওঠাই স্বাভাবিক ।   সিঁড়ি বেয়ে দোতলার উঠে এলাম ।  দোতলায় টানা বারান্দায় পূর্বাহ্নের রোদ ।  জাফরিকাটা রেলিং ।   দোতলার বারান্দা ধরে হাঁটছি ।  এক পাশে অনেকগুলি  কক্ষ ।  সবকটাই তালাবন্ধ ।  তালায় জং ধরে গেছে ।  প্রতিটি কক্ষে ঢোকার সময় পাব কিনা জানি না ।  বারান্দায় অজস্র পাখির খাঁচা দেখে অবাক হলাম ।  বাঁশের তৈরি খাঁচা ।  পুরনো বলে মনে হল না ।  তবে পাখি নেই ।  দরজা খোলা ।  হঠাৎ খাক !  কাক !  কাক !  শব্দে চমকে উঠলাম ।  তাকিয়ে দেখি রেলিংয়ের ওপর একটি   নীলকন্ঠ পাখি বসে ।  ওই পাখিটাই ডাকছে খাক কাক কাক শব্দে  ।  পাখিটার বাদামী পিঠ গাঢ় নীল আর আকাশী রঙের ডানা ।  পাখিটা নীলকন্ঠী নামেও পরিচিত ।  ইংরেজি -  ইন্ডিয়ান রোলার ।  জমিদারবাড়িতে পৌঁছেই একটা নীলকন্ঠ পাখি দেখে অবাক হলাম ।  মনে পড়ে গেল ডায়েরিতে অবনী রায়চৌধুরী লিখেছেন :   .  .  .  অবশ্য রামনারায়ণ রায়চৌধুরী নীলকন্ঠী পাখি অতিশয় পছন্দ করিতেন ।  তিনি নীলকন্ঠী পাখি  পুষিতেন ।  রামনগরস্থ জমিদারবাড়ির আঙিনায় অলিন্দে কিংবা  ছাদে  নীলকন্ঠী পাখি ডাকাডাকি করিত ।   .  .  .  নীলকন্ঠী উড়াল দিল ।   হাঁটতে হাঁটতে  বারান্দার শেষ মাথায় এলাম ।  রোদ ঝলমলে গাউস দীঘির টলটলে পানি  চোখে পড়ল  ।  এ পাশটায় পুরনো শান - বাঁধানো ঘাট ।  সিঁড়ি নেমে গেছে দীঘির  ।  সিঁড়ির শেষ ধাপে পানির কাছে হাতে ছিপ  কে যেন বসে আছে ।  গায়ের রং শ্যামলা ।  শীর্ণ দেহ ।  পরনে ধূতি ,  খালি গা ,  গায়ে অবশ্য ঘিয়ে রঙের একটা উড়নি রয়েছে ।  মাঝবয়েসি লোকটা  ।  কে লোকটা ।  রামনগরের ওরা বলেছিল জমিদার বাড়ি বিরান ভিটা ।   মানে পরিত্যক্ত ।  তাহলে কে মাছ ধরছে ?  
এ দিককার ভাঙা সিঁড়ি দিয়ে সাবধানে নীচে নেমে এলাম ।  এদিকটায় ঘন গাছের জঙ্গল ।  ডান দিকে একটা বিশাল পেয়ারা গাছ ।  গাছে অনেক পাকা পেয়ারা ধরে আছে ।  তবে একি পেয়ারাও অক্ষত নেই ।  পাখিতে  ঠুকরে খেয়েছে ।  তবে আশেপাশে কোনও পাখি দেখতে পেলাম না ।  কাকও নেই ।  মনে পড়ল গাউস দীঘির কাছে ভ্যান থেকে নামার পর থেকে একটাও কাক চোখে পড়েনি ।  পরিচিত চড়ুই - শালিখও না ।  পা চালিয়ে কদম ,  কড়ুই আর জলপাই গাছের ঘন আচ্ছাদন পেরিয়ে দীঘির ঘাটে পৌঁছলাম ।  
পায়ের শব্দে লোকটা ফিরে তাকাল ।  বিশেষত্বহীন শ্যামলা লম্বাটে  মুখ ,  চোয়াল ভাঙা  গালে খোঁচা খোঁচা পাকা দাড়ি ।    চোখে সহজ সরল দৃষ্টি ।  লোকটা ছিপ ফেলে উঠে দাঁড়াল ।  তারপর হাতজোড়  করে অত্যন্ত বিনয়ের সঙ্গে বলল ,  পেন্নাম হই গো বাবু মশাই ।   
কে আপনি  .  .  . মানে তুমি ?  
আমার নাম বাসু গো বাবুমশায় ।  
বাসু ?  কোথায় থাক ?  এখানেই ?  বলে ঘাটের দিকে তাকালাম ।  সিঁড়ির ওপর একটা ছেঁড়া গামছা ঢাকা পিতলের কড়াই ।  গামছাটা ছেঁড়া বলেই আশ্বিনের ঝলমলে রোদে কয়েকটা ছটফটে সরপুঁটির রুপালি ঝিলিক চোখে পড়ল ।  
বাসু হাত তুলে জমিদারবাড়ি দেখিয়ে বলল ,  এখানেই  থাকি গো বাবুমশায় ।  
এই  শীর্ণ হাড় ঝিরঝিরে লোক কিছুতেই রামনারায়ণ রায়চৌধুরী বংশধর হওয়ার কথা নয় ।  তাই ভাবলাম উটকো লোক হবে ।  বললাম ,  কবে এসেছে এখানে ? 
আমার জন্ম এখানেই বাবুমশায় ।  আমার পূর্বপুরুষ রায়বাহাদুরদের ঠাকুর ছেলেন ।  
রায়বাহাদুর মানে রামনারায়ণ রায়চৌধুরী ? 
আজ্ঞে হ্যাঁ । 
ঠাকুর মানে বাবুর্চি তো ?  
ওই হল ।  
রামনগরের লোকজন আমায় বলল  জমিদার বাড়িতে কেউ থাকে না
মাকিলপক্ষের কেউ থাকেন না বটে ।  তবে আমাদের মতন ছোটনোকের হিসেব গণায় ধরেনি কো । 
অ ।  তা তুমি এ বাড়িতে একাই থাকো ? 
আজ্ঞে হ্যাঁ ।  তিনকূলে আমার  ভগবান ছাড়া কেউই নেই গো বাবুমশাই । 
অ ।  আচ্ছ শোন ,  বাসু  ।  তোমার সঙ্গে দেখা হয়ে ভালোই হল ।  আমি সরকারি লোক ।  এ বাড়িতে ক ’ দিন থেকে জরিপ করব ।  রক্ষণাবেক্ষণ কি করা যায় সেসব সরকারকে বলব ।  
বুঝেছি গো বাবুমশায় । 
তুমি আমার থাকার ব্যবস্থা আর দুটি ভাত রেঁধে দিতে পার ? 
পারব গো বাবুমশায় । 
নিশ্চিন্ত হলাম ।  বাসু দোতলায় একটি কক্ষ পরিস্কার করে দিল ।  কক্ষে বেশ বড় একটি পালঙ্ক; তার ওপর নতুন চাদর বিছিয়ে দিল বাসু ।  কোত্থেকে দুটি বালিশ এনেও  দিল ।  বড় একটি দেরাজ ছাড়াও কক্ষে একটা আবলুশ কাঠের  কালচে টেবিল আর একটি   আরাম কেদারাও রয়েছে ।  
একতলার একটি ঘরে খাওয়া - দাওয়া সারলাম ভাত ,  নিরামিষ আর সরপুঁটি মাছের ঝোল দিয়ে ।  বাসু বোধহয় ডাল - টাল খায় না ।  তবে কোত্থেকে জলপাইরে আচার যোগাড় করে দিল ।  তবে বাসুর রান্নার হাত ভালো ।  
খেতে খেতে বললাম ,  এতবড় বাড়ি বিরান হয়ে গেল ।  ভাবতেই কেমন লাগে ,  তাই না ?  
বিরেন হবি না কেন বাবুমশায় - বলি লোইকজনের উপর কম অত্যাচার করিছেন রায়বাহাদুর মশায় ?  মেইয়েছেলেক ঘর থেকে টানি আনি উঠোনে ছেলের সামনে উদোম করে অপমান করিছেন ,  দুধের শিশুকে মায়ের কোল থেইকে টেইনে ফেলে দিয়েছেন কুয়োত ।   
দীর্ঘশ্বাস ফেললাম ।  এসব নির্মম ইতিবৃত্ত আমার জানা আছে ।  চিরস্থায়ী  বন্দোবস্তর আসল ধকল গেছে বাংলার কৃষকের বুকের ওপর দিয়ে ।   
বাসু বলল ,  বাপ - দাদার মুখত শুনিচি ,  রায়বাহাদুর মশায়ের অর্থের খুব লোভ ছেল ।  শোনা যায়  সেই পাপের ধন বংশধরক খাতি দেন নিকো ।   সে পাপের ধন তিনি কুতায় নুকিয়ে রেইখেছেন ।  
আমার ভুঁরু কুঁচকে ওঠে ।  এ ধরনের মিথ বাংলাদেশে পুরাতন জমিদারবাড়ি প্রসঙ্গে শোনা যায় ।  তবে এর সত্যতা কতদূর কে জানে ।  
খাওয়া সারতে সারতে প্রায় দেড়টা বাজল ।   আর দেরি করলাম না  ।  কাজ শুরু করলাম একতলার ঘরগুলি থেকে ।   বাসুর কাছে চাবি ছিল ।  সেই তালা খুলে দিল ।  একটি ঘর বেছে নিয়ে ছবি তুলে ,   মাপজোখ করে  কাজ শুরু করলাম ।  ডেসক্রিপশন লিখলাম ।  মার্জিনে নিজস্ব মন্তব্য লিখলাম ।   বাসুকে আর দেখতে পেলাম না ।   দক্ষিণ দিকে একটা কক্ষে ঢুকে বেশ অবাক হয়ে গেলাম ।  বেশ বড় কক্ষ ।  দেয়ালে টেরাকোটার নকশা  ।  মুগলযুগে বাংলায় টেরাকোটা তেমন হয়নি ।  এটি প্রধানত   সুলতানী আমলের শিল্প ।  এক দেওয়ালে মুগল স্টাইলে আস্তরের ওপর ফুল ,  পাতা ,  আর জ্যামিতক নকশার কারুকার্য ।  পিউর  মুসলিম আর্ট !   অন্য দেয়ালে অবশ্য পোড়ামাটির ফলকের উপর শ্রীকৃষ্ণের কালীয় দমনের  দৃশ্য অঙ্কিত  ।  এর কি কারণ ?  রামনারায়ণ রায়চৌধুরী এসব অলঙ্করণ পরে করিয়েছিলেন ?  ছবি তুললাম ।  একপাশে দরজা ।  তবে পাল্লা ভেঙে পড়েছে ।  তার মানে ওদিকে আরেকটি ঘর রয়েছে ।  ঘরে আবছা অন্ধকার ।   ভিতরে বেশ কিছু আসবাবপত্র ।  একটি পালঙ্ক  ।  একটি টেবিলের ওপর  চিনামাটির বাটি ,  কাঁচের জগ ,  প্লেট ,   গ্লাস ছাড়াও  বেশ দামী হাতির দাঁতের একটি চিরুনি আর একটা  রূপার  পানদানী দেখলাম  ।  বাসু তাহলে বেশ বিশ্বাসী লোক ।   টেবিলের ওপর ঠিক মাঝখানে চার ফুট উঁচু একটি তামার কলসীর ওপর আমার চোখ আটকে গেল ।  কলসীতে রাধা জল আনার ছবি খোদাই করা ।    চকিতে মনে পড়ে গেল ।  অবনী রায়চৌধুরী লিখেছেন :  তবে আজ আমি এক গুপ্তকথা প্রকাশ করিব ।  আমরা কেহ কেহ সাত রাজার ধন অনুসন্ধানে ব্যগ্র হইয়া উঠিয়াছিলাম ।  অবশেষে  হেমন্তের একদিন  অপরাহ্নবেলায় একতলার একটি নিভৃত কক্ষের একটি তামার কলসী  .  .  .  তামার কলসীটা কতক্ষণ ঠেলাঠেলি করলাম লাভ হল না ।  শূন্যই মনে হল ।  তাছাড়া তামার কলসীটা ঠিক টেবিলের ওপর ।  নীচে তো অমসৃণ নিরেট মেঝে ।  ব্যাপারটা ঠিক বুঝতে পারলাম না ।    
ওপাশে একটি দেরাজ ।  ভিতরে তৈজসপত্র ।  তার পাশে একটি দরজা ।  তার মানে ওদিকেও  আরেকটি ঘর রয়েছে ।  ঘর অন্ধকার ।  টর্চ বের করে আলো ফেললাম ।  তারপর ঘরে ঢুকলাম ।  ঢোকামাত্র  ধূপের গন্ধ পেলাম ।  এই বিষয়টি আমার অভিজ্ঞতার বাইরে ।  পুরনো একটি পরিত্যক্ত বাড়িতে ধূপের গন্ধ কেন ?   প্রথমে ঘরটি  ফাঁকাই  মনে হয়েছিল  ।  না ,   ঠিক ফাঁকা নয় ।  অনেকগুলি পাখির খাঁচা ।  খাঁচাগুলি সবই অটুট ।  একটিও ভেঙে পড়েনি ।  খাঁচার  ভিতরে পাখি - টাখি নেই অবশ্য ।   তবে সবকটা খাঁচার দরজা খোলা ।  অবনী রায়চৌধুরীর ডায়েরি হাতে পাওয়ার পর থেকেই বিস্ময়কর সব ঘটনা ঘটছে ।  কাজেই অবাক আর কী হব ।  টর্চ ঘুরিয়ে চারিদিকে আলো ফেললাম ।  সাদা চুনকাম করা দেয়ালে ফাটল ।  লোনাও  ধরেছে ।  দেয়ালে পরপর তিনটে ছোট বড় কুলুঙ্গী ।  দুটি ছোট কুলুঙ্গীতে পিতলের প্রদীপ ।  আর মাঝখানে বড় কুলুঙ্গীতে ছোট্ট একটি দেবীমূর্তি ।  দেখেই চিনতে পারলাম ।   শক্তিদেবী কামাখ্যা ।  মনে পড়ে গেল ।  অবনী রায়চৌধুরী লিখেছেন ,   .  .  .  অনন্তর বিভূতি দেখাইয়া নাগবসু নামক প্রাগজ্যোতিষপুরের  এক  তান্ত্রিক সন্ন্যাসী রামনারায়ণ রায়চৌধুরীর আস্থা ভাজন হইয়া উঠিয়াছিল ।  নাগবসু যখন প্রাগজ্যোতিষপুরের  তান্ত্রিক সন্ন্যাসী তখন শক্তিদেবী কামাখ্যার আরাধনা করাই স্বাভাবিক ।  কিন্তু ,  এটা কি তার ঘর ?  কিংবা ঠাকুরঘর ?  তখনই মেঝের ওপর একটি ধূপধানী চোখে পড়ল ।  ধূপের গন্ধের উৎস পেলাম ।  কিন্ত ,  রহস্য ঘুচল না ।   
ঘরের উত্তর পাশে একটি দরজা ।  তবে দরজাটির পাল্লা ভেঙে পড়েছে ।  ওপাশে ঘুটঘুটে অন্ধকার ।  কাছে গিয়ে আলো ফেললাম ।  ঘর নয় ,  নীচে সিঁড়ি নেমে গেছে ।  সিঁড়িতে মাকড়শার জাল ।  একটা মশালদানী চোখে পড়ল অবশ্য ।  নামব কিনা ভাবছি ।  সাপখোপ থাকতে পারে । তখনই কে যেন পিছন থেকে আঘাত করল ।  জ্ঞান হারিয়ে লুটিয়ে পড়লাম ।  
কতক্ষণ পরে জ্ঞান ফিরল বুঝতে পারলাম না ।  টের পেলাম ভিজে সেঁতসেঁতে মেঝের ওপর পড়ে আছি  ।  চুনাপাথরের গন্ধ পেলাম ।  ঘরে আবছা অন্ধকার ।  মাথার অনেক ওপরে ঘুলঘুলি ।  ওখানে আলো ।  আমার হাত বাঁধা ।  মাথা  ঝিমঝিম করছিল ।  ব্লিডিং হয়েছে কিনা বুঝতে পারলাম না । ঘরটা বেশ ছোট ।  একটাই দরজা ।  ওপাশ থেকে  বন্ধ ।  তার মানে আমি বন্দি ।  কিন্তু কার হাতে ।  বাসু ?  মনে হয় না ।    দরজায় শব্দ হল ।  পাল্লা ঠেলে একজন দীর্ঘদেহী ঘরে ঢুকল ।  মুহূর্তেই পারফিউমের গন্ধে ভর ঘরে উঠল ।  লোকটার  পরনে কালো কর্ডের প্যান্ট ,  লাল শার্টের  ওপর ধূসর জ্যাকেট ।  চোখমুখ কাটা - কাটা আর গায়ের রং  ভীষণ ফরসা  । মাথার  চুল ছোট ছোট  করে ছাঁটা ।  কানে রিং ।   লোকটার হাতে একটা ওয়ালথার পি টু  টু  পিস্তল ।  আমার দিকে তাক করা ।  তার পিছনে আরও দুজন লোক রয়েছে ।   একজন লালচুলের শ্বেতাঙ্গ ।  ব্রিটিশই মনে হল ।    অন্যজন শক্ত কোঁকড়ানো চুলের কৃষ্ণাঙ্গ ।  এটি  বেশ ঢ্যাঙ্গা ।  পেশল বাহুতে টাট্টু করা ।   দু ’ জনের পরনেই গেঞ্জি ।  এদের অবশ্য পেশাদার অপরাধী বলে মনে হল না । 
আপনি ?  আমার কন্ঠস্বর কেমন ফ্যাসফ্যাসে শোনালো ।  
লোকটা বলল ,  আমি অরিত্র  .  .  .  আই মিন আমার নাম অরিত্র রায়চৌধুরী ।  
লোকটার বাংলা উচ্চারণ কেমন জড়ানো ।  বললাম ,  আপনি কি রায়বাহাদুর মানে রামনারায়ণ রায়চৌধুরীর বংশের কেউ ? 
হুমম ।  
আপনি কি লন্ডনে থাকেন ? 
হ্যাঁ ।  এখন লন্ডনে থাকি ।  তবে কলকাতায় মানুষ হয়েছি ।  তা আপনি কে ?  এখানে ঘুরঘুর করছেন কেন ? 
আমি আমার নাম বললাম ।  আরও বললাম :  আমি ডিপার্টমেন্ট অভ আর্কেওলজিতে চাকরি করি ।  
অরিত্র রায়চৌধুরী শ্লেষের সুরে হেসে বলল ,  ওহ্ আরকিওলজি ।  দেন ইউ আর ইন্ডিয়ানা জোন্স ?  
স্যাঙ্গাত দু ’ জন খ্যাক খ্যাক করে হেসে উঠল ।  
অরিত্র রায়চৌধুরী কন্ঠস্বর পরিবর্তন করে জিজ্ঞেস করল ,  আপনি কি রামনারায়ণ রায়চৌধুরীর ওয়েলথ -  এর খোঁজে এখানে এসেছেন ? 
না ।  
শাট আপ !  আমি কচি খোকাটি নই যে এখনও  নাক টিপলে দুধ পড়ে ।  আপনি আমাকে যা বোঝাবেন আর আমি তাই বুঝব ।  অরিত্র রায়চৌধুরী গর্জে উঠল ।  
আমি অতি কষ্টে রাগ হজম করলাম ।  
হ্যাচ্চো !  অরিত্র রায়চৌধুরীর  সর্দি হয়েছে দেখলাম ।  টিসু পেপারের জন্য পাশের জনের কাছে হাত পাতল ।  কৃষ্ণাঙ্গটি পকেট থেকে  টিসু পেপার বার করে দিল ।  না তাকিকেও বুঝলাম  নির্ঘাৎ লোটাস ব্রান্ডের ।  উপরে ঘুলঘুলি কীসের শব্দ হল ।  একটা নীলকন্ঠী পাখি এসে বসেছে ।  অবাক হলাম না ।  তবে বুঝতে পারছিলাম না এরপর কী ঘটবে ।  তবে অদ্ভূত কিছু ঘটার সম্ভাবনাই বেশি ।   
অরিত্র রায়চৌধুরী বলল ,  আমি আমার  ন্যায্য পাওয়া নিতে এসেছি ।  আর উনি এসেছেন ভাগ বসাসে । 
না । 
শাট আপ !  মুমবাই ফিলম ইন্ড্রাষ্ট্রিতে ইনভেস্ট করে আমি এখন ফতুর হয়ে গেছি ।  ছবি ফ্লপ ।  এখন আমার শ্রী শ্রী শ্রীযুক্ত নমস্য রামনারায়ণ রায়চৌধুরীর সাত রাজার ধন  চাইই চাই ।  
আমি কী বলব ।  চুপ করে রইলাম ।  
পিস্তল  ঘুরিয়ে নির্দেশ দিল ,   এই যে ইন্ডিয়ানা জোন্স সাহেব ,  উঠে দাঁড়ান তে । 
উঠে দাঁড়ালাম ।  মাথা টনটন করে উঠল ।  অরিত্র রায়চৌধুরী    নির্দেশে পাশে ঘরে এলাম ।  ছোটটি ঘর ।  একপাশের দেয়ালে টেরাকোটার নশকা ।  রাধকৃষ্ণের প্রণয় দৃশ্য ।  একপাশে বেশ বড় একটা তামার কলস ।  ওটা ধরে শ্বেতাঙ্গটা টান দিতেই ঘরঘর শব্দে  টেরাকোটার রাধকৃষ্ণ দুভাগ হয়ে দেয়াল সরে গেল ।  অবাক হলাম না । 
অরিত্র রায়চৌধুরী শ্লেষের সুরে বলল ,  ওই যে যান ।  সাত রাজার ধন ।  যার ভাগ নিতে এসেছেন ।   নিয়ে যান  -  ওই যে  ।  যান ।  
ঘরটায় কৃষ্ণাঙ্গটা আগে ঢুকল ।  তার হাতে একটা টর্চ ।  বেশ পাওয়ার ফুল ।  ঘরটা উজ্জ্বল হয়ে রয়েছে ।   এই ঘরটিও ছোট ।  জানালাহীন  কালো নিরেট দেয়াল ।  ঘরের মাঝখানে একটি কুয়া ।  
ওই যে ,  যান ।  যান কুয়ার ভিতরে উঁকি মেরে দেখুন ।  
আমি কয়েক পা এগিয়ে কুয়ার কাছে পৌঁছলাম ।  তারপর কুয়ার ওপর    ঝুঁকেই  চমকে উঠলাম ।  দেখতে পেলাম কুয়া ভর্তি স্বর্ণমুদ্রা ।  ঝিকমিক করছে ।  আমার চোখ ছানাবড়া হয়ে যাওয়ার কথা  ।  রামনারায়ণ রায়চৌধুরীর  সাত রাজার ধন তাহলে নিছক মিথ নয় ।  রামনারায়ণ রায়চৌধুরী এত ধন অর্জন করলেন কীভাবে ।  রামনারায়ণ রায়চৌধুরী কি কর আদায় ছাড়াও ডাকাতি করতেন ?  সেকালে অনেকে জমিদারই তো তা করত ।  চকিকে মনে পড়ে গেল ,  হিরন্ময় রায় তার মূল পারিবারিক উপাধি থেকে  ‘ চৌধুরী ’  শব্দটি  ছাঁটাই করে ফেলেছেন ।  এতদিনে কারণটা বোঝা গেল ।  কিন্তু ,   তিনি কি কিছু জেনেছিলেন ? 
অরিত্র রায়চৌধুরী কর্কসকন্ঠে চিৎকার করে উঠে বলল ,  সোনার টাকা আমরা নিয়ে যাব ।  আর  আপনার কঙ্কাল এই ঘরে পড়ে থাকবে ।  বলে জ্যাকেটের পকেট থেকে একটা সরু সাইলেন্সার বের করে ব্যরেলে ফিট করতে লাগল । 
শান্তকন্ঠে জিজ্ঞেস করলাম ,  তার মানে ?   
মানে সহজ খুব সহজ ।  বলে লোভী বদমাশটা আমার কপাল পিস্তল তাক করল ।  ঠিক তখনই ভয়ানক খাক কাক কাক শব্দে আমরা তিন জনই ভীষন চমকে উঠলাম ।  কুয়ার ভিতর  থেকে  হাজার হাজার নীলকন্ঠী পাখির ডাক  উঠে আসছে  ।  এবং  শব্দটা  ক্রমেই বাড়ছে  ।  অরিত্র রায়চৌধুরীর টকটকে ফরসা মুখ রক্তিম হয়ে উঠর ।  হাত থেকে পিস্তলটা খসে পড়ল ।  তারপর কানচাপা দিয়ে মেঝের ওপর বসে পড়ল ।  শেতাঙ্গ আর কৃষ্ণঙ্গরও ওই একই দশা হল । 
পিছন থেকে কে যেন বলল ,  আসুন গো বাবুমশায় । 
আমি চমকে ফিরে দেখি দরজার কাছে বাসু  দাঁড়িয়ে আছে । 
দ্রুত ঘর থেকে বেরিয়ে এলাম ।  বাসু  সেই তামার কলসটা টেনে দিল ।  ঘরঘর শব্দে দেয়াল বন্ধ হয়ে রাধাকৃষ্ণ আবার জোড়া লেগে গেল ।   
একটা ছুড়ি দিয়ে আমার হাতের বাঁধন খুলতে খুলতে বাসু বলল ,  তারা ওখানেই থাকুক গো বাবুমশায় ।  আমরা ওঘরে থাকব কোন্ দুঃখে ?  আমরা কি শরীরে রায়বাহাদুর মশাইয়ের রক্ত বইছি ?  না তার ধনে লোভ করেছি বলুন ? 
মাড়া নেড়ে বললাম ,  হুমম ।  কথা ঠিক ।  
হাতে নাইলনের রশি দিয়ে শক্ত করে বেঁধেছে ।  বেশ টনটন করছে ।  
আমি একটু আসছি বাবুমশায় ।  বলে বাসু ওদিকে কোথায় চলে গেল ।  আমার সাধ্যি কী তাকে ডাকি ।   আমি ওপরে উঠে দ্রুত ব্যাগ গুছিয়ে নীচে নেমে এলাম ।  যশোরের রামনগরের   রামনারায়ণ রায়চৌধুরীর এই পুরনো জমিদার বাড়ি তার সমস্ত রহস্য নিয়ে পড়ে থাকুক ।   সব রহস্য জানতে নেই ।   দিনের অলো থাকতে থাকতে রামনগর রওনা হলাম । বাসুকে আর দেখতে পেলাম না ।    তবে গাউস দীঘির পাড় দিয়ে রামনগর পর্যন্ত একটা নীলকন্ঠী পাখি আকাশ - পথে উড়ে উড়ে আসছিল  .  .  . 
 উৎসর্গ :  রেজোওয়ানা    .  .  . 


                    




গল্প :  বৃষ্টিবনের জাগুয়ার ভার্সাস প্রোফেসর আশরাফি - র  আরএফটি



                        তারপর প্রোফেসর আশরাফি সত্যি সত্যি উধাও হয়ে গেলেন ।  স্পেস গার্ডেন -  এর ল্যাবে নাসিরউল্লাহ আজকাল একাই থাকে ।  শাহীনূরও  অবশ্য আছে ল্যাবে ।   প্রোফেসর আশরাফির ভক্তেরা  রোজই খাবার - দাবার পাঠাচ্ছে ।  চাকরিটা  বাঁচাতে একটানা খেয়েই  যাচ্ছে শাহীনূর ।  মাঝে মধ্যে আমার আর ফারহান - এর সঙ্গে সাংবাদিক মোশতাক আন্দালিব এবং  তানিয়া তাবাসসুম -  এর  কথাবার্ত হয় ফোনে  ।  তারাও প্রোফেসর আশরাফির হদিশ জানে না ।  ওদিকে এলিয়েনরা লসএঞ্জেলেস শহরে  ধ্বংসলীলা চালিয়ে  কয়েক সেকেন্ড পর পুবে এসে নিউইর্য়ক শহরেও একই ধরনের তান্ডব চালিয়েছিল ।  সসারটা তারপর  মহাকাশে উধাও হয়ে গেছে ।  এই বিষয়ে তানিয়া তাবাসসুম - এর মত হল :  হলিউড যেন আর এলিয়েনদের হেনস্থা  করে মুভি না - বানায় সেই জন্যই এই ডোজ ! 
কিন্তু ,  প্রোফেসর আশরাফি কোথায় লুকিয়ে আছেন ?  আমি আর ফারহান ঢাকা শহরে বড় বিষন্ন বোধ করছি ।  এদিকে বুয়েটও  বন্ধ ।  কী করব বুঝতে পারছি না ।  বাবা - মাকে রাজি করিয়ে   আমি আর ফারহান একরাতে ট্রেনে চেপে সিলেট চলে এলাম  ।  ফারহানের সাজেদা খালার বাড়ি উঠে দিন কয়েক সিলেট ঘুরে বেড়ালাম ।  তারপর  ঢাকায়  ফেরার পথে সিলেট  থেকে এলাম শ্রীমঙ্গল  ।  লাউয়াছড়া  জাতীয় উদ্যান দেখার ইচ্ছে ছিল  ।  এর আগে ওই বিখ্যাত বৃষ্টিবনটি দেখা হয়নি ।  
শ্রীমঙ্গল পৌঁছতে পৌঁছতে সন্ধ্যা হয়ে গিয়েছিল ।  উঠলাম এক হোটেলে ।  বেশ নিরিবিলি   ছিমছাম হোটেল ।   নাম :   নীলিমা ।  রাতে খাওয়া - দাওয়ার পর ফারহান  ওর দশ ইঞ্চি লেনেভো আইডিয়া প্যাডটা  নিয়ে বিছানায় হেলান দিয়ে শুয়ে পড়ল ।  আমি পাশের বিছানায় আবদুল্লাহ আল - মুতী  - র  ‘ মহাকাশে কী ঘটছে ’  বইটা পড়তে লাগলাম মন দিয়ে ।  মহাকাশে কী ঘটছে তা জানা দরকার ।  ফারহান  বলল ,  এই শান্ত ।  লাউয়াছড়া জাতীয় উদ্যানে ভারি মিস্টিরিয়াস এক ঘটনা ঘটেছে ।  
কি রে ?  আমি বই মুড়ে ওর দিকে তাকালাম ।  
অনলাইন পত্রিকা সিলেট নিউজ ২৪ .  নেট কী লিখেছে পড়ছি শোন ।  কিছুদিন ধরে  দানবীয় এক উল্লুকের উৎপাতে লাউয়াছড়া জাতীয় উদ্যানে তীব্র আতঙ্ক ছড়িয়ে পড়েছে ।  একদা পর্যটকমূখর লাউয়াছড়া  ন্যাশনাল পার্ক আজ পরিত্যক্ত ।  বিরান ।  অতিকায় উল্লুকের উৎপাতে দেশিবিদেশি  পর্যটকের সংখ্যা আশঙ্কাজনক হারে কমে গেছে ।  ২০০৮ সালে লাউয়াছড়া উদ্যানে পর্যটকের সংখ্যা ছিল ৬৩ হাজার ।  এখন কমে প্রায় প্রায় শূন্যের কোঠায় ঠেকেছে ।  দানব আকৃতির এই উল্লুক হঠাৎ আক্রমন করে লোকজনকে আহত করে ।   গতবছর একটা মার্কিন তেল কোম্পানি তেলগ্যাস অনুসন্ধানের  জন্য লাউয়াছড়া  ন্যাশনাল পার্কে ত্রিমাত্রিক ভূতাত্ত্বিক জরিপ করে আসছিল ।  তারাও কাজ বন্ধ রাখতে বাধ্য হয়েছে ।  
স্ট্রেঞ্জ !  আমার মুখ থেকে বিস্ময়ধ্বনি বেরিয়ে আসল ।   বললাম ,  অতিকায় উল্লুক লিখেছে ।  কত বড় ?  
ফারহান বলল ,  এক সুইডিশ পর্যটক নাকি ভোরবেলা দেখেছে ।  তার বর্ণনা অনুযায়ী পত্রিকাটি   লিখেছে অতিকায় উল্লুকটির উচ্চতা  প্রায়  বারো ফুট । 
বারো ফুট ? 
হ্যাঁ ।  বারো ফুট  । 
ধ্যাত !  অত বড় উল্লুক  কি হয় ?  
না ,  মনে হয় ।  দাঁড়া দেখি ।   .  .  .  না ।  উল্লুক  ৯০ সেন্টিমিটারের বড় হয় না ।  তার মানে  এই ধর -  আড়াই ফুট । 
আমি বললাম ,  তাহলে অন্য কোনও রহস্য থাকতে পারে ।  চল ,   কাল তো আমরা লাউয়াছড়া  যাচ্ছিই  ।  যদি সম্ভব হয় ওখানে কোথাও থেকে  উল্লুক - রহস্য ভেদ করার চেষ্টা করি ।  
ফারহান বলল ,  চল ।   উল্লুকের ইংরেজি হল   ‘ হুলোক গিবন ’  ।  বড় বিরল এবং বিপন্ন প্রজাতির প্রাণি ।  এরা আসলে বনমানুষ বা এপ ।   উল্লুক দক্ষিণ এশিয়ার একমাত্র বনমানুষ ।   লাউয়াছড়া  বিখ্যাত উল্লুকের জন্য ।  রসিক লোকেরা লাউয়াছড়া  জাতীয় উদ্যানের নাম দিয়েছে  ‘ উল্লুকের মুল্লুক ’  বলে ।  এখন লাউয়াছড়া  ন্যাশনাল পার্কে একশোর মতন উল্লুক আছে ।  দক্ষিণ পূর্ব এশিয়ায়  উল্লুক আছে ভারতে আর শ্রীলঙ্কায় ।  এদের প্রিয় হল চাপালিশ ফল  .  .  . 
ফারহান আরও কী সব বলছিল ।  বই পড়তে পড়তে আমি ঘুমিয়ে পড়লেও ফারহান অনেক রাত্রি অবধি জেগে রইল ।  
 পরদিন সকালে শ্রীমঙ্গল থেকে কমলগঞ্জের বাসে উঠলাম ।  বাসে ফারহান বলল ,  ১৯২৫ সালে ব্রিটিশরা লাউয়াছড়া কে সংরক্ষিত অঞ্চল ঘোষনা করে নানাজাতের গাছগাছালি লাগিয়েছিল ।  সেই গাছই আজ ঘন অরণ্যে পরিনত হয়েছে ।    লাউয়াছড়া উদ্যানের আয়তন ১২৫০ হেক্টর ।  বাংলাদেশ সরকার ১৯৯৭ সালে লাউয়াছড়া অরণ্যকে  ‘ জাতীয় উদ্যান ’  ঘোষনা করে ।  শ্রীমঙ্গল থেকে লাউয়াছড়া  ৬ - ৭ কিলোমিটার পথ ।  পথটুকু চোখের পলকে কেটে গেল ।   অশ্বিনের রোদ ঝলমলে দিন  ।  ন ’ টার মতো বাজে ।  লাউয়াছড়া  জাতীয় উদ্যান  প্রবেশ পথের কাছে টিকেট কাউন্টার ।  তবে ফাঁকা ।   পার্কের ভিতরে ঢুকতেই অজস্র পাখির কিচিরমিচির শুনতে পেলাম ।  বিশাল বিশাল গুল্মলতা ঝুলছে এমন সব গাছ চোখে পড়ল ।  গেটের ওপাশে একটা সাইনবোর্ডে  গাইডের ফোন নম্বর আর চার্জ টাঙানো  ।  ওখানেই একজন বেঁটে মতন  লোক বসে ছিল ।  দেখে খাসিয়া বলে মনে হল ।  ফারহান তখন বলছিল ,  লাউয়াছড়ায়  খাসিয়াই নাকি বেশি ।  লোকটার পরনে লাল হাফপ্যান্ট আর কালো গেঞ্জি; গায়ের রং কালো ।  মুখ  ঠিক পুরোপুরি মঙ্গোলয়েড না ।  অনেকটা বাঙালিদের মতোই ।   তবে বয়স ঠিক বোঝা গেলনা ।  তবে তিরিশের কোঠায় বলে মনে হচ্ছে ।  
আমাদের দেখে লোকটা উঠে দাঁড়িয়ে হাত জোড় করে বলল ,  খ্যুবলাই ।  বুঝলাম খ্যুবলাই মানে  ‘ হ্যালো ’  বা  ‘ সালাম ’  জাতীয় কিছু হবে ।  আমরাও হেসে প্রতি উত্তর দিলাম ।  এরপর সে পরিস্কার বাংলায় বলল ,  আমার নাম থ্রোক খাসিয়া বাবু ।  থাকি সূখিয়া ছড়ার কাছে খাসিয়াপঞ্জীতে ।  আগে  গাইড - এর  কাজ করতাম ।  অখন লোকজন ইদিকে আসে কম ।  এখন বেকার আছি বাবু ।  
ফারহান ওর স্যামসং এস থ্রি দিয়ে থ্রোক খাসিয়ার একটি  ছবি তুলে নিল ।  আমি  জিজ্ঞেস করলাম ,  তোমাদের খাসিয়া পঞ্জীতে দু - একদিন  থাকা যাবে ?  
থ্রোক খাসিয়া বলল ,  তা যাবে বাবু ।  তবে মন্ত্রীর   ( হেডম্যানের  )  অনুমতি লাগিবে ।  আমাগো  মন্ত্রীর নাম হৈল ডিবারম্যান পতাম ।  তবে আমি কইলে সে অনুমতি দিবেক ।  
চল ,  তাহলে । 
আমরা হাঁটছি ।  পিচ রাস্তা বেঁকে গেছে কুয়াশায় ।  দু ’  পাশে বিশাল বিশাল সব গাছ ।  পরিচিত গাছের মধ্যে আছে কড়ুই রেনট্রি; তবে এদের গায়ে যেভাবে লতাগুল্ম  জড়ানো তাতে আদিম আর অচেনা বলে মনে হয় ।   অনেক উঁচু থেকে গাছগুলির মাথা চুইয়ে আলোর রেখা নিচে নেমে আসছে ।  মনে পড়ল তখন বাসে ফারহান বলেছিল :  লাউয়াছড়া চিরহরিৎ বৃষ্টিবন ।  সারাবছর প্রচুর বৃষ্টিপাত হয় ।  গাছ এত উঁচু হওয়ার কারণ সূর্যের আলোর জন্য গাছের কম্পিটিশন ।  রাস্তার ওপর গভীর ছায়া পড়েছে ।  ঝিঁঝি পোকারা ডাকছিল বিরামহীন ।  সেই সঙ্গে  বিচিত্র সব কীটপতঙ্গের শব্দও ছিল ।  পথের দু ’ পাশে বাঁশের ঝাড় ,  বেত গাছ ,  বিচিত্র বর্ণের   সব ফুল ও নানা রঙের অর্কিড ।  কোনও কোনও  গাছের গুঁড়িতে নাম লেখা ।  একটি গাছের গুঁড়িতে লেখা  ‘ রক্তন গাছ ।  ’  রাস্তার পাশে কয়েক জায়গায় কাঁটাতারের বেড়া ।   রাস্তার পাশে পাখির পরিচিতিমূলক বোর্ড ,  ম্যাপ ও টিপ্স লেখা সাইনবোর্ড ।   জলপাই গাছে বসে আছে একটি মায়াবী পাহাড়ি ময়না ।  আমার গলায় একটা প্যানাসনিক লুমিক্স টি জেড থারর্টি ঝুলছে  ।  ঝটপট  ছবি তুলছিলাম ।  পরে ফেসবুকে আপলোড করব ।  
পিচরাস্তার পাশে একটা বনবিভাগের সবুজ জিপ থেমে আছে ।  এই ন্যাশনাল পার্কটি যে একেবারে  বিরান তা কিন্তু নয় ।   পিচ রাস্তায়  কিছু লোক হাঁটছে ।  এদের মধ্যে  দু ’ একজন ফরেনারও আছে দেখলাম  ।  দুটো সাইকেল চলে যায় ।  তার একটায় একটা মেয়ে ।   অন্যটায় একজন মাঝবয়েসি পুরুষ ।  দু ’ জনই ফরেনার ।  মেয়েটার চোখে সানগ্লাস ।  বেনি করা  সোনালি চুল  ।  কাঁধে খাকি রুকসেক ।  পরনে কালো ট্রাউজার আর লাল রঙের টিশার্ট ।  মধ্যবয়েসি পুরুষের চুল সোনালি; চোখ নীল ।   মুখে খোঁচা খোঁচা  সোনালি দাড়ি ।  পরনে   সাদা গেঞ্জি ।  তাতে  জাগুয়ার -  এর একটি ছবি ।  এর পিঠেও ধূসর রঙের ব্যাকপ্যাক ।  
বাঁ পাশে মাটির  একটি রাস্তা গভীর বনের মধ্যে ঢুকে গেছে  ।   থ্রোক খাসিয়া সে   পথে নেমে গেল ।  চোখের সামনেই  একটা কালো কাঠ বেড়ালী লাফ দিয়েই অদৃশ্য ।  একঝাঁক প্রজাপতি উড়ছিল ।   বিরল চশমা পরা বানর দেখলাম অর্জুন গাছে বসে আছে ।  কোন জগতে এলাম ?  একটা মায়া হরিণ চকিতে পালাল ।   আচমকা ডানা ঝাপটে  উড়ে দূরের কুয়াশায় মিলিয়ে গেল একটি সবুজ ঘুঘু ।  একটা বনমোরগ উড়াল দিল রঙ্গনের ঝাড়ে ।  গাছের ফাঁকফোকড়ে পড়ে আছে সদ্য কাটা গাছের ছাল - বাকল । বনদস্যুদের কাজ !  কাল রাতে ফারহান বলেছিল :   দানব আকৃতির ওই উল্লুক এর আতঙ্কে অবশ্য ছিনতাইকারী উৎপাত এবং সংঘবদ্ধ বনদস্যুর গাছকাটা বন্ধ হয়েছে । 
হাঁটতে হাঁটতে থ্রোক খাসিয়া বলল ,  তার বউয়ের নাম মনভা পলং  ।  বউ পান চাষ করে ।  তার  দুটি  ছেলে মেয়ে  ।   বড় ছেলে প্রেয়ার্ড খাসিয়া পড়ছে ক্লাস সিক্সে এবং মেয়ে এ্যামি খাসিয়া ক্লাস টু ।  বৃষ্টি কম হওয়ায় এবার পান চাষের অবস্থাও ভালো না ।   
হঠাৎ চোখে পড়ল লুঙ্গি আর  সাদা গেঞ্জি পরা একজন স্থানীয় লোক বুনোপথ ধরে এদিকেই আসছে ।   সে আমাদের দেখে দাঁড়াল ।  থ্রোক খাসিয়া  তাকে খাসিয়া  ভাষায় কী যেন বলল   ।  লোকটি মাথা নেড়ে চলে যায় ।  থ্রোক খাসিয়া বলল ,  এর নাম হৈল সাজু মারসিয়াং বাবু ।  এ আমার বন্ধু হয় ।  আনারস চাষ করে ।  টিলার ওপর  টংঘরে  একা থাকে ।  মাথার ঠিক নাই অর বাবু ,  সাজু মারসিয়াং পাগল আছে বটেক ।  
সামনে রেললাইন ।  দুটি স্থানীয় মেয়ে রেললাইনের ওপর হাত ধরে হাঁটছে কুয়াশায় ।  ফারহান বলল ,  সিলেট - আখাউড়া রেলপথ ।  এই রেললাইনটাই  দেখিয়েছিল  জুলভার্নের  ‘ অ্যারাউন্ড দ্য ওয়ার্ল্ড ইন এইটি ডেজ ’  ছবিতে  ।  ১৯৫৬ সালে ছবিটি মুক্তি পেয়েছিল । 
তাই নাকি !  বলিস কী ! 
রেললাইন পেরিয়ে হাঁটছি ।  ফারহান বিশাল এক গাছ দেখিয়ে বলল ,  ওই যে  আফ্রিকান টিকওক গাছ ।  বেশ রহস্যময় গাছ ।  এর পাতা শুঁকলে নাকি মানুষ  জ্ঞান হারায় ।  
বললাম ,  এমন কি হতে পারে না যে ওই পাতা খেয়ে উল্লুকদের দ্রুত মিউটেশন হয়েছে ? 
ভাবছি ।   ফারহার সংক্ষেপে বলল ।  
চারিদিকে ছোটবড় টিলা ।  আর অনুচ্চ পাহাড় ।  পাহাড়ের ঢালে সবুজ রঙের বাঁশ ঝাড় ।  তারপর ছড়া ।   ছড়ায় স্নান করছে খাসিয়া মেয়েরা ।  টিলার চূড়ায় পানের বরজ ।  ফারহান বলল ,  খাসিয়াদের মূল জীবিকাই পান ।  খাসিয়া - পানের জুড়ি নেই । তবে এরা  পান ছাড়াও আনারস আর লেবুও চাষ করে ।  
পান দেখলাম  গাছে জড়িয়ে বেড়ে উঠেছে ।  
থ্রোক খাসিয়া  একটা টিলায় উঠছে ।  মাটি কেটে মাটির ওপর বাঁশ কেটে   সিঁড়ির মতো ধাপ তৈরি করেছে ।  সিঁড়িতে  অনেক শুকনো পাতা ।  এক পাশে লাল জবা ফুটে রয়েছে ।  
টিলার ওপরে ওঠার পর খাসিয়াপঞ্জী চোখে পড়ল ।  বেশির ভাগ বাড়িই টিনসেডের ।  দু  - একটা অবশ্য বেড়ার ।  অনেক বাড়িতে   আবার সোলার প্যানেল  ।  খাসিয়াপঞ্জীর ঘরে ঘরে নাকি  টিভি ।   ( থ্রোক খাসিয়ার বউ মনভা পলং কথাটা পরে বলেছিল )  ।  বাড়ির আঙ্গিনায় ফুলের গাছ ।  অনেক বাড়ি দেয়ালে কালো বর্ডার ।  লাল রং করা ।  পরিস্কার উঠান ।  যদিও এখানে ওখানে বাঁশ পড়ে আছে  ।   উঠানে এবং বারান্দায়  পান এর স্তূপ ।   মহিলারা দেখলাম  পানি দিয়ে পান ধুয়ে  আঁটি বাঁধছে ।  পরে জেনেছি একে কান্তাই বাঁধা বলে  ।   খাসিয়া মহিলারা দেখলাম শাড়িও পরে !  
থ্রোক খাসিয়ার  বাড়িটা ছিমছাম ।  টিনসেডের ।  বারান্দার পিলার  ঘন বেগুনি রং করা ।  বারান্দায়  মোড়ায় বসে বাচ্চারা ক্যারাম খেলছিল ।  এখন অবাক বিস্ময় ভরা দৃষিটতে দেখছে আমাদের ।   আমরা বারান্দায় বসলাম ।   থ্রোক খাসিয়া গেল মন্ত্রীর পারমিশন আনতে ।  মনভা পলং উঠানে কান্তাই বাঁধছিল ।   উঠে এল মহিলা ।  শাড়ি পরা ।  কিছুটা  মঙ্গোলয়েড চেহারা ।  কথাবার্তায় বুঝলাম ভারি অমায়িক ।  আনারস কেটে এনে খেতে  দিল  ।  মোড়ায় বসে কাটা সুপারি মুখে ফেলে বলল ,  এ বছর  বৃষ্টি না হওয়ায় পান পাতা হলুদ হয়ে গেছে ।  গত বছর  এক কান্তা পান ছিল ২০০টাকা ।  এ বছর ১৩০ টাকা ।  বারোটি পানে এক গুছা ।  এরকম বারো গুছায় এক কান্তা ।  ছেলে প্রেয়ার্ড খাসিয়া আর এ্যামি খাসিয়া কে ডাকল ।  প্রেয়ার্ড খাসিয়া দেখতে কিছুটা মঙ্গোলয়েড তবে এ্যামি খাসিয়ার চেহারা বাঙালিদের মতোই ।  
মনভা পলং দুপুরে আনারস দিয়ে মোরগ রান্না করে খাওয়াল ।  ফারহান বলল ,  এরা খাওয়ার পর পান খাওয়াবেই ।  না করিস না ।  খাওয়ার পর বেরুলাম ।  অতিকায় উল্লুকের যদি দেখা পাই ।  ফারহান বলল ,  কাল শ্রীমঙ্গলের নীলকন্ঠের বিখ্যাত ছয় রঙ্গা চা খাওয়া হয়নি ।   চল ।  আজ খেয়ে আসি ।   
লাউয়া ছড়া থেকে শ্রীমঙ্গল হেঁটে যেতে  ২ ঘন্টা লাগবে ।  আর  মাত্র দেড়াটা বাজে ।  বললাম চল ।  
নীলকন্ঠ কেবিন এর বাইরে অনেকগুলি প্রাইভেট কার ,  মাইক্রোবাস । সামনে খোলা স্পেসে অনেক চেয়ার ।  বেশ ভিড় ।   ভিতরে ঢুকে বসলাম ।  তোমরা ?  তাকিয়ে দেখি - তানিয়া তাবাসসুম ।  জিন্স আর টপস পরা ।  সাংবাদিক মোশতাক আন্দালিব একটা টেবিলে বসে ।  আমাদের দেখে হাত নাড়লেন ।  তাঁর পাশে  পাশে গরদের শাড়ি পরা চশমা পরা গম্ভীর চেহারার ফরসা এক মহিলা ।  পরে জেনেছি ইনি সাংবাদিক মোশতাক আন্দালিব -  এর স্ত্রী ।   মিসেস লায়লা মোশতাক একটা এনজিওতে আছেন ।  
বললাম ,  আমরা এখানে গতকাল এসেছি । 
তানিয়া তাবাসসুম বলল ,   আমরা সিলেট যাচ্ছি ।  বাবা আছেন ।   এসো ,  পরিচয় করিয়ে দিই ।  
সাংবাদিক মোশতাক আন্দালিব বললেন ,  আরে তোমরা এখানে ?  আমার পাগলা ফ্রেন্ডের সন্ধানে বুঝি ? 
আমরা কিছু বললাম না ।  উনি ফান করতে পারেন ।  আমরা কি সেই অধিকার রাখি ?  
পায়জামা - পাঞ্জাবি পরা এক মাঝবয়েসি ভদ্রলোককে দেখিয়ে তানিয়া তাবাসসুম বলল ,  আমারা বাবা ।   অধ্যাপক কাজী রফিকুল হক ।   পরে জেনেছি ইনি তেল - গ্যাস খনিজ সম্পদ ও বিদ্যুৎ - বন্দর রক্ষা জাতীয় কমিটির একজন সক্রিয় সদস্য ।  তিনি মধুরকন্ঠে বললেন ,  আমাদের সঙ্গে সিলেটে চল ।  বেড়িয়ে আসবে । 
আমি টেবিলে বসতে বললাম ,  আমরা আজ রাতে লাউয়াছড়ার খাসিয়াপঞ্জী তে থাকব ।  তানিয়া তাবাসসুম লাফিয়ে উঠে বলল ,  লাউয়াছড়া ?  আমরা যাব !  আমরা যাব !  আমরা যাব !  অগত্যা  থ্রোক খাসিয়া  কে ফোন করলাম ।  এখানকার নেট ওয়ার্ক ভালো না ।  পরে অবশ্য পেলাম  ।   থ্রোক খাসিয়া  বলল ,  সবাইকে নিয়ে যেতে ।  সে হেডম্যা নডিবারম্যান পতাম  - এর সঙ্গে কথা বলবে ।  কোনও সমস্যা হবে না ।  
ছয় রঙের চা খেয়ে মাইক্রোবাসে চাপলাম ।  সাংবাদিক মোশতাক আন্দালিব বললেন ,  সেদিন পত্রিকায় পড়লাম ,  অতিকায় উল্লুকের উৎপাতে নাকি  পর্যটক আশঙ্কাজনক হারে কমে গেছে ? 
হ্যাঁ ।  
তানিয়া তাবাসসুম বলল ,  জন্তুটাকে তোমরা দেখেছ নাকি ? 
না । এখনও সেই সৌভাগ্য হয়নি ।  
অধ্যাপক কাজী রফিকুল হক বললেন ,  একটি মার্কিন কোম্পানী লাউয়াছড়ায় তেল - গ্যাস অনুসন্ধানে  ত্রিমাত্রিক ভূকম্পন জরিপ করছে ।  মার্কিন কোম্পানি জঙ্গলের ভিতরে ইলেকট্রিক লাইন বসিয়ে  ডায়ানামাইট দিয়ে বিস্ফোরণ ঘটিয়ে ভুকম্পন সৃষ্টি করে গ্যাস অনুসন্ধান করে ।   একটি বিরল প্রজাতির চশমা বানর বোমার শব্দে আতঙ্কিত হয়ে ইলেকট্রিক তারের সঙ্গে জড়িয়ে মারা যায় ।  মৃত্যুর আগ পর্যন্ত বানরটি ছটফট করছিল ।  মার্কিন কোম্পানীর অনুসন্ধান কাজ শুরু হওয়ার পর নাকি অরণ্য কেমন নিস্তেজ হয়ে গেছে ।   
মাইক্রোটা লাউড়াছড়া জাতীয় উদ্যানের গেটের কাছে থামল ।  পার্কের ভিতরে ঢুকে তানিয়া তাবাসসুম বলল ,  অমাঃ কী সুন্দর !  
বন ।  আমি ভয় দেখাবার জন্য বললাম ,  এই বনে জিনভূত ছাড়াও আছে মেছোবাঘ ,  পাগলা কুকুর আর বুনো শুকোর  ।  বলে লাভ হল না ।  ওমাঃ কী সুন্দর পাখি ।  ওই পাখিটার কী নাম ?  সাংবাদিক মোশতাক আন্দালিব  বলেন ,  সবুজ সুইচোরা ।   হলুদ আলো ছড়ানো অপরাহ্নের অরণ্যে ভারি অদ্ভূত এক পোকার ডাক শোনা যাচ্ছিল । শব্দটা ভারি অদ্ভূত তো ।  হ্যাঁ ।  ট্যুরিস্টরা বলে  ‘ ফরেস্ট মিউজিক ’  ।  রেললাইন পেরিয়ে ফারহান বলল ,   আর ঐ যে ওইটা ,  ওইটা হল  আফ্রিকান ওকট্রি ।  ওই গাছের পাতার গন্ধ শুঁকলে নাকি মানুষ অজ্ঞান হয়ে যায় ।   কেন ?  সাংবাদিক মোশতাক আন্দালিব  শ্রাগ করলেন ।  
পানের  বরজ দেখে তানিয়া তাবাসসুম মুগ্ধ ।  টিলার ওপর খাসিয়া পঞ্জী ।   এই পঞ্জীর কি আলাদ মিনিং আছে ?  ফারহান বলল ,  পঞ্জী মানে পল্লী । 
মনভা পলং  - এর আতিথেয়তায় সবাই চমৎকৃত ।  ফুটফুটে এ্যামি খাসিয়া কে দেখে  তানিয়া তাবাসসুম  মুগ্ধ ।  অনেক ছবি তুলল ।  প্রেয়ার্ড খাসিয়া আর এ্যামি খাসিয়ার চোখে বিমুগ্ধ বিস্ময় ।  সাংবাদিক মোশতাক আন্দালিব থ্রোক খাসিয়াকে বাজারের টাকা দিলেন ।   মিসেস লায়লা মোশতাক বসলেন উঠানে ।  মহিলাদর সমস্যা শুনছেন  ।  বললেন ,  পান চাষের অবস্থা যখন খারাপ তখন তাঁত বসানো যায় কিনা ।  দূরে তখন কাঠ ঠোকরার কাঠ ঠোকরানোর শব্দ ভেসে আসছিল । 
 পরদিন যখন আমার ঘুম ভাঙল ।  টের পেলাম ভোর ।  আলো ফোটেনি । উহ উহ উহু শব্দ শুনতে পেলাম ।  আরে এতো উল্লুকের ডাক  !  উঠে বসলাম ।  কালরাতেই ফারহানের নেটবুকে শুনেছি । ও ইউটিউব থেকে ডাউনলোড করছিল ।  ফারহান ঘুমাচ্ছে ।  সর্ন্তপনে ঘরের বাইরে চলে এলাম ।  বেশ শীত ।  উঠানে কুয়াশা ।  সারা  পঞ্জী নিথর ।   নির্জন  ।  উঠানে  নেমে এসে উল্লুকের ডাক যেখানে শোনা যাচ্ছিল ।  যেতে থাকি ।  একটা বেজী উঠানে  পেরিয়ে পালাল ওদিকার বাঁশঝাড়ের দিকে ।  ডুমুর গাছে একটা ধনেশ পাখি বসে  ।  সিঁড়ি বেয়ে নীচে নেমে এলাম ।   উহ উহ উহু ।  অনেক ওপর থেকে  ভেসে এল  উল্লুকের ডাক ।  মানুষের কন্ঠের প্রায় কাছাকাছি ।  মুখ তুলে দেখি  একটা চাপালিশ গাছের   মগডালে বসে ডাকছে  উল্লুকটা ।  শাদা রঙের পশম । দাঁড়িয়ে পড়লাম ।  এবার ডাকল ঠিক আমা পিছন থেকে ।  চমকে উঠে দেখি বিরাট এক   উল্লুক ।  বারো ফুট তো হবেই ।  সারা শরীরে সাদা রোম ।  কালো গোল চোখ ।  চোখের চারপাশে সাদা ভুরু ।  মুখের চারপাশে সাদা দাগ ।  বিশ্রি গন্ধ ।  উহ উহ উহু চিৎকার করে উঠল ।  আমাকে   ধাক্কা মারল ।  আমি মাটিতে পড়ে গেলাম ।  চিৎকার যে করব ।  গলায় স্বর ফুটল না । উল্লুকটা আমার ওপর ঝাঁপিয়ে পড়তে যাবে -  হঠাৎ ক্রর ররর করে একটা যান্ত্রিক শব্দ হল ।  উল্লুকটা   স্থির হয়ে এল ।  কি ব্যাপার ।  
উঠে এসো শান্ত ।  
এ কি !  প্রোফেসর আশরাফির কন্ঠস্বর !  দ্রুত উঠে বসলাম ।  ধূসর কুয়াশায় প্রোফেসর আশরাফি দাঁড়িয়ে  ।  পরনে ফরেস্ট গার্ডদের খাকি ইউনিফর্ম ,  মাথায় খাকি ক্যাপ  ।  তার পাশে থ্রোক খাসিয়ার বন্ধু  টিলার ওপর টংঘরে একা বাস - করা পাগলাটে স্বভাবের আনারস চাষী  সাজু মারসিয়াং । 
আমার প্যান্টে শিশির লেগেছিল ।  ঝাড়তে ঝাড়তে বললাম ,  আপনি !  আপনি !  এখানে !  আমার বুক তখনও ভীষণ ধরাস ধরাস করছিল ।  প্রোফেসর আশরাফি অবিকল উল্লুকের স্বরে ডেকে উঠলেন উহ উহ উহু ।  তারপর বললেন ,  হুমম  ।  রাষ্ট্রের কর্ণধারের পরামর্শে আমার  বনবাস পর্ব চলছে এখন ।  
বললাম ,  ও ।  ওদিকে এলিয়েনরা লসএঞ্জেলেস শহর ধ্বংসলীলা নিউইর্য়ক শহলে আতঙ্ক ছড়িয়ে মহাকাশে উধাও হয়ে গেছে ।   
জানি হে জানি ।  পৃথিবীতে কোথায়কী ঘটছে এখানে বসেই টের পাচ্ছি ।    স্পেস গার্ডেনের ল্যাবে নাসিরউল্লাহ রোজ বাগানে পানি দিচ্ছে ।  শাহীনূর একটানা খেয়েই  যাচ্ছে ।  নাসিরউল্লাহর সঙ্গে আমার রোজ কথা হয় ।  বলে এলজি অপটিমাসটা দেখালেন ।  
আপনি তাহলে এখানেই থাকেন ? 
ঠিক এখানে না ।  আমার ফরেস্ট ল্যাবটি কাছেই ।  চলো যাই ।  ওহো ।  এ হল ,   সাজু মারসিয়াং  ।  আমার ডানহাত বলতে পার ।   বলে ঘুরে দাঁড়িয়ে হাঁটতে লাগলেন  প্রোফেসর আশরাফি ।  আমি তার পিছন পিছন হাঁটছি ।  বাঁশঝাড়ের ভিতর দিয়ে সরু পথ ।  বাঁশঝাড়ের মাকড়শাল জাল ।  ভোরের আলো লেগেছে ।   পাখিরা তারস্বরে ডাকতে শুরু করেছে ।  বাতাসে বেশ হিম ।  মাটির ওপর  ভাঙা ডাল ,  সাপের খোলশ ।   ট্রেনের আওয়াজ শুনলাম ।  পরে বুঝলাম পাখির ডাক  ।  পথের ওপর বাঁশ হেলে পড়েছে ।  কী একটা ডোরাকাটা ।  মেছোবাঘ ?   এদিকে সবুজ ঘাস ।  
প্রোফেসর আশরাফি বললেন ,  সাবধানে এসো শান্ত  ।  জোঁক কামড়াতে পারে ।  ছিনে জোক ।  ঘাসের সঙ্গে মিশে থাকে ।  রংও সবুজ ।  
আমাকে জোঁক - টোক কামড়ালো না অবশ্য  ।  তবে আমরা একটি ছড়া পেরুলাম ।  প্রোফেসর আশরাফি বললেন ,  এটা চিগাছড়া ।  একটা বনবিড়াল পানি খাচ্ছে ।  ছড়া পেরুলেই টিলা ।  বাঁশ কেটে ধাপ তৈরি করা মাটির সিঁড়ি - পথটা ওপরে উঠে গেছে ।   চূড়ায় বাঁশ আর বেতের  ঘন জঙ্গল ।    প্রোফেসর আশরাফি বললেন ,  এটাই খাসিয়া কবরস্থান ।  বাঁশঝাড়ের ভিতর দিয়ে সরু পথ ।  একটা সজারু বুনো ঝোপে লুকিয়ে পড়ল ।  বাতাসে বুনোলতাপাতার অদ্ভূত গন্ধ ।  বিশাল বিশাল গাছের ছায়ায় ঢাকা একটি  বেশ  পুরনো  টংঘর চোখে পড়ল ।   কয়েক ধাপ সিঁড়ি ।  ছোট বারান্দা ।  ভিতরে ঢুকে  ধাক্কা খেলাম ।  বেশ বড় একটি ঘর ।  বাঁশের দেয়ালে গোলাপি রঙের ওয়ালপেপার লাগানো  ।  মেঝেতে  ম্যাট্রেস ।  তার ওপর বই ,  একটি তোশিবা ল্যাপটপ ,   বায়নুকুলার ।  ওপাশে দরজা ।   প্রোফেসর আশরাফি বললেন ,  এসো এসো ।   বারান্দায় বসি । 
দরজার ওপাশে সরু করিডোর ।  দু ’ পাশে দরজা ।  টয়লেট ,  বেডরুশ আর কিচেন মনে হল ।  করিডোরের শেষ মাথায় একটি দরজা ।  দরজার ওপরে স্টিফেন হকিংয়ের একটি  ছবি ।  তার নীচে লেখা :  আই অ্যাম লিও ।   এই তাহলে প্রফেসরের ফরেস্ট ল্যাব ?  দরজার ওপাশে কাঠের রেলিং দেওয়া বারান্দাটি বেশ বড়  ।  রোদ পড়েছে ।  মাঝখানে  কাঁচ বসানো সুন্দর একটি বেতের টেবিলের  চারপাশে ছয় - সাতটা পাহাড়ি বেতের তৈরি সোফা ।  ঠিক তার ওপরে  একটি খাঁচা ঝুলছে ।  খাঁচায় একটি নীল সুইচরা  পাখি ।  আমি অবাক হলাম ।  রেলিংয়ের কাছে সরু হলদে টিউবে একটি টেলিস্কোপ ।  ভোরের বনের দিকে তাকিয়ে  মুগ্ধ হয়ে গেলাম ।  যতদূর চোখ যায় -  সবুজ আর সবুজ ।  যেন সবুজের সমুদ্র ।  যেন সবুজের  হ্রদ ।  ওপরে অক্টোবরের আকাশও নীল ।  বনময় ভোরের রোদমেশানো হালকা কুয়াশা ছড়ানো ।  বনময় কী এক  রহস্য ছড়ানো  ।  আর  পাখিদের সিম্পোফি ।  আর  ঝিঁঝির ডাক । প্রোফেসর আশরাফি সোফায় বসতে বসতে বললেন ,  বসে বসে সময় কাটাচ্ছিল না ।  তাই রোবট - উল্লুক বানালাম ।  
আমি বসতে বসতে বললাম ,  বিদেশি তেল কোম্পনীকে ভয় দেখাতে ? 
হুমম ।  শালারা ভারি বজ্জাত ।  বনের উল্লূকদের শান্তিতে থাকতে দেয় না ।  বলে হা হা হা করে হেসে উঠলেন ।  
সাজু মারসিয়াং এল ।  হাতে বেতের ট্রেতে  লেবুচা ।    চা মনে হয় ফ্লাক্সে ছিল ।  প্রোফেসর আশরাফি বললেন ,  মারসিয়াং  আমার কয়েকজন গেস্ট আসবেন ।  ওদের তুমি পথ দেখিয়ে এখানে নিয়ে এসো ।  বলে এলজি অপটিমাস তুলে নিলেন ।  সাজু মারসিয়াং  চলে গেল ।  প্রোফেসর আশরাফি বললেন ,   ফারহানকে বলি ওদের নিয়ে আসতে কেমন  ?  আমি মাথা নাড়লাম ।  প্রোফেসর আশরাফি  ফারহানের সঙ্গে কথা বললেন ।  তারপর টেবিলের ওপর থেকে বড় একটি  ডিসপ্লে বসানো রিমোট তুলে বললেন ,  এখন  আরএফটি টা ওখান থেকে  সরিয়ে ফেলি ।  নৈলে মেয়েরা ভয় পাবে ।  
আরএফটি মানে ?  আমি অবাক হয়ে জিজ্ঞেস করলাম ।  
প্রোফেসর আশরাফি  হেসে বললেন ,  আরএফটি মানে রেইন - ফরেস্ট - টেরর ।  তার মানে বারো ফুটি অতিকায় দানবীয়  উল্লুক ।  
ওহ ।  কী ভাবে বানালেন ?  বাংলাদেশে তো এফবি আই আর সি আই এ আপনাকে কিডন্যাপ করার জন্য  ঘুরঘুর  করার কথা ।  
প্রোফেসর আশরাফি  বললেন ,  জানি হে জানি ।  পার্টস - টারস সব মেজর মেজর ইফতেখার হায়দার পৌঁছে দিয়েছেন ।  ওরা এসে গেছে মনে হয় । যাও ওদের নিয়ে এসো ।   
আমি ফারহানদের ফরেস্ট ল্যাবের সামনে রিসিভ করার জন্য চলে এলাম ।   তানিয়া তাবাসসুম দৌড়ে বারান্দায় এসে  বলল ,  স্যার ,  আপনি এখানে ?  আর আমরা সারা বাংলাদেশ খুঁজে মরছি ।   সাংবাদিক মোশতাক আন্দালিব বললেন ,  পলাইবার জন্য তোফা জায়গা শ্যামল ।  
প্রোফেসর আশরাফি পাত্তা না দিয়ে মিসেস লায়লা মোশতাক কে  নরম স্বরে জিজ্ঞেস করলেন ,  কেমন আছ লায়লা ? 
মিসেস লায়লা মোশতাক বললেন ,  জ্বী , ভাই । আমি ভালো । 
বসো ,  তোমরা ।  
তানিয়া তাবাসসুম  খাঁচার পাখি দেখে বলল ,   ওয়াও ।  অসাম ।  কালই তো  .  .  .  কোথায় যেন দেখলাম এটা ?   বলে ,  বেতের চেয়ার বসল ।  আবার দাঁড়িয়ে বলল ,  ওহ ।  স্যার ,  আমার বাবা অধ্যাপক কাজী রফিকুল হক ।   
হ্যাঁ ,  হ্যাঁ ।  ওনাকে চিনি চিনি  ।  রেগুলার  ওনার কলাম পড়ি নিউ এজ - এ  ।  
অধ্যাপক কাজী রফিকুল হক বললেন ,  শুনেছি কীসের আতংকে  লাউয়াছড়ায় মার্কিন কোম্পানীর কাজ বন্ধ ।  সি আই এ  নাকি ব্যাপারটা ইনভেস্টিগেশন চালাচ্ছে । 
প্রশ্নের উত্তর না দিয়ে প্রোফেসর আশরাফি দরজার কাছে দাঁড়িয়ে থাকা সাজু মারসিয়াং কে গম্ভীর টোনে বললেন ,  সাজু ।  এখন  বাজারে যাও ,  দেখ ,  হরিণের মাংস পাও কিনা ।  আর বালিহাঁস পেলে এনো ।  বলে আমার দিকে তাকিয়ে  প্রোফেসর আশরাফি  বললেন ,  তুমি আর ফারহান কিচেনে গিয়ে আমাদের জন্য লেবুচা তৈরি করে আন ।  যাও ।  
আমি আর ফারহান রান্নাঘরে চলে এলাম  ।   মনে পড়ল কাল পার্কে দু ’  জন ফরেনার দেখেছি । তারা সাইকেল চালাচ্ছিল ।  একটা মেয়ে আর একজন মাঝবয়েসি পুরুষ ।  এরা কারা ?  সিআইএ - র এজেন্ট নয়তো ?  বেতের ট্রেতে চা নিয়ে ফিরলাম  ।  আমার ঠিক  পিছনেই  ফারহান ।  তানিয়া তাবাসসুম দাঁড়িয়ে সুইচরা পাখি দেখছিল ।  আর বলছিল ,  কি কিউটি ।  ছোনা আমার । যাদু আমার ।    দূরের জঙ্গলে কি যেন ঝিকিয়ে উঠল ।  চোখের পলকে  বিশাদেহী প্রফেসর আশরাফি  বাঘের  মতন তানিয়া তাবাসসুম -  এর ওপর ঝাঁপিয়ে পড়লেন ।  ওমাঃ ছি !  তানিয়া তাবাসসুম  সাংবাদিক মোশতাক আন্দালিবসহ পড়ল আমার ওপর ।  আমি ট্রে শুদ্ধ উলটে পড়লাম ফারহানের ওপর ।  একটা ভোঁতা শব্দ শুনেছি ।  ওপরে পাখির  খাঁচা দুলছে ।  আমার মুখে গরম চটচটে কি য়েন ।  রক্ত !  অধ্যাপক কাজী রফিকুল হক ততক্ষনে মিসেস লায়লা মোশতাক কে টেনে মেঝের ওপর  শুয়ে পড়েছেন ।  পিছনে ফারহান এর কী অবস্থা বুঝতে পারছি না ।   তবে প্রফেসর আশরাফি গড়িয়ে মেঝেতে পরে থাকা সনি ট্যাবলেট এসটা  তুলে নিয়েছেন  ।  অন্য হাতে এল জি অপটিমাস ।  কার সঙ্গে কথা বললেন ।  তারপর উঠে বললেন , কুইক । ওঠে সবাই ,  ল্যাবের বাইরে  এসো ।   আমরা ফরেস্টল্যাব -  এর বাইরে  বেরিয়ে এলাম ।  একটা চাপালিশ গাছের নীচে সাজু মারসিয়াং আর থ্রোক খাসিয়া দাঁড়িয়ে ।  ওদের সঙ্গে আরও দুজন খাসিয়া যুবক ।  আমি এদের চিনি না ।  তারা  প্রফেসর আশরাফি কে অত্যন্ত বিনয়ের সঙ্গে সালাম করল ।  মাটির ওপর একটা মেয়ে আর একজন মাঝবয়েসি ফরেনার  পুরুষ পিছমোড়া করে বাধা ।  চোখে কালো কাপড়ের ফেট্টি ।     মেয়েটার চুল সোনালি ।   কাঁধের সেই  র‌্যাকসেকটা একটু দূরে ।  নীল চোখের মাঝবয়েসি  পুরুষের সোনালি দাড়ি ।   সাদা গেঞ্জিতে   জাগুয়ার -  এর ছবি ।  চাপালিশ গাছের গুঁড়িতে ঠেস দিয়ে রাখা একটা  টেলিস্কোপিক সাইট রাইফেল ।  বুনো  পথে  দূর্দান্ত স্মার্ট ৫ - ৬ জন  যুবক উদয় হল । ফরেনারদের নির্দয়ভাবে টেনে - হিঁচড়ে নিয়ে গেল ।  
কারা ওরা ?  আমি জিজ্ঞেস করি ।  প্রফেসর আশরাফি বললেন ,  বাংলাদেশ আর্মি ইন্টিলিজেন্স । জিজ্ঞেস করলাম ,  আর ওরা সিআইএর এজেন্ট ।  মিশন জাগুয়ারে  এসেছে ? 
হুমম ।  যাক ।  এবার ওরা টের পেয়ে যাবে আমার অবস্থান ।  এখান থেকে আমার আস্তানা গোটাতে হবে ।  
আমি চারদিকের রোদ লাগা গাছপালার দিকে  চেয়ে দীর্ঘশ্বাস ফেললাম ।  উল্লুক - অধ্যুষিত এই বিখ্যাত বৃষ্টিবনে যে এত গা ছমছমে রোমাঞ্চ অপেক্ষা করছিল তা কে জানত  .  .  .  চাপালিশ  গাছের ওপর একটি উল্লুক ডেকে উঠল । 
 

                    




