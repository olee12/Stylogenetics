ধোপাছড়ির অবাক ক্যানিয়ন




 পচা এক গাছের গুঁড়ি পড়ে আছে আলগোছে ।  তার যেদিকটা সূর্যের আলোর নিয়মিত পরশ পায় সেই  অর্ধেকে ঘন সবুজ নরম শ্যাওলার রাজত্ব ,  কিনারের দিকে সবুজ থেকে হলুদে পরিণত হয়েছে তারা ।  গুড়ির এক দিকে জল - বাতাসের নিয়মিত আক্রমণে খসে খসে পড়েছে ছাল - বাকল ,  সেখানে আবার নব প্রাণে গজিয়ে উঠেছে বর্ণিল সব ফাঙ্গাস ।  ব্যাঙের ছাতার সৈন্যরা উঁকি দিয়েছে জায়গায় জায়গায় ,  আর এক খোঁড়লের জলে দেখলাম ব্যাঙাচির দল ।  

যে মরা কাঠ দেখলে ইট - কাঠ - পাথরের মাঝে বড় হওয়া আপনি কোনদিন দুইবার তাকাতেন না ,  এখানে এক চিলতে অবারিত প্রকৃতির মাঝে একটি মরা গাছের পরিত্যক্ত গুঁড়িতে জীবনের এত রূপে সৃষ্টি সুখের উল্লাস দেখে ভাববেন আর কী কী বিস্ময় ছড়িয়ে আছে চারপাশে । 

বান্দরবানের দুধপুকুরিয়া - ধোপাছড়ি বন্যপ্রাণী অভয়ারণ্যের ধোপাছড়ি বিটের একাধিক ট্রেইলে আমাদের যাওয়া হয় বেশ নিয়মিত বাংলাদেশ বার্ড ক্লাবের পক্ষ থেকে বনের পাখি পর্যবেক্ষণ এবং গণনার জন্য ।  সেখানেই প্রথম প্রবেশ করেছিলাম নারনিয়ার মত এই অবাক ক্যানিয়নে ।  পাহাড়ি ঝিরি ধরে এগোতে এগোতে বিশাল সব গাছ আর রঙিন সব পাখিদের ভুবনে ।  

দুই দিকে পৃথিবীতে আটকা পড়েছে উচুনিচু টিলার নিয়মিত বাঁক খাওয়া সমান্তরাল ধারায় ।  একাধিক মাইল হাঁটার পর ঠা ঠা রোদ্দুরের মাঝে আরামদায়ক আঁধারের ছোঁয়া শরীরে লাগতেই কিছুটা চমকে উঠে দেখি  দুই দিকে বেশ উঁচু পাথুর মাটির দেয়াল ,  উপর থেকে জায়গায় জায়গায় বিন্দু বিন্দু জল গড়িয়ে পড়ছে নিয়মিত ধারায় ,  সবখানেই গজিয়ে উঠেছে গুচ্ছের সব উদ্ভিদের দল ,  আবার ক্যানিয়নের উপরে দুই দিক থেকে ডাল বাড়িয়ে চাঁদোয়া বানিয়ে দিয়েছে বনস্পতিরা ।  
এমন এক ডালে বসেই আজ সকালে আচ্ছাসে আমাদের উপর বিরক্তি দেখাল এক পুরুষ উল্লুক ।  মিশমিশে কালো পুরুষটি তার উল্টো বর্ণের সাদাটে নারীটিকে হয়ত খুনসুটিতে মেতেছিল ,  ঝিরির জলে আর শুকনো পাতার চাদরে আমাদের পায়ের আওয়াজে বিরক্ত হয়ে হু হু হু ইয়া হুয়া হুঙ্কার ছেড়ে জুল জুল করে লম্বা লম্বা হাত দিয়ে ডালে ঝুলে তাকিয়ে রইল আমাদের দিকে ,  নারী উল্লুকটি চলে গেলে পাতার আড়ালে ।  একাধিক বন্ধুর কাছে শুনেছি বেশি বিরক্ত হলে উল্লুকপ্রবর নিজের হাতের তালুতে পায়খানা করে সেই মহামূল্যবান বস্তুতি গোলার মত মানুষের দিকে ছুঁড়ে মারে !  সেই আশঙ্কায় নয় ,  বরং তাদের একা থাকতে দেবার মানসেই ছবি তোলায় ক্ষান্ত দিয়ে চললাম অপর দিকে । 


জায়গায় জায়গায় জল জমে পুলের মত তৈরি হয়েছে ,  কোথাও ব্যাঙ ডিম ছাড়ে ,  কোথাও বা মশা ,  সেই সাথে আছে ক্ষুদে ক্ষুদে মাছ ।  বুনো ফুল ঝরে পড়ে অপার্থিব সব রঙ তৈরি করেছে প্যাঁচপ্যাঁচে কাদাতে ,  যার জন্ম যেন এ ভুবনে নয় ,  বরং রংধনুর অপর প্রান্তের দেশে ।   এক জায়গায় আলতো পড়ে থাকে নীল নীল ছোঁয়া দেখে ভেবেছিলাম খানিক আগেই যে একজোড়া নীলপরি পাখিকে স্নান করতে দেখেছিলাম তাদের পালকের নীলই লেগে গেল কিনা আমাদের জন্য শুভেচ্ছা স্বরূপ কে জানে !       

অতি সুদর্শন পাখি লালমাথা - কুচকুচি ডেকে ওঠে জমাট নীরবতাকে চিরে ,  গাছের গুড়ির উপরে আমরা বসে পড়ি সে লাজুক প্রাণকে দেখার আশায় ।  ফিসফিস করে আমি বলে পাশে বসা বন্ধু সায়েমকে ,   ‘ Each timei visit here ,  I have a feeling that there is a big surprise waiting in this canyon ’  চোখে স্বপ্ন নিয়ে সায়েম বলে উঠে  ‘ May be someday  we , ll see a Clouded Leopard here  ’  ।  অসম্ভব নয় এই নির্জনতায় একটি আমচিতা বা মেঘবরণ চিতাকে দেখার জাদুদৃশ্য বাস্তবে রূপ নেওয়া ।  

আস্তে আস্তে পা টিপে এগোয়ে নীরবতাকে সযত্নে জিইয়ে রেখে ,  সরু এক গাছের ডালে দেখি গায়ক পাখি শামা জুটি তুমুল সঙ্গমে লিপ্ত ,  তার কয়েক মুহূর্ত পরেই পুরুষ শামাটি উড়ে অন্য ডালে বসে এতই বিভোর হয়ে উপর পানে তাকিয়ে রইল যে আমরা যে তার লেজের ডগায় দাড়িয়ে ছবি তুলছি সেটাকে পাত্তাই দিল না ।  আজকের বনসাথী ওমর শাহাদত বলে উঠল  ‘ যে কাজ করে আসছে বেশি ক্লান্ত মনে হয় !  অথবা আনন্দিত ।  ’ 

চমকপ্রদ এই বুনো করিডোর ,  কখন যে কার দেখা মিলবে ,  কেউ বলতে পারে না ।  আবার যে চমকগুলো চলতে আছে সবার অলক্ষে সেগুলোর তাৎপর্য আর রঙ জীবনের মতই ঘটনাবহুল ।  এর মাঝে সপ্তবর্ণা চকচকে পিচ্ছিল ত্বকের সরীসৃপ স্কিঙ্ককে দেখলাম একটা ঝরা পাতা নিচে সেধিয়ে যেতে ,  যেন তাতে আড়াল করা সম্ভব এর বিচ্ছুরিত অস্তিত্ব ।  গুবরে পোকা কোন এক হরিণের গোবর নিয়ে গোলা পাকাতে পাকাতে ব্যস্ত ,  আমাদের দেবার মত সময় তার জীবনে নেই ।  জানা - অজানা সমস্ত রঙের মিশেল উড়ে চলেছে প্রজাপতির পাখায় ।  

জীবনের এই মেল্টিং পট থেকে ফেরার পথে দেখলাম একটি ভেঙ্গে পড়া বা কাটা ডাল থেকে অবিরল ধারায় অশ্রু পরে মিশে যাচ্ছে মাটি ,  জলে ,  বাতাসে ।  বুকটা মোচড় দিয়ে উঠল ,  সামনের বছরও এমনই জীবনের কোলাহল নিয়ে সরব থাকবেতো  জনবহুল বাংলাদেশের নীরব এই কোণটি  !  

প্রেমিকার স্তনের মোহনীয় দৃঢ়তা হারিয়ে যায় সময়ের ছোবলে ,  কিন্তু ধোপাছড়ির অবাক ক্যানিয়নের চলমান জীবনের অপেরা চলতে থাকবে হয়ত আরও হাজার বছর ,  যদি আমরা একটু যত্নবান হই একে রক্ষা করতে ।  সেটা করতে কোন আলগা পরিকল্পনার দরকার নেই ,  দরকার শুধু এলাকাটিকে তার মত থাকতে দেবার । 







শতবর্ষ আগের ময়মনসিংহের পশু - পাখি



 ( F A Sachseর তত্ত্বাবধানে ১৯১৭ সালে প্রথম প্রকাশিত হয় ময়মনসিংহ গ্যাজেটর ।  সেখানের Fauna অংশটি এখানে দুর্বল বাংলায় দিলাম ।  এই অংশটি অনুবাদ করতে যেয়ে মূল সমস্যা হয়েছিল নাম নিয়ে ,  গত ১০০ বছরে প্রাণীদের বিশেষ করে পাখির জগতে নিত্যনতুন আবিষ্কারের ফলে ,  বিশেষত অধুনা ডি এন এ অ্যানালাইসিস করে দেখা গেছে অনেকে পাখির গোত্র এবং পরিবারের ক্ষেত্রে আমরা ভুল ভেবেছিলাম ,  তাই ইংরেজি নাম তো বটেই ,  সঙ্গত কারণেই বৈজ্ঞানিক নাম পরিবর্তন করা হয়েছে অনেক পাখির ।  যাদের কোন কোনটার বর্তমান নাম যে কী তা এখন পর্যন্ত খুঁজে পাচ্ছি না ।  এবং অতি দুঃখজনক ভাবে এখানে বর্ণিত কিছু পশুপাখি বাংলা তো বটেই ,  সারা পৃথিবী থেকে নিশ্চিহ্ন হয়ে গেছে ,  যেমন গোলাপিমাথা - হাঁস ।  )   
রেনল্ড বলেছেন উনবিংশ শতাব্দীর মধ্যভাগে এখানের চরগুলোর উত্তর - পশ্চিমে ভারতবর্ষের যে কোন জেলার মতই বাঘের দেখা মিলত এবং মাঝে মাঝে গণ্ডার শিকারও চলত ।  মধুপুরের জঙ্গল এবং গারো পাহাড়ের পাদদেশে বাঘ এখনো অনেক আছে কিন্তু অনেক হাতি ছাড়া তাদের পাওয়া মুশকিল ।  সব থানাতেই চিতাবাঘ মাঝে মাঝেই শিকার করা হয় ।  কাঁঠালের মৌসুমে ভালুকেরা পাহাড় থেকে নেমে আসে এবং মধুপুরের স্থানীয় শিকারিদের শিকারে পরিণত হয় ।  
উত্তরের গ্রামগুলোতে বুনো হাতি একসময় ত্রাস তৈরি করতে কিন্তু এখন তারা ঘেরের মাঝেই সীমাবদ্ধ ।  ১৯১৫ সালে সুসং রাজ গারো পাহাড়ের ভিতরে খেদা দিয়ে হাতি ধরার চেষ্টা করে এবং দুই দিন ধরে সেই হাতিদের নিয়ে যাওয়া হয় এবং দুর্গাপুর বাজারের কেন্দ্রে তাদের ধরা হয়  !  !  ! 
৩ বছর আগে একটি পাগলা হাতিকে থানা থেকে কয়েক মাইল দূরে গুলি করা হয় । 
কলমাকান্দার উত্তরের ঘাস বনে এবং মধুপুর জঙ্গলের উত্তর - পশ্চিমে বুনো মহিষ কোন অজানা প্রাণী ছিল না । 
শম্বর ,  বারশিঙা ,  প্যারা হরিণ এবং মায়া হরিণ এখনো দেখা যায় ,  তবে প্রথম দুটি বেশ বিরল এবং শেষের দুইটি সবখানেই দেখা যায় ।  গারোরা জাল দিয়ে শম্বর ধরে এবং অন্য হরিণগুলোকে তাদের পানি খাবার স্থানের কাছে লুকিয়ে থেকে শিকার করে ।  ময়মনসিংহ - সিলেটের সীমান্তের কাছে বাউসন নামের এক স্থানের বনে প্যারা হরিণ এত বেশি পরিমাণে আছে যে স্থানীয় শিকারি এবং মাহুতেরা একে হরিণবাগান বলে ডাকে ।  
মধুপুরের জঙ্গলে বানর সবখানেই দেখা যায় ।  গারো পাহাড়ের পাদদেশে উল্লুকের ডাক শোনা যায় বটে ,  কিন্তু তাদের দেখা পাওয়া কঠিন ।  
বুনো শূকর বেশ বিরল ,  এবং পাহাড়ের পাদদেশে তাদের শিকার করা প্রায় অসম্ভব ।  ক্ষুদে প্রাণীদের মাঝে বেজি এবং খাটাসের দেখা যত্রতত্র মেলে ।  শেয়াল এবং খেকশেয়াল চরে দেখা যায় ।  আসামি খরগোশ /   Hispid hare  ( Caprolagus hispidus ) মধুপুরের জঙ্গলে প্রচুর ছিল ।  ভোঁদড়েরা বেশ বিরল ,  যদিও ভালো মতে সন্ধান করলে তাদের দেখা মিলতেও পারে । 
পাখি 
শিকারের জন্য সবচেয়ে জনপ্রিয় পাখি হচ্ছে লাল - বনমুরগি ,  যাদের গারো পাহাড়ের পাদদেশে প্রতি সন্ধ্যায় দলে বেঁধে খেতে দেখা যায় ,  দলে সাধারণত ১০টির বেশি বনমুরগি থাকে ।  স্বভাবে লাজুক হলেও মধুপুর জঙ্গলের সিঙ্গারচলা ,  জুগিরকোপা ,  শালগ্রামপুর এবং অন্য জায়গায় এদের এন্তার দেখা মেলে ।  সারা জেলার নানা অঞ্চলে  কোয়েলের ছড়িয়ে ছিটিয়ে থাকে ,  বিশেষ করে রাজ - বটেরা  ( Blue - breasted Quail )  এবং মেটে - তিতিরের  ( Grey Francolin )  বড় দলকে ঘাসের বনে পাহাড়ের পাদদেশে সদ্য কাটা ধানের ক্ষেতে খেতে দেখা যায় ।  অন্য পাখিরা সাধারণত পাহাড়েই থাকে যেমন Francolinus Patridge ,  মথুরা আর বিরল বন - চ্যাগা / Wood Snipe ( Gallinago nemoricola )  .  বড় বগা দুর্গাপুর জলার স্থায়ী বাসিন্দা ,  পাতি - বনবাবিল এবং ছোট - কুবো সম্ভবত ময়মনসিংহের আর কোথাও মেলে না ।  
বুনোহাঁস শিকারের জন্য কালিয়াজুরি পরগণা অতিবিখ্যাত ।  নভেম্বর থেকে শুরু করে ফেব্রুয়ারির প্রথম দিকে উষ্ণতাময় দিনগুলোতে ল্যাঞ্জাহাঁস সহ নানা জাতের অগণিত হাঁস সেখান দেখা যেত ,  এবং ল্যাগুন আকৃতির বিলের জলসীমা পর্যন্ত বিস্তৃত জঙ্গল শিকারিদের গা ঢাকা দিয়ে শিকার করার জন্য আদর্শ স্থান হিসেবে গণ্য হত ,  বিশেষ করে যেখান বড় আকৃতির হাঁসের থাকত ।  মার্চের পর অবশ্য একমাত্র দেশি - মেটেহাঁসদের দেখা মিলত ।  তারা এবং বিরলতর গোলাপিমাথা - হাঁস এই জেলায় প্রজনন করে ।  এটি একটি অদ্ভুত ব্যাপার যে সরালি এবং বালিহাঁসের ক্ষেত্রে বুনো পাখি সংরক্ষণ আইন কার্যকর করা হলেও এই দুই হাঁসের ব্যাপারে করা হয় নি ।  
যমুনার চরে নানা জাতের হাঁস থাকে ,  বিশেষ করে বিরল চকাচকি  ( Tadorna cornuta  ) কিন্তু তাদের কাছে যাওয়া অনেক কঠিন ।  নভেম্বরের প্রথম সপ্তাহেই গরাদমাথা - রাজহাঁসেরা চলে আসে ।  কেবলমাত্র ফেব্রুয়ারির শেষে যখন তারা প্রিয় চারণক্ষেত্রে চরগুলো ছাড়ার প্রস্তুতি নিতে থাকে তখনই কেবল স্থানীয় ছোট নৌকার সাহায্যে কাছে যেয়ে বন্ধুকের আওতায় আনা যায় । 
Anser Ruburoslus রাজহাঁস কেবলমাত্র মৌসুমের শুরুতে এবং শেষে দেখা যায় ,  ধরে নেওয়া যেতে পারে যে এরা এই অঞ্চলে কেবলমাত্র পান্থ - পরিযায়ী । 
কোড়া পাখি গ্রামের মানুষদের কাছে লড়াইয়ের জন্য অতি প্রিয় এবং বিচিত্র পদ্ধতিতে তাদের প্রজনন করানো হয় ।  বুনো কোড়ার বাসা থেকে ডিম সংগ্রহ করে তুলা দিয়ে মুড়িয়ে নারকেলের খোলার মধ্যে ঢুকিয়ে একজন মানুষের  ( সাধারণত যে ডিম খুঁজে পায় )  কোমরের সাথে বেঁধে রাখা হয় ,  সেই মানুষের দেহের তাপেই ডিম ফুটে কোড়ার বাচ্চা বের হয় ।  অনেকেই এইভাবে বাচ্চা ফুটায় এবং তাদের দাম হয় কমপক্ষে ১০ রূপী ।  
মেঘনায় নভেম্বরে গেওয়ালা - বাটান এবং Machetes Pugnari র বিশাল ঝাঁক চলে আসে ,  পুরুষেরা ইতিমধ্যেই তাদের প্রজননকালীন সজ্জা হারিয়ে ফেলে যেখান থেকে তাদের নাম এসেছ !  তবে বড় আকৃতি দেখে তখনও তাদের চেনা যায় ।  পাখিগুলো বেশ সুস্বাদু ।  
বাঘা - বগলা ( Botauras stellaris )  মাঝে মধ্যে দেখা মেলে এবং পাতি - সারস  ( Grus cinerea )  কেবল শীতের আগন্তক ।  
দাগি - ঘাসপাখি /  Striated grassbird  (  Megalurus palustris )  দের নলবনে গঙ্গাফড়িঙের টোপ দিয়ে ধরে শিকারিরা কোলকাতায় পাঠায় ,  সেখানের নিউমার্কেটে এদের বিকিকিনি চলে ।  মাছের পুকুরের আশে পাশে সবসময়ই শঙ্খচিলদের ঝাঁকের দেখা মেলে ,  মাঝে মাঝে মেছো - ঈগল এবং অসপ্রেদের দেখা যায় ।  কাছের নদীতে প্রায়ই দেশী গাঙচষা /  Indian skimmer  ( Rhynchops albacollis ) এর ঝাক দেখা যায় ।   এছাড়া শীত ও বসন্তে একটি বড় আকৃতির গাঙচিলের  Larus Brunneicephalus দেখা বড় নদীগুলোতে মেলে । 
ভারতবর্ষে দেখা মেলে এমন ৮ ধরনের মানিকজোড়ের মধ্যে কেবল ধলা - মানিকজোড় ,  ম্যারাবু (  !  )  এবং কালা - মানিকজোড় বাদে সবই যমুনার চরে দেখা যায় ।  সবচেয়ে বেশি দেখা মেলে বড় - মদনটাক ,  রাঙ্গা - মানিকজোড় এবং ধলাগলা - মানিকজোড় ।  Jabim ( Loharjung )  এবং শামখোল সহ কাস্তেচরার দেখা নদী বাদেও ভিতরের বিলগুলোতে মেলে ।  পোড়াবাড়ি স্টিমার ষ্টেশনের কাছেও চামচঠুটিদের দেখা গেছে । 
 ছোট সৈকতপাখিদের মধ্যে পাকরা - উল্টোঠুটিদের দেখা মেলে ।  উপরের দিকে বাঁকা অদ্ভুত চঞ্চু এবং সাদা - কালো বর্ণের পাখিটিকে বিরল মনে করা হলেও চরের এক চিত্তাকর্ষক বাসিন্দা হিসেবে তাকে ধরা যায় ।  Stilt এর দেখা অনেক বেশি মেলে এবং খাদ্য হিসেবেও সে উৎকৃষ্ট ।  যমুনায় গুলিন্দা এবং নাটা - গুলিন্দার দেখা মেলা ভার ।  পাতি - সবুজপা /  Common Green - shank পানি জমে থাকা ছোট ছোট গর্তে থাকে কিন্তু এদের খুঁজে পাওয়াও মুস্কিল ।  Little Green - shank  ( Sotanus stagnatilis )  .  পাতি - লালপা ,  মেটে - জিরিয়া মাঝে মাঝে দেখা যায় ।  হট - টিটি সব বড় নদীতেই দেখা যায় ,  আর আগস্টের বন্যা শুরু হবার পরপরই সোনাজিরিয়া চরে পড়া নতুন কাদার স্তর থেকে খাদ্য সংগ্রহ শুরু করে ।  এই সময়ে তারা খুব বেশি শান্ত থাকে ,  অনেকটা ইংল্যান্ডে বুনোহাঁসগুলোর মতো ,  এবং তখনই শিকারের মৌসুম শুরু হয় ।  অন্যান্য ছোট পাখিদের মধ্যে আছে ছোট - নথজিরিয়া ,  Sotanus glavola ,  পাতি - বাটান ,  সবুজ - বাটান ,  এবং আবাবিলের মত দেখতে বাবুবাটান ও ছোট - চাপাখি ।  
পাকরা - উল্টোঠুটির মত অন্যান্য বিরল পাখির মধ্যে আছে বড় - মোটহাটু যা কিনা যমুনায় অন্য যে কোন জায়গার চেয়ে বেশি দেখা যায় ,   এর বড় আকৃতি ,  বিশেষ ধরনের চঞ্চু ,  যার সাথে জিরিয়ার চেয়ে কাকেরই মিল বেশি ,  এবং চশমার মত চোখ যার প্রথম দেখায় রাঙা - চ্যাগার চোখ মনে হয় ,  এতসব ব্যতিক্রমি বৈশিষ্ট্যের কারণে প্রাণীবিদদের এর সঠিক গোত্র ও ক্রম বাহির করতে যথেষ্টই বেগ পেতে হয়েছে ।  
নানা জাতের চ্যাগা সংখ্যায় অনেক হলেও এদের খুঁজে পাওয়া নেহাত সহজ নয় ।  আস্তাগ্রাম ,  ধলাপাড়া এবং মাদারগঞ্জ নানা সময়ে অনেক চ্যাগা শিকার করা হয়েছে ।  এদের মাঝে ছিল ল্যাঞ্জা - চ্যাগা ,  জ্যাক - চ্যাগা ,  Fantail Snipe ।  এছাড়া ভোঁতাভরত  ( short - toed lark )  ,  ortolans ,  বিশাল ঝাঁক বেধে এপ্রিল মাসে চষা জমিতে খাবার খেতে আসে ।  এই জেলার অন্যান্য পাখিগুলো সবচেয়ে ভালো পর্যবেক্ষণ করা যায় মধুপুর জঙ্গলে ।  
নিচের তথ্যগুলোর জন্য জনাব L . R . Fawcusএর কাছে আমি কৃতজ্ঞ । 
বুলবুল -  
 সবচেয়ে বেশি দেখা যায় Pycnonotus pyyaeus এবং সিপাহি - বুলবুল ।  আসামি - বুলবুল  ( Rubigula flaviventris )  মার্চ এবং এপ্রিল মাসে অদ্ভুত কোন কারণে বেশ দেখা যায় ।  সাধারণত এরা জোড়া বেঁধে থাকে এবং আম বা অন্য বড় গাছে ফুল ধরা অবস্থায় পোকা শিকাররত অবস্থায় পাওয়া যায় ।  সোনাকপালি - হরবোলা  ( Phyllornis aurifrons )  সবখানেই দেখা যায় ।  এটি অন্য বুলবুলদের তুলনায় বেশ লাজুক এবং বেশি সময় শূন্য থাকে ।  পাতি - ফটিকজলও জঙ্গলে বেশ দেখা মেলে । 
বেনেবউ - 
 বেনেবউদের মাঝে আমি একমাত্র কালামাথা - বেনেবউও দেখেছি এখানের জঙ্গলে । 
Leiotrichinae –  
 একটা দারুণ আবিস্কার ছিল -   উদয়ী - ধলাচোখ   ( Zosterops palpebrosus )  জার্ডনের মতে বাংলার এই এলাকায় এটি থাকার কোন সম্ভাবনায় নেই ।  গহন অরণ্যে ফুলে ভরা একটি বিশাল গাছে যে পাখিদের দলট থেকে আমি এই পাখির নমুনা সংগ্রহ করি তা আরেকটি হিমালয়ের পাখিদের Red Honeysucker সাথে ছিল ।  তিতগুলো সেখানে পোকা শিকারে ব্যস্ত ছিল । 
Parus cinereus  -   
Indian Grey Tit জঙ্গলে থাকার কথা যেহেতু আমি শীতকালে দুইবার ময়মনসিংহের অন্য এলাকায় দেখেছি ।  
Timalinae  – 
এই পরিবারের দুটি বিরল পাখি মধুপুরের জঙ্গলে থাকে ,  একটি   অ্যাবটের ছাতারে  ( Trichastoma Abbotti )  যাদের একটি বিশেষ এলাকায় মার্চ মাসে ভালই দেখা যায় ।  ছোট দলে বেঁধে এরা উড়ে অল্প দূরত্ব অতিক্রম করে ,  অনেকটা সাতভায়লার মত ।  তবে এরা অতটা হট্টগোলকারী পাখি নয় ।  Yellow - breasted Wren babbler  ( Mirornis rubicapilus )  দের আম গাছের উপরের ডালে দল বেঁধে শিকার করতে দেখেছি ।  আর সাতভায়লার দেখা সর্বত্রই মেলে । 
Sylviadae - 
 টুনটুনি এবং সবজে - ফুটকি ( Phylloscopus viridanus )  সহজেই দেখা যায় ।   
Corvidae - 
 পাতিকাক ,  দাড়কাক এবং হাড়িচাচা সবখানেই আছে ।  শালিকদের মাঝে ভাত - শালিক ,  ঝুঁটি - শালিক ও পাকরা - শালিক খুব বেশি দেখা গেলেও গাঙ - শালিক এবং খয়রালেজ -  কাঠশালিক অপেক্ষাকৃত বিরল ।  এই সব প্রজাতির পাখিরা ৭ থেকে ৮ টি দল বেঁধে বিচরণ করে এবং অন্য শালিকের তুলনায় বাতাসে বেশি সময় কাটায় ।  
Laniadae  – 
 লাটোরাদের মাঝে মেটেপিঠ - লাটোরা ও ল্যাঞ্জা - লাটোরা সবচেয়ে সংখ্যায় বেশি ।  পাতি - বনলাটোরার দর্শনও সহজেই মেলে ।  এছাড়া বড় - কাবাসি জঙ্গলের উম্মুক্ত এলাকার সরব বাসিন্দা ।  এরা সাধারণত জোড় বেঁধে থাকে এবং চিত্তাকর্ষক ভাবে ডাকতে থাকে ।  
Columbidae - 
 হলদেপা - হরিয়াল এবং কমলাবুক - হরিয়াল এই জঙ্গলে দেখা যায় ,  প্রজননকাল ছাড়া হলদেপা - হরিয়ালের বড় ঝাঁকের দেখা সহজেই মেলা ।  এপ্রিল মাসে এই পাখির বাসায় দুটি ডিম দেখেছিলাম ,  বাসাটি মাটি থেকে মাত্র ৫ ফুট উপরে ছিল ।  কমলাবুক - হরিয়াল অপেক্ষাকৃত বিরল এবং বড় দলে বিচরণ করে না ,  জঙ্গলের শুষ্ক অংশেও এদের দেখা মেলে না ।  এরা পানির আশেপাশে থাকতে পছন্দ করে ।  আমি নিজে কোন ধুমকল দেখি নাই কিন্তু কচ শিকারিরা এদের পোগোনেট বলে ডাকে ,  যে নাম চট্টগ্রাম এবং আসামে ব্যবহার করা হয় ।  শিকারিদের ভাষ্যমতে ,  আগে এই পাখিদের অনেক দেখা যেত কিন্তু বর্তমানে কেবল জঙ্গলের পূর্বে মল্লিকবাড়ি এলাকায় দেখা যায় ।  সম্ভবত তারা সবুজ - ধুমকলের কথাই বলছে । 
পাতি - শ্যামাঘুঘু গহন বনের এক সুন্দর বাসিন্দা ।  শীতের শেষে যখন পানি কমে যায় সমগ্র অঞ্চলে তখন এই লাজুক পাখিদের কিছুটা দেখা মেলে ,  এক শুষ্ক মার্চের সন্ধ্যায় অন্তত এক ডজনকে বনের মাঝের ডোবায় জলপান করতে দেখেছিলাম ।  গোলাপায়রা আর সব জায়গার মত এখানেও দেখা যায় ।  অন্যান্য ঘুঘুদের মধ্যে আছে তিলা - ঘুঘু ,  লাল - রাজঘুঘু ,  উদয়ী - রাজঘুঘু এবং ইউরেশীয় - কণ্ঠীঘুঘু ।   
সাপ - 
সৌভাগ্যজনক ভাবে কোবরা ময়মনসিংহে বেশ বিরল ।  বিষাক্ত সাপদের মাঝে সবচেয়ে বেশি দেখা মেলে শঙ্খিনী ,  যা তার চওড়া কালো এবং হলুদ বলয়ের মাধ্যমে সহজেই চেনা যায় ।  Kraitও সহজেই পাওয়া যায় ,  যদিও একে চেনা বেশ কঠিন ,  কারণে শরীরের বর্ণের কারণে এদের দেখতে একটি নির্বিষ সাপের মত লাগে ।  মেঘনায় একটি জলচর বিষাক্ত সাপ প্রায়ই জেলেদের জালে আটকা পড়ে ,   Hydroptus Nigrocunctus ,  যার লেজ একেবারেই পাতের মত সমতল ।  এর জলপাই - সবুজ দেহে ৫৬টি কালো বলয় থাকে ।  ময়মনসিং শহরে অজগর মারার রেকর্ড আছে ।  নানা ধরনের গিরগিটি এবং গুইসাপ শহরে এবং বনে দেখা যায় ।  কুমির মাঝমাঝে ব্রহ্মপুত্রে দেখা যায় তবে জিঞ্জিরাম এবং মেঘনার কিছু এলাকায় তাদের সহজেই দেখা মেলে । 
অধিকাংশ বিল এবং নদী মাছে পরিপূর্ণ ।  বৃষ্টি শুরু হবার সাথে সাথে প্রতিটি ধানক্ষেত এবং ডোবায় মাছ ধরা শুরু হয়ে যায় ।  ভোজনরসিকদের কাছে প্রিয় মাছ হচ্ছে রুই ,  কাতলা ,  মৃগেল এবং বাউস ,  এছাড়া শিং ,  বোয়াল , মাগুর ,  চিতল ,  পাইশ্যা ।  ইলিশ অবশ্য আমদানি করতে হয় মেঘনা ও যমুনার দূরবর্তী অঞ্চল থেকে ।  সোমেশ্বরী এবং যমুনায় মাঝে মাঝে মহাশোল পাওয়া যায় ,  যা চড়া দামে স্থানীয়দের কাছে বিক্রি হয় ।  মাঝে মাঝে বেশ বড় আকারের চিংড়িও মেলে ,  যা বিশাল সংখ্যায় ময়মনসিংহে ট্রেনে করে আসে ।     
 (  দুষ্প্রাপ্য গ্যাজেটরটি জোগাড় করে দেবার জন্য লেখক - গবেষক মাহবুব সিদ্দিকীকে অনেক ধন্যবাদ ।  আমরা চাই এভাবেই দেশের প্রতিটি জনপদের হারিয়ে যাওয়া কাহিনী উঠে আসুক নতুন প্রজন্মের কাছে ।  আপনি কি দায়িত্ব নেবেন যে অঞ্চলে আছেন অন্তত সেখানের গল্প শোনানোর ?   ) 
অন্য জেলার বুনোপ্রাণীর ইতিহাস
ঢাকা
রাজশাহী
খুলনা






তারে আমি চোখে দেখি নি ,  তার অনেক গল্প শুনেছি - 



২০১০এর শীতকাল ,  জোহান্সবার্গ ,  দক্ষিণ আফ্রিকা ।  
বিশ্বকাপ ফুটবলের ফাইনাল খেলা ,   চামড়ার গোলকের জ্বরে আক্রান্ত সারা বিশ্ব ।  সেবার কোন এক আলোকিত মুহূর্তে লটারিতে একটি দলের সবগুলো খেলা দেখার টিকেট মিলেছিল ,  দলটি ছিল ব্রাজিল ।  কাজেই প্রথম রাউন্ড থেকে শুরু করে একেবারে ফাইনাল পর্যন্ত সাত সাত খানা অফুরান সুখের উৎস মানে কিনা খেলার টিকেট ছিল পকেটে ,  কিন্তু ব্রাজিল যেহেতু কোয়ার্টার ফাইনালে হল্যান্ডের কাছে হেরে বিদায় নিল ,  তাই জয়ী দলকেই অনুসরণ করতে করতে ফাইনাল পর্যন্ত যাওয়া ।  
এবং পর দিন ভোরেই বিমানযাত্রা ,  একমাসের ফুটবলভ্রমণ শেষে ফেরার পালা অন্য গোলার্ধে ।   বাতাসে গুজব ভাসে ,  নেলসন ম্যান্ডেলা আসবেন বিশ্বকাপের ফাইনালে ।  মাঠে থেকে শুভেচ্ছা জানাবেন সারা বিশ্বকে ।   আবার পর মুহূর্তেই শুনি মাদিবার শরীর খুব বেশী অসুস্থ ,  তার পক্ষে মাঠে উপস্থিত থাকা সম্ভব না ।  ফিফা এবং দক্ষিণ আফ্রিকান ফুটবল ফেডারেশনের কর্মকর্তারা চেষ্টা করে যাচ্ছেন অন্তত পুরষ্কার বিতরণের সময় তাকে নিয়ে আসতে ,  কিন্তু চিকিৎসকদের পরামর্শে পরিবারের সদস্যরা বেঁকে বসেছেন ,  তারা মাদিবার শরীর নিয়ে কোন রকম ঝুঁকি নিতে অপারগ ।  
ঝুঁকি নিতে অপারগ আমি নিজেও ,  খেলা শেষে পরপরই ট্রাফিক জ্যামে ভর্তি থাকবে রাস্তা ,  রাত ২টার আগে পৌছাতে হবে বিমানবন্দরে ,  আগে গেলে আরও ভাল ।  হাজার হাজার পর্যটক স্টেডিয়াম থেকে সরাসরি বিমান বন্দরে যাবে পুরষ্কার বিতরণী দেখে ।  কাজেই পান থেকে চুন খসলেও দেখা যাবে ফ্লাইট মিস ,  এবং তারপর হাজার হাজার ইউরো গচ্চা ।  একবার চিন্তা করলাম খেলা দেখব না ,  বরং টেলিভিশনে দেখে ভালই ভালই বিমানের উদ্দেশ্যে চলে যাব ,  আবার ভাবলাম যদি মাদিবা আসে  ! 
আসলেই ,  খেলার চেয়ে বেশী গুরুত্বপূর্ণ হয়ে দাঁড়িয়েছিল মাদিবার দর্শন ।   অন্য দিকে চিন্তাও হচ্ছিল ,  মাদিবা আসলে হয়ত গাড়ীতে করে একটু ঘুরবেন ,  গ্যালারী থেকে কষ্টেসৃষ্টে অল্প হাত নাড়বেন ,  এই মাদিবাকে কি আমি দেখতে চাই ?  তার যে বীর মূর্তি মনের মাঝে লালন করি ,  সংগ্রামী লৌহ কঠিন মুঠি আজ কম্পমান বয়সের ভারে ,  সেটি দেখতে কি ভাল লাগবে ?  সারা বিশ্বকে দিক নির্দেশনা দেওয়া মানুষটি আজ শিশুর মত ,  অন্যের সাহায্য নিয়ে মাঠে আসবেন ,  সেটি দেখা কি খুবই গুরুত্বপূর্ণ ?  
জানি না ,  তবে মনে মনে সিদ্ধান্ত নিলাম মাদিবা যদি মাঠে আসেন তাহলে অবশ্যই অবশ্যই খেলা দেখব ।  
মাদিবার স্মৃতি বিজড়িত গুরুত্বপূর্ণ জায়গাগুলো অবশ্য ঘুরে এসেছি গত কয়েক সপ্তাহে ,  এই লেখাতে তার বর্ণনা আছে ।  
স্টেডিয়ামে যেয়ে শুনি মাদিবা আসবেন না ,  তাই সাতপাঁচ বিবেচনা করে খেলা না দেখে ফেরার সিদ্ধান্ত হল ।  রাতে টেলিভিশনে দেখি মাদিবা এবং তার স্ত্রী গাড়ীতে করে অল্পক্ষণের জন্য বিশ্ববাসীর উদ্দেশ্যে হাত নাড়লেন ।  মনটা খারাপ হল কি ?  জানি না  !  মাদিবাকে দেখা তো অন্তত হত ,  আবারও দেখা হলে যে মাদিবাকে দেখতাম তাকে তো এইভাবে দেখতে চাই নি ।  
আর দেখা হল না ,  মহানায়ক মাদিবা সেই কল্পনার রূপেই বিরাজমান থেকে যাবেন আজীবন এই অধমের মনে ।  উত্তরোত্তর বৃদ্ধি পাবে তার প্রতি ভালোবাসা ,  সন্মান ।  
 ( নেলসন ম্যান্ডেলাকে নিয়ে কয়েকটি পুরনো  লেখার লিঙ্ক -  
প্রিয় মুখ
ইনভিক্টাস
কারাগারের মালি






টু ডিলিট অর নট টু ডিলিট



মানুষ মুছে গেলে অসহায় লাগে  - 
জানি চলে যাওয়া মানে প্রস্থান নয় ,  তারপরও চলে যাওয়া মানে প্রস্থানই ।  যতই মনে করি জলন্ত স্মৃতিগুলো ,  ঝরে যাওয়া বন্ধুটি ফিরে আসবে না ,  মুছে গেছে সে চিরতরে আমাদের জীবনপ্রবাহ থেকে ।  একদিন তো আমরাও চলে যাব চিরবিদায়ের পথে ,  খানিক আগে আর পরে ,  এই - ই যা ।  
গত কদিনে ফেসবুক তালিকার দুইজন বন্ধু আত্মহত্যা করেছে ।  পরিচয় গাঢ় ছিল না ,  একজনের সাথে কোনদিন কথাই হয় নি ,  অন্যজনের সাথে একদিন এক পলকের দেখা কেবল ।  
তাদের হোমপেজে থেকে থেকে টহল দিই ।  কী এমন অব্যক্ত বেদনা ,  গাঢ় অভিমানে ডুবে ছিল তারা ভেবে শিউরে উঠি ।  কোনদিন কিছু বলে নি তারা ,  জীবনের নেশায় মাতাল আমি বুঝিও নি ফেসবুকের হাসি মুখের আড়ালে আরও কত লুক্কায়িত অনুভূতি ,  যা আমাদের জীবন পরিচালনা করে ।  ভেতরটা ফাঁকা লাগে ,  বুকের ভেতর হাওয়া ঘুরে ওঠে ।  স্মৃতির রঙিন কাঁচের ভেতর দিয়ে অতীতকে যেমন সুন্দর দেখায় ,  তেমন স্মৃতি তো সবসময়ই বেদনার ।  
ছোট্টবেলার বন্ধু লেলিন মরে গেল দুর্ঘটনায় ,  বিনা মেঘে বজ্রপাতের চেয়েও চমক জাগিয়েছিল কঠিন  সেই আঘাত ,  দূর মহাদেশে বাথরুমে বসে ফোঁপাতে ফোঁপাতে লেনিনের হোমপেজের ছবিগুলো দেখি -  কী জলজ্যান্ত বড় বড় চোখ  !  প্রাণময় মানুষটি প্রাণহীন হয়ে গেল !  আর দেখা হবে না বিগত বছরগুলোর মত ।  দুর্বল চিত্তের মানুষ আমি ,  সইতে পারি না এই ভার ,  ডিলিট করে দিই কয়েক মাস পরে লেনিনের ফেসবুক অ্যাকাউন্ট ,  সে থাকুক আমার মনের মুকুরে ।  
সজল খালেদ ভাই এভারেস্ট জয় করে ফেরার পথে স্মৃতি হয়ে গেলেন ,   হয়ত এখন তার কভার ফটোতে থাকতো সর্বোচ্চ চূড়ায় লাল সবুজ পতাকা হাতের ছবি ,  কিন্তু জীবনের অন্যতম শ্রেষ্ঠ গৌরবের সেই ছবি সজল ভাই দিয়ে যেতে পারলেন না নিজের ওয়ালে ।  তার ছেলে সুস্মিতকে দেখি আড়াল থেকে ,  কতদিন জানবে কি সে কত চমৎকার একজন বাবা ছিলেন সজল ভাই ?  ওনার স্মৃতির ভার সইতে পারি না ।  
আর কয়েক দশক পরেই ফেসবুকে কয়েক কোটি মানুষের অ্যাকাউন্ট থাকবে যারা মৃত ,  কিন্তু সে তো ভবিষ্যতের কথা -  এখনো তো আমরা বেঁচে আছি ,  তাই না ?  কিন্তু যখন স্মৃতি  হয়ে যাব ?  বন্ধুরা কী আমার ওয়ালে এসে খুঁজে ফিরবে নানা পুরাতন অভিযানের ছবি ?  স্মৃতিচারণার লিঙ্ক ?  স্যাম দা বানাবে সচলায়তনের কোন ব্যানার ? 
কী যায় আসে ?  যখন আমি থাকব না ,  সেই স্মৃতি নিয়ে কিচ্ছু যায় আসে না ।  
আর তাই - তো  গাঢ় কষ্টের কুয়াশা ঘিরে ধরে জীবিত আমাদের ,  মুছে যাওয়া বন্ধুদের জন্য ।  
ফেসবুক থেকে তাদের ডিলিট করি বা নাই করি ,  মনের ভিতরের তাদের মুছের ফেলার সামর্থ্য আমাদের নাই ।   
বন্ধু হারানোর অভিশপ্ত কষ্ট আমাদের সঙ্গী ,  আমৃত্যু । 






গোল্ডফিশ মেমরি ,  বিশ্ব বেহায়া এবং আমরা 



গোল্ডফিশ  -  ১
পাড়ার দুই মুরব্বী কথা বলছেন -  - 
 -  -  যাই কন ভাই ,  দেশটা খালেদা -  হাসিনার চেয়ে এরশাদের সময় লাইনে ছিল ,  ভালই ছিলাম ।  
 -  -  ঠিকই বলেছেন ,  মাইয়া মানুষ কি দেশ চালাতে পারে !  আর্মির জেনারেল হচ্ছে বাপের ব্যাটা ।  সবাইরে পেদিয়ে লাইনে রাখত ।  
ঠিকই ,  আমরা আসলেই গোল্ডফিশের জাতি ।  
গোল্ডফিশ  -  ২ 
ঐ শুনেছিস ,  এরশাদ আবার দল বদল করেছে  ! 
 -  কতক্ষণ আগে ?  
মানে ?  আজ দুপুরেই তো শুনলাম । 
 -  -  যেয়ে দ্যাখ ,  এতক্ষণে আবার পাল্টি দিয়েছে ।  তার ডিগবাজী দেখে আমি অবাক না ,  আমি অবাক তোদের আশা দেখে !  এরশাদ কি এককথার লোক ?  হায়রে তোদের গোল্ডফিশ মেমরি  ! 
গোল্ডফিশ  -  ৩ 
শহীদ নূর হোসেন দিবসে জানি কী হয়েছিল ?  
 -  -  কিছুই না ,  নূর হোসেন নামে একজন গুলি খাইছিল ,  পাগলা কিসিমের লোক ,  বুকেপিঠে কিসব লিখে রাখত  !  
আর ডাঃ মিলন ? 
 -  -  উনি কে ? 






সদ্য পড়া বই  -  পাখিদেরও আছে নাকি মন




 একবার কাবুল থেকে একজন একটি মদনটাক ধরে আমার কাছে এনেছিল ।  পাখিটি বেশ পোষ মেনে গেল এবং মাংস ছুঁড়ে দিলে তা ধরে খেত ।  তার ঠোঁট থেকে কিছুই ফসকে যেত না ।  একবার সে একটি আস্ত জুতা গিলে ফেলল ,  তারপর একটি মুরগি গিলল -  ডানা ও পালক সমেত ।   -  -  -  সম্রাট বাবর  ( বাবরনামা ) 
 সম্রাট বাবর এবং সম্রাট জাহাঙ্গীরের জীবন গ্রন্থের পাখি সম্পর্কিত দুইটি মজার ঘটনা আছে বইটির শুরুর দিকেই ।  পুরাণ ,  ইতিহাস ,  কিংবদন্তী লেগে আছে এর পাতায় পাতায় ,  পরতে পরতে ।  ইকারাসে ডানা ,  গ্রীক কবি সাফো ও তার সমকামী প্রেমিকা আত্তিস ,  সম্রাট অশোক ,  ইরানি মহাবীর কোরেস ,  মহাভারতের দ্রৌপদী যেমন এখানে এসেছে বাস্তব গল্পের প্রয়োজনে ,  পাখিদের টানে ,  তেমনি এসেছে পার্সিয়ান কিংবদন্তীর হোমা পাখি !  

পড়লাম পাখি বিশেষজ্ঞ ,  আলোকচিত্রগ্রাহক ,  অভিযাত্রী ইনাম আল হকের লেখা বই পাখিদেরও আছে নাকি মন ।  উল্লেখ্য লেখকের একাধিক ফটোগ্রাফির বই থাকলেও এবং তার লেখা বিভিন্ন বইয়ের অন্তর্ভুক্ত হলেও এই প্রথম লেখার সংকলন আলাদা বই হিসেবে প্রকাশিত হল ।  
পাখির প্রাণ ,  পাখির মন এবং পাখি অস্তিত্ব এমন ৩ টি অধ্যায়ে ভাগ করা হয়েছে তার ২০টি লেখা -  কোনটি ব্যক্তিগত জীবনের অভিজ্ঞতার ,  কোনটি বিজ্ঞানের ,  কোনটি আবার পরিবেশ বিপর্যয় নিয়ে ।  চার রঙে ছাপা ১৫০ পৃষ্ঠার বইটি সম্ভবত পাখি নিয়ে ছাপা একমাত্র বাংলা বই যার প্রতিটি পাতায় ছবি আছে ।   কেবল বিহঙ্গকূলেরই নয় ,  কাহিনীর সাথে সামঞ্জস্য মিলিয়ে পোকা ,  সাপ ,  ব্যাঙ ,  বাদুর ,  ভাস্কর্য ,  চিত্রকলা ,  মানুষ ,  ভবন কিছুই বাদ যায় নি ।  

পুরাণ ,  ইতিহাস ,  জীববিজ্ঞান ,  আইন ,  ফ্যাশন ,  বঙ্গভবনের কাক ইত্যাদি স্থান পেয়েছে পাখি নিয়ে আলাপচারিতার ফাঁকে ফাঁকে ।  কাব্যপ্রেমীদের জন্য বিশেষ প্রাপ্তি জীবনানন্দেরও ছিল নাকি মন ,  পাখির মতন লেখাটি ,  যেখানে লেখক জীবনানন্দের কবিতায় সবচেয়ে বেশি উল্লেখিত ৫ টি পাখি  ( বুনোহাঁস ,  প্যাঁচা ,  শালিক ,  চিল ,  কাক )  নিয়ে কবির বিভিন্ন রচনা তুলে এনে চমৎকার আলোচনা করেছেন ।  

ছোট ঝলমলে পাখি পাতি মাছরাঙ্গাকে আমরা সকলেই চিনি যার বৈজ্ঞানিক নাম অলসেডো আত্তিস ।  আত্তিস কী বা কে ?  আত্তিস ছিলেন প্রাচীন গ্রীকের লেসবো দ্বীপের বাসিন্দা এক পরমাসুন্দরী রমণী ।  যার প্রেমিকা ছিলেন সেই বিশ্বের সেরা দশ কবির একজন  সাফো ।  তারা ছিলেন সমকামী ,  তাদের বাসস্থান লেসবো থেকে ইংরেজি লেসবিয়ান শব্দের উদ্ভব ! 

সেই মাছরাঙার নামে কী করে কয়েক হাজার বছর আগের এক সমকামী জুটির ঘটনা ব্যবহৃত হল তা প্রাঞ্জল ভাষায় বলেছেন ইনাম আল হক ,  একইভাবে তিনি চকাচকির পিঠে চাপিয়ে আমাদের ঘুরিয়ে নিয়ে এসেছেন সমগ্র বাংলাদেশ ,  যেখানে আছে কাদাময় চর ,  ঘাসময় জলা ,  আবার শিকারি বন্দুক ,  বাটুল ,  লোভ ।  
বহুরঙা পাখির পালকের মতই বইটি বিচিত্র সব ঘটনায় ভরপুর -  কোথাও লেখক পড়েছেন শিকারির রোষানলে ,  কোথাও আবার ডাকাত সন্দেহে পুলিশের হাতে গ্রেফতার হয়ে গিয়েছেন থানাতে ,  রাষ্ট্রপতির আমন্ত্রণে গেছেন বঙ্গভবনের কাকদের শুভেচ্ছা দিতে ,  সুন্দরবনের গহনে ,  হাতিয়ার দ্বীপে ,  পাখি পায়ে রিং লাগানোর ক্যাম্পে ।  তবে সেই বহুবর্ণ জগতের সবকিছুই সুন্দর সরল নয় ,  পোষা বেড়ালের কারণে কেবলমাত্র যুক্তরাষ্ট্রেই ফি বছর ২৪০ কোটি পাখি মারা যাবার রক্তাক্ত কাহিনী যেমন আছে ,  তেমনি আছে বাংলা শকুনের প্রায় বিলুপ্তির মুখে এসে দাঁড়ানোর করুণ সত্য ।     
সুখপাঠ্য বইটি প্রকাশ করেছে বাংলাদেশ বার্ড ক্লাব ।  মুখবন্ধ লিখেছেন অধ্যাপক আনিসুজ্জামান ।  উৎসর্গ করা হয়েছে অধ্যাপক কাজী জাকের হোসেন এবং সম্পাদক মীজানুর রহমানকে ।  ফ্ল্যাপে লেখা আছে ইনাম আল হককে উদ্দেশ্য করে কবি শামসুর রাহমানের কিছু কথা -  -   "  প্রিয়বরেষু ,  আপনার জীবন এক ধরণের ধনধান্যে পুস্পে ধনী ।  আপনি যে জগৎ সৃষ্টি করেছেন তা সবার সাধ্যের ,  আয়ত্বের মধ্যে নেই ।  ধন্য আপনার জীবন ।  " 
বইয়ের গৌরচন্দ্রিকায় ইনাম আল হক লিখেছেন - 
বিদায়ি পাখিদের নিয়ে মনে মেলা কথা আছে ।  পাখি হারিয়ে গেলে আমি বিলাপ করিনে ,  পাখিটি যে এদেশে ছিল তা লিখি ।  ছাপাখানায় এর পুনর্জন্ম হয় ,  টিকে থাকে কিছু দিন কাগজের কন্দরে ,  মানুষের মনে ।  
পাখি নিয়ে এখানে তাই আমি কিছু কলরব করলাম ।  বিলুপ্ত হয়ে গেছে এ দেশের যত পাখি ,  চির - বিদায়ের পথে আছে তারও বেশি ।  যারা আজ ভাল আছে মনে হয় ,  আসলে তারাও ভালো নেই ; এদের আবাস কালই বেদখল হবে ।  
আশা আছে এ বইয়ের পাতায় ভালই থাকবে বিপন্ন পাখিরা যদি না লক্ষ লক্ষ উই - পোকা এর নাগাল পেয়ে যায় ,  অথবা আপনার শিশু এর ওপরে হিসু করে দেয় ,  কিংবা আপনি একে নদীতে ছুঁড়ে ফেলেন ,  যে নদীতে মরে গেছে সব মাছ ,  পালিয়ে বেঁচেছে পাখি ,  ব্যাঙাচিও নেই ।   

 ( বইটির মূল্য ৪৫০ টাকা ,  তবে মোড়ক উম্মোচনের দিন ৩০০ টাকা রাখা হবে ।  সেটি সামনের শনিবার ,  ৭ ডিসেম্বর সকাল ১১টায় জাতীয় জাদুঘর মিলনায়তনে ) 







দেখা হয় না চক্ষু মেলিয়া -  বুনো পাখির স্নানাগার




ঢাকা বিশ্ব - বিদ্যালয়ের আধুনিক ভাষা ইনস্টিটিউট ভবনের নিচতলায় দাঁড়িয়েছিলাম ,  ধাতব গ্রিল দিয়ে চোখ যায় সবুজ এক চিলতে বাগানে ,  সেখানে লাইন ধরে কিছু গাছ -  ফুলের ,  ফলের ,  পাতাবাহারের ।  এক গাছের নিচে বৃষ্টির জল বিলুপ্ত হবার অপেক্ষায় ।  চারপাশের বিরল সবুজের মাঝে টলটল মরূদ্যান ,  যেখানে উঁকি দিলে দেখা যাবে এক টুকরো আকাশ ,  হয়ত  সমান্তরাল কোন মহাবিশ্বের প্রবেশ পথ ,  অন্তত মানসিক ভাবে তো বটেই ।  
ইট - কাঠের এই পাঁশুটে শহরটা আপন করে নেই না আমাকে কোনদিনই ,  আমিও হৃদয়ের মণিকোঠায় তার জন্য হাহাকার বোধ করি না আজ পর্যন্ত ।  মানুষ ভাল লাগে ,  তাই বলে এত্ত মানুষ মানুষ ,  যেখানে তাদের ভিড়ে মানবতা উধাও হয়ে যায়  ,  সেখানে স্বস্তি বোধ করি না ।  যত্রতত্র গজিয়ে ওঠা ধূসর দালানের ভিড়ে উম্মুক্ত আকাশ ঢেকে গেলে হাঁসফাঁস শুরু হয়ে যায় ,  শৈশব থেকে নদীর প্রশস্ততা আর সবুজ দেখে চোখের অভ্যাস ,  এই শহরে কেন যেন খাবি খাওয়া মাছের মত মনে হয় ।  বিশেষ করে ঘাম চিটচিটে অবস্থায় ট্র্যাফিক জ্যামের মাঝে বেপরোয়া অসভ্য হর্ণের জ্বালায় ।  
তাই বিশ্ব - বিদ্যালয়ের সবুজ মহীরুহগুলো আসলে প্রশান্তি এনে দেয় দেহ - মনে ।  যদিও ঐ এক টুকরো ভূমির আকাশের কথা  গোপনই ছিল ,  বোঝা যায় মনের মানুষের মতই মাঝে মাঝে তব দেখা দেয় ,  চিরদিন না ।  সেটার দিকে মূলত দৃষ্টি আকর্ষিত হল এক মেয়ে পাতি চড়ুই  ( House Sparrow )  দেখে , 

 সে সাবধানে ইতিউতি দেখে পানির কিনার অপেক্ষা করছিল হয়ত তৃষ্ণা পেয়েছে অনেক ,  যে গরম আর কাঠফাটা রোদ  !  একাধিক চুমুকও দিল আলতো করে ,  তার পরপরই তিড়িং করে লাফ দিয়ে ঝপাং করে পড়ল জলের মাঝে !  ব্যস ,  শুরু হয়ে গেল তার স্নানপর্ব !  সে কী উচ্ছাস ! 

জলের নিচে মাথা নিয়ে যায় ,  এপাশ ওপাশ করে ,  আবার মাথা তুলে ঝাঁকুনি দেয় ,  চারিদিকে তাকায় ,  আবার ঝুপ ডুব !  দেখে আমারই মনে হচ্ছিল কোন সবুজ পুকুরে যেয়ে ঝপাং দিই !  ফুড়ুৎ করে উড়ে পাখিটা উঠে বসল দেড় হাত উঁচুতে এক গাছের ডালে ,  সেখানে কিচিরমিচির করতে করতে  ,  ডানা ঝাড়তে ঝাড়তে চেষ্টা করল জলমুক্ত হবার যাতে ভারহীন হয়ে উড়ে যেতে পারে নীল গ্রহের অন্য কোন প্রান্তের ।  
সে যেতে না জাতেই হাজির এক বাংলা বুলবুল  (  Red - vented Bulbul )  ,  চড়ুইয়ের তুলনায় বেশ বড়ই পাখিটা ,  কিন্তু হাপুস - হুপুস করে সেই ইঞ্চিখানেক গভীরতার জলে স্নান করতে কোন বাঁধা তৈরি করতে পারল না  আগ্রহী পথিকের সামনে ।  



দুই ডানা উচিয়ে লেজ নামিয়ে ঝুপঝুপ ডুব দিয়ে একই ঘটনার পুনরাবৃত্তি করে চলল সে একইভাবে ,  তার সাথে যোগ দিল এক মেয়ে উদয়ী  দোয়েল ,  আমাদের জাতীয় পাখি ! 


মিলেমিশে দুই ভিন্ন জাতের পাখি আরামে অবগাহন করে চলল চোখের সামনেই লুকিয়ে থাকা এই অজানা মরূদ্যানে ।  বুলবুল উড়ে যাবার পরও মেয়ে দোয়েলটা স্বর্গসুখ উপভোগ করেই চলল কিছুক্ষণ ,  

সেই সময়ে কাছের ঝোপে উপস্থিত হল পাতি টুনটুনি  ( Common Tailorbird )   ,  দেখে মন খুশী হয়ে গেল !  এক রত্তি এই জায়গাতে ,  যেখানের কয়েক ফুটের মধ্যে লাখো লাখো মানুষ হট্টগোল করে বেড়াচ্ছে সারাদিন ,  সেইখানেও এই মিনিট পনেরর মাঝে উপস্থিত হল চার ভিন্ন ভিন্ন জাতের পাখি !  স্নানের সন্ধানে ,  জল পানের সন্ধানে ।  আহা  ,  এই শহর যেন এক বিশাল ধু ধু মরুভূমি ,   তাই - ই একরত্তি এক জায়গাতে খবর পেয়ে হাজির হয়েছে বিহঙ্গকূল ।  

যদিও টুনটুনিটি কোন অজানা কারণে স্নানে মত্ত হল না আপাতত ,  উড়ে গেল কোন সঙ্গীর আহবানে বা অজানা শত্রুর ভয়ে ।  যদিও প্রকৃতিতে কোন জায়গায় ফাঁকা থাকে না ,  সেখানে হাজির হল এক ছেলে পাতি চড়ুই ,  

তারই স্নানের নানা ভঙ্গিমার ছবি ফ্রেমবন্দী করতে করতে মনে হল -  কতই বা বিস্ময় আমাদের চারপাশে ,  কতই না সুন্দর আমাদের বাসগৃহ এই পৃথিবীটা ,  কত স্নিগ্ধতা ,  কত ভাল লাগা ,  কত ভালবাসা ছড়ানো পথে পথে ।  কতই না সুন্দর এই নিস্ফল মানবজীবন ,  কেবল খুঁজে নেবার ,  উপলব্ধি করার অপেক্ষা ।  । 







লিভ টুগেদার 



টুং টাং আমার বন্ধু ।  খুবই মিষ্টি এক তরুণী ।  ঢাকারই এক বিশ্ব - বিদ্যালয়ে পড়া সবে শেষ করেছে ,  কয়েক বছর ধরে এক বয়ফ্রেন্ডও আছে তার ,  বোঝাপড়া মোটামুটি ভালই তাদের  ( যদিও ছোকরাকে দেখলে আর তার কাজের কথা শুনলে আমার মেজাজ খারাপ হয় ,  বাঁদরের গলায় মুক্তো টাইপ অবস্থা ।   )  ,  দুই পরিবার থেকেও সম্পর্কের কথাটা জানা আছে ,  বিয়ের অনুমতি দিতে অবশ্য দুই পরিবারই কিছুটা গড়িমসি করছে ,  তবে টুং টাং - এর ইচ্ছা সম্পর্কটাকে নথিবদ্ধ করার আগে মানে কবুল বলার আগে আরেকটু ঝালাই করে নেওয়া  ,  পারস্পারিক বোঝাপড়াকে সুদৃঢ় করা ,  যাতে সংসারজীবন সুখের মাঝেই টিকে থাকে অনেক দশক ।   বুঝতে পারি ইদানীং ডিভোর্সের সংখ্যা জ্যামিতিক হারে বেড়ে যাবার কারণেই তার দুশ্চিন্তা একটু বেশী ,  অনেক অনেক বছরের সম্পর্কও পরিণয়ে লাভ করার পর টিকছে না প্রত্যাশা মত ,  অনেক ক্ষেত্রেই পরস্পরের শত্রু হয়ে দাঁড়াচ্ছে এককালের প্রাণের পরাণ ছেলে - মেয়ে দুটি ।  তো টুং টাং - এর ইচ্ছা ছিল সম্ভব হলে লিভ টুগেদার - এর ।  আবার এও বলেছে বাসায় শুনলে কেটে গাঙে ভাসিয়ে দেবে ।  এখন কি করা যায় ?  
যখন সে এই কথা বলছে ,  তখন আমি নিজেই লিভ টুগেদার করছি ,  বাংলাদেশে না ,  ফিনল্যান্ডে ।  যে জিনিসটা নিয়ে আমার নিজেরই অনেক ভ্রান্ত ধারণা ছিল ,  যা শুনলেই আমাদের প্রজন্মের ছোটবেলায় হা রে রে রে করে তেড়ে আসত বড়রা ,   অথচ সেই জগতে প্রবেশের পর আস্তে আস্তে কিছুটা বুঝতে পারলাম দৃঢ় সম্পর্কের ভিত্তি কোথায় ।  
বেশ আগে এক লেখাতে সহব্লগার বুনোহাঁস বলেছিল -  লিভ টুগেদার করতে ইচ্ছুক এই কথা শোনা মাত্রই অধিকাংশ চেনা - অচেনা ছেলের চোখ চকচক করে উঠবে !  কারণটা অবশ্য অজানা নয় ,  আমাদের ঢেকে রাখার বদ্ধ সমাজে লিভ টুগেদার মানেই সেক্সকে ভিত্তি করে গড়ে ওঠা সম্পর্ক ,  পাশ্চাত্য মানেই ফ্রি সেক্স  (  এটার মানে অবশ্য আজ পর্যন্ত বুঝি নাই ,  বিশ্বে কোন কিছুই ফ্রি না )  ,  চাপিয়ে দেওয়া ধর্ম - সংস্কৃতি ,  অনুশাসন বাড়তে দেয় না সুস্থ ভাবে ।  তাই এটা মনে হতেই পারে যে এক বাড়ীতে ছেলেমেয়ে থাকা মানে হরদম যৌনতার প্রদর্শনীই চলছে  (  হাস্যকর ধারণা ,  অসম্ভবও )  ,  কিন্তু ছেলেদের চোখ চকচক করে কেন ?  
কারণ ,  আমাদের মহান পুরুষতান্ত্রিক সমাজে শেষ পর্যন্ত সব দোষ মেয়েদের কাঁধেই চাপে ।  স্ত্রীকে পিটিয়ে চোখ অন্ধ করে শরীরে আগুন লাগিয়ে দিলেও সুশীলেরা ভাবে -  মেয়েটার নিশ্চয়ই কোন দোষ ছিল ,  তাছাড়া কেন একজন স্বামী এমন অমানুষের মত কাজ করবে !  অধিকাংশ পুরুষের যৌনতা নিয়ে আদিখ্যেতা প্রবল ,  নিজে শত জনের সাথে দৈহিক সম্পর্ক স্থাপন করলেও মেয়েটি যেন অসূর্যম্পশ্যা অক্ষতযোনি হয় সেই বিষয়ে তারা অতি সচেতন ।  তাই - ই আগ বাড়িয়ে অনেক ছেলেই লিভ টুগেদারে রাজি থাকে শুধু মাত্র যৌনতার স্বাদ পাওয়ার জন্য হলেও ।   (  ব্যতিক্রম আছে তো বটেই ,  কিন্তু তা নিয়ে আলোকপাতের চেষ্টা চলছে না এইখানে )  ,  সমরেশ মজুমদারের আমেরিকা ভ্রমণকাহিনীতেও উল্লেখ আছে তার এই বিস্ময়বোধের কথা ,  এক মার্কিন বালিকাকে প্রশ্ন করছে সে -  তোমার যে আগে বয়ফ্রেন্ড ছিল ,  তাদের সাথে শারীরিক সম্পর্ক ছিল সেটা কিভাবে মেনে নেয় বর্তমান বয়ফ্রেন্ড ।  বালিকার উত্তর ছিল -  আরেহ ,  সেও তো একই ব্যবস্থার মধ্য দিয়ে বড় হচ্ছে !  তারও তো সম্পর্ক ছিল !    
 এবং ভুলে গেলে চলবে না যৌনতা আমাদের সমাজে কেবল ঢাক গুড়গুড় ব্যাপার তা নয় ,  এটি একেবারে  Taboo ।  ফিনিশ এক প্রফেসর দেখে আমাকে প্রশ্ন করেছিলেন -  তোমাদের দেশে নাকি সেক্স নিয়ে কথা বলা প্রকাশ্যে প্রায় নিষিদ্ধ ,  তাহলে বুঝিয়ে বল দেখি কেন জনসংখ্যা ১৭ কোটি ,  অতটুকু দেশে ?  উত্তর হয়ত আমাদের জানাই আছে -  অবদমনের কারণে এমন হতে পারে ,  অন্যান্য বিনোদনের অভাবে হতে পারে ,  সুস্থভাবে বেড়ে ওঠার পরিবেশের অভাবেও হতে পারে । 
 বিশ্বের অনেক অঞ্চল থেকে যে জিনিসটা প্রায় হারিয়ে গেছে তা আমাদের অঞ্চলসহ কয়েক জায়গায় প্রবল প্রতাপে রাজত্বকারী ,  সেই ধারণা হচ্ছে  Sex is a Trophy ,  যৌনতা একটি বিশাল পুরস্কার ,  তা যেভাবেই কর ,  ছলে - বলে - কৌশলে ,  পিছপা হওয়া যাবে না ,  তাই সেই কার্য সমাধার পরে উপভোগের আনন্দের চেয়ে বিশাল কোন কিছু জেতার আনন্দই অধিকাংশ মানুষের মাঝে প্রকাশ পায় ।  যে কারণে Predatory Sex জিনিসটার ব্যপক ছড়াছড়ি আমাদের চারপাশে ।  দুঃখজনক ব্যাপার ,  যে আদি প্রবৃত্তি  ,  যেটার মানুষকে Pleasure দেবার কথা তারই ভুল প্রয়োগ অধিকাংশ ক্ষেত্রেই তাকে এবং তার আশেপাশের মানুষদের দিচ্ছেpain  । 
যাই হোক ,  কথা হচ্ছে লিভ টুগেদার নিয়ে ।  দুই জন মানুষকে নিয়ে ।  যারা পরস্পরকে বেশী করে জানতে চায় ,  দেখতে চায় তার সাথে অনেক অনেক বছর ,  সম্ভব হলে সারা জীবনই থাকা সম্ভব কিনা ,  একটি কাগজে সাক্ষর করে বা না করে -  
অনেকেই মনে করেন লিভ টুগেদার টিকিয়ে রাখা বিয়ের চেয়ে কঠিন ,  কারণে বিয়ের পর সমাজের ,  পরিবারের একটা বিশাল চাপ থাকে ,  বিশ্বের সবখানেই ,  সেই সাথে সন্তান থাকলে তো হয়েছেই !  কিন্তু লিভ টুগেদারে সেইটা থাকেনা ,  বরং থাকে দুইটা মানুষের ইচ্ছা - অনিচ্ছা ,  ভাল লাগা -  না লাগা ,  রুচি - অরুচির সন্নিবেশনে গড়ে ওঠে এই সম্পর্ক ,  তা টিকে থাকুক বা ভেঙ্গে যাক ।  এইখানে যারা কেবল অবাধ যৌনতা দেখেন হয়ত তারা এইটা নিয়ে জানেন না ,  অথবা কেবল যৌনক্ষুধার তাড়না থেকেই করেন ।  
বাংলাদেশের বন্ধুদের  ( ছেলে এবং মেয়ে )  অনেকেই ধর্মীয় কারণে এই বিষয়ে কথা বলতে স্বাচ্ছন্দ্য বোধ করে না ,  অনেকের বুকে পাথর চাপা হয়ে যায় সকল অনুভূতি সামাজিক রীতিনীতির কারণে ,  তারাই বলেন -  বুঝলাম জিনিসটা কার্যকরী ,  বিশেষ করে সঠিক জীবনসঙ্গী বেছে নেবার জন্য ,  কিন্তু সমাজ মানে না  !  দেশে কে আমাকে বাড়ী ভাড়া দিবে লিভ টুগেদার করতে চাইলে  ?  ঢাকাতে যে সমস্ত লিভ টুগেদার হচ্ছে অধিকাংশ ক্ষেত্রেই তো স্বামী - স্ত্রী  এই পরিচয় দিয়েই থাকতে হচ্ছে ,  নাহলে তো আমাদের বিশেষ করে মহিলাদের ব্যপক মুস্কিল  !  
সমাজের মানে কিন্তু আমি ,  তুমি ও সে ।  সমাজ পরিবর্তনশীল ,  সত্য নয় ।  কাগজে সাক্ষর করে বৈবাহিক সম্পর্ক যেমন এসেছে মানুষের তাগিদে ,  তেমন মানুষেরই প্রয়োজনে সেটি বিলুপ্ত হয়ে যেতেই পারে একদিন ,  এটি তো আর চিরন্তন সত্য নয় ।  পাশের দেশ ভারতেই আদালতের মাধ্যমে বলা হয়েছে লিভ টুগেদার বৈধ ।  এটি কোন নিষিদ্ধ বা ক্ষতিকর অনুশাসন নয় ।  কয়েক দশক পরে এটি যে বিশ্বের সবখানেই স্বীকৃতি পাবে না এই কথা কেউ জোর দিয়ে বলতে পারবে না ।  
আবার ফিরে আসি যৌন সম্পর্ক নিয়ে ।  আমাদের আগের প্রজন্ম  (  বাবা -  মা )  এবং আমাদের প্রজন্মের অধিকাংশই আবদ্ধ হয়েছে Settled Marriageএ ,  বিয়ের আগের কোন চেনা - শোনা - জানা নেই ।  বিয়ের রাতে এক অজানা মানুষের মুখোমুখি ,  তার সাথে ইচ্ছা -  অনিচ্ছায় বাকি জীবন ,  সুখে বা অসুখে ।  অদ্ভুত এবং চরম দুঃখজনক ব্যাপার হচ্ছে প্রবল পুরুষতান্ত্রিক সমাজের অনেক নারী আছেন যারা সারা জীবনে স্বামীর সাথে মিলনে তৃপ্তি পান নি  (  Orgasm )  ,  সেটির মানেও জানেন নি হয়ত ,  অথচ দিব্যি বাচ্চাকাচ্চা পেলে পুষে বড় করেছেন ।   ( নারীকামের ব্যাপারটা পুরুষদের মত এত্ত সহজ  এবং জলদি নয় ,  ব্যাপারটা খুবই জটিল এবং গুরুত্বপূর্ণ )  ,  আবার অনেক পুরুষ সঙ্গীও আছেন যার জন্য ম্যাচিং ঠিক হয় নাই ,  অথচ তারা সারাজীবন একে অপরকে আঁকড়ে ধরে ,  গুঙিয়ে গুঙিয়ে অভিশাপ দিয়েই জীবন পার করেছেন ।  লিভ টুগেদারের ভেতর দিয়ে সম্পর্ক এগোলে এমনটা হয় না সাধারণত ।  
 ( অবশ্য অনেকেই এইখানে বলবেন তাহলে নিজেদের পছন্দে বিয়ে করলে সেখানে তালাকের হার এত বেশী কেন ,  আব পাশ্চাত্যেও বা একই অবস্থা কেন ।  এর মূল কারণ প্রোথিত আছে সম্ভবত মানুষের পছন্দ এবং আশা করার পিছনে ।  নিজের  পছন্দ করা মানুষ ,  তার কাছে আশা অনেক ,  ফলে আশা ভঙ্গের বেদনাও অনেক ।  অন্যের পছন্দ ,  বা জোর করে চাপিয়ে দেওয়া সম্পর্কে  মানুষ ছাড় দেয় কিছুটা কিন্তু নিজের মনের মানুষের ক্ষেত্রে কেন দেবে ?  পাশ্চাত্যে মূল ব্যাপারটি অবশ্য অর্থনৈতিক স্বাধীনতা ,  যেটা আমাদের অঞ্চলেও দেখা যাচ্ছে এই বিগত দুই দশকে ) 
শুধু এক বাড়ীতে মানিয়ে চলাই নয় ,  খুব ভাল হয় বিয়ের আগে যদি সেই জুটি কোথাও ঘুরতে যান ,  দেশের ভিতরে বা বাহিরে ,  ভ্রমণেই সঙ্গী সবচেয়ে বেশী চেনা যায় কিনা ।  
আর লিভ টুগেদার পাশ্চাত্য থেকে আমদানী করা আনকোরা কোন ধারণা নয় ,  আমাদের অঞ্চলেও এর ইতিহাস অতি প্রাচীন ,   জানতে চাইলে রেফারেন্স ঘেতে দেখতে পারেন ।  শুধু বলার ছিল ,  কেবলমাত্র যৌনতাকে প্রাধান্য দেবার জন্য লিভ টুগেদার না ,  সারা বিশ্বে এর প্রসার দ্রুত বাড়ছে কারণ এটা দুইজন মানুষকে পরস্পরকে জানার - বোঝার - উপলব্ধি করার একটি চমৎকার উপায় । 






 টক ঝাল মেহিকো ,   পর্ব  –  ৩




মেহিকো এক জাদু ঘেরা ভূখণ্ড ,  বিশ্বের আর কোন অঞ্চলের সাথে  যার মিল নেই কোন ।  সারা জীবনে হলিউডের সিনেমাতে দেখলাম রুক্ষ লাল পাথরের পাহাড় ,  যেয়ে দেখলাম গহন বৃষ্টিঅরণ্য !  শুনে গেলাম সেখান চোর ,  ডাকাত ,  কিডন্যাপার  ,  যেয়ে দেখি কোন বাড়ীতে গেলে না খেয়ে উঠতেই দেবে না ,  অযাচিত বন্ধুত্বের হাত আসে দশ দিক থেকেই !  পড়ে গেলাম খটখটে শুকনা এক প্রান্তরের কথা ,  যেয়ে মজাসে ডুবলাম নদী ,  জলপ্রপাত ,  সাগরের জলে ।    কী অপূর্ব স্বস্তিকর তামাশা । 
 কমাস আগে জার্মান রেডিও ডয়েচ ভেলের এক সাক্ষাৎকার জানতে চেয়েছিল বিশ্বের কোন অঞ্চলে যেয়ে সবচেয়ে বেশী ভাল লেগেছে ?   বলেছিলাম বাংলা নামের দেশটাতে  নাড়ি পোতা আছে ,  এখানেই জীবনের দুই - তৃতীয়াংশ কাটিয়েছি ,  কাজেই এখানের প্রতি একটা আলাদা টান আছে ,  এর বাহিরে মেক্সিকোকে আমি ১০০র মাঝে ১০০ই দিব ,  তাদের প্রকৃতি ,  ইতিহাস ,  মানুষ ,  স্থাপত্য ,  সংস্কৃতি ,  খাবার ,  রঙ ,  ট্যেকুইলা সব মিলিয়েই ।  মেহিকো এক এবং অদ্বিতীয় ।  তার পরপরই মনে হল মেহিকো নিয়ে শুরু করা সিরিজটা অনেক দিন ধরেই বেতো ঘোড়ার মত ঝিমোচ্ছে  আস্তাবলে ,  সেটার পিঠে চেপে একটু বেড়িয়ে আসা দরকার বুনো প্রান্তরের লোনা বাতাসে — 
পর্ব ০ 
পর্ব ১ 
পর্ব ২ 

পুয়েবলা থেকে যাত্রা শুরু আমাদের ,  এমনিতে মূল রাস্তায় থাকা হচ্ছিল বরাবরই ,  ফলে পথ হারানোর ভয় যেমন ছিল না ,  তেমন ছিল না নিজেদেরই হারাবার মানে কিডন্যাপ হবার ।  তবে দক্ষিণের দিকে চলেছি আমরা তাই - ই এমতাবস্থা ,  উত্তরের দিকে গেলে উল্টো হত ,  সীমান্তের কাছের প্রদেশগুলোতে মাদকের কারবারিদের দৌরাত্মে পুলিশের হাঙ্গামা অনেক বেশী সইতে হয় ,  আর দক্ষিণে কেবল এক প্রদেশ থেকে অন্য প্রদেশে প্রবেশের সময় বলতে হয় যে আমাদের কাছে কোন রকম শস্য ,  জীবিত মুরগী ,  হাঁস ,  ভেড়া ,  গরু ,  শুয়োর ,  ছাগল কিছু নেই ,  মানে কিনা কোন জীবাণু আমরা এইভাবে পরিবহন করছি না ,  ব্যস !  মিলে গেল আরও দক্ষিণমুখে যাবার ছাড়পত্র ।  যেখানে উত্তরে এগোলে মিলত লাল ধুলোর অঞ্চল সেখানে দক্ষিণে যত যাচ্ছি ততই ঘন অরণ্য ,  চিয়াপাসের মত রাজ্যে তো বিশাল সব মহীরুহের ছায়ায় রীতিমত  ঠাণ্ডা ঠাণ্ডা লাগে পুরোটা সময়ই ।     

বিশাল দেশ মেহিকো ,  মহাকাশের তারার মতই অগণিত বিশ্বখ্যাত পর্যটক আকর্ষণ থেকে খুব বেছে বেছে মায়া  ,  অ্যাজটেক ,  ওলমেক সভ্যতার গুটিকয়েক জায়গা ঠিক করে সেই মোতাবেক চতুস্পদ যন্ত্রযান ছোটানো হল ইসাইয়াস সেরণার নেতৃত্বে ।  যা আছে শোবার জায়গার ঠিক ,  না খাবার জায়গার ।  গাড়ী চলছে সুদূরের পথে ,  হৈ হৈ রৈ  রৈ ,  কলরবমুখর আমরা ,  সাথে হুয়ান ভিদালের কেনা অনেক অনেক বোতল পানীয় ,  যাতে ক্যাপ্টেন হ্যাডকের মত তেষ্টা ভয় আমাদের পেয়ে না বসে ।  

যেখানেই রাত ,  সেইখানেই কাত ,  বোহেমিয়ান জীবনের ছিটেফোঁটা তারিয়ে তারিয়ে উপভোগের এমন সুযোগ আর কবে আসবে কে জানে ।  খাবার জন্য সবসময়ই পথের ধারের ছোট কোন ঘরোয়া পরিবেশের রেস্তোরাঁয় থামা হত ,  বিলাস বহুল জায়গায় থামলে নরম চেয়ার এবং এসির আরামের সাথে সাথে কোট পরা ওয়েটারের জবরদস্ত সার্ভিস আর কৃত্রিম হাসির মুখোমুখি হবার চেয়ে স্থানীয় কোন ক্ষুদে দোকান আর মানুষগুলোর দিল খোলা ব্যবহারের সাথে পরিচিত হবার ঝোঁক বেশী ছিল আমাদের । 

 অবশ্য তাতে বরাবরই একটা বিশেষ সমস্যায় পড়তে হত অধম বঙ্গসন্তানকে ।  সাথের তিন মেক্সিকানের সাথে আমার মঙ্গোলয়েড মুখ দেখে মেক্সিকান নেটিভ ইন্ডিয়ান ভেবে ব্যপক স্প্যানিশের তুবড়ি ছোটাতেন খাবারের কারবারিরা ,  তাদের খরস্রোতা সাবলীল স্পেনীয় ভাষার মুখে ডুবো চরের মত উঁকি দেওয়া নেরুদা পড়ে শেখা স্প্যানিশের অস্তিত্ব হুমকির সম্মুখীন হতেই চোখ পাকিয়ে একটা কথাই বলতেন তারা  –  অ ,  বড়লোকের পোলা  !  আমেরিকা যেয়ে বাপের ভাষা ভুলে গেছে  !  
 (  মানে কিনা খেমো দেখে তাদের ধারণা হয়েছে কোন মেক্সিকান পরিবারেরই জন্ম আমার ,  বিত্ত বৈভবে বড় হয়েছি আমেরিকাতে ,  ইংরেজির স্রোতে ভেসে যেয়ে স্প্যানিশ বরং ভুলতে বসেছি  !  ) 
তখন আবার বলতে হত ,  না হে ,  আমার জন্ম পদ্মা তীরের সেই অঞ্চলে যা কিনা মেহিকোর প্রতিপাদস্থান ।  শুনে তাদের মুখ হাঁ !  তা বাংলাদেশের সব মানুষই কি মেক্সিকানদের মত দেখতে ?   নাহ ,  তবে মেক্সিকোর অধিকাংশ মানুষই  ( শ্বেতাঙ্গরা বাদে )  বাঙালীদের মত দেখতে ,  কোন সন্দেহই নাই ! 
তারপর তো খাতির জমে যেত ,  এক দিদিমার রেস্তোরাঁতে মিলেছিল সেই সফরে খাওয়া সেরা মাছ ,  সমুদ্র কাছেই ,  মেক্সিকানরা মাছকে গ্রিল করার ব্যাপারটা শিল্পের পর্যায়ে নিয়ে গেছে ,  অল্প আঁচে এমন সুস্বাদু করে খাবারটা তৈরি করবে যে মুখের আলতো স্পর্শেই  মাছখানা  মাখনের মত গলে গলে উষ্ণতা ছড়াবে ।  বিশাল সেই মাছের সাথে ছিল নানা সালাদ এবং বিশ্ব - কুখ্যাত  (  ?  !  )  হাভেনেরো মরিচ ।  

অমৃত খেলে যা হয় ,  আরেকটু চেখে দেখতে ইচ্ছে করে ।  এক্কেবারে হেঁসেলে ঢুকে মহা অনুরোধ করে বলতেই হল -  আরেকটা মাছ হবে কি ?  সাথে অন্য কিচ্ছু লাগবে না ,  কেবল মাছ ভাজা হলেই মেছো  – ভেতো বাঙ্গালী খুশী  ! 
শেষমেশ আরেকটা মাছ মিলল ,  যদিও আকারে তা আগেরতার তুলনায় বেশ ছোট ।  তারপরও মাছ তো  !  

আর ছবি তোলা হলে স্মৃতি রক্ষার্থে সেই দিদিমাসহ তার দুই কন্যা এবং নাতির সাথে ।  হয়ত কোন এক শীতের সন্ধ্যায় তাদের মনে হবে চার ছোকরার দলের কথা যাদের একজন ছিল নীল গ্রহের অপর প্রান্তের বাসিন্দা ।  


রাস্তা ছিল দুর্দান্ত ধরনের জীবন্ত ,  কিছু না কিছু ঘটছেই সবসময় ।  আর কয়টা দেশের রাস্তাতে আপনি একইসাথে ঘোড়া ,  গাড়ী ,  বাস ,  মোটর সাইকেল আর হেঁটে চলা মানুষ দেখতে পাবেন শুনি ? 


পাহাড়ি অঞ্চলের তেজি বৃষ্টি আমাদের ছুঁয়ে যায় ,  নাম না জানা উপত্যকায় ক্ষণিকের আশ্রয়ে থেকে সেই জাদু বাস্তবতাময় মেঘ ,  রৌদ্র ,  বন ,  পাহাড়ের ক্যানভাস কী যে ইন্দ্রজাল সৃষ্টি করে !  যার সূক্ষ বর্ণনা এই মাটির সন্তান ফুয়েন্তেসের কলমেও পাই না ,  হয়ত বা তা বর্ণনার অতীত বলেই ।  

এ যেন আরেক বাংলাদেশ !  গরু ঘুরে বেড়াচ্ছে গ্রামে ,  দূরের নারকেলবীথি ,  বিলের মত ছড়ানো সব জলাশয় ,  পেঁপে ভর্তি গাছ ,  অলস দুপুরে মানুষের আড্ডা ,  ঈষদুষ্ণ শীত ,  টিনের বাড়ী ,  নোনা ধরা টালির ছাদ ,  বাস - ট্রাকে বাচ্চাদের ঘোরাঘুরি ,  ফেরিওয়ালা ,  ইতস্তত ঘুরে বেড়ানো মুরগী ।   




এমনি ভাবে শত শত মাইল পেরিয়ে বিমুগ্ধ আমরা মায়াদের রাজ্যে প্রবেশ করি ,  দূরের পালেঙ্কে শহরে ,  যার গল্প এখানে করেছি অনেক আগে )   ,  পথে নতুন খাবার হিসেবে জোটে
chilaquiles en salsa roja

chilaquiles en salsa verde

একই খাবার কিন্তু সসটা আলাদা বিধায় বর্ণও আলাদা ।  মায়ান মহারাজা পাকালের জয়জয়কার পালেঙ্কের সর্বত্র ,  হোটেলের সামনেও তার রাজসিক ভঙ্গিমার মূর্তি ,  

তারই সাথে হ্যালো বলে আমাদের যাত্রা ঘন বনের আড়ালে লুকিয়ে থাকা সুদূর অতীতের রহস্যে যেখানে আমাদের অপেক্ষায় ছিল এক আশ্চর্য সবুজ জলপ্রপাত ,  লাল রূপে  – 

 (  চলবে ) 






ছবি ব্লগ  -  এবং  কিউবা




কিউবার কথা থেকে থেকেই মনের পর্দায় ঘুরে ঘুরে আসে -  সবুজ উপত্যকা ,  নীল সাগর ,  ঝলমলে হামিংবার্ড ,  গোলাপি ফ্ল্যামিংগো ,  স্বচ্ছ ঝর্না ,  সরল নদী ,  উথাল পাথাল ঝড় ।  আর সেই অবাক তরুণী যে আমার সাথে নেই ,  যার সাথে সবুজ পাহাড় চূড়া থেকে নীল সাগর প্রবাল প্রাচীর সবখানে যাওয়া হয়েছিল উম্মাতাল আনন্দে ,  কিন্তু স্মৃতিগুলো আছে ,  থেকে যাবে আমৃত্যু -  
উড়াল

ঝরঝর

স্মরণীয় বরণীয়

লেজের বাহার

চঞ্চু

নিসর্গ

আর্নেস্ট হেমিংওয়ের চেয়ার ,  টেবিল ,  টাইপরাইটার

ডাইনোসর

আমরা তোমাদের ভুলবো না

পরম্পরা

হারমিট কাঁকড়া

সূর্যমুখী

হাভানা

একাকী

মিলন

নির্ভরতা

প্রেম

ধূসর সন্ধ্যা

স্নিগ্ধ

ইতিহাস

যাত্রা

কৃষ্ণকলি

ঝাঁপ

শিকারি

জুলজুল

সাঁঝের মায়া

ক্ল্যাসিক

একা

বর্ণবাদের বিলুপ্তি

সুষম

হামিংবার্ড ও কলার মোচা

নীরা

চিরায়ত

ওল্ড ম্যান অ্যান্ড দ্য সী

মোক্ষম

উপছায়া

সরীসৃপ

সুনীল

ব্যালে

বিদ্যালয়

লাল ছেলেবেলা

সকাল

দেশান্তর

কাঠঠোকরা

হাসি

সবুজ

মায়া

সভ্যতা

০০৭

দিনের প্রাপ্তি

বন্দর

ভিনগ্রহী

ম্যানগ্রোভ

চলমান

জীবন

শিকারির অপেক্ষা

সূর্যস্নান

হেমিংওয়ের স্মৃতিফলক

 এবং কিউবা

This post is a Birthday Gift for Sara Eskelinen ,  the most wonderful travel mate I ever had ,  with whom I went from the Green Lush Hills of Vinales to the Deep Blue Caribbean Sea .     We share the wonderful memories of all the great Art Museums  ( Louvre ,  Ufizi ,  D Orsay ,  Art Museum Prague ,  Atenium of Helsinki ,  Hungarian National Gallery    etc ,  too many to count )  ,  great landscapes  ( Tuscany of Italy ,  Southern Sweden ,  Bavaria of Germany ,  Coast and Haors of Bangladesh ,  Lakeland of Finland ,  beautiful Cuba etc )  ,  all the Metropolises ,  from Silence of Finnish Summer Cottage to crowded chaotic Bangladesh . 
To Sara ,  The most lovable Girl I know , 
  ( I do not Love her that ’ s true ,  but perhaps I love her . 
Love is so sort ,  but Oblivion is So LONG .   ) 
Happy Birth Day ,  Paljon Onnea  !  
 






পাণ্ডবদার জন্মদিনের ধাঁধাঁ  ! 




ষষ্ঠ পাণ্ডব হচ্ছেন গিয়ে আমাদের মাইক্রফট হোমস বা সিধু জ্যাঠা ।  যে কোন বিষয়ে ,  বিশেষ করে নিকট আর সুদূর ইতিহাস নিয়ে জানতে হলেই তার শরণাপন্ন হই ।  ভূগোল নিয়েও ,  আসলে প্রশ্ন হবে কী নিয়ে না ?  
যাচ্ছি জাগরেব ,  শুধালাম পাণ্ডবদাকে ,  ওখানে কিছু দেখার আছে আলাদা ভাবে ? 
আছে বৈকি ,   মিশরীয় হায়ারোগ্লিফিক্সের অদ্বিতীয় নমুনা আছে সেখানের এক জাদুঘরে ,  যা ক্রোয়েশিয়ার অধিবাসীরাও আমলে নেন না ,  কিন্তু আমাদের পাণ্ডবদা ঠিকই জানেন তার কদর  ।  
অনেকেই নানা পোস্টে সেই পোস্টের চেয়ে পাণ্ডবদার মন্তব্য বেশী উপভোগ করেন ,  
এবং মাঝে আমাদেরই কেউ প্রস্তাব করেছিল পোস্টের চেয়ে মন্তব্যের ওজন বেশী হলে তাকে পাণ্ডব পদক দেওয়া হোক  !  ! 
যাক সে কথা ,  আজ পাণ্ডবদার ১৮তম জন্মদিনে  (  মনের বয়স )  একখান ধাঁধাঁটাইপ প্রশ্ন ,  ছবির বস্তুখানা কী ? 
সুত্র -  একটি বিলুপ্ত প্রাণীর দেহাংশ দিয়ে ইহা তৈরি ,  কিন্তু যে প্রাণীদের প্রতীক তাহারা এখনো বহাল তবিয়তে বর্তমান ,  ছবি খানা আমার নিজেরই তোলা ,  কিন্তু যে জাদুঘরে ইহা সংরক্ষিত আছে তাহাকে নিয়ে কোন পোস্ট আজ পর্যন্ত দিই নাই !  আর  অনেক অনেক বছর এটা দুই ভাগে বিভক্ত ছিল ,  পরে আবিষ্কৃত হয় যে এটা অখণ্ড কিছু একটা  ! 
কিন্তু সেই কিছু টা কী ?  যার বয়স দশ হাজার বছরের বেশী ,  মানে এটি যখন তৈরি হয় তখন বর্তমানের কোন দেশের অস্তিত্ব ছিল না ,  তবে থাকলে বলা যেত যে এটি যেখানে নির্মিত  ,  বর্তমানে সেখানে নেই । 
আর হ্যাঁ ,  এটি বিশ্বের সবচেয়ে বিখ্যাত প্রাচীন শিল্পকর্মের একটি ।  
আরেকবার দেখুন ,  

উত্তর শুধু ষষ্ঠ পাণ্ডবদা না ,  আপনিও দিতে পারেন !  সেই সাথে আমাদের চিরতরুণ মাইক্রফটকে জন্মদিনের শুভেচ্ছা জানাতে ভুলেন না । 






আম নিয়ে বই




একবার মোঘল বাদশাহ আকবরের শাহী দরবারে এক বিশাল ভোজসভার আয়োজন ছিল ,  সেখানে বরাবরের মত বীরবলও উপস্থিত ছিলেন ।  তৃপ্তির সাথে ভোজন পর্ব সমাধা করে বীরবল জানালেন তার পেটে আর ফাঁকা জায়গা নেই ।  তার পরপরই একজন পরিবেশনকারী পাত্রে আম রেখে গেলে বীরবল বেশ কয়েক টুকরো পাকা আম খেয়ে ফেললেন ,  তাই দেখে সম্রাট আকবর রাগের দৃষ্টিতে তাকালে বীরবল অনুনয়ের ভঙ্গীতে বললেন -  মহামান্য সম্রাট যখন রাস্তা দিয়ে কোথায়ও যেতে শুরু করেন ,  সেই রাস্তাটি মানুষের ভিড়ে যতই ব্যস্ত থাকুক ,  সঙ্গে সঙ্গেই রাস্তা ফাঁকা হয়ে যায় !  আপনি যেমন আমাদের সম্রাট তেমন আম হচ্ছে ফলের মধ্যে সম্রাট !  আপনাকে যেমনভাবে আমরা রাস্তা ছেড়ে দিই ,  তেমনি আমকে দেখে পেট আপনাআপনি তার মধ্যে জায়গা করে দিয়েছে ।  বীরবলের এই যুক্তিপূর্ণ বুদ্ধিদীপ্ত উত্তর শুনে আকবর খুশী হয়ে পাকা আমের ঝুড়িসহ অনেক উপহার প্রদান করেন ।  
এই ঘটনা দিয়েই শুরু হয়েছে মাহবুব সিদ্দিকীর প্রথম বই আম ।  কোলকাতা থেকে প্রকাশিত বইয়ের দেশ পত্রিকাটিতে বাংলাদেশের প্রথম যে বই নিয়ে রিভিউ বেরিয়েছিল তা ছিল আম নামের বইটি ,  কিছুটা সেই কৌতূহল থেকে ,  কিছুটা আমের প্রতি টান থেকে ,  আর বাকীটা জ্ঞান লাভের আকর্ষণেই হেরিটেজ রাজশাহী নামের সংস্থা কতৃক প্রকাশিত বইটা সংগ্রহ করে পড়ে ফেললাম ,  ৩৫০ পাতার বই ,  কিন্তু ফ্ল্যাপে লেখকের ছবি দেখে চমকে উঠলাম ,  মাহবুব সিদ্দিকী তো আমাদের পাড়ার মিন্টু মামা  !  মানে পাশের বাড়ীর পরিচিত মামা ,  যাকে আমরা পুলিশ মামা নামেই চিনতাম ,  ভদ্রলোক থানার ওসি ছিলেন ,  খাকী পোশাকেই থাকে দেখ অভ্যস্ত আমরা ,  সেখান এত চমৎকার তথ্যপূর্ণ একটি বইয়ের লেখক হিসেবে তাকে দেখে যেমন ভাল লাগল ,  তেমন গর্বও হল ,  সেই সাথে অবাক হলাম জেনে যে চাকুরি থেকে অবসর নিয়েই তিনি নানা তথ্যমূলক গবেষণা এবং বই লেখার কাজে নিজেকে নিয়োজিত করেছেন ,  যা আমাদের কর্মবিমুখ সমাজে অতীব বিরল দৃষ্টান্ত ।  মিন্টু মামার সাথে আজকের সন্ধ্যার আড্ডার কিছু চুম্বক অংশ এবং আম বইটির সারাংশ নিয়েই এই পোস্ট -  
আমের প্রাচীন উৎপত্তিস্থল পার্বত্য চট্টগ্রাম ,  উত্তরপূর্ব ভারত এবং মায়ানমার ,  অন্তত ৬ ০০০ বছর আগে থেকেই তা চাষ হয়ে আসছে ,   ,  আমগাছ বাংলাদেশের জাতীয় বৃক্ষ ,  ভারত -  পাকিস্তান -  ফিলিপাইনের জাতীয় ফল আম ইত্যাদি ইত্যাদি তথ্য দিয়ে শুরু হয়েছে বইটি ,  এক ফাঁকে বর্ণনা করা হয়েছে আমগাছের ভেষজ গুনাগুণ । 

 আছে আমের নাম নিয়ে কথকতা -  সংস্কৃতে ফলটির নাম অম্র ,  যদিও আম্রের অর্থ হচ্ছে অম্ল ,  মানে টক ।  কাঁচা আম আস্বাদনকারী কেউ হাজার বছর আগে ফলটির নাম রাখে অম্র ,  সেখান থেকে আসে আম ।  আবার তামিল ভাষায় আমকে বলা হয় মানকে ,  মান মানে আম গাছ এবং কে অর্থ ফল ,  বুঝতেই পারছেন এই মানকে থেকেই ম্যাঙ্গো শব্দটির উৎপত্তি !  সেই সাথে আছে শত শত আমের নাম এবং তাদের কয়েকটির উৎপত্তির ইতিহাস -  ফজলী বিবি নামের মালদহ জেলার এক বৃদ্ধার বাড়ীতে পাওয়া বিশেষ আমের গাছকে র‍্যাভেনশ নামের ইংরেজ সাহেব ফজলী নামে অভিহিত করেন ,  বা বেনারসের এক খোঁড়া ফকিরের আস্তানা থেকে পাওয়া জাতের নাম যে ল্যাংড়া হয়েছে তা এর আগে কে জানত  !  

সেই সাথে আছে অগ্নি ,  অমৃত ভোগ ,  আলফাজ বোম্বাই ,  আতাউল আতা ,  আরিয়াজল ,  আরাজনমা , ‌আলমশাহী ,  আনারস ,  আশ্বিনা ,  ইলশাপেটি ,  কলাচিনি ,  কাঁচামিঠা ,  কপিল বাংড়ি ,  কালিয়া , 
কৃষ্ণচূড়া ,  কালিভোগ ,  কালুয়া ,  কাঞ্চন খোসাল ,  কাজলা সিন্দুরী ,  বিষাণ ভোগ , 
কোহিনুর ,  কোহিতুর ,  কুয়া পাহাড়ি ,  কালাপাহাড় ,  কাজল ফজলি ,  কাইয়া ডিপি , 
কাটাসি ,  খুদি খিরসাপাত ,  খিরসাপাত ,  গোলাপ খাস ,  গোলাপ বাস ,  গোলৱা ,  গুলিৱ , 
গিলা ,  গোপাল ভোগ ,  গৌরজিত ,  গুলগুলিৱ ,  চেপি ,  চরবসা ,  চম্পা ,  চন্দন ,  চিনিয়া
ফজলি ,  চিনি কালাম ,  চিনি বড়ই চিনি পাতা ,  ছাবিয়া ,  ছানাজুর ,  ছবেদা ,  জালী
বান্ধা ,  ভাংগা ,  জিলাপীর ক্যাড়া ,  জোয়ালা ,  জিতুভোগ ,  জর্দা ,  জর্দালু
টিক্কাফরাশ ,  টিয়াকাঠি ,  টোফা ,  ত্রিফলা ,  বাওয়ানী ,  বাউনি লতা ,  তাল পানি ,  দার
ভাংগা ,  দরশন ,  দাদ ভোগ ,  দেউরী ,  দিলসাদ ,  দোফলা ,  দিলিৱ লাডুয়া ,  দুধিয়া , 
দেওভোগ ,  দুধস্বর ,  নারিকেলী , নয়ন ভোগ ,  নাগ ফজলি ,  প্রসাদ ভোগ , 
পাথুরিয়া ,  ফজলি ,  ফজলি কালান ,  ফনিয়া ,  বৈশাখী ,  বারমাসি ,  বোতল বেকি ,  বোতলা , 
বড় শাহী ,  বাতাসা ,  বাউই ঝুলি ,  বিড়া ,  বেগম পছন্দ ,  বেল খাস ,  বিমলা ,  বিশ্বনাথ , 
বোম্বাই ,  বোম্বাই কেতুলৱা ,  বগলা গুটি ,  বদর্বদ্দোজা ,  বোম্বাই গোপাল ভোগ , 
বোম্বাই খিরসা ,  বৌ ভুলানী ,  বৃন্দাবনী ,  সাহা পছন্দ ,  বাদশা ভোগ ,  ভাদুরী , 
ভবানী ,  ভবানী চৌরস ,  ভারতী ,  মাল ভোগ ,  মাংগুড়া পাকা ,  মিসরীদাগী ,  মিসরী ভোগ , 
মিসরী দানা ,  মিসরী কান্ত ,  ভূত বোম্বাই ,  মতিচুর ,  মোহন ভোগ ,  মোহন পছন্দ , 
রাজরানী ,  রাম প্রসাদ ,  রানী পছন্দ ,  রানী ভোগ ,  রাজ ভোগ ,  লাক্ষ্ণৌ ,  লাদুয়া , 
ল্যাংড়া ,  লাডুয়া ,  লালমন ,  লৰণ ভোগ ,  লতা খাট ,  লতা বোম্বাই ,  লোহাচুর ,  শ্যাম
লতা ,  রসবতী ,  সাটিয়ার ক্যাড়া ,  সাদাপাড়া ,  সবজা ,  সুবা পছন্দ ,  শাহী পছন্দ , 
সরিখাস ,  শরিফ খাস ,  সিন্দুরী ,  সাদা ,  সারাবাবু ,  শোভা পছন্দ ,  সুলতান পছন্দ , 
সূর্যপুরী ,  সুরমাই ফজলি ,  হাড়ি ভাঙ্গা ,  হায়াতি ,  হিমসাগর ,  ৰীরপুরি ,  ৰীরমন , 
ৰীর টাটটি ,  ৰীর বোম্বাই ,  অমৃত ভোগ ,  অনুপম ,  আব্দুল আজিজ ,  আজিজ পছন্দ ,  আলফানসো , আলীচৌরস , আম্রপালি , আমবাজান ,  আনারস ,  আমন দাশেহারী ,  আনানাস খাশ ,  আলমপুর ,  আওবেক ,  এনায়েত পসন্দ , 
কালা পাহাড় ,  কাইটুক ,  গোলাপখাস লাল ,  চাঁপা ,  চৌসা ,  চ্যাটার্জি ,  ছিদরালী , 
ছওসি ,  জনারধন পছন্দ ,  জাহাঙ্গীর ,  জামুরাদ ,  জারদালু ,  জামাদার ,  জাহানারা , 
জাওনিয়া ,  জাফরান ,  ঝুমকো ফজলি ,  ডক্টর পছন্দ ,  তৈমুরিয়া ,  তোতা পুরী ,  দউদি , 
দিল রোশন ,  দিল বাহার ,  দিল ওয়ালা ,  দিল পসন্দ ,  দুধ কুমার ,  দালুয়া ,  দাসেহারী , 
ধুপা ,  নীল উদ্দিন ,  নোড়া ,  নীলাম ,  নওয়াব পসন্দ ,  নিলাম্বরী ,  নিসার পসন্দ , 
বোম্বাই গ্রীণ ,  বনরাজ ,  পেয়ারা ফুলী ,  পীরের ফলী ,  রাজাপুরী ,  রওশান টাকী , 
ফজলি জাফরানি ,  বাঙ্গালোরা ,  বেগম ফুলি ,  বেনেসান  ( বাগানপলৱী )  ,  ভবানী বা
ভবানী চৌরস ,  ভুলীয়া ,  ভাদুরিয়া ,  বাদামি ,  মহারাজ পছন্দ ,  মিঠা গাজীপুর , 
মালদাহ ,  মালগোবা ,  মালকুরাদ ,  মলিৱকা ,  মাদ্রাজী ,  মিঠুয়া পাটনা ,  র্বমানী , 
রাসপুরী ,  রাগ ,  রাসপুনিয়া ,  রত্না ,  লাল মালগোয়া ,  লাজুক পছন্দ ,  লাভ - ই - মশগুল , 
লিটল ফ্লাওয়ার ,  শাহ পছন্দ ,  সব দেরাজ ,  সরবতী ,  সামার বেহেস্ত ,  সুবর্ণরেখা , 
সামার বেহেস্ত চৌসা ,  স্বাদওয়ালা ,  সুকুর খন্দ ,  সরিখাস ,  সফদর পছন্দ ,  সুরখা
কলকাতা ,  সারেঙ্গী ,  হিমায় উদ্দিন , 
হুসনারা ইত্যাদি ইত্যাদি দেশ -  বিদেশের আমের বর্ণনা ,  এলাকা ,  স্বাদ ।  সেই সাথে বেশ কিছু আমের আলোকচিত্র ,  কোন কোনটিতে গোটা আম ,  কোনটিতে আবার একই ফ্রেমে গোটা আম ,  কাটা আম এবং আমের আঁটির ছবি  !  

তা দেখে এ পর্যন্ত কয় জাতের আমের আস্বাদন করেছেন জিজ্ঞাসা করতেই একগাল হেসে বললেন বাংলাদেশের শতাধিক জাতের তো বটেই ,  ভারতেও কয়েক ধরনের আম খাওয়ার অপূর্ব অভিজ্ঞতা আছে তার ।   সবচেয়ে পছন্দের আম তার রাণী পছন্দ  !  যদিও সারা বিশ্বের সেরা  আম বলতে ওনার ভোট গেল বেনারসের হাজিপুরী ন্যাংড়ার পক্ষে !  
আম বইটিতে আলাদা আলাদা অধ্যায় জুড়ে আছে আম সংগ্রহ ,  সংরক্ষণ ,   আমের রোগের বর্ণনা ও তাদের প্রতিকার ,  আম বাগান তৈরি ও ব্যবস্থাপনা ,   আম থেকে নানা খাদ্যসামগ্রী তৈরির প্রণালী ,  বাংলাদেশে এই ব্যবসার কিছু তথ্য ।  ২য় সংস্করণে আলাদা ভাবে এসেছে আমের ভেষজ গুণ নিয়ে একটি অধ্যায় ।  

একটি সম্পূর্ণ অধ্যায়ে বর্ণনা করা হয়েছে শিল্প - সাহিত্য -  কাব্য -  ধর্মীয় অনুষ্ঠানে আমের উপস্থিতির কথা ,  প্রাচীন কাব্য রামায়ণে রচয়িতা বাল্মিকি চিত্রকূট পর্বতের অপরূপা নিসর্গের বর্ণনা দিতে যেয়ে প্রথমেই আমের কথা বলেছেন ,  সেখান থেকে কালিদাসের শকুন্তলা ,  কবি উমাপতিধরের পঙক্তি ,  আমীর খসরুর কবিতা ,  ইবনে বতুতার বর্ণনা ,  সম্রাট বাবরের আত্মজীবনী ,  রবি ঠাকুরের গান ,  জীবনানন্দের নির্জন কাব্য ,  জসীমউদ্দিনের ছড়া কোথায় নেই আম  !  !   বিশেষ করে রবীন্দ্রনাথের বেশ কটি কবিতা স্থান পেয়েছে আম ও আম্রমুকুলের বর্ণনা নিয়ে ।  
সেই সাথে বিশেষ ভাবে আছে আমের সাথে জড়িত ইতিহাসের নানা অধ্যায় ,  লঙ্কারাজ রাবণপুত্র ইন্দ্রজিৎ যে স্বর্গ জয় করে সেখান থেকে হাজারো ফলের স্বাদ গ্রহণ করে আমকে সর্বশ্রেষ্ঠ বিবেচনা করে বীজ ও চারা সহ ফিরলেন এই পুরাণ কথা যেমন আছে ,  তেমনি আছে ১৫৯০ সালে সম্রাট আকবরের তৈরি পৃথিবীর প্রথম আমবাগানের কথা ,  বিহারের দ্বারভাঙ্গার কাছে লাখো গাছের সমাহারের জন্য যার নামকরণ করা হয়েছিল লাখবাগ যেখানে প্রথম আমের কলমের চারা তৈরি কৌশল উদ্ভাবন করা হয় ,   আওরঙ্গজেব ও তার পিতা শাহজাহানের মাঝে আমগাছ নিয়ে সৃষ্ট সম্পর্কের টানাপোড়নের কথা  ,  ইন্দিরা গান্ধীর আত্মজীবনীতে আমবাগানের কথা ,  ভারতের প্রধানমন্ত্রী মনমোহন সিংয়ের উপহার হিসেবে ভিনদেশে আম প্রেরণের গল্প ।  
পুলিশের চাকরিতে থাকাকালীন নানা জটিলতার কারণে লেখা প্রকাশের সমস্যা এবং নিষেধাজ্ঞা থাকার কারণে বই প্রকাশে এত দেরী হলেও মাহবুব সিদ্দিকী বললেন চাকরির কারণেই বাংলাদেশের নানা প্রান্ত ঘুরতে পেরেছেন তিনি ,  মিশেছেন হাজারো মানুষের সাথে ।  দেখেছেন তাদের সংস্কৃতি ,  ইতিহাস ,  আগ্রহ ।  জীবন থেকেই তুলে নিয়েছেন তার পছন্দের বিষয়গুলোর উপাত্ত ।  
আড্ডায় উপস্থিত হেরিটেজ রাজশাহীর সেক্রেটারি মাহমুদ হাসান ডন অবশ্য বললেন সেই স্কুল জীবন থেকেই তাদের চেনা পরিচয় ,  তখনো আমের মৌসুমে কিছুটা অপরিচিত আম পেলেই মাহবুব সিদ্দিকী কৌতূহল নিয়ে পরখ করতেন আমের খোসার পুরুত্ব ,  আঁটির আকার ,  অনেক সময়ই বন্ধুদের দেখাতেনও তা  !  বোঝা যায় আম সবসময়ই তার মানসে একটি গুরুত্বপূর্ণ স্থান দখল করেছিল ।   যদিও লেখক মাহবুব সিদ্দিকী বললেন তার বাবা প্রায়ই সিরাজগঞ্জের উল্লাপাড়ায় কাটানো শৈশবের কথা বলতে যেয়ে বিশাল আমবাগানের বর্ণনা দিতেন এবং প্রায় ৫০ ধরনের আমের  নাম আলাদা আলাদা ভাবে বলতে পারতেন ,  হয়ত তখনি শিশুমনে বুনে গিয়েছিল আগ্রহের বীজ ।  
বর্তমানে তিনি কাজ করছেন বাংলাদেশের নানা শহরাঞ্চলে একদা উপস্থিত এবং বর্তমানে বুজে দেওয়া জলাশয় নিয়ে ,  জানা গেল ১৯৪০ সালে এক রাজশাহী মহানগরীতেই ৪৫০০ পুকুর বা দীঘি থাকলেও বর্তমানে আছে বড়জোর ১৭০টি !  সেই গবেষণার কাজেই কেবল ফিরলেন বরিশাল থেকে ।   এর মাঝে  গত কবছর ধরে মৃত বিলুপ্ত নদী এবং জলাশয় নিয়ে গবেষণা করছেন ,  জেনেছেন বিস্ময়কর সব তথ্য ।  যেমন সম্প্রতি পুরনো শ্মশান দেখে বাহির করেছে ৪ কিমি দূরে সরে যাওয়া এক মৃত জলধারার অস্তিত্ব ।  নারদ নদ ,  বড়াল নদ নিয়ে প্রকাশিত হয়েছে আলাদা আলাদা গ্রন্থ ।  ইচ্ছা আছে গঙ্গা  – পদ্মা নিয়ে বিশাল কলেবরে কাজ করার ।  সেই সাথে এখন পালন করছেন হেরিটেজ রাজশাহীর সভাপতির দায়িত্ব । 

আড্ডার এক ফাঁকে  বললেন -  একজন ভাল পুলিশ অফিসারের অনেক অনেক লেখাপড়া করতে হয় ।  বিশেষ করে আইন নিয়ে ।  তাই পড়ার অভ্যাস তার সবসময়ই ছিল ,  তবে তার বুনিয়াদ গড়ে উঠেছিল ১৯৬৯এর গণআন্দোলনের সময় যখন তিনি বামধারার রাজনীতিতে যুক্ত হয়ে রাজপথে ,  এখনো মনে করেন সমাজতন্ত্রই পারে বাংলাদেশের অর্থনীতিতে ধনী  – গরীবের সাম্য আনতে ।  সেই সাথে হেসে এও বলতে ভুললেন না যে অবসর জীবন তিনি উপভোগ করছেন একটি স্বাধীন পাখির মত ,  মনের আনন্দে পছন্দসই সৃষ্টিকর্মে মেতে থেকে ।  
 ( আরও অনেক বছর সচল থাকুক মাহবুব সিদ্দিকীর কলম ও গবেষণা ।  আশা করছি ভবিষ্যতে নদী ও জলাশয় নিয়ে তার মূল্যবান গবেষণার খবর আমরা দেখতে পাব সচলায়তনে ।   ) 






শত বছরে খুলনার বন্যপ্রাণী



খুলনার বুনো প্রাণীদের মধ্যে ছিল বাঘ ,  চিতাবাঘ ,  গণ্ডার ,  বুনো মহিষ ,  বন্য শুকর ,  বনবিড়াল ,  হরিণ ,  সজারু ,  ভোঁদড় এবং বানর ।  এই সমস্ত প্রাণীগুলোই সুন্দরবনের দক্ষিণে অধিকাংশ এলাকাতেই দেখা যেত ,  কিন্তু উত্তরের দিকেই এদের সংখ্যা বেশ কম ছিল ।  গণ্ডারের দেখা বেশ ভালই মিলত তখন ,  ১৭২৭ সালে আলেক্সান্ডার হ্যামিল্টন সুন্দরবনে গণ্ডারের প্রাচুর্য সম্পর্কে লিখেছিলেন  “   ' গণ্ডারের জিভ '  এক বিরল জিনিস কারণ যে কোন শত্রুর পতন ঘটাতে পারলেই সে এমন পরিষ্কার করে চেটে দিত যে হাড়ের উপরে কোন চামড়া আর মাংস থাকত না ।  ”  এমনকি ১৮৫৯ সাল পর্যন্ত মালঞ্চ এবং রায়মঙ্গল নদীর মোহনা পর্যন্ত গণ্ডার আর হরিণে পূর্ণ ছিল ,  ভূমির সবখানে তাদের পদচিহ্ন দেখা যেত ।  স্থানীয় শিকারিদের কারণে গণ্ডার এবং বুনো মহিষ উভয়ই প্রায় নিশ্চিহ্ন হয়ে গেছে । 
 বাঘের সংখ্যা এখনো ব্যতিক্রমভাবে উজ্জল ,  তাদের অনেকে নরখাদক হয়ে আতঙ্ক ছড়াত ।  ৩০ বছর আগে স্যার জেমস ওয়েস্টল্যান্ডের বিশাল এলাকা জুড়ে ত্রাস ছড়ানো একটা বিশেষ বাঘ সম্পর্কে রিপোর্টে লিখেছিলেন  “ এমন কোন সপ্তাহ ছিল না যেখানে অন্তত একজন বা দুইজন মানুষ ঐ বাঘের হাতে নিহত হত না ।  এবং সবাই - ই তার সম্পর্কে জানত ।  মনে হচ্ছে তার জীবন বেশ আনন্দময়ই ছিল ।  একদিন সে এক ইংরেজের নৌকায় এসে তার গাড়িচালকদের শিকার করে নিয়ে যাচ্ছিল ,  ইংরেজটি তার উপর গুলিবর্ষণের সময় বন্ধুকটি বিস্ফোরিত হয় ,  ফলে বন্দুকধারীই বরং আহত হয় ,  বাঘটি নিরাপদে চলে যায় ।  আরও একবার বাঘটি আরেক শিকারির সামনাসামনি হয় যে বাঘটিকে শিকারের জন্য অপেক্ষায় ছিল কিন্তু এইবারও গুলি বাঘটিকে স্পর্শ করতে পারে নি ।  অবশেষে মোরেলগঞ্জের  মিস্টার মোরেল বাঘটিকে শিকার করেন ,  যে অনেক অপেক্ষার পর একটি লোহার খাঁচায় বাঘটিকে বন্দী করতে সক্ষম হন ।  গুলিতে অবশ্য বাঘটিকে সামান্যই আহত বলে মনে হচ্ছিল ,  সে বরং খাঁচাটিকেই বারবার আক্রমণ করতে থাকে ভয়াবহ রোষে ,  যদিও তার তর্জন - গর্জন দেখে বোঝা যাচ্ছিল যে আসলে গুলির আঘাত বেশ ভয়ানকই ছিল ।  ” 
এই বিশেষ পশুটি ,  যে কিনা প্রশস্ত নদীতে শিকারের খোঁজে সাঁতরে বেড়ায় ,  তার ভয়ে জঙ্গলের প্রবেশ করা প্রতিটি মানুষ তটস্থ থাকে ।  কোন কাঠুরেই বনে প্রবেশ করত না যদি না তাদের সাথে কোন ফকির থাকত ,  স্থানীয়রা মনে করত এই ফকিরেরা বাঘ এবং অন্য প্রাণীদের উপরে জাদু বিস্তার করতে পারে ।  কাজ শুরুর আগে সেই ফকির তার দলের সকল কাঠুরেকে একত্র করে ,  বনের কিনারে একটা জায়গা পরিষ্কার করে কয়েকটি তাবুর মত কুঁড়ে প্রস্তত করত ,  যেখানে সে নানা ধরনের মূর্তি রাখতো ,  যাদের উদ্দেশ্যে পূজা দেওয়া হত ।  সমস্ত প্রস্তুতি সম্পন্ন হলে সেবারের অভিযানটি বাঘমুক্ত বলে মনে করা হত এবং প্রতি কাঠুরে কাজ শুরু আগে কিছু না কিছু অর্পণ করত ,  যার মাধ্যমে মনে করা হত সে এবার বনে নিরাপদে কাজ করতে পারবে ।  যদি এর মাঝেও বাঘ কাউকে তুলে নিয়ে যেত সেই ক্ষেত্রে ফকির চম্পট দিত এবং তখন কাঠুরেরা এই এলাকার সবচেয়ে গুরুত্বপূর্ণ স্থানগুলোতে পতাকা দিয়ে রাখত অন্যদের সাবধান করার জন্য । 
এই এলাকার বন কাটা অনেক বেশি কঠিন ছিল বনের ঘনত্বের কারণে ।  এমনও প্রায়ই হত যে শিকারি বুঝতে পারত ঘন বনের আড়ালে কোন না কোন বাঘ উল্টো তাকে অনুসরণ করছে ।  সুন্দরবনে ১৯০৫ - ০৬ সালে অন্তত ১০১ জন মানুষ এবং ১৯০৬ - ০৭ সালে ৮৩ জন মানুষ বাঘের শিকার হয়েছিল ।  শিকার হওয়া মানুষের সংখ্যা কমাতে সরকার পশুর নদীর পূর্বের দিকে প্রতিটি বাঘ মারতে পারলে ৫০ টাকা এবং নদীর পশ্চিমের প্রতিটি বাঘের জন্য ১০০ টাকা করে পুরষ্কার ঘোষণা করেছিল ।  
মানুষখেকো বাঘের এত প্রাচুর্যের কারণ হিসেবে বর্তমান সহকারী বন সংরক্ষক স্যার হেনরি ফ্যারিংটন ,  যিনি আগে সুন্দরবনের দায়িত্বে ছিলেন ,  লিখেছিলেন -   “ এর কারণ সম্ভবত স্থানীয় শিকারিদের গুলি ,  তারা যে বারুদ ব্যবহার করত তাতে বাঘ মরার বদলে আহত এবং বিরক্ত হত বেশি ।  এবং স্থানীয়দের বিপুল সংখ্যক হরিণ শিকারও যে বাঘকে মানুষ আক্রমণ করতে বাধ্য করেছে তাতে সন্দেহ নেই ,  কারণ বনে যথেষ্ট সংখ্যক চিত্রল হরিণ থাকলে বাঘ কোন না কোন ভাবে নিজের খাবার ঠিকই জোগাড় করে নিত এবং তা মানুষের সাথে সংঘর্ষে না যেয়ে ।  এমনকি নরখাদকে পরিণত হওয়া বাঘও কম ক্ষতিকর হত যদি সেখানে প্রচুর হরিণ থাকত ।  এবং একটা ব্যাপার কৌতূহল জাগাবার মত যে ,  যে সমস্ত জনপদে স্থানীয় শিকারিদের আনাগোনা বেশি সেখানেই নরখাদক বাঘের দৌরাত্ম সবচেয়ে বেশি ।  ”  প্রমাণসহ এই যুক্তিগুলো খতিয়ে দেখার পরও বোঝা যায় অন্তত গত দুইশ বছর ধরে সুন্দরবনের নরখাদক বাঘের কথা মানুষ জানে ।  
সপ্তদশ শতাব্দীর শেষার্ধে বার্নিয়ার   ( Bernier )  এই প্রসঙ্গে লিখেছিলেন  “ এই ভূ - খণ্ডের অনেক জায়গাতেই নামা খুব ঝুঁকিপূর্ণ ,  নৌকা নিয়ে বনে প্রবেশ করলে খুব বেশি খেয়াল রাখা উচিত যে রাতে যেন নৌকাটি একটি গাছের সাথে বাঁধা হয় এবং তীর থেকে কিছুটা দূরে যেন অবস্থান করে ,  কারণ প্রায়ই কেউ না কেউ এভাবে বাঘের শিকার হয় ।  এই হিংস্র প্রাণীরা নৌকায় চুপিসারে প্রবেশ করতে অতি দক্ষ ,  যখন সবাই ঘুমিয়ে থাকে ,  এরা তার মাঝ থেকে শিকার তুলে নিয়ে যেতে পারে ! সাধারণত তাদের শিকারে পরিণত হয় স্থানীয় মাঝি ,  যে কিনা দলের সবচেয়ে স্থূলকায় ব্যক্তি ।  ”  উল্লেখযোগ্য যে সুন্দরবনে বাঘকে  ‘ শেয়াল ’  বলে । 
সুন্দরবন এবং আশেপাশে নতুন গড়ে ওঠা মানববসতির চারপাশের জঙ্গলে চিতাবাঘের সংখ্যাও প্রচুর ,  তারা সাধারণত গবাদিপশু এবং অন্যান্য প্রাণী শিকার করে বেঁচে থাকে ।  সম্প্রতি খুলনা শহরের প্রান্তে একটি চিতাবাঘ দর্শন দিয়েছিল ,  এবং একটি তিন পা – ওয়ালা গরু মারতে সক্ষম হবার পর মানুষেরা তাকে তাড়িয়ে দেয় ।  বন্য শুকরের প্রাচুর্য অনেক এবং তারা শস্যের প্রভুত ক্ষতিসাধন করে ।  হরিণেরাও নভেম্বর এবং ডিসেম্বর মাসে ধান পুরোপুরি পাকার আগে বেশ ক্ষতিসাধন করে যাদের মধ্যে আছে চিত্রল হরিণ ,  মায়া হরিণ এবং প্যারা হরিণ ,  যদিও চিত্রল হরিণের সংখ্যা সবচেয়ে বেশি । 
সুন্দরবন এবং এই অঞ্চলের বড় বড় জলাভূমিগুলোতে যে সমস্ত পাখি দেখা যায় তাদের মধ্যে নানা জাতের রাজহাঁস ,  হাঁস ,  সারস ,  বনমুরগি ,  কাদাখোঁচা পাখি ,  বাতাই এবং জলচর পাখি ।  এছাড়া উল্লেখ করার মত পাখি হচ্ছে দুই জাতের মদনটাক ,  নানা জাতের ঈগল ,  শকুন্‌ ,  চিল ,  বাজ ,  প্যাঁচা ,  ঘুঘু ,  টিয়া ,  বেনেবৌ ,  ফুটকি ,  বাটান ,  কাঠঠোকরা ,  বক ,  বগা ,  তুলিকা ,  সৈকতপাখি ,  ছোট এবং বড় চামচঠুটি ,  গগনবেড় ,  মানিকজোড় ইত্যাদি । 
নদী এবং জলাভূমিগুলো কুমিরে পূর্ণ ছিল ,  বিশেষ করে মধুমতি এবং ভৈরব নদীতে ,  এবং সুন্দরবনে কুমিরের সংখ্যা এটি বেশি ছিল যে বাঁশ বা কাঠ ঘেরা জায়গা ছাড়া কোথাওই গোসল করা নিরাপদ ছিল না ।  যদিও এই সাবধানতা প্রায়শই কোন কাজে দিত না ।  রাতের বেলা কুমিরের স্থলভাগে প্রবেশ করে আক্রমণের অনেক ঘটনা সকলের মুখে মুখে ফিরত ।  সকালের সাধারণত কোন হতভাগ্য মহিলার করুন পরিণতি জানা যেত মাটির উপর টানা - হ্যাচড়ার দাগ দেখে ।  অনেক বছর আগে একদল দাগি আসামিকে আরও দূরের কারাগারে পাঠাবার জন্য ম্যাজিস্ট্রেটের সাথে সাক্ষাতের জন্য রাখ হয়েছিল ।  কারাগারের রক্ষি দিয়ে সেই ৫০ বন্দীকে নদীর ধারে সারা বেঁধে দাড় করানো হয়েছিল কিছু পরীক্ষার জন্য ,  এই সময় নদীতে থেকে একটি কুমির উঠে এসে এক আসামির পা ধরে মুহূর্তের মধ্যে কেউ সাহায্য করার আগেই নদীর গভীর টেনে নিয়ে যায় ।  বড় খালের হাঙরও খুব দুর্লভ কিছু ছিল না । 
নদী এবং প্রায় সকল জলাশয়েই মাছের প্রাচুর্য ছিল ।  সবচেয়ে বেশি যে দামি মাছগুলো ধরা পড়ে তারা হচ্ছে নানা ধরনের Mugli ,  Polynemus এবং বিখ্যাত ভেটকি ।  সুস্বাদু তোপসে পাওয়া যায় পশুর নদীতে এবং মধুমতীতে ইলিশ ।  সত্যি বলতে সুন্দরবনই সমস্ত বাংলায় মৎস্য সম্পদে সবচেয়ে সম্পদশালী অঞ্চল ,  যার জন্যই খুলনা শহরের মাছের সরবরাহ কোনদিনই ব্যহত হয় না ।  যদিও ভিতরের নানা নদীতে মাছ পাওয়া যায় ,  কিন্তু নানা কারণে খালের সংখ্যা কমে যাওয়ায় বিশেষ করে গঙ্গার পানি বেড়ে যাওয়ায় প্রায়ই মাছের সরবরাহ কমে যায় ।  এখন সেখানে নিয়মিত জোয়ার - ভাটা হয় এবং পানি সবসময়ই ঈষৎ লোনা ,  যার জন্য কার্প জাতীয় মাছেরা এই জলভাগ ত্যাগ করেছে এর মাঝেই ।  
বিলগুলোও মাছের রাজ্য ।  বৃষ্টির সময় অনেক জাতের মাছ এখানে দেখা যায় এবং শুকনো মৌসুমে এদের সবাই আশ্রয় হিসেবে বিলগুলো কাজ করে ।  তবে প্রচুর জলজ গাছ থাকার জন্য জালের মাধ্যমে মাছ আহরণ করা এখানে সহজসাধ্য কাজ নয় ।  এই জলভাগের পানি স্থির হবার কারণে কার্প মাছের জীবনের জন্য এই জায়গা খুব একটা সুবিধের নয় ,  বড় জাতের মাছগুলো সাধারণত নদীর সন্ধানে বিল ত্যাগ করে চলে যায় ।  কিন্তু কই ,  মাগুর ,  শিং ইত্যাদি মাছের জন্য বিলই আদর্শ স্থান ।  পলি পড়ে নদীর ক্রমশ ভরাট হয়ে যাওয়া এবং ক্রমবর্ধমান জনসংখ্যার চাপে কৃষিজমি বাড়তে থাকায় মৎস্যক্ষেত্রের উপরে বিশাল চাপ পড়ছে ।  বাড়ির পুকুর গুলোতেও বেশ ভাল মাছ পাওয়া যায় কারণ নদীর তীর ছাড়া ভিতরে অন্য কোথাও পুকুর খনন ছাড়া মাটির বাড়ি নির্মাণ সম্ভব নয় ,  কাজেই পুকুর ছিল সর্বত্র ।  
 ( ১৯০৮ সালে খুলনার জেলা নিয়ে গ্যাজেটর সংকলন করেন জনাব এল এস এস ওম্যালি ,  সেখানের Fauna অংশটি এখানে দুর্বল বাংলায় দিলাম ।  দুষ্প্রাপ্য গ্যাজেটরটি জোগাড় করে দেবার জন্য লেখক - গবেষক মাহবুব সিদ্দিকীকে অনেক ধন্যবাদ ।  আমরা চাই এভাবেই দেশের প্রতিটি জনপদের হারিয়ে যাওয়া কাহিনী উঠে আসুক নতুন প্রজন্মের কাছে ।  আপনি কি দায়িত্ব নেবেন যে অঞ্চলে আছেন অন্তত সেখানের গল্প শোনানোর ?   ) 
অন্য জেলার বুনোপ্রাণীর ইতিহাস
ঢাকা
রাজশাহী






ছবিতে রাজশাহীর প্রতিমা ,  শারদীয় উৎসব ১৪২০




তাহিরপুরের রাজা কংসনারায়ণ আজ থেকে প্রায় সাড়ে  চারশ বছর আগে মহাসমারোহে রাজসিক বিধানে বাংলায় প্রথম দুর্গোৎসবের আয়োজন করে মহাযজ্ঞ সমাধা করেছিলেন তার গ্রাম রামরামাতে ।  আজ যাওয়া হয়েছিল তাহিরপুরে ,  রাজার প্রসাদ ,  সেই আমলের কিছু স্থাপনা এবং গাছের সাথে পরিচয় হল ,  যদিও সেই মণ্ডপ আর নেই ,  চলে গেছে বারনই নদীর গ্রাসে ।  
কদিন আগেই অষ্টমীর রাতে বন্ধুদের সাথে রাজশাহী বেশ কয়েকটা পূজা মণ্ডপে যাওয়া হয়েছিল ,  আজ তাহিরপুর ঘোরার সময় মনে হচ্ছিল সেই সময়ের কয়েকটা ছবি সবার সাথে ভাগাভাগি করলে কেমন হয় ?   সেই ধারণা থেকে এই পোস্ট -  -  -  
জগতের সকল প্রাণী সুখী হোক ।   
২

৩

৪

৫

৬

৭

৮

৯

১০

১১

১২

১৩

১৪

১৫

১৬

১৭

১৮

১৯

২০

২১

২২

২৩

২৪

২৫

২৬

২৭

২৮
সবচেয়ে ছোট প্রতিমা ,  সম্ভবত দেশের একমাত্র ঠাকুর যা একজন মাত্র ব্যক্তি নিজ চেষ্টায় চালান ,  কারণ এই মন্দিরের দেবোত্তর সম্পত্তি বেহাত হয়ে গেছে ,  তারপরও মানুষটি সামর্থ্য মত অনেক বছর ধরে চালিয়ে যাচ্ছেন ক্ষুদে মণ্ডপটি ।  

২৯

৩০

৩১

৩২

৩৩

৩৪

৩৫

৩৬

৩৭

৩৮

৩৯

৪০

৪১

৪২

৪৩

৪৪

৪৫

৪৬

৪৭

এইটা ছিল সবচেয়ে প্রিয় মুহূর্ত ,  যখন আবারও জানলাম বাংলা সকল ধর্মের ,  সকল মতের মিলনমেলা - 







বুজিয়ে দেওয়া শৈশব



বাড়ীর ছাদ থেকে শুধু নারকেল গাছ নজরে আসে ।  আচক্রবাল শুধু ছাড়া ছাড়া ভাবে বাতাসে দুলতে থাকা দৃঢ় নারকেল গাছ ,  তাদের বিথি বলা চলে না হয়ত ,  কিন্তু এমন ঘনত্বে সেটা বললেও এমন ভুল কিছু নয় না ,  যেন সমুদ্র তীরবর্তী কোন নোনা জলবাতাসের জনপদ ।  যদিও জনপদটির নাম রাজশাহী ,  সমুদ্র থেকে অনেক অনেক দূরে ,  পদ্মা নদীর তীরে হিমালয়ের পাদদেশে অবস্থিত ।  সেদিন ক্যামেরার চোখে বাড়ীর আশেপাশের খানিকটা বার্ড আই ভিউ নেবার ইচ্ছে থেকেই এক ছয় তলা ভবনের ছাদে উঠলাম সিঁড়ি বেয়ে ,  চিরচেনা নারকেল গাছগুলো মাথার উপর থেকে দেখতে অন্য রকম লাগে ,  দূরের পদ্মার অলস ঝিকিমিকি অবয়ব চোখের ক্লান্তি জুড়িয়ে দেয় ,  তেমনি দৃষ্টি বাঁধা পায় নতুন নতুন গজিয়ে ওঠা দালানে ।   আর প্রাণ কেঁপে ওঠে এক অন্য রকমের হাহাকারে -  
পুকুরগুলো কোথায় ? 
 পাড়া ভর্তি ছিল পুকুরে  ,  এত্ত বেশী ছিল তারা যে নাম পর্যন্ত ছিল না পুকুরগুলোর ।  বলা হত মঠ পুকুর ,  গলির পুকুর ,  মসজিদের পুকুর ,  মজা পুকুর ,  পানা পুকুর ,  স্কুলের পুকুর তস্য তস্য ।  কোন কোনটার নাম ছিল মালিকের বা পুকুরের বাড়ীর পাশের মানুষের নামে যেমন গেঁদা পুকুর ,  মাড়োয়ারি তিরুমল শেঠের নামের টিমল পুকুর ।  এমন আমাদের বাসার সাথেই ছিল ইয়া বড় বড় কচুরিপানায় ছাওয়া বিশাল এক পুকুর ,  যেখানে বাস করত ডাহুক পাখি ,  গুইসাপ ।  গ্রাম থেকে আসা এক চাল্লু গোছের আত্মীয় ফাঁদ পেতে ধরে দেখেয়েছিল সেই রহস্যময় পাখিটি যে নাকি মুখ দিয়ে রক্ত বাহির করে ডিমের উপরে রাখে ।  কী মায়াময় সাদা - কালো পাখিটি ,  পুঁতির মত টলটলে চোখ !  
মাস ছয় আগে একজন খবর দিল এক ডাহুক দম্পতি বাসা করেছে বিভিন্ন বাড়ীর আড়ালে লুকিয়ে থাকা এক পুকুরে ,  নগরডাহুকদের দর্শন মিলেছিল ,  ছবিও মিলেছিল ,  আর মিলেছিল নতুন ধরনের শঙ্কা -  টিকে থাকবে তো তাদের এই শেষ আবাস !  নিভৃত জলাধারটি ।  
ফিনল্যান্ড যাবার পর ২০০২এর শেষে বা কোন এক পর্যায়ে গুগলের স্যাটেলাইট ছবিগুলো দিয়ে নিজের বেড়ে ওঠার জায়গা দেখে প্রভূত আনন্দ পেতাম ,  নিজের বাড়ীর আশেপাশে একগাদা জলাশয় দেখেই বাড়ীর অবস্থান বাড়ীর করেছিলাম মনে পড়ে ।  কিন্তু তারা আজ নেই ,  যে পুকুরটাতে এইচ এস সির পর সাঁতার শিখেছিলাম বুনো উদ্দামে হাত পা ছুড়ে ,  সেখানে আজ সাতমহলা দালান ।  যে পুকুরগুলোতে দিনময় মাছ ধরে ফিরতাম আমরা ,  ভয়ার্ত মুগ্ধতায় দেখতাম তীরবেগে ছুটে চলা জলসাপদের ,  যেখানে পরিচয় হয়েছিল মাছরাঙার পালকের সাথে সেগুলো  হারিয়ে গেছে মহাকালের বুকে ,  আমাদের চাহিদা আর লোভের কারণে ,  থরে থরে সাজানো সেখানে নানা আকারের  পাঁশুটে দালানকোঠা ।  
এখন আইন করা হয়েছে জলাশয় ভরাট করা যাবে না ,  ফলে যে দুইটি পুকুর টিকে আছে হয়ত সেগুলো আর ভরাট হবে না আপাতত ,  কিন্তু এর মাঝেই হয়ে গেছে অমোচনীয় ক্ষতি ।   পরিবেশের ক্ষতির তো লেখাজোখা নেই ,  পদ্মাপারের শহরের শিশুরা এখন সাঁতার না জেনেই বড় হবে ,  আর  ,  আর আমরা আজীবন বয়ে বেড়াব অদ্ভুত এক দগদগে কষ্ট - 
আমরা সেই প্রজন্ম যাদের শৈশব বুজিয়ে দেওয়া হয়েছে চিরতরে । 






ছবি ব্লগ  -  নদী নিরবধি




নতুন নতুন পদ্মার তীর ছেড়ে গেছি ,  সেই দেশের বন্ধুরা জিজ্ঞাসা করে বাড়ীর জন্য ,  বন্ধুদের জন্য মন বেশী খারাপ করে কিনা ?  বলি ,  তা তো করবেই ,  তবে সবচেয়ে বেশী উচাটন হয়ে উঠি পদ্মার কথা মনে হলে ।  প্রতিদিন সুপরিচিত বহমান জলধারা দেখে দেখে চোখ অভ্যস্ত ,  এখন হাজার হ্রদের দেশে শুধুই বিশাল সব হ্রদ দেখি ,  কুলু কুলু নদী দেখি না  !  তারাই একদিন গাড়ী চাপিয়ে নিয়ে গেল এক নদী দেখতে ।  ছিমছাম শীর্ণ কিন্তু দারুণ পরিপাটী ,  স্নিগ্ধ বারিধারাটি বাংলাদেশের খালের মত হলেও সেটি আসলেই একটি নদী ,  নাম কুভানসি ।  কী যে মোলায়েম আনন্দের আকর ছিল একরত্তি নদীটা  !  সুযোগ পেলেই যেতাম তার তীরে নয়ন জুড়োতে ।  

ভিনগ্রহী নদী ,  পেরু

নেপালের রূপতি নদী

আন্দেজের নদী

নেভা নদীর তীরের লেনিনগ্রাদ  (  সেইন্ট পিটার্সবার্গ )   

পৃথিবী বিখ্যাত কালীগণ্ডকী ।  উল্লেখ্য ,  আমাদের গ্রহের অন্যতম উঁচু দুই পর্বতশৃঙ্গের ধবলগিরি ও অন্নপূর্ণার মাঝে অবস্থিত এই কালীগণ্ডকী উপত্যকা বিশ্বের সবচেয়ে গভীরতম উপত্যকা ,  প্রায় চার ভার্টিকাল মাইল নিচে , এর মধ্য দিয়েই সাবলীল ভঙ্গিতে বয়ে চলা নদীটি ভূ - তাত্ত্বিকদের জন্য যথেষ্ট সমস্যার তৈরি করেছে অনেক বছর ধরে ।  এর উৎপত্তি আর এই অঞ্চলে প্রাপ্ত জীবাশ্মের সমাহার নিয়ে উদ্ভব হয়েছে অসংখ্য উত্তর না মেলা প্রশ্নের ,  অনেক বছরের নিবিড় গবেষণার পর যে তথ্য পাওয়া গেছে তা মাথা ঘুরিয়ে দেবার মত ,  কালীগণ্ডকী নদী হিমালয় পর্বতমালার চেয়েও প্রাচীনতর !  !  ভূপৃষ্ঠে হিমালয়ের আবির্ভাবের অনেক আগে থেকেই সুউচ্চ পামির মালভূমি থেকে আদি টেথিস সাগর পানে বয়ে চলত এই নদী ,  প্রায় ১৪ কোটি বছর আগে প্রাচীন মহাদেশ গণ্ডোয়ানাল্যান্ডের সাথে ভারতীয় প্লেটের সংঘর্ষের ফলে হিমালয়ের জন্ম শুরু হলে কালীগণ্ডকী মধ্য দিয়েই পথ খুজে নেই নিচের দিকে সাগর পানে ,  এমন প্রাচীন নদী জগতে আর দ্বিতীয়টি নেই । 

কখনো আমি স্বপ্ন দেখি যদি
স্বপ্ন দেখবো একটি বিশাল নদী । 
নদীর ওপর আকাশ ঘন নীল
নীলের ভেতর উড়ছে গাঙচিল । 
আকাশ ছুঁয়ে উঠছে কেবল ঢেউ
আমি ছাড়া চারদিকে নেই কেউ । 
অ্যাভন নামটি শুনলেই সবার মাথায় ঘুরে উঠে শেক্সপীয়ারের সংলাপ ,  কিন্তু ইতিহাসের আরও একটি মহা গুরুত্বপূর্ণ ঘটনার সাক্ষী এই নদী ,  ধারণা করা হয় বিশ্বের বিস্ময় স্টোনহেঞ্জ নির্মাণের সময় এই নদী দিয়েই জলপথে বিশালাকায় পাথরগুলো আনা হয়েছিল -  বিলেতের সালসবুরি কাউন্টিতে তোলা ছবি -  

জাদুদুর্গ দেখতে যেয়ে এই নিরিবিলি চেক দেশীয় সুন্দরীর সাথে দেখা ,  নাম তার বেরুনকা

অলিম্পিকের সজ্জা ,  টেমস

এশিয়ার বাহিরেও যে দুকূল ছাপানো নদী হতে পারে তার প্রমাণ প্রথম পেয়েছিলাম আর্জেন্টিনার প্লেট  ( প্লাতা )  নদী দেখে - 

প্রমত্তা

মেযপালকদের নদী ,  আন্দেজ

ফিনল্যান্ডের এসপো শহরের এই পুঁচকে নদীটাকে মানুষ টিকিয়ে রেখেছে বিশাল সব পরিকল্পনা করে ,  তার উপড়ে শপিং মল হলেও ,  গাড়ী চলার রাস্তা হলেও সেই বয়ে চলার ধারা ঠিকই অব্যাহত আছে - 

এস্তোনিয়ার নীল নদী

দানিয়ুবের কোলেই অবস্থিত হাঙ্গেরির সংসদ ভবন ,  যাকে বলা হয় ইউরোপের সবচেয়ে সুন্দর সংসদ

পরী নদী ,  এই ছিপছিপে নদীটার নাম আসলেই পরী নদী ,  পূর্ব এস্তোনিয়ায় তার নিবাস

আল্পসের বিস্ময়

তারতু শহরের এমা নদী ,  যার অর্থ নদী মাতা  ! 

ক্রোয়েশিয়ার সামোবোর শহরের সাজানো নদীটা

ফিনল্যান্ডের এক বুনো নদী

স্লোভেনিয়ার রাজধানী লুবলিয়ানার মাঝ দিয়ে বয়ে চলা লুবলিয়ানিকা নদী ,  সদ্য বিবাহিতরা তালা ঝুলিয়ে চাবি নদীতে বিসর্জন দেয় যেন তাদের সংসার এই আটকে রাখা তালার মত দৃঢ় হয় এই বিশ্বাসে

দানিয়ুবের গোধূলিলগ্ন

ভোলতাভা নদী ,  প্রাগ

আর্জেন্টিনার তাইগ্রিসে কিশোরদের নৌকাভ্রমণ

সতেজ নদী ,  কিউবা

দক্ষিণ আফ্রিকার এই নদী দেখেই মনে হয়েছিল অভিযাত্রীদের কথা ,  শংকরের কথা - 

পবিত্র ইনকা উপত্যকা ,  যেখানে আলুর জন্ম হয়েছিল ,  সেই নদীটার বিশেষ গুরুত্ব আছে বটে মানব ইতিহাসে !  

একপাশে বুদা ,  আরেক পাশে পেস্ট ,  মাঝে দানিয়ুব ! 

স্লোভেনিয়ার ফিরোজা নদী

ছলছল

সাঁঝের টেমস

জর্মন দেশের তুবিংগেন শহরের ঝকঝকে নদী

প্রিয়তমা উরুবামবা ,  মাচুপিচুর পথে

ল্যুভ জাদুঘর থেকে দেখা সীন নদী ,  প্যারিস

পরভো শহরের ছবি নদী

প্রিয় নদী কানিমার ,  কিউবা

আরনো নদী ,  ফ্লোরেন্স

উফিজি গ্যালারী থেকে দেখা আরনো নদী

নারায়ণী নদীর ভোর ,  চিতোয়ান বন

নদীর জলে কার ছায়া গো  ? 

ইতিহাস বিধৌত তিবের ,  রোম

একটি মৃত নদীর আত্মকাহিনী ,  তিব্বত

ল্যাপল্যান্ডের স্বর্ণনদী ,  এই ধরনের নদীতেই সোনা পাওয়া যায়

বাশিওয়ালার শহর ,  হ্যামিলনের নদীর নামও হ্যামিলন

অস্ট্রিয়া -  জার্মানির সীমান্তের একটি নদী

এবং আফ্রিকা

সুমহান নির্জনতা

তিরলের নদী

ক্রোয়েশিয়া - স্লোভেনিয়ার সীমান্তের পান্নাসবুজ নদী

আগেই বলেছি -  নদীপ্রধান দেশের মানুষ আমি ।  শৈশব ,  কৈশোর কেটেছে পদ্মাতীরের রাজশাহীতে ।  পদ্মা ,  মেঘনা ,  যমুনা ,  সুরমা ,  কর্ণফুলী ,  ব্রহ্মপুত্র ,  নাফ ,  ইছামতী ,  ধলেশ্বরী কত অসম্ভব সুন্দর নদীগুলো আমাদের চিরসবুজ পলিমাটির দেশটা তৈরি করেছে লক্ষ হাজার বছর ধরে ,  তাই কোন দেশে গেলেই সেখানকার স্থানীয় নদী দেখার জন্য মন আনচান করে ,  হয়ত সেই নদীর তীরে ইতস্তত পথ ভুলে বেড়ানো কোন শিশুকে দেখে রোমন্থন করি নিজের শৈশব ,  পৃথিবীর সব নদীর জেলেকেই মনে হয় অতি আপন পদ্মাপারের জেলে ।  সোজা কথায় বলি -  আমি নদী জমাই ।  বিভিন্ন চিত্রবিচিত্র নদী ,  তাদের বাঁক ,  লোকজন ,  জীবনযাত্রার সাথে একাত্নতা বোধ করি । 

বাংলাদেশের কয়েকটি নদী নিয়ে আগে একটি পোস্ট দিয়েছিলাম এইখানে ,  আজ তাই বিশ্বের অন্যান্য অঞ্চলের নদীরাই থাক সচল জুড়ে প্রবাহমান -  
এই পোস্টটি সেই সকল মানুষদের জন্য যারা নদী জমায় ,  এবং বিশেষ ভাবে সচল পরিবারের সদস্য সাবরিনা শারমীন নদীর জন্য ।  
শুভ জন্মদিন নদী ।    (  এই উপলক্ষে তার জাকালো গোঁফের বিখ্যাত বাবা আমাদের রিটন ভাই একখানা ছড়া লিখে শেয়ার দিলে তো আর কিচ্ছু বলারই নেই  !   )  







পরিত্যক্ত সোয়ালো ছানার উড়ে যাওয়া 




২০০৫ সালের গ্রীষ্ম ,  পাখিপ্রেমী ইনাম আল হক ইউরোপ ভ্রমণের এক পর্যায়ে ফিনল্যান্ডে এসেছেন ,  তাও আবার অজ পাড়া গাঁ  ,  প্রিয়তম শহর ভারকাউসে ।  উত্তুরে নানা পাখির খোঁজে হ্রদ ,  বন ,  জলা ,  বাদা ,  দীঘল ঘাসের প্রান্তর ,  পরিত্যক্ত ভবন কিছুই বাদ রাখছি না আমরা ,  সর্বতো সহযোগিতায় আছে ভারকাউসের অন্যান্য পাখিপ্রেমীরা ,  তাদের কেউ ভোর ৬ টায় আমাদের নিয়ে যান লুকিয়ে থাকা গোপন হ্রদে ,  যার নীলিমায় সাঁতরে বেড়ায় লাল গলা লুন ,  কেউ আবার স্বর্ণালী সন্ধ্যায় নিয়ে যায় ঘাসবনে ,  যার শীষে শীষে শোনা যায় পাখির কলতান ।   
সেই বছরই ফিনল্যান্ডে পাখির পায়ে আংটি পরানোর  ১০০ বছর পূর্তি হল ,  ইনাম ভাই বেশ আফসোস করেই বললেন পাখি জগত নিয়ে গবেষণার ক্ষেত্রে ফিনল্যান্ড এমন কোন গুরুত্বপূর্ণ দেশ না ,  কিন্তু তার থেকেও আমরা অন্তত শত বর্ষ পিছিয়ে আছি  !  দেখেন যদি পাখির আংটি  পরানোর লাইসেন্স পেয়ে যান তাহলে দারুণ একটা কাজ হবে ,  হয়ত বাংলাদেশে একদিন আমরা শুরু করতে পারব পাখিকে আংটি পরানোর প্রশিক্ষণকেন্দ্র ।  সেই সাথে ফিনিশ বন্ধুদের জানিয়ে রাখলেন তার অবস্থানের সময়ে কোন আংটি পরানোর ঘটনা ঘটলে অবশ্যই জানাতে -  

 (  তিমোর বাড়ীতে পাখির আংটি পর্যবেক্ষণ করছেন ইনাম ভাই ,  আমার সাথে সঙ্গী মারকুস মিয়েত্তিনেন ) 
তার একদিন পরেই বন্ধু তিমো ইম্মোনেনের ফোন ,  ভারকাউসের এক পরিচিত মহিলা বাসা থেকে পড়ে যাওয়া সোয়ালোর বাচ্চা  (  Common Swallow ,  Swallowর বাংলা আবাবিল হলেও এই পাখিটি বাংলাদেশে পাওয়া যায় না বিধায় এই লেখাতে সোয়ালো বলেই উল্লেখ করলাম )  লালন করছেন কিছু দিনের জন্য ,  আশা করছেন জলদি পাখিটি ওড়ার ক্ষমতা অর্জন করলেই ছেড়ে দেবেন নীলাকাশে ।   এখন তিমো যাচ্ছে সেই ক্ষুদে সোয়ালোর পায়ে আংটি পরাতে ,  চাইলেই আমরা তার সঙ্গী হতে পারি । 

 (  নিজের হাতে আংটি পরানো প্যাঁচাসহ তিমো )  
 উল্লেখ্য ,  এর আগের বছরই হান্নু কারক্কিয়াইনেন নামের আমাদের আরেক ফিনিশ বন্ধুর আংটি পরানো সোয়ালো প্রায় সারা বিশ্ব পাড়ি দিয়ে দক্ষিণ আফ্রিকা পৌঁছে গেছিল ,  পরে সেখানের পক্ষীবিদরা সেই আংটি দেখে তাতে লেখা সংকেত উদ্ধার করে  হান্নুকে জানিয়েছিল ।  
ব্যস চললাম সেই প্রকৃতিপ্রেমীর বাড়ী সেদিন সন্ধ্যায়ই ।  কী অপূর্ব একরত্তি প্রাণ হাতের মুঠোয় ।  এখনই ইতিউতি তাকাচ্ছে ,  কদিন পরেই ওড়ার উপযুক্ত পালক গজালেই আকাশের বুক চিরে চলে যাবে দূর দিগন্তে ।  ফি বছরই বাসা থেকে পড়ে কোটি কোটি পাখির ছানা মারা যায় সারা বিশ্বে ,  এই প্রাণটি সেই একই পরিণতির শিকার হয় নি এক দয়ালু মানুষের জন্যই ।  এর মাঝেই তার নাম পর্যন্ত দেওয়া হয়েছে -  এপসু ! 

মহা সমারোহে তার পায়ে আংটি পরানো হল ,  ইনাম ভাই খুব আগ্রহ নিয়ে পুরো ঘটনাটি ভিডিও করে রাখলেন ,  বললেন এটি তার চোখে দেখা প্রথম বার্ড রিংগিং ।  

এর কদিন পরেই এপসু নামের সোয়ালোটি উড়ে দূর দেশে চলে যায় প্রকৃতির তাগিদে ।  সেই মহিলা ইমেইলে আমাকে জানিয়েছিলেন আনন্দমোড়া সংবাদটি ।  

  (  অবশেষে ইনাম ভাইয়ের স্বপ্নপূরণ হল ,  ২০১০ সালে সোনাদিয়া দ্বীপে বাংলাদেশের প্রথম বার্ড রিংগিং ক্যাম্প শুরু হয় ,  বিদেশের খ্যাতনামা পক্ষীবীদদের তত্ত্বাবধানে দেশের পাখিপ্রেমী তরুণ - তরুণীরা এই কাজে অংশ নেয় ।  পরবর্তীতে টাঙ্গুয়া হাওর ,  বাইক্কা বিল ,  লাওয়াছড়া ইত্যাদি স্থানেও পাখির পায়ের আংটি পরানোর প্রশিক্ষণ দেওয়া হয় ।  এই বছর দেওয়া হবে রাঙামাটি এবং লাওয়াছড়ায় ।  
সাধারণত অভিজ্ঞ শিক্ষকের প্রত্যক্ষ তত্ত্বাবধানে নির্দিষ্ট পরিমাণ পাখি রিং করলে  (  অনেক সময় কয়েক হাজার ,  এবং তা প্রজাতির উপর নির্ভর করে )  সেই ব্যক্তিকে স্বাধীনভাবে আংটি পরানোর অনুমতি বা লাইসেন্স দেওয়া হয় ।  খুবই আনন্দের সাথে জানাচ্ছি যুক্তরাজ্যে বিশেষ ক্যাম্পে অংশ নিয়ে সামিউল এবং ইশরাত নামে বাংলাদেশ বার্ড ক্লাবের দুই তরুণ - তরুণী সেই অনুমতি অর্জন করেছেন ।  আশা করছি বাংলাদেশে এমন মানুষের সংখ্যা ক্রমাগত বাড়তেই থাকবে )  । 






বার্লিন !  বার্লিন !  ! 




 ( বার্লিন প্রাচীরের সামনে )  
ইউরোপের কোন শহরের দর্শনার্থীদের ভিড় সবচেয়ে বেশী বলুন তো ?  রোম ?  প্যারিস ?  লন্ডন ?  উহু ,  হলো না !  ভেবে নিশ্চয়ই অবাক হচ্ছেন যে আর কোন শহর পর্যটকদের এতটা আকৃষ্ট করতে পারে ?  উত্তর একটাই -  বার্লিন ।  
ইউরোপীয় মহানগরীগুলোর মাঝে বার্লিনে পর্যটকদের জনসমাগম সবচেয়ে বেশী ,  বার্লিন পৃথিবীর একমাত্র শহর যাকে একসময় নিষ্ঠুরভাবে দ্বিখণ্ডিত করা হয়েছিল ১৬৫ কিলোমিটার দীর্ঘ এক প্রাচীর দ্বারা ।  দুই জার্মানির একত্রীকরণের পর রাজধানী স্থানান্তরিত হয় বার্লিনে ,  তারপর থেকেই যেন এর নবউত্থান ,  সর্বত্র চলছে নয়নাভিরাম নব স্থাপত্য স্থাপনের প্রতিযোগিতা ,  নতুনভাবে তৈরি হচ্ছে অসংখ্য জাদুঘর ,  রাস্তা ,  ট্যুরিস্ট স্পট ।  আজকের বার্লিন যেন এক চলমান মহা সৃষ্টিযজ্ঞ ।  
২০০৩এর ডিসেম্বরে প্রথমবার বার্লিন দেখেই যে দুইটি শব্দ মাথায় ভিড় করেছিল সেগুলো হচ্ছে বার্লিন তুলনাহীন ।  এই বিশাল মহানগরীর সর্বত্রই কেমন যেন উৎসবের আমেজ ,  পর্যটকদের ভিড় ।  দিন নেই ,  রাত নেই ,  সর্বদাই প্রাণোৎসবে উচ্ছল ,  বহুমাত্রায় বর্ণীল ।  
প্রথমদিন বেশ রাত করে পৌঁছানোতে হোটেল খোজার ঝামেলায় বিশেষ কিছু দেখা হয় নি ,  পরদিন প্রথমেই দেখতে গেলাম বিখ্যাত  (  !  )  বার্লিনের প্রাচিরের অবশিষ্টাংশ ।  Cold War এর ফলশ্রুতিতে ১৯৬১ সালে বার্লিনকে পূর্ব ও পশ্চিমে বিভক্ত করে ১৬৫ কিমি দীর্ঘ এই প্রাচীর তৈরি করা হয় ।  এ যেন ছিল পূর্ব  ( Communism )  ও পশ্চিমের  ( Capitalism )  মিলনরেখা ।  নানা ঘটনার ঘনঘটায় ১৯৮৯ সালে বার্লিন প্রাচীরের পতন ঘটে এবং ১৯৯০ সালের ৩ অক্টোবর পূর্ব ও পশ্চিম দুই জার্মানি একত্রিত হয় ।  বর্তমানে বার্লিন প্রাচীরের মাত্র ৩০০ মিটার অবশিষ্ট আছে ,  যা রেলস্টেশন  Ostabanhofএর খুব কাছে অবস্থিত ।  যদিও তা দেখতে খেয়ালি কোন চিত্রকরের বিশাল ক্যানভাসের মত নানা রঙে রাঙানো ।  পৃথিবীর প্রায় সব ভাষাতেই কিছু না কিছু লেখা আছে দেয়ালের উপরে ,  আছে বিচিত্র সব পেইন্টিং ।  খুবই অবাক হলাম বাংলায় কোন লেখা না দেখে ,  আমার ধারণা ছিল এই ব্যাপারটাই আমরা ওস্তাদ  ।  

দেখা হল কাইজার ভিলহেম মেমোরিয়াল চার্চ যা বিশ্বখ্যাত যুদ্ধবিরোধী প্রতীক ।   ২য় বিশ্বযুদ্ধের সময় বোমার আঘাতে এর অনেকখানি ধ্বংস হয় ,  এর অবশিষ্টাংশ আজ সংরক্ষিত , অনেকটা পোড়োবাড়ীর মত দেখতে ।  চারিদিকে অসংখ্য নতুন স্থাপত্যের মধ্যে দাঁড়িয়ে ঘোষণা করছে যুদ্ধের ভয়াবহতা ,  বলছে মানববিশ্বের অস্তিত্বের জন্য যুদ্ধ নয় শান্তি ।  
পরদিনের গন্তব্য বার্লিনের অন্যতম দর্শনীয় স্থান অ্যালেক্সান্ডার প্লাতস ।  ১৮০৫ সালে রাশিয়ার জার প্রথম অ্যালেক্সান্ডারের  বার্লিন ভ্রমণের স্মরণে এর নাম রাখা হয়েছে ।  সেযাত্রার ভ্রমণসঙ্গিনী প্রাচ্যদেশীয় প্রেমিকার আপত্তি না থাকাতে হোটেল থেকে পদব্রজেই গেলাম ,  পথ চিনতে নিতে কোন সমস্যা হয় নি কারণ বার্লিনের প্রায় সবখান থেকেই আপনি দেখতে পাবেন Alexandar Platz এ অবস্থিত টেলিভিশন টাওয়ার ।  এই শহরের সবচেয়ে উঁচু স্থাপত্য ,  ৩৬৫ মিটার উঁচু ।  চাইলে টাওয়ারে উঠে চিত্তহরণকারী বার্ড আই ভিউ নিতে পারবেন ,  রোদ ঝকঝকে দিনে ৪০ কিমি দূর পর্যন্ত দেখা যায় টাওয়ারের দর্শনার্থী প্লাটফর্ম থেকে ।  

এর কাছেই অবস্থিত লাল ইটের তৈরি বার্লিনের নগর  ভবন ,  যা পরিচিত Rotes Rathaus নামে ,  সুদৃশ্য এক স্থাপত্য ।  সেখান থেকে গুটি গুটি পায়ে কখন যে Museum Island - এর বিখ্যাত বার্লিন ক্যাথেড্রাল আর জাদুঘরগুলোর সামনে চলে এসেছি বুঝতেই পারিনি ।  হঠাৎ  নজরে আসার পরপরই মনে হল পাবলো নেরুদার অসামান্য কবিতার মত বলে উঠি এ কী অসামান্য গুপ্তধন ।  সারি সারি গ্রীক ভবন যেন তুলে নিয়ে এসে বসিয়েছে ময়দানব ।  আমি মুগ্ধ ,  বিমোহিত ,  অভিভূত ।  

এই Museum Islandএ বার্লিনের প্রথম জনবসতি গড়ে ওঠে ১২৪৪ সালে ,  বিশ্বের সেরা জাদুঘরগুলো কয়েকটি বর্তমানে এই দ্বীপেই অবস্থিত ,  অসংখ্য অমূল্য ঐতিহাসিক নিদর্শন ,  চিত্রকর্মে জাদুঘরগুলো সংগ্রহশালাগুলো যে কতটা সমৃদ্ধ তার বর্ণনা এত স্বল্প পরিসরে না দিয়ে আলাদা কয়েকটা পোস্ট দিলেই মনে হয় ভাল লাগবে ,  তবে ২৬০০ বছরের পুরনো ব্যবিলনের ইসথার গেটের কথা আলাদা ভাবে উল্লেখ করতেই হল ,  প্রাচীন ব্যবিলন নগরীর এই ফটক ,  যার নিচ দিয়ে আলেক্সান্দার বিজয়ীর বেশে প্রবেশ করেছিলেন তা প্রত্নবিশ্বের অত্যন্ত মূল্যবান সম্পদ হিসেবে পরিচিত ,  এখন Pergamon জাদুঘরে এর অবস্থান ।  

 ( ইসথার গেটের ছবিটি উইকি থেকে নেয়া ) 
সময়ের স্বল্পতা হেতু ১০০ নং বাসে চেপে বসলাম যা বার্লিনের ১৭টি প্রধান আকর্ষণের পাশ দিয়ে অতিক্রম করে যাত্রাপথে ।  দেখা হল ভিক্টোরিয়ার বিজয় স্তম্ভের  ( Triumphal Column )   সাথে ,  ১৮৬৪ সালে জার্মানির এক যুদ্ধ জয়ের ভিত্তিতে নির্মাণ করা হয় এই সুউচ্চ কলাম যার শিখরে অবস্থিত একটি সোনালি ,  উড্ডয়নের চেষ্টারত দেবীমূর্তি ,  যিনি বিজয়ের প্রতীক ।  


চোখে পড়ল ১৮৪৪ সালে প্রতিষ্ঠিত বার্লিন চিড়িয়াখানা ,  একক চিড়িয়াখানা হিসেবে সমগ্র বিশ্বে এরই রয়েছে সবচেয়ে বেশী ধরনের প্রজাতির সংগ্রহ ।  তার পরপরই নজরে আসল বার্লিনের বিখ্যাত সংসদ ভবন

 এবং বার্লিনের প্রতীক হিসেবে পরিচিত  Brandenburg গেট বা বার্লিন গেট ।  গ্রীকপুরাণের উপকথার ভিত্তিতে নিরমিত এই গেট এবং এর সুউচ্চ কলামগুলোতে খোদাই করে ফুটিয়ে তোলা হয়েছে নানা পুরাণ কাহিনী ।  গেটের সর্বোচ্চ অবস্থানে আছে বিখ্যাত ভাস্কর্য  QUADRIGA ,  চারটি ঘোড়াটানার রথে উপবেস্টিত রমান যুদ্ধজয়ের দেবী ভিক্টোরিয়া ।  
 Reichstag বা জার্মান পার্লামেন্ট ভবন অনুপম স্থাপত্যশৈলীর আরেক অনুপম নিদর্শন ।  এর ছাদে অবস্থিত কাঁচের তৈরি বিশালাকৃতির গম্বুজ ,  ফলে অনেক দূর থেকেই এর ভিতরে অবস্থানকারীদের দেখা যায় ।  এটি নিউ রেনেসা ধাঁচে নির্মিত ,  এবং কোন প্রবেশমূল্য নেই !  

বার্লিন গেটের সামনে বিশাল রাস্তা ,  খোলা সবুজ প্রান্তর ,  শীতের অত্যাচারে পাতাহারা গাছগুলোতে ছোট ছোট অসংখ্য বৈদ্যুতিক বাতির সংযোগ দেয়া হয়েছে সন্ধ্যার পর ,  যা রাতের বার্লিনকে করেছে অপরূপা ।  এ যেন রূপকথার রাজ্য ,  অদূরে দেবী ভিক্টোরিয়ার সোনালি ভাস্কর্য ,  জোনাকির মত জলন্ত - নিভন্ত লাখো লাখো বৈদ্যুতিক বাতি ,  জাত - বেজাতের খাবারের দোকান ,  ট্যুরিস্ট শপ ,  দোকানীদের হাঁকডাক ,  বিশ্বের প্রায় সব বর্ণের ,  সব ধর্মের পর্যটকদের ভিড় ,  সবমিলিয়ে জায়গাটি পরিণত হয়েছে বিশ্ব মানবতীরে ।  
সম্ভবত বার্লিন বিশ্ববিদ্যালয়ের এক ভবনে দেখি দুই দশক ছাত্র পড়িয়েছিলেন আলবার্ট আইনস্টাইন  ,  তার স্মরণে খোদাইকরা প্রতিকৃতি ।  

কাছেরই আরেক ভবনে খোদাইকৃত  নোটিশে দেখি লেখা আছে এই ভবনের শিক্ষকতা করতেন পদার্থবিজ্ঞানের অন্যতম প্রধানশাখা কোয়ান্টাম মেকানিক্সের জনক Max Planck ,  এই দুই মহান পদার্থবিদের স্মৃতির প্রতি শ্রদ্ধা জানিয়ে সোজা হোটেলে ফেরত ।  
পরদিন বার্লিনে অবস্থানের শেষ দিন ,  এত অল্প সময়ে এই বিশাল মহানগরীর ছিটেফোঁটাও দেখা সম্ভব না ,  সময়ের অভাবে দেখা হল না নরদানব হিটলারের বাংকার যেখান তার জীবনে সমাপ্তি ঘটেছিল আত্মহত্যার মাধ্যমে  ,  নাৎসি বাহিনীর নির্মিত অলিম্পিক স্টেডিয়াম যেখানে ১৯৩৬ সালে অলিম্পিক অনুষ্ঠিত হয়েছিল ,  এমনই অসংখ্য জায়গা ।  
শেষ দিনের অল্প সময়ে বোঝার চেষ্টা করলাম বার্লিনকে ,  এর অধিবাসীদের ।  বাস আর পাতালরেলে চেপে ঘুরে বেড়ালাম শহরের এই প্রান্ত থেকে অন্য প্রান্তে ,  দেখা দিল ইহুদী ধর্মাবলম্বীদের উপাসনালয় সিনাগোগ ,  ২য় বিশ্বযুদ্ধে ব্যবহৃত নাৎসি বাহিনীর কিছু অফিস ,  বন্দী নির্যাতনের কনসেন্ট্রেশন ক্যাম্প ,  কিছু বিখ্যাত উদ্যান ,  দারিন সব ভাস্কর্য ।  
উল্লেখ্য ,  অন্যসব রেকর্ডের সাথে সাথে বার্লিন আরেকটি রেকর্ডেরও অধিকারী ,  ইউরোপের সবচেয়ে বেশী সমকামী বাস করে এই শহরে ,  বেশ কবার দেখলাম দেয়ালে লেখা Super Gay Berlin ,  The Gayest City ইত্যাদি ।  
যারা বার্লিন যাবেন ভ্রমণের উদ্দেশ্যে তাদের প্রতি প্রত্যাশা ,  চেষ্টা করবেন বার্লিন Walk Tourএ অংশ নেবার ,  এতে  মহানগরীর অসংখ্য স্থান আপনার দেখা হয়ে যাবে ,  আর যাদের একান্তই সময়ে কুলোবে না ,  তারা ১০০ অথবা ২০০ নং বাসে চেপে শহরটা ঘুরে দেখবেন ,    ফলে খুবই সস্তাতে বার্লিনের প্রায় সমস্ত আকর্ষণগুলো আপনার দেখা হয়ে যাবে যাত্রাপথেই ।  
Ostabanhof রেলস্টেশন আমাদের শেষ গন্তব্য ,  ট্রেনে উঠে না দেখার অসন্তুষ্টিতে নয় বরং অল্প কয়দিনে বার্লিন ভ্রমণের টুকরো টুকরো স্মৃতি বুকটাকে আনন্দে ভরিয়ে তুলল ।  মনে মনে বলছিলাম -  Berlin -  The Most Impressive City ,  বিদায় বার্লিন ,  আবার দেখা হবে ।  
ট্রেনে ছুটে চলেছে ,  কুউউ ,  শেষবারের মত দেখা দিল বার্লিনের প্রাচীর ।  আবার যাত্রাপথে আমরা ,  পরবর্তী গন্তব্য -  হামবুর্গ  ।  

  (  বার্লিন খুবই প্রিয় শহর আমার ,  পরে আরও  অনেকবার যাওয়া হয়েছে সেখানে ,  কিন্তু এটি ছিল সেখানে প্রথম ভ্রমণের স্মৃতি ,  পুরনো রোজনামচা ঘাঁটতে গিয়ে ২০০৪ সালে লেখা অংশটি পেয়ে শেয়ার করার লোভ সামলাতে পারলাম না ।  ছবিগুলো নানা সময়ে তোলা  তবে এই এক দশকে উল্লেখিত কোন কোন তথ্য পরিবর্তিত হয়ে থাকতেও পারে  !  কাঁচা আবেগ মোড়া লেখায় উৎসাহময় আতিশয্যের বাহুল্য ক্ষমাপ্রার্থনীয় ।    ) 






বিশ্বের রোমান্টিকতম হ্রদ ,  লেক ব্লেড




স্লোভেনিয়ার গাইড বই মানেই মলাটে একটা অপূর্ব সুন্দর পাহাড়ি হ্রদের ছবি থাকবে ,  দেখা যাবে দিগন্তে তুষার ছাওয়া আল্পস ,  চারিদিকে পান্নাসবুজ বন ,  নীলার মত স্বচ্ছ নীলাভ সেই হ্রদের জল ,  যার মাঝখানে আছে রূপকথার এক দ্বীপ !  সেই দেশের একমাত্র প্রাকৃতিক দ্বীপ ।  সেখানে হীরের ফুল ,  মুক্তোর ফল নেই বটে কিন্তু মাথা উচিয়ে আছে এক স্থাপত্য যা ঘিরে আছে উঁচু উঁচু স্বর্গীয় গাছ ।  কোথায় এই হ্রদ ?  


সাধারণত কোন দেশের গাইড বইয়ের মলাটে ঘুরে ফিরে সেই দেশের রাজধানীর কোন এক সুপরিচিত আকর্ষণের কথা স্থান পায় ,  কিন্তু স্লোভেনিয়ার ব্যাপার আলাদা ,  এখানে রাজধানী লুবলিয়িনা নয় ,  সবসময় এই ক্ষেত্রে জয়ের মুকুট শোভা পায় এই পাহাড়ি হ্রদ ,  শহরের সাথেই নাম মিলিয়ে যার নাম লেক ব্লেড ,  এবং নৈসর্গিক দৃশ্যের সাথে সাথে মাঝে মানব সৃষ্ট স্থাপত্য মিলে তৈরি করেছে এক নিখুঁত দ্যোতনা ,  যার কারণে বিশ্বের রোমান্টিকতম হ্রদ হিসেবে লেক ব্লেডকে অভিহিত করা হয় প্রায়শই ।  

এই বছরেরই এক রোদেলা বিকেলে স্লোভেনিয়ার বিমানবন্দরে  পৌঁছানোর পর মানসিক প্রস্ততি ছিল লুবলিয়ানা যেয়ে বাসে চেপে ৫৫ কিলোমিটার দূরের ব্লেড শহরে যাওয়া ,  বিখ্যাত সেই হ্রদের তীরেই অবস্থিত একই নামের পার্বত্য শহরটি ।  কিন্তু উড্ডয়নযন্ত্রের পোতাশ্রয়ের বাহির হতেই দেখা মিলল সারি সারি মাইক্রোবাসের যারা সরাসরি ব্লেড যাবে ,  ফলে সময় ,  পরিশ্রম ,  অর্থ সবকিছুর অযাচিত সাশ্রয় তো হলই ,  সেই সাথে মিলল পাহাড়ি রাস্তায় সিঁদুররঙা সন্ধ্যা ঘনিয়ে আসতে দেখার অপূর্ব অভিজ্ঞতা ।  ব্লেড এমন কোন আহামরি বড় শহর নয় ,  বরং হ্রদটির কারণেই লাখ লাখ পর্যটক আসে সেখানে ফি বছর ,  তাদের উপর ভরসা করেই গড়ে উঠেছে পর্যটন ,  বলা চলে বাসভবনের চেয়ে হোটেলের সংখ্যা কোনমতেই কম না সেখানে ।  এখানের সবচেয়ে বিখ্যাত নিয়মিত পর্যটক ছিলেন সাবেক যুগোস্লাভিয়ার দণ্ডমুণ্ডের কর্তা মার্শাল তিতো ।  


হোস্টেলে ব্যাগ রাখার সময়ই হোস্টেলের রিসেপসনিস্ট নীনার কাছে জানা গেল স্বপ্নের সেই লেক ব্লেড মাত্র ২০০ মিটার দূরেই অবস্থিত ,  তৎক্ষণাতই পদব্রজে রওনা হলাম নীনারই বান্ধবী আলিয়ার সাথে ,   এই প্রসঙ্গে বলে রাখি স্লোভেনিয়ার মানুষেরা বিশেষ করে বালিকারা খুবই বন্ধুত্বপরায়ণ এবং আবেদনময়ী ,  এবং পানশালায় তারা প্রবেশ করতে পারে ১৫ বছর বয়স থেকেই !  যা হোক ,  হাটি হাটি পা পা করে পৌঁছানো হল রোমান্টিক হ্রদের ফেনিল কিনারে ,   সারি সারি স্পেশাল ব্লেড নৌকা যেন অপেক্ষায় রয়েছে স্বপ্নালোকে যাত্রা শুরুর জন্য ,  পুব থেকে ছেয়ে আসা আঁধারে হ্রদের জলের আসল টলটলে রঙ বোঝা গেল না  যা কিনা হিমবাহ হ্রদের আসল সৌন্দর্যের উৎস । 


 সত্যি বলতে প্রথম দর্শনে কিছুটা হতাশই হয়েছিলাম লেক ব্লেড দর্শনে ,  সায়মা হ্রদের বুকে কাঁপন তোলা ভয়াল বিশালতা নেই তার ,  নেই ইনারি হ্রদের বিধ্বংসী তরঙ্গ ,  বা বৈকালের অতল গভীরতা  ,  টিটিকাকার একক সংস্কৃতি ,   কেমন যেন শান্ত ,  স্থির ,  নীরব ,  মৌন প্রেমিকের মত ,  টলটল করে চেয়ে থাকার মাঝেই যার জীবনের সকল উদ্দেশ্য ও বিধেয় নিহিত ।  

 তবে আলিয়া জানাল আমরা পুরো হ্রদের মাত্র অর্ধেক দেখতে পাচ্ছি ,  দৃষ্টি বাঁধা পাচ্ছে মাঝের দ্বীপে !  বাকী অর্ধেক একসাথে দেখতে চাইলে পাহাড়ের মাথায় অবস্থিত দুর্গে যেতে হবে !  প্রায় দুই কিলোমিটার দীর্ঘ আর দেড় কিলোমিটার প্রশস্ত হ্রদ এবং তার মাঝে অবস্থিত মহাগুরুত্বপূর্ণ  দ্বীপটি একইসাথে পাখির চোখে দেখার এবং ক্যামেরার চোখে ধারণ করার উদ্দেশ্য পরদিন কাক ভোরে চললাম দুর্গের দিকে ,  সূর্যদেবের মঙ্গলবার্তা বহনকারী রশ্মিতীরেরা ইতিমধ্যেই আল্পস পেরিয়ে ব্লেড জনপদ আলোকিত করা শুরু করেছে ,   একটু পরেই তার চোখ ধাঁধানো রথ আসবে সমগ্র গ্রহকে আলোকিত করতে ।  

পাকদণ্ডী পথ বেয়ে উপরের দিকে উঠতে উঠতে মাঝেই প্রাকৃতিক লীলাখেলার সেই সন্নিবেশনের সাক্ষী হবার জন্য থামত হচ্ছিল বারবার ,  অবশেষে মধ্যযুগের ব্লেড দুর্গের ফটকে পৌঁছাতেই মুখ থেকে অনর্গল খাঁটি বাঙ্গালী গালি বাহির হওয়া শুরু হল ,  কারণ আর কিছুই না দুর্গতোরণ সকাল নয়টার আগে খোলা হবে না  !  অথচ সেই সময়ের তীব্র রোদে কোন ভাল ছবিও আসবে না ,  কাজেই আবার কেচে গণ্ডূষ করতে হবে হ্রদের কিনারে যেয়ে ।  


হ্রদ তখন পরিণত হয়েছে সবুজ রঙা টলটলে তরল ভর্তি এক বিশাল কাপে ,  যেখানে স্পষ্ট দেখা যাচ্ছে মাছের ঝাঁক , 

 মা নীলশির হাঁসের পেছনে জীবন সংগ্রামে টিকে থাকার  শিক্ষা আহরণে ব্যস্ত তুলতুলে ছানারা ।  

প্লেতনা নামের বিশেষ নৌকারাও যাত্রা শুরু করেছে দেশের একমাত্র প্রাকৃতিক দ্বীপটির দিকে ।  হ্রদের একাধিক জায়গা থেকে এমন কাঠের তৈরি নৌকায় ওঠা যায় ,  কিন্তু যেখান থেকে তা ছাড়বে ঠিক সেখানেই আবার এনে নামিয়ে দেবে ,  অন্য গন্তব্যে নিয়ে যাবে না ,  সব মিলিয়ে ঘণ্টাখানেকের ভ্রমণ ,  আধা ঘণ্টা সবুজ স্নিগ্ধ জলে ,  বাকীটা সময় দ্বীপে ।  সবুজ কেটে চলল আমাদের আমাদের মাঝি ।  

১৫৯০ থেকে এই বিশেষ কেঠো  নৌকার ব্যবহার শুরু হয় ,  যা কেবলমাত্র এই একটি হ্রদেই দেখা যায় ।  সম্পূর্ণ সমতল পাটাতনের নৌকাটিতে প্রবেশের পথ মাত্র একটা থাকে ,  সাধারণত ২০ জন আরোহী একসাথে যেতে পারে ,  যদিও নির্দিষ্ট সময় পরপরই মাঝি নৌকা চেয়ে দেয় ,  আবার চাইলে পুরো নৌকাও ভাড়া করার ব্যবস্থা আছে ।  একজন একই সাথে দুইটা দাড় দিয়ে নৌকা চালাতে পারে ।   বংশ পরম্পরায় কিছু পরিবারের লোকেরাই ব্লেড হ্রদের মাঝি হয়ে আসছে সবসময় ,  যাদের বলা হয় Pletnarstvo  ।   স্থানীয়দের কাছে এটি অতি সন্মানিত এক পেশা ।  প্রতিটি নৌকার আলাদা আলাদা নামও আছে !  


রোয়িংএর জন্য হ্রদটি অতি জনপ্রিয় ,  গুরুত্বপূর্ণ সব প্রতিযোগিতা হয় এখানে ,  এমনকি বিশ্ব রোয়িং প্রতিযোগিতা হয়েছে তিন তিন বার !  আমাদের সামনেই কজনা ছিপছিপে নৌকা নিয়ে দাঁড় চালিয়ে চোখের নিমিষে চলে গেল হ্রদের অন্য প্রান্তে ।  এছাড়া ছিল মাছ ধরা জেলেদের নৌকা ।  আর স্নানার্থীরা ।  তাদের মাঝে দিয়েই জ্বলজ্বল সবুজ মখমল জল চিরে পৌঁছে গেলাম দুর্গের নিচ দিয়ে বিখ্যাত দ্বীপটাতে ,  হাজার দ্বীপের দেশ ফিনল্যান্ড থেকে বেড়াতে এসেছি একটি মাত্র দ্বীপের দেশ স্লোভেনিয়াতে ,  ব্যাপারটি কিছুটা কৌতুককরও বটে !  দূরের জুলিয়ান আল্পস ,  কাছের দুর্গ আর আধুনিক নগরী  ,  মাঝের বন মিলিয়ে স্থানটির বিশেষত্ব আরও ফুটে ওঠে দ্বীপের মাঝখানে গেলে । 

 সেখানে এক গির্জাতে বিয়ে পড়াবার সময় বর কনে বহন করে ৯৯টি সিঁড়ি ভেঙ্গে ,  স্থানীয় সংস্কার বশে ।   সেখান থেকে দুর্গর অন্য অংশটিরও দেখা মিলল যা ভোরের বেরসিক নিয়মের কারণে চাক্ষুষ করতে পারি নাই ।  


মিনিট বিশেক ক্লিক ক্লিক করে ,  গির্জা প্রাঙ্গণের চমৎকার আইসক্রিম খেয়ে  ,  আবারও ফেরার পথে ।  অন্যদের সাথে দেখা হল যারা আমাদের মতই এসেছে লেক ব্লেডের সুবিদিত সৌন্দর্যে অবগাহনের জন্য ।  

দেখা মিলেছিল ক্ষুদে অন্য ধরনের নৌকার মাঝে রাজহাঁস আকৃতির নৌকার সাথেও  ! 


তীরে ফিরেই একটা ট্যুর কোম্পানিতে যাওয়া হল যদি আল্পসে হাঁটার কোন গ্রুপে আজকের জন্য যাওয়া যায় ,  মূল আকর্ষণ সেই পথের মাঝখানে একটি উঁচু পাহাড়  যেখান থেকে লেক ব্লেডের প্যানরোমা তোলা সম্ভব হবে পিছনে আল্পস পর্বত আর মাঝের দ্বীপসহ ।  কিন্তু বিধিবাম ,  যে কয়টি ট্যুর আছে সবই ৬ থেকে ৭ ঘণ্টার ,  একটা আবার ইতালির ভিতর দিয়ে ,  আর আমার সেই দুপুরেই ৩ ঘণ্টা পরে যেতে হবে জাগরেবের ট্রেন পাকড়াতে ।  কাজে কাজেই এই যাত্রা লেক ব্লেড আর জুলিয়ান আল্পসকে হাসতা লা ভিসতা বেইবি বলে ক্রোয়েশিয়ার উদ্দেশ্যে যাত্রা শুরু করতে হল । 
 (   কাজে কাজেই বুঝতেই পারছেন পোস্টের প্রথম ছবিটা আমার তোলা না ,  নেট থেকে সংগৃহীত ,  কিন্তু সেটাই লেক ব্লেড বা স্লোভেনিয়ার সবচেয়ে পরিচিত আলোকচিত্র ।   আর শেষ ছবিটাও আমার তোলা না ,  নৌকার মাঝি ভাইয়ের তোলা ) 

 ( এই পোস্টটা নতুন বৃশ্চিক বন্ধু রোয়েনা রাসনাত শশীর জন্য  ) 






জীবনানন্দ , আমার জীবনের আনন্দ  -  ১০




গাছ থেকে গাছে ,  আর ,  মাঠ থেকে রোদ শুধু শুধু মরে যায়
সব আলো কোন দিকে যায় ! 
সব আলো কোন দিকে যায় ?  জানি না ,  আলোকে মনে হয় জীবনানন্দের কবিতার মত -  সর্বব্যপী ,  সর্বগামী ,  জীবনের উৎস ,  ভালোবাসার উৎস ,  তিমির হননের প্রেরণা ।  
তার নক্ষত্রখচিত শব্দগুলো দুর্বল ছবিতে আঁটানোর নেহাত শিশুসুলভ ,  অনেকটা দেবতাকে নৈবদ্য দেবার মত ,  তাতে পূজারীরই কেবল সুখ ,  দেবতার কিছুই যায় আসে না ।  তাই সেই চেষ্টা চলে অবিরাম -  - 
 ঘনিষ্ঠজন মাশুকা তাবাসসুম শুক্তি একবার বলেছিল তার জন্য সবচেয়ে ভাল যে জিনিসটা আমি করতে পারতাম তা করে ফেলেছি আমার জীবনের আনন্দ ,  জীবনানন্দ ছবি ব্লগ তৈরি করে ।  এই পোস্টটি বিশেষ ভাবে তার জন্য ,  শুভ জন্মদিন বন্ধু ।  
মাছির গানের মতো অনেক অলস শব্দ হয়
সকালবেলা রৌদ্রে; কুঁড়িমির আজিকে সময় । 

আজ অন্ধ শতাব্দীর শতচ্ছিদ্রতার
ভিতর আলোর খোঁজে যদি চলে যায়
তবুও শাশ্বত হয়ে থাকে অন্ধকার । 
আজ অন্ধ শতাব্দীর শতচ্ছিদ্রতার
ভিতর আলোর খোঁজে যদি চলে যায়
তবুও শাশ্বত হয়ে থাকে অন্ধকার । 

তোমায় ভালোবেসেছি আমি , তাই
শিশির হয়ে থাকতে যে ভয় পাই ,  
তোমার কোলে জলের বিন্দু পেতে 
চাই যে তোমার মধ্যে মিশে যেতে
শরীর যেমন মনের সঙ্গে মেশে । 

তখন শস্যের গন্ধ ফুরায়ে গিয়েছে ক্ষেতে  —  রোদ গেছে পড়ে , 
এসেছে বিকালবেলা তার শান্ত শাদা পথ ধরে;
তখন গিয়েছে থেমে অই কুঁড়ে গেঁয়োদের মাঠের রগড়
হেমন্ত বিয়ায়ে গেছে শেষ ঝরা মেয়ে তার শাদা মরা শেফালির
বিছানার পর;
মদের ফোঁটার শেষ হয়ে গেছে এ মাঠের মাটির ভিতর ! 

ছিন্ন ভিজে খড়
বুকে নিয়ে সনকার মতো যেন পড়ে আছে নরম প্রান্তর ;
বাকা চাঁদ চেয়ে আছে  -  কুয়াশায় গা ভাসায়ে নেয় অবিরল
নিঃশব্দ গুবরে পোকা  - সাপমাসী  - ধানী শ্যামাপোকাদের দল ;
দিকে দিকে চালধোয়া গন্ধ মৃদু  -  ধুসর শাড়ির স্বর
শোনা যায়  -  মানুষের হৃদয়ের পুরনো নীরব
বেদনার গন্ধ ভাসে  – 

যেখানে আকাশে খুব নীরবতা শান্তি খুব আছে , 
হৃদয়ে প্রেমের গল্প শেষ হলে ক্রমে ক্রমে যেখানে মানুষ
আশ্বাস খুঁজেছে এসে সময়ের দায়ভাগী নক্ষত্রের মানুষ
আশ্বাস খুঁজেছে এসে সময়ের দায়ভাগী নক্ষত্রের কাছে : 

এ - রকম হয়েছে অনেক দিন - রৌদ্রে বাতাসে , 
যারা সব দেখেছিলো - 
যারা ভালোবেসেছিলো এই সব -  তারা
সময়ের সুবিধার নিলেমে বিকিয়ে গেছে আজ । 
তারা নেই । 
আসো আমরা যে যার কাছে -  যে যার যুগের কাছে সব
সত্য হ ’ য়ে প্রতিভাত হ ’ য়ে উঠি । 
নব পৃথিবী পেতে সময় চলেছে ? 
হে অবাচী ,  হে উদীচী ,  কোথাও পাখির শব্দ শুনি;
কোথাও সূর্যের ভোর র ’ য়ে গেছে ব ’ লে মনে হয় ! 

একদিন কুয়াশার এই মাঠে আমারে পাবে না কেউ খুঁজে আর ,  জানি;
হৃদয়ের পথ চলা শেষ হল সেই দিন  —  গিয়েছে যে শান  —  হিম ঘরে , 
অথবা সান্ত্বনা পেতে দেরি হবে কিছু কাল 

নিঃস্বত্ব সূর্যকে নিয়ে কার তবে লাভ ! 
সচ্ছল শাণিত নদী ,  তীরে তার সারস - দম্পতি
ঐ জল ক্লান্তিহীন উৎসানল অনুভব ক ’ রে ভালোবাসে;
তাদের চোখের রং অনন্ত আকৃতি পায় নীলাভ আকাশে;
দিনের সূর্যের বর্ণে রাতের নক্ষত্র মিশে যায়;
তবু তারা প্রণয়কে সময়কে চিনেছে কি আজো ? 
প্রকৃতির সৌন্দর্যকে কে এসে চেনায় ! 

এইখানে সময়কে যতদুর দেখা যায় চোখে
নির্জন ক্ষেতের দিকে চেয়ে দেখি দাঁড়ায়েছে অভিভুত চাষা;
এখনো চালাতে আছে পৃথিবীর প্রথম তামাশা
সকল সময় পান ক ’ রে ফেলে জলের মতন এক ঢোঁকে;
অঘ্রানের বিকেলের কমলা আলোকে
নিড়োনো ক্ষেতের কাজ ক ’ রে যায় ধীরে;

এই সব পাখিগুলো কিছুতেই আজিকার নয় যেন - নয় - 
এ নদীও ধলেশ্বরী নয় যেন - এ আকাশ নয় আজিকার : 
ফণীমনসার বনে মনসা রয়েছে নাকি ?  আছে; মনে হয় , 
এ নদী কি কালীদহ নয় ?  আহা ,  ঐ ঘাটে এলানো খোঁপার
সনকার মুখ আমি দেখি না কি ?  বিষন্ন মলিন ক্লান -  কি যে
সত্য সব; তোমার এ স্বপ্ন সত্য ,  মনসা বলিয়া গেল নিজে । 
নিড়োনো ক্ষেতের কাজ ক ’ রে যায় ধীরে;

একবার যখন দেহ থেকে বা ' র হয়ে যাব
আবার কি ফিরে আসব না আমি পৃথিবীতে ? 

মাথার উপর দিয়ে কার্তিকের মেঘ ভেসে যায়;
দুই পা স্নিগ্ধ করে প্রান্তরের ঘাস;
উঁচু - উঁচু গাছের অস্পষ্ট কথা কী যেন অন্তিম সূত্র নিয়ে , 
বাকিটুকু অবিরল গাছের বাতাস । 

ঘুমায়ে পড়িব আমি একদিন তোমাদের নক্ষত্রের রাতে
শিয়রে বৈশাখ মেঘ - শাদা - শাদা যেন কড়ি - শঙ্খের পাহাড়
নদীর ওপার থেকে চেয়ে রবে -  কোনো এক শঙ্খবালিকার
ধূসর রূপের কথা মনে হবে - এই আম জামের ছায়াতে
কবে যেন তারে আমি দেখিয়াছি - কবে যেন রাখিয়াছে হাতে
তার হাতে -  কবে যেন তারপর শ্মশান চিতায় তার হাড়
ঝরে গেছে ,  কবে যেন; এ জনমে নয় যেন - এই পাড়াগাঁর
পথে তবু তিন শো বছর আগে হয়তো বা -  আমি তার সাথে
কাটায়েছি; পাঁচশো বছর আগে হয়তো বা  —  সাতশো বছর
কেটে গেছে তারপর তোমাদের আম জাম কাঁঠালের দেশে;

এই সিরিজের বাকী পর্বগুলো এইখানে






ম্যারিস্যা ক্রাউসোভা ,  আমার মামকা



ম্যারিস্যা ক্রাউসোভার সাথে প্রথম দেখা হয়েছিল বাংলাদেশ বার্ড ক্লাবের এক আড্ডায় অনেক অনেক বছর আগে ,  জাতিসংঘের স্বেচ্ছাসেবী ডাক্তার হিসেবে বাংলাদেশে কর্মরত ছিলেন দুই বছর ,  সেই অল্প সময়েই টেকনাফ থেকে তেতুলিয়া ,  রূপসা থেকে পাথারিয়া কিছু বাদ রাখেন নি ঘুরতে ,  ফাঁকে ফাঁকে ভারত ,  নেপালের হিমালয়ে ।  চেক দেশের মানুষ ,  নিজের নাম সহজ করে বলতেন মারিয়া ,  যাতে সহজেই লোকে উচ্চারণ করতে পারে ,  ভাঙ্গা বাংলায় নিজেকে বিদেশিনী বলে পরিচয় দিতেও শিখেছিলেন । 
  উনার সাথে মূলত বন্ধুত্ব হয়েছিল টাঙ্গুয়ার হাওর ভ্রমণ শেষে ,  সেবার দলের অন্যরা ঢাকা চলে এলেও আমরা গিয়েছিলাম প্রথমে জাফলঙ্গে এবং পরে শ্রীমঙ্গলে ।  থাকা হয়েছিল মারিয়ার পূর্বপরিচয়ের সুত্র ধরে ফাদার জোসেফ লেহানের তত্ত্বাবধানে শ্রীমঙ্গলের মিশনে ,  যেখানে চেক দেশের মানুষ শুনেই তাকে ক্যাথলিক ভেবে নিয়েছিল সেখানের মানুষেরা ,  যদিও তিনি ছিলেন সকল ধরনের গোঁড়ামি মুক্ত একজন ,  আর ক্যাথলিক কি না সেই প্রশ্নের উত্তরে বলেছিলাম -  আমি মানুষ ,  শুনেই স্মিত হাস্যে ফাদার বলেছিলেন -  মঙ্গল হোক ।  
সেইবারেই মারিয়া বলেছিলেন আমরা বন্ধু হলেও তুমি তো বয়সে আমরা মেয়ে পাভলিনারও অনেক ছোট ,  কাজেই আমাকে মামকা বলতে পার ,  চেক ভাষায় এর অর্থ মা ।  
এরপরে বহু আড্ডা হয়েছে মারিয়ার সাথে ,  অধিকাংশ সময়ই আমার বন্ধুদের নিয়ে তার গুলশানের বাসায় যাওয়া হত  ( দু , একজন বন্ধু অবশ্য যেত তার সংগ্রহের বিরল কনিয়্যাক ,  বেখোরাভকা বা রেডওয়াইনে চাখার আকর্ষণে ,  তবে ভবি ভোলবার নয় ,  ডাক্তার মানুষ ,  তাই দিতেন মেপে মেপে একটা ছোট গ্লাসে !   )  ,  উনিও রাজশাহীতে আমার বাসায় গিয়েছিলেন ,  পদ্মার চরের কাদায় নেমে আপন করে নিয়েছিলেন শহরটাকে ।  অবশ্য তখনকার বন্ধুরা দুর্বল ইংরেজিতে ঘুরে ফিরে ৩টা প্রশ্নই ছুড়েছিল মারিয়াকে - 
1  )   What is Your Name ? 
2 )  Where are You From ? 
3 )  How Old are You ? 
শেষোক্ত প্রশ্নটি শুনেই মারিয়া গম্ভীর হয়ে বলতেন -  হুম ,  এমন প্রশ্ন একজন লেডিকে কেউ করে না !  যদিও ঘুরে ফিরে ৩ প্রশ্নই আসত বারবার ।  
সেইবার বিখ্যাত বরেন্দ্র জাদুঘর ঘুরতে যেয়ে মারিয়ার কাছের এক অসাধারণ জিনিস শিখলাম ভ্রমণ নিয়ে ,  খুব তাড়া দিচ্ছি স্বল্প সময়ের মাঝে জাদুঘরের সমস্ত জিনিস এক পলক দেখার জন্য ,  এই সময় মুখে অভিজ্ঞতাপূর্ণ হাসি নিয়ে মামকা বললেন -  My Boy ,  পৃথিবীটা অনেক  অনেক বড় ,  তোমার কল্পনার চেয়েও অনেকগুণে বড় ,  তুমি যতই চেষ্টা কর ,  তাড়াহুড়ো কর -  এই বিপুল বিশ্ব তুমি কখনোই এক জীবনে দেখে শেষ করতে পারবে না ,  বরং যতটুকুই দেখ -  মনোযোগ দিয়ে দেখ ,  উপভোগ কর ,  তাতেই আসল সন্তুষ্টি ।  

ভ্রমণের নেশা ছিল তার প্রবল ,  বেড়ে উঠেছিলেন সোভিয়েত সমাজব্যবস্থার নিয়ন্ত্রণে তৎকালীন চেকোশ্লাভাকিয়ায় যেখানে যথেচ্ছ ভ্রমণের কিছু সুযোগ ছিল না ,  বিশেষ করে প্রতিবেশী দুয়েকটি দেশ বাদে বিদেশ ভ্রমণ ছিল অসম্ভব ব্যাপার ।  তারপরও সেই লৌহ নিগড় গলে একটা ইউথ ক্যাম্পের ব্যবস্থায় গিয়েছিলেন মেক্সিকোতে ।  পরবর্তীতে শিশুকন্যাকে  নিয়ে আফ্রিকাতে বেশ কবছরের জন্য ,  তাঞ্জানিয়ায় ।  মূলত আফ্রিকার সেই অবস্থানই তার জীবনে মাইলফলক হয়ে দাড়ায় ,  উপলব্ধি করেন জীবনে একা হলেও এগিয়ে যেতে পারবেন তিনি সমস্ত বাঁধা পায়ে দলে ।  বেশ ক , দশক আগে ব্যাপারটি মোটেও সহজ ছিল না একজন পশ্চিমা নারীর জন্য এক অজানা ভূখণ্ডে ,  এখনো না ।  
কিন্তু মারিয়া নতুনের আবাহনে ভয় পান নি কখনোই ,  বাংলাদেশেও এই ভাবেই এসেছিলেন একবছরের জন্য স্বেচ্ছাসেবী হিসেবে ,  যৎসামান্য বেতনে ,  যদিও পরে সেই চুক্তি বাড়িয়ে অবস্থান করেছিলেন দুই বছর ।  একাধিক বার রাস্তায় গাড়ী থামিয়ে ভিক্ষুকদের ঔষধ দিতে দেখেছি তাকে ,  কিন্তু ভিক্ষা হিসেবে টাকা দিতেন না কখনোই ।  অবশ্য বাংলাদেশ নিয়ে তার অভিযোগের অন্ত ছিল না ,  প্রায়ই বলতেন -  ঢাকার মত রাজধানী শহরেও সন্ধ্যা ৬টার পরে সমস্ত মেয়েরাই ,  সে হোক দেশী বা বিদেশী ,  এক অর্থে বন্ধী ।  সময় কাটাবার তেমন ব্যবস্থা নেই বাহিরে ,  বিনোদনের বড়ই অভাব ,  এমনকি কেউ শরীরচর্চার জন্য বাহিরে যাবে তাও পুরোপুরি নিরাপদ না ।  সেটা অবশ্য ২০০১ সালের কথা ,  এখনো কি ঢাকার অবস্থা একই আছে ?  পাঠিকারাই ভাল জানেন ।  
বাহিরে যাবার পরও মামকার সাথে যোগাযোগ নিরবিচ্ছিন্ন ছিল ,  নানা দেশ থেকে টার ইমেইল পেতাম ,  কখনও ফিলিপাইন ,  কখনও ইসরায়েল ,  কখনও ঘানা থেকে ।  অবশেষে তিনি চেক প্রজাতন্ত্রে ফিরে এলে তার প্রাগ শহরের বাড়ীতে বেড়াতে গিয়েছি একাধিকবার ।  প্রাগ - ১ এর কেন্দ্রবিন্দুতে অবস্থিত প্রায় ৫০০ বছরের প্রাচীন বাসগৃহ ,  প্রতিটি ঘরে থরেথরে সাজানো বই ,  যেখান থেকে প্রতিবারই উপহার দিতেন অসাধারণ কিছু একটা ।   সাবেক একাধিক প্রেমিকাও আমার সাথে তার আতিথ্যগ্রহণ করেছে নানাসময়ে ,  হাসিমুখে ঘুরে দেখিয়েছেন সমস্ত প্রাগ শহর ,  দূরের গুহা ,  দারুণ সব দুর্গ ,  স্বচ্ছ নদী ,   এবং সেই সাথে আওড়ে গেছেন তার দেশের ও জাতির ইতিহাস ।   কখনও নিয়ে গেছেন ফ্রাঞ্জ কাফকার বাসগৃহে ,  

 কখনও চমৎকার স্বাদের স্প্যাগেটি রান্না করে খাইয়েছেন ,  সাথে যোগ দিয়েছে তার মেয়ে পাভলাসহ যমজ নাতনীরাও !  

সেই সাথে অব্যাহত আছে তার ভ্রমণ স্পৃহা ,  সত্তরের ওপর বয়স  ,  হিপ জয়েন্টে ধাতব দণ্ড বসানো হয়ে ,  পায়েও আছে কিছু সমস্যা ,  লাঠি ছাড়া হাঁটতে পারেন না ,  কিন্তু  ঠিকই লোকাল ট্রেনে চেপে চলে যান রাশিয়ার এক প্রান্ত থেকে অপর প্রান্তে ,  টানা এক সপ্তাহ ট্রান্স - সাইবেরিয়ান ট্রেনে চেপে !  কখনও আবার মেক্সিকোতে যেয়ে বিশেষ বাসে চাপেন যা গুয়াতেমালা ,  হন্ডুরাস পেরিয়ে চলে যায় পানামা পর্যন্ত !  
আবার অবসর জীবনেও প্রবেশ করছেন না একবারে ,  বলেন -  ডাক্তারিতে যদি প্র্যাকটিস না থাকে তাহলে সব ভুলে যাব  !  তাই সপ্তাহে কয়েকদিন হাসপাতালে ঠিকই যান ৫ দশকের পেশা আরও বেশী করে ঝালিয়ে নিতে ।  
অবশ্য ইদানীং বলছেন বছরে বড় ভ্রমণ মাত্র একটা করে করবেন ,  বলেই চলে গেলেন বলিভিয়া ,  পেরু ,  ব্রাজিল ,  আর্জেন্টিনা !  সেই সাথে ছোটখাট বেড়ানো তো আছেই ।  তবে অর্থের প্রচলিত হিসাবে ধনী নন তিনি ,  বরং কষ্টার্জিত অর্থের কিয়দংশ সবসময়ই টিপে টিপে সংগ্রহ করে তাই দিয়েই ভ্রমণের খরচ মিটিয়েছেন সারাজীবন ।   এই ব্যাপার কৌতুক করলেই বলেন  –  অভিজ্ঞতা  ,  জ্ঞান ,  ভ্রমণ ,  শখ ,  আনন্দ সবদিক দিকেই আমি একজন কোটিপতি ,  শুধু অর্থের দিক দিয়েই কোটিপতি আর হওয়া হল না জীবনে !  অবশ্য তাতে কোন আফসোসও নেই !  
একবার এক্স - গার্লফ্রেন্ডসহ মামকার বাড়ীতে বেড়ানোর সময় তার আতিথেয়তায় মুগ্ধ হয়ে আমরা HOTEL MAMA লেখা একটা পাত লাগিয়ে এসেছিলাম তার দরজায় ,  তখন কেবল এক বাসায় বসবাসের চিন্তা ভাবনা চলছিল ,  তার বছর তিনেক পরে বান্ধবীতে জানিয়েছিল ,  মামকা আমাদের পরিকল্পনা শুনেই তাকে বলেছিল -  ছোকরার কাছে এখন মনে হয় দুনিয়া দেখাটাই মুখ্য ,  ওর টানে জড়াও কিন্তু বেশী ভেসে যেও না  ! 

আমি আজও জানিনা মামকা কী করে সেই অব্যর্থ ভবিষ্যৎবাণী করেছিলেন ।  যোগাযোগ আজও অব্যাহত আছে আমাদের ,  আর অব্যাহত আছে শতাধিক দেশ ভ্রমণকারী মামকার ভ্রমণ ,  বাংলাদেশের বন্ধুদের কথা জিজ্ঞাসা করেন খুঁটিয়ে খুঁটিয়ে সবসময়ই ,  আর গলাই জড়িয়ে রাখেন তার প্রিয় বস্তু -  বাংলাদেশের গামছা ! 

 ( কদিন আগে একজন জানতে চেয়েছিলেন বাংলাদেশে মেয়েরা কেন স্বাধীন ভাবে ঘুরতে পারে না ।  
পারে না তা ঠিক না ,  তবে বাঁধা আছে কোটি কোটি ,  তারপরও অনেকেই ঘোরেন সাধ্যমত ,   হাচল নীলম তো তার ৮ বান্ধবীকে নিয়ে সুযোগ পেলেই ঘুরে বেড়ান দেশের মাঝেই ।  
তাইই ভাবলাম মামকার ভ্রমণ নিয়ে দুর্বল ভাষায় কিছু লিখি ,  হয়ত তার ঘোরার নেশা এবং চেতনা আকৃষ্ট করবে বাংলাদেশের কোন কোন তরুণীকেও ।   ) 






চার বেড়ালের রেস্তোরাঁয়




কাতালানিয়ায় আসছি কয়েক দিন হয়ে গেল ,  খাঁটি ট্যুরিস্টের মত বালুময় সৈকতে যেয়ে দাপাদাপি করা হলে ধুমসে ,  শিল্পবোদ্ধা সাজার ব্যর্থ চেষ্টায় গাউডির সমস্ত কাজ খুঁটিয়ে খুঁটিয়ে দেখে ,  ক্রীড়াপ্রেমিক সাজার চেষ্টায় অলিম্পিক ভিলেজ হেঁটে ,  বার্সেলোনার অন্যগ্রহের ফুটবল ক্লাবের সামনে দিয়ে ঘোরাঘুরি করে বার্সেলোনার অধিবাসীদের মত জুরিখ পাবে বসে এন্তার পানীয় ধ্বংস করার পরও স্থানীয় বন্ধু দানি ব্যটল রোসেল বলে বসল -  নাহ ,  চার বেড়ালের রেস্তোরাঁয় এক বেলা না খাওয়া পর্যন্ত তোমাদের এই সফরকে সফল বলা যাচ্ছে না  ! 
চার বেড়ালের রেস্তোরাঁ  !  একখানা নয় ,  পুরো এক হালি বেড়াল !  এমনিতেই কাতালান রাজধানীতে এসে ঝিনুকের স্ট্যু থেকে শুরু করে অক্টোপাসের শুড় ভাজা সবই খাওয়া হয়েছে ,  তাই বলে বেড়ালও খেতে হবে ?  না ,  বেড়াল খেতে পারব না ,  ঢের আপত্তি আছে আমার মিউ মিউ করে এমন প্রাণী খেতে ।   দানি ব্যাটা কাতালান মার্কা প্রাণখোলা ঠা ঠা হাসি দিয়ে বলল -  চল আজ সন্ধ্যায় সেখানে ,  বুঝবে কেন বলছি সেখানে না গেলে বার্সেলোনা ঘোরা অপূর্ণ থাকবে ! 

দানি ঠিক পূর্ব পরিচিত নয় ,  বরং বার্সেলোনার ছেলে হুয়ান আমার ঘনিষ্ঠ বন্ধু ,  ছোকরার আবার বাংলাদেশ ভ্রমণের ব্যপক ইচ্ছা ,  একবার ক্ষুদ্রঋণের কী একটা প্রোজেক্টে জানি সেখানে চলেই গেছিল কিন্তু বন্যা দেখা দেওয়ায় পরিকল্পনাটি মাঠে শুকিয়ে যায় ।  বার্সেলোনা আসার পরপরই হুয়ানের বন্ধু দানির সাথে পরিচয় ,  মহা হাসি খুশী ছেলেটার প্রেমিকা ফিনল্যান্ডের মেয়ে ,  আমার ভ্রমণসঙ্গিনীও ফিনল্যান্ডের ,  সেই  আলাপেই খুশী মনে স্বেচ্ছায় বার্সেলোনা ঘুরিয়ে দেখার দায়িত্ব নিয়ে নিল সে ।  

  ( আমি ,  দানি ,  হুয়ান ,  ফটুগফুরনী ক্যামেরার পিছনে  )  
শহরের সবচেয়ে মজার আইসক্রিম শপে চেয়ে অন্যরকমের দারুণ অভিজ্ঞতা হল ,  আইসক্রিম কেনার পর দাম দিয়ে গেলে টাকা নেবার আগে তরুণী দোকানদার চোখ মটকে বলল -  বাইলা বাইলা !  বাইলা মানে নাচ ,  কিন্তু আইসক্রিম কিনতে আবার নাচানাচি কেন !  বাদামী চোখের তন্বী নিজেই একটু শরীর দুলিয়ে বলল -  বাইলা !  আমাদের এখানে আইসক্রিম কিনতে হলে তোমাকে একটু হলেও শরীর ঝাঁকিয়ে নাচের ভঙ্গী করতে হবে ,  ঝকঝকে হাসি দিতে হবে ,  গোমড়ামুখো কারো কাছে আমরা আইসক্রিম বেচব না !  
বাহ ,  বেড়ে ব্যবস্থা তো  !  আইসক্রিম খাও ,  তো নাচ দেখাও !  
অন্য দিকে দানি দেখি মুচকি মুচকি হাসছে দরজায় দাড়িয়ে ,  আবার ছোকরার অন্য রূপ টের পাওয়া গেল তাপাস খেতে যেয়ে ,  স্পেনের আবহাওয়া খুব ভাল ,  এমন নিরীহ কথায় সে তেড়ে ফুঁড়ে জ্বলে বলে বসল -  সেটা স্পেনে যেয়ে বল ,  এটা বার্সেলোনা ,  এটা কাতালান  রাজ্য ,  স্পেনকে আমরা দেশ হিসেবে মানি না ,  ব্যাটারা আমাদের  জবরদখল করে রেখেছে গত ৩০০ বছর ধরে ।  যদি তার আগে ১৭০০ বছর আমরা স্বাধীন জাতি হিসেবে টিকে থাকতে পারি ,  ভবিষ্যতেও স্বাধীন কাতালান হব আমরা ,  দেখ না ইতিমধ্যেই আমাদের আলাদা ফুটবল দলের দাবী পর্যন্ত উঠেছে ফিফার কাছে ।  
হুম ,  কাতালান আর স্প্যানিশদের রেষারেষি বেশ স্পষ্ট বোঝা যায় এখানে আসলে ,  একাধিক পানশালাতেও দেখলাম লেখা আছে  Barcelona is not Spain ,  its Catalan .  কিন্তু কাতালান বেচারাদের হাতে নেয় কোন ক্ষমতা ,  শেষ ভরসা তাদের নয়নমণি ফুটবল ক্লাব ,    রিয়েল মাদ্রিদ -  বার্সেলোনার খেলায় বাড়তি উত্তেজনা যোগ করে এই ঐতিহাসিক ঘৃণাময় সম্পর্ক ।  
স্প্যানিশরাও যে কিভাবে সুযোগ পেলেই সেই বৈষম্য ঝালাই করে তা দেখতে পেলাম পিকাসো জাদুঘরে গিয়ে ,  সেখানের অধিকাংশ শিল্পকর্মই নানা অজুহাতে নিয়ে যাওয়া হয়েছে মাদ্রিদের গ্যালারিগুলোতে !  কাতালানরাতো বলে ,  বজ্জাত লুটেরা স্প্যানিশগুলো সুযোগ পেলে ল্য সাগ্রাদা ফ্যামিলিয়া পর্যন্ত উপড়ে নিয়ে যেত !  

যাক ,  সেই সন্ধ্যায় চার জনে হাজির হলাম চার বেড়ালের রেস্তোরাঁয় ,  ইংরেজিতে লেখা Four Cats  ,  সেই সাথে Els Quatre Gats ।  সামনে বেধড়ক লম্বা লাইন !  তরমুজের বিচির মত দাঁত বাহির করে বাহিরের দরজায় কর্মরত বেয়ারা জানালেন ,  রিজার্ভেশন না থাকলে কমপক্ষে সোয়া ঘণ্টা অপেক্ষা করতে হবে  !  !  


কী এমন রেস্তরাঁ যে খাবারের লিস্টি দেখার জন্যই দেড় ঘণ্টা তক দাড়িয়ে দাড়িয়ে পায়ের ব্যায়াম করতে হবে !  অন্য কোথাও যাবার প্রস্তাব এক ফুঁয়ে উড়িয়ে দিয়ে হুয়ান বলল -  তুমি বুঝতে পারছ না ,  ১৮৯৭ সাল থেকে এই রেস্তোরাঁর যাত্রা শুরু ,  আর এটা সবসময়ই ছিল আমাদের সংস্কৃতির প্রাণকেন্দ্র ,  এই চার বেড়াল আসলে আমাদের বিখ্যাত চার শিল্পী Pere Romeu ,  Santiago Rusiñol ,  Ramon Casas ,   Miguel Utrillo !  তারাই শিল্পীদের আড্ডাকেন্দ্র হিসেবে ক্যাফেটির পত্তন করেন ,  এবং মূল নাম আসে প্যারিসের সেই বিখ্যাত কালো বেড়াল ক্যাফের নাম অনুকরণে ।   ১১৫ বছর ধরে এটি পানশালা ,  ক্যাবারে ,  হোটেল ,  রেস্তরাঁ ইত্যাদি নানা ভূমিকায় অবতীর্ণ হয়েছে ,  আর জানো এখানে কোন বিখ্যাত শিল্পীর প্রথম একক চিত্রকর্ম প্রদর্শনী হয়েছিল ,  ১৯০০ সালে ?  যখন তার বয়স ছিল মাত্র ১৯  ! 
রহস্যের গন্ধ পেয়ে বললাম ,  কে সেই শিল্পী ? 
কে আবার  !  জনাব Pablo Diego José Fransisco de Paula Juan Nepomuceno María de los Remedios Cipriano de la Santísima Trinidad Martyr Patricio Clito Ruiz y Picasso যাকে সারা বিশ্ব চেনে পাবলো পিকাসো নামে  ! 
হায় হায় !  এরপরে ঘণ্টা কেন ,  সারা দিনমান অপেক্ষা করতেও কোন আপত্তি ছিল না চার বেড়ালের রেস্তোরাঁয় প্রবেশের জন্য ।  পাবলো পিকাসো তার শিল্পী জীবনের শুরু দিনগুলি বার্সেলোনাতেই কাটিয়েছিলেন ,    ( বার্সেলোনার জীবনে শুরু করা ব্লু পিরিয়ডের আত্মচিত্রসহ বেশ কিছু শিল্পকর্মের এক অসাধারণ প্রদর্শনী নিয়ে লিখেছিলাম এই লেখাতে  )   ,  এবং এই ক্যাফেতেই শিল্পী ইয়ারবক্সীদের উৎসাহে প্রথম একক প্রদর্শনীর আয়োজন করে ফেলেন প্রবল আত্মবিশ্বাসে ।   আবার সেই বছরই প্রথম প্যারিস যাত্রা করেছিলেন অন্য প্রদর্শনীর জন্য ।  
পিকাসোর কথা অবশ্য মনে করিয়ে দিয়েছিল এই শহরেরই সমুদ্রসৈকতের এক বৃদ্ধ ,  বলা যায় না ,  আমাদের পাবলো পিকাসো যে রকম প্রবল প্রেমিক পুরুষ ছিলেন ,  হয়ত এই তরুণ বৃদ্ধের  সাথে তার কোন রক্তের সম্পর্ক থাকতেই পারে ।  ছবি দেখে বলেন দেখি আমার ধারণা কী খামোখা সৃষ্টি হল ?  

অবশেষে ভাগ্যদেবীর মুখে ছাই দিয়ে ঘণ্টাখানেক আড্ডাবাজির পরেই ভিতরে বসার অনুমতি মিলে গেল ,  এতক্ষণ দাড়িয়ে রাখার জন্যই কিনা টেবিলে বসতেই মুফতে পিচ্চি পিচ্চি কিছু জলপাই আর সফেদ রুটি দিয়ে গেল একজন ।  পরে শুনি এই লিলিপুট জলপাই কাতালানের স্পেশাল উৎপাদন ,  খেতেও বেশ ,  যদিও চট করে শেষ হয়ে যায় ।  এত ভিড় সত্ত্বেও বেয়ারা ভদ্রলোক বেশ রসিয়ে গালগল্প করতে করতে অর্ডার নিলেন আমাদের ,  শুনলাম তার বাড়ী আন্দালুসিয়ায় ।  আন্দালুসিয়া শুনলেই আমার উজ্জল কমলাবর্ণের মন ভালো করা রোদ আর ফেদেরিকো গার্সিয়া লোরকার কথা মনে আসে ,  যদিও লোরকার অঞ্চলের লোকের সাথে তার কবিতা নিয়ে কথা চলাচালির সুযোগ মিলল না ভিড়ের কারণে ।  

বেশ বড় রেস্তোরাঁটি ,  দেয়ালে দেয়ালে নানা চিত্রকর্ম ঝোলানো ,  জাদের অধিকাংশই এইখানে একসময়ে আগত শিল্পীদের সৃষ্টি ।  তার মধ্যে ঘর আলো করে আছে Ramon Casas and Pere Romeu on a Tandem ,  র‍্যামন কাসাসের এক অনবদ্য চিত্রকর্ম ।   পরিবেশটা আসলেই বেশ আলাদা ,  মনে হচ্ছে খাবার চেয়ে আড্ডা দিতেই এখানে আসে মানুষ ,  আসলে এককালে তাইই আসত ,  এখন আসে স্থানটির খ্যাতিতে ।  স্প্যানিশ গৃহযুদ্ধের সময় তৎকালীন ক্যাফেটি বন্ধ হয়ে গেলেও ১৯৮৯ সালে আবার চালু করা হয় কিছু মানুষের উদ্যোগে ।  


খাবার চলে এসেছে ,  সামুদ্রিক খাবারের সাথে আজকের বিশেষ আকর্ষণ ফোয়াগা ।  সুনীল গাঙ্গুলীর ছবির দেশে কবিতার দেশেসহ অনেকের ভ্রমণ কাহিনীতেই ফোয়াগা নিয়ে অনেক পড়া সত্ত্বেও ফোয়াগার দেশ ফ্রান্সে যেয়ে তা খাবার সুযোগ করতে পারিনি ,  এখানেই তার বাস্তবায়ন ঘটল ।   জিনিসটা পাতলা জেলির মত ,  কিন্তু মোটেও থিকথিকে নয় ।  তৈরি করা হয় অতি নিষ্ঠুর উপায়ে ,  পোষা একধরণের বিশেষ রাজহাঁসকে ঠেসে ঠেসে খাবার খাইয়ে তার লিভার বড় করে ,  সেই লিভার দিয়েই তৈরি হয় উমদা ফোয়াগা ,  মানে অল্প ফোয়াগার জন্যই হয়ত অনেক রাজহাঁস মারতে হয় ।  রাজহাঁস যতই বড় হোক ,  তার লিভার আর কত বড়ই বা হতে পারে !  যদিও জানা যায় ৪৫০০ বছর আগেও প্রাচীন মিশরে ঠেসে ঠেসে খাইয়ে রাজহাঁসদের নাদুসনুদুস করা হত !  
ব্যক্তিগত কারণে বুনো প্রাণী খেতে আমার আপত্তি আছে ,  এছাড়া স্থানীয় খাবার যতই কিম্ভুত লাগুক তার স্বাদ নিতে পেছাই না কখনোই ,  আর ফোয়াগা তো অতি খাসা চীজ !  মুখের মাঝে গলে গলে গেল রুটি সহ ।  
খাবার ফাঁকে যেন খুব সাধারণ কোন তথ্য দিচ্ছে এমন ভাব নিয়ে হুয়ান বলল ,  ওহ ,  তোমাকে বোধ হয় বলা হয় নি ,  আমার ঠাকুরদাও একজন চিত্রশিল্পী ছিলেন ,  এই ক্যাফেতে আড্ডা দিতেন অন্যদের সাথে গড্ডালিকা প্রবাহে মেতে ,  পিকাসো তার ঘনিষ্ঠ বন্ধু ছিলেন জীবনের এক পর্যায়ে ।  
বলিস কী ,  মামুর বুটা !   তোর দাদা আঁকা ছবি কোথায় ? 
আমাদের সংগ্রহে অল্প কিছু আছে ,  বাকীগুলো বিক্রি হয়ে গেছে অনেক আগে ,  দুয়েকটা গ্যালারীতেও আছে ,  চাইলে দেখা যেতে পারে ।   
বাপরে ,  মেঘ না চাইতেই জল ,  সাধাসিধে  ডিনার করতে এসে পিকাসোর প্রথম একক প্রদর্শনীর স্থান আবিষ্কার ,  কাতালান সংস্কৃতির মিলন কেন্দ্রে আড্ডা ,  এবং সঙ্গী স্বয়ং পিকাসোর শিল্পী বন্ধুর নাতি !   আর কী  !  চলল আড্ডা বেদম তালে  – 

  (  রেস্তোরাঁর ছবিগুলো চার বেড়ালের ওয়েব পেজ থেকে নেওয়া ।  
কদিন আগেই বার্সেলোনা ঘুরে গেছে আমাদের এভারগ্রিন সহসচল বন্দনা ,  এই পোস্টটি তার জন্য ।   ) 






বুদাপেস্টের আতঙ্কবাড়ী




আঁধার জগতে যাবার লিফট নামা শুরু করল পাতালের দিকে ,  কোমল অন্ধকার ঘিরে ধরল আমাদের দরজা বন্ধ হবার সাথে সাথেই ,  তার মাঝেই সামনের দেয়ালে ফুটে উঠল নীলাভ অশরীরী আলো ,  শূন্য থেকে ভেসে আসল যেন এক বৃদ্ধের করুণ বিলাপ -  আমি ছিলাম এই কসাইখানার মেথর ,  বর্জ্য না ,  মানুষের মৃতদেহ  আর জমাট বাঁধা রক্ত পরিষ্কার ,  এইটাই ছিল আমার কাজ ।  পার্টির কর্তারা নিজেরাই সিদ্ধান্ত নিতেন কে কবে খুন হবে ,  শেষ ইচ্ছা পূরণ ধরনের বিলাসিতার বালাই ছিল না ,  পরিবারের কাছে লেখা তাদের সমস্ত চিঠি ছিড়ে ফেলা হত ,  বিশেষ দয়া হিসেবে কাউকে মেরে ফেলার আগে কয়েক বেলা হয়ত দ্বিগুণ খাবার দেওয়া হত ,  ব্যস !  সেইটাও অযাচিত ছিল আমাদের নরকে ।  
এরপরে অন্ধকারের দূতের মত কী করে পার্টির দেওয়া মৃত্যুদণ্ড কার্যকর করা হত ,  ফাঁসির মঞ্চে দাড় করিয়ে কিভাবে গলার চারপাশে এঁটে দেওয়া হত  ,  জীবনে শেষ মুহূর্তগুলোর সঙ্গী নির্মম ঘাতকেরা তরতাজা মানুষকে প্রাণহীন বস্তুতে পরিণত করত  –  তার আবেগহীন বর্ণনা ।  

বৃদ্ধর বক্তব্য শেষ হবার সাথে সাথেই আবার গাঢ় আঁধারে ডুবে গেল চারধার ,  সেই মুহূর্তেই লিফট এসে গেল গন্তব্যে ,  টিমটিমে আলোয় চললাম সবাই আতঙ্কবাড়ির নির্যাতন কেন্দ্র এবং ফাঁসিকাঠ দেখতে ,  কদর্য ইতিহাসের কিছুটা পঙ্কিলতা অনুভব করার জন্য ।  

২০০৮ সালে বুদাপেস্ট ভ্রমণের সময় প্রথম দেখেছিলাম এই কুখ্যাত জাদুঘর House of Terror ,  বাহিরের দেয়ালে সারি সারি সাদা কালো ছবি ,   ছবির নিচে নাম লেখা ,  কোন কোনটাতে আবার নাম লেখা কিন্তু ছবি নেই ,  ভয়াবহ কালো রঙে মুছে গেছে আস্ত মানুষটার অস্তিত্ব ।  শুনেছিলাম সেইটিই টেরর হাউজ ,  যা ছাদের দিকে তাকালে ধাতব পাতে খোঁদাই করা নামটা নজরে আসে , 


 এই শতাব্দীতে হাঙ্গেরি জনগণ নিষ্পেষিত হয়েছিল নাৎসিদের হাতে ,  পরবর্তীতে কম্যুনিস্টদের হাতে  (  স্বদেশের এবং রাশিয়ার )  ,  তারই কিছুটা চিত্র ধরে রাখা হয়েছে এইখানে ,  সেই সাথে বিশেষ ভবনটি অনেক বছর ব্যবহার করা হয়েছিল সোশ্যালিস্ট দলের প্রধান কার্যালয় এবং একই সাথে রাষ্ট্রযন্ত্রের বিরুদ্ধে রুখে দাঁড়ানো সচেতন মানুষদের নির্যাতনের জন্য ,  মাটির নিচের সেই বিশেষ ডানজনে কার্যকর করা হত সাজানো বিচারের পর মৃত্যুদণ্ড ।  সেবার তাড়ার কারণে যাওয়া হয় নি ভিতরে ,  তাই গত মাসে হাঙ্গেরিতে অবস্থানের সময় সুযোগ মেলার সাথে সাথেই আর ভুল হয় নি কালো ইতিহাস অবলোকনের সুযোগ ।  

আতঙ্কবাড়ীর টিকেট কক্ষের সামনে বেশ লম্বা  লাইন ,  সাথেই একটি টিভিতে চলছে দুই হাঙ্গেরিয়ানের সাক্ষাৎকার ,  ইংরেজি টাইটেলসহ ।  চোখের জল মুছতে মুছতে বাষ্পরুদ্ধ কণ্ঠে বলছেন তিনি -  এত এত মানুষকে হত্যা করা হল !  কিসের জন্য !  কার লাভ হল এই নির্মমতায় ?  ১৬ - ১৭ বছরের কিশোরদেরও হত্যা করা হয়েছিল আলাদা ধরনের চিন্তা - ভাবনার জন্য ,  মতের সাথে মিল না হলেই খুন করেছিল তারা নির্বিচারে ,  এইই ছিল তাদের সোশ্যালিজম ।    কথার এক পর্যায়ে তিনি বললেন -  সেই খুনিদের ক্ষমা হয়ত করে দিচ্ছি কিন্তু তাদের কাজ কখনোই ভুলব না ।  সাথের সঙ্গী বললেন -  কেমন করে তাদের ক্ষমা করতে পার তুমি বা কেউ ?  ঘাড় নাচিয়ে শ্রাগ করে ভদ্রলোক বললেন -  কাউকে না কাউকে তো ক্ষমা করতেই হবে ,  নাকি ?     
   

মূল দরজার ভিতরে ঘিরে ধরে চমকে ওঠার মত প্রগাঢ় নীরবতা ,  বিষণ্ণতা লেপটে আছে যেন প্রতি বর্গইঞ্চিতে ,  এর মাঝে মৃদু সঙ্গীতের মূর্ছনা চুইয়ে চুইয়ে হৃদয়ের দুঃখের প্রকোষ্ঠে আঘাত করে ।  তারসাথে ইন্ধন যোগায় বিশাল এক ট্যাঙ্ক ,  যা দাড়িয়ে আছে কালো থিকথিকে তেলের উপরে ।  তার পিছনের দেয়ালে হাজার হাজার মুখের ছবি ,  তিনতলা পর্যন্ত চলে গেছে একটানা ,  হয়ত আকাশেও থেকে যেতে পারত এই ফিরে না আসা মানুষগুলোর মুখের সারি ,  থোকা থোকা  বিষণ্ণ স্মৃতি ,  একেবারে উপরে লেখা  VICTIMS  ,  এই মানুষের শিকার হয়েছিল শাসকদের ।  
জাদুঘরটি মূল দুইভাগে বিভক্ত ,  ফ্যাসিস্ট নাৎসিদের সময়কার হাঙ্গেরির চালচিত্র এবং সোভিয়েত অধিকৃত হাঙ্গেরির ইতিহাস খোদাইয়ের চেষ্টা করা হয়েছে পরতে পরতে ।   সেই সময়ের হাঙ্গেরির রাজনৈতিক ইতিহাস বেশ জটিল ,  পরিবর্তন ঘটেছে তার নানা রূপে ,  রাষ্ট্রপ্রধান আত্মহত্যা করেছে ,  প্রধানমন্ত্রী নেগিকে ক্ষমতা থেকে চ্যুত করার পরে আবার সরকারপ্রধান বানানো হয়েছে ,  আবার তাকে প্রতিক্রিয়াশীল বলে গোপন বিচারে হত্যা করা হয়েছে বিপ্লবের শত্রু বলে ,  অথচ এখন আবার নেগি পরিণত হয়েছেন খাঁটি দেশপ্রেমিক হিসেবে তার স্বদেশবাসীর চোখে ।  আজ সেই ইতিহাসের অংশটুকু বাদ থাক ,  বরং ঘুরে দেখি আতঙ্কবাড়ীর জমাটবাঁধা দীর্ঘশ্বাস ।  

ফ্যাসিস্ট নাৎসিদের নির্যাতনের জন্য অবশ্য খুম কম জায়গা বরাদ্দ এইখানে ,  কারণ হিসেবে দেখানো হয়েছে যে জার্মানি এইদেশে জোর করে ছিল কয়েক মাস ,  কিন্তু সোভিয়েত লাল বাহিনী এবং তাদের তাবেদাররা ছিল কয়েক দশক  !  কাজেই মূল প্রসঙ্গ ঘুরে ফিরে কম্যুনিস্ট আমল নিয়েই ।  দেয়ালে দেয়ালে ১৯৪৮ - ১৯৫৬ পর্যন্ত হাঙ্গেরির দণ্ডমুণ্ডের অধিকর্তা জনাব ম্যাতিয়াস রাকোসির কীর্তিকলাপের বর্ণনা ,  সেই সময়ে অন্তত সাড়ে তিন লক্ষ হাঙ্গেরিয়ান বুদ্ধিজীবী ,  কর্মকর্তা তার আক্রোশের শিকার হয়েছিল ,  ২য় বিশ্বযুদ্ধের পরপর কম্যুনিস্ট শাসন ব্যবস্থার বিরুদ্ধে কেউ টু শব্দটি করলেও তাকে ফ্যাসিস্ট বা ফ্যাসিস্টদের বন্ধু বলে নাজেহাল করাটা রেওয়াজে দাড়িয়ে গেছিল ,   কাজেই পছন্দ না হলেই দেশের শত্রু ,  পার্টির শত্রু ,  প্রগতিশীল ইত্যাদি ইত্যাদি বলে শায়েস্তা কর ,  গলা টিপে মার ।  
জাদুঘরের ভিতরে ছবি তোলা নিষেধ ,  তাই কায়দা করে কিছু তুলতে হল ,  যদিও কাঁপা কাঁপা আসার জন্য বন্দীশালার কোন ছবিই পেলাম না ।   একপাশে পর্দা ঘেরা অবস্থায় আছে বুদাপেস্টের যমদূত  –  কালো গাড়ী  !  এই গাড়ী বাড়ীর সামনে থামলেই সকলের বুক কেঁপে উঠত ,  জেনে যেত সবাই যে কোন অভাগার উপরে পড়েছে সন্দেহ বা আক্রোশের তীর ,  এসেছে তার বধ্যভূমির জল্লাদেরা ।  আঁধার চিরে চলত রাতের হাঙ্গেরিরে এই আতঙ্কের উৎস ,  একমাত্র চলচ্চিত্রের পর্দাতে দেখেছি এই ধরনের গাড়ী ।   দেখে ১৯৭১র ডিসেম্বরে বুদ্ধিজীবী হত্যার সময় পাক বাহিনী আর আল বদরদের ব্যবহৃত গাড়ীগুলোর কথা মনে হল । 

 ১৯৫৬র হাঙ্গেরিবাসীর স্বতঃস্ফূর্ত বিপ্লবে যখন স্ট্যালিনের মূর্তি গুঁড়িয়ে দিল ,  তখন হাঙ্গেরির ক্ষমতালোভী রাজাকারেরা আবার রাশিয়া যেয়ে সেখানের প্রভুদের কান ভারী করে ট্যাঙ্ক নিয়ে এসে জনগণকে মাটিতে পিষে ফেলে আবার কম্যুনিস্ট বাহিনীকে ক্ষমতায় বসিয়ে গেল পুতুল সরকার হিসেবে ।  সেই সময়ে লাখো লাখো হাঙ্গেরিয়ান অন্য দেশে চলে যায় ,  মূলত মার্কিন মুলুকে ।  তাদের পাঠানো পোস্ট কার্ড আর চিঠি রাখা আছে এক দেয়াল জুড়ে ।  

এমন আরেক দেয়ালে রাকোসির সময়ে হত্যাকাণ্ডগুলোর জন্য দায়ী কর্মকর্তাদের ছবি সাঁটানো ,  ভদ্রলোকের মত ভারিক্কী পোশাকপরা জন্তগুলোই কলমের খোঁচায় কত মানুষের জীবনে চির আঁধার ডেকে এনেছে  !  সেই তালিকায় অনেক মহিলার ছবিও দেখা গেল ।  
রাশিয়াতে যেমন ছিল কেজিবি তেমন হাঙ্গেরির সিক্রেট পুলিশের হেডকোয়ার্টার ছিল এই ভবনে ১৯৫৬ সাল পর্যন্ত ।  নিয়তির কী পরিহাস যে যুদ্ধ শেষের আগ পর্যন্ত এই ভবনই আবার ব্যবহৃত হত হাঙ্গেরির ফ্যাসিস্ট দলের কার্যালয় হিসেবে ,  তাই দুই দলেরই প্রতীক খোদাই করা আছে  বাহিরের দেয়ালে ।  

 বেশ কটি কক্ষে ভিডিওতে তথ্যচিত্র চলছে বিশেষ করে সেই নির্মমতার বলি যারা হয়েছিল তাদের পরিবারের সদস্যদের সাক্ষাৎকার ,  সেই সাথে রাজনৈতিক পটপরিবর্তনের ইতিহাস ।  একটা লাইব্রেরীমত কক্ষে মানুষগুলোর তথ্য ,  কত কত জীবন আটকে আছে ছাপার অক্ষর হয়ে ,  স্রেফ ইতিহাস হয়ে ।  

দুই ঘরের দেয়াল চর্বি দিয়ে তৈরি !  খাঁটি শুয়োরের চর্বি ।  জনাব রাকোসি বেশী মাত্রায় র‍্যাডিক্যাল কম্যুনিজমগিরি চালাতে যেয়ে ঘোষণা দিলেন -  কৃষকের উৎপাদিত সমস্ত ফসল ,  গোয়ালার উৎপাদিত দুধ ,  বা চামড়া বা চর্বি ,  সবকিছুর মালিক রাষ্ট্র ,  কাজেই সব তাদের কোষাগারে দিতে হবে ।  সেই ব্যবস্থার প্রতীকী প্রতিবাদ হিসেবে এই চর্বির ইটের দেয়াল ।   

পুরো তিনতলা ঘুরে সব দেখে অবশেষে মাটির নিচের যমঘরে যাবার জন্য লিফটে ওঠার পর যে কী হল তা তো বলেছিই প্রথমে ,  সারি সারি জেলখানার মত ক্ষুদে ক্ষুদের নিরেট নরক ,  একটাতে আবার সমস্ত বাতাস বাহির করে দেবার ব্যবস্থা আছে অত্যাচারের জন্য ,  আরেকটা তে বন্দীকে জলের মাঝে দাঁড়ানো বা বসানোর ব্যবস্থা ।  
একটা স্পেশাল টর্চার চেম্বারের দেয়ালে অত্যাচার করার সমস্ত যন্ত্র ঝুলিয়ে রাখা আছে ,  নিরীহ দর্শন লাঠি ,  হাতুড়ি ,  লোহার তার ,  চামড়ার দণ্ড ।  দেয়ালে লেখা বাণী -  সমস্ত কিছু দিয়েই আঘাত করা শিখতে হবে ! 
সারি সারি আতঙ্ক ,  কেমন একটা জান্তব ভাব আছে নির্জীব কক্ষগুলোর মাঝে ,  ঘুরপাক খায় নিহত মানুষেরগুলোর অসহায় শেষ নিঃশ্বাস ,  দীপ্ত আত্মবিশ্বাস ,  বুকের ভিতরে ঘুরে ওঠা হতাশা -  নিজের জন্য ,  মাতৃভূমির জন্য  ।  
সমস্ত সাহস সঞ্চয় করে উঁকি দিলাম ফাঁসিকাঠে কক্ষে ,  যেখানে নিয়মিত মৃত্যুদণ্ড কার্যকর করা হত শুদ্ধি অভিযানের নামে ।  আদর্শের নামে ,  অধিকারের নামে কতটা নির্মম পাগলপারা হতে পারে মানুষ  !  স্বাভাবিক ভাবেই বদ্ধচিন্তার সমর্থক সেই দুই রাষ্ট্রযন্ত্রই মুক্তচিন্তার অধিকারী লেখক কবিকে তাদের পয়লা শত্রু বানিয়ে ফেলেছিল ,  তাই - ই হয় ।  উজ্জল কমলারঙা রোদের কবিতা লেখা একজন ফেদেরিক গার্সিয়া লোরকা অজানা বধ্যভূমিতে চোখ বাঁধা গলিত লাশ হয়ে পরে থাকেন ,  শব্দে জীবন ফোটানো পাবলো নেরুদা হুলিয়া মাথায় নিয়ে নির্বাসনে যান নানা মহাদেশে ,  নাজিম হিকমত কবিদের বলেছিলেন  –  ক্যানারি পাখির মত ,  যারা আর কারো সুর গলায় নেয় না ,  কেবলমাত্র নিজেদের সুরেই গেয়ে চলে আমরণ ,  সেই নাজিম হিকমতকে নিজের সুরে কবিতা লেখার জন্য পোরা হয় কারাগারে ,  কপালে জুটে নির্বাসন ।  নাৎসিরা আদেশ দিয়েছিল কষ্ট দিয়ে কবিতা লেখা যাবে না ,  বেদনা নিয়ে ছবি আঁকা যাবে না ,  কিন্তু জীবন তো যেমন ইচ্ছে তেমন লেখার কবিতার খাতা ,  তাই প্রতিবাদে কবিরা অতল দুঃখ নিয়ে লেখা শুরু করলেন ,  পিকাসোর মত শিল্পীরা শুরু করলেন বেদনার নীল রঙে আঁকা ।  সোভিয়েত আমলে বলা হল ভাববাদী দুঃখ বিলাসী লেখা মানুষকে পথভ্রষ্ট করে ,  ফ্রাঞ্জ কাফকা পড়া সুকৌশলে নিষিদ্ধ করা হল ,  এমন নজির ভুরি ভুরি আছে ।  মোদ্দা কথা হচ্ছে -  মাথামোটা শাসক এবং তাদের তাবেদাররা সৃষ্টিশীল মুক্তকণ্ঠের মানুষদের ঘৃণা করে ,  ভয়ের চোখে দেখে ,  সুযোগ পেলেই হত্যা করে ।  যেমনটি হয়েছিল ছবির এই ফাঁসিকাঠে ।  

এই গুমোট পরিবেশে মনে ওপর সাংঘাতিক চাপ সৃষ্টি হচ্ছিল খানিকক্ষণ ধরেই ,  তাই সেই পালা না বাড়িয়ে চললাম অন্য গন্তব্যে ।  মন ভারাক্রান্ত সেই কালো ইতিহাসের স্মরণে - 






ড্রাকুলার দুর্গে 




ট্রান্সেলভেনিয়ায় আঁধার নেমে আসছে সেই দিন ,  পাহাড়ি অন্ধকার বাদুড়ের মত নিকষ ডানার বিস্তার ঘটিয়ে হটিয়ে দিচ্ছে সূর্যের অস্তিত্বের শেষ চিহ্নকেও ,  এমনকি দিগন্তে রেখায় যেখানে সূর্যদেবের রথ কয়েক মুহূর্তের জন্য একটু বেশি সময় গোধূলি - আলো ছড়িয়ে ভেসে থাকে তাও যেন আজ কী এক আশঙ্কায় একটু দ্রুতই বিদায় নিল ।  আমাদেরও তাড়াহুড়ো বাড়ছে ,  আমরা বলতে পূর্ব - ইউরোপ ভ্রমণে বের হওয়া চার বাঙ্গালী  ( রমজান ভাই ,  শাহিন ভাই ,  বড় ভাই তানভীর অপু এবং আমি )  ,  তাড়াহুড়োর মূল কারণ সেই রাতের গন্তব্য যে শহর তা জানি কিন্তু কোন সরাইখানার সাথে পূর্ব - যোগাযোগ করা হয় নি ।  পাহাড়ি এলাকায় ছড়ানো - ছিটানো ক্ষুদে ক্ষুদে জনপদ ,  এর মাঝে গ্রীষ্মকাল বিধায় পর্যটকদের ভিড়ে সরগরম ,  কাজে কাজেই থাকার জায়গা মিলতে ঝামেলা হতেই পারে ,  আর এটা আমরা কোন মতেই চাই না ,  কারণ এটি ট্রান্সেলভেনিয়া ।      
We are in Transylvania and Transylvania is not England .  Our ways are not your ways ,  and there shall be to you many strange things .   -  -  Dracula  ( Bram Stoker )   । 

জি ব্রাম স্টোকারের বিশ্বখ্যাত উপন্যাস ড্রাকুলার নায়কের আবাস এখানেই ।  তার সাথে দেখা হোক বা না হোক ,  সেই ফেনিয়ে ওঠা কুয়াশা ,  প্রেতাত্মার মত ভেসে চলা মেঘ ,  পাহাড়ের মুখব্যাদান করে থাকা নীরবতা ,  শীতল বৃষ্টি এমনকি স্থানীয়দের ব্যবহারে উষ্ণতার অতিমাত্রায় অভাব সবই যেন নিজের অজান্তে কোন এক অমঙ্গলের গান গাইছে ।  তারপরও রোমাঞ্চের আশাতেই হয়ত সাহস করে পথের বাঁকে আবিষ্কার করলাম সেই রাতের গন্তব্য ব্রাসভ শহর ।  জেকে ধরা আঁধারে চটজলদি সেই ব্যাকপাকারস হোস্টেল সামনে পেলাম সেইখানেই উঠে গেলাম অচেনা অলি - গলিতে কালো ওভারকোট পরা তীক্ষ শ্বদন্তের মালিকের হঠাৎ সাক্ষাৎ এড়াতে । 

 সেই হোস্টেলের মালিক দম্পতির প্রিয় শব্দ ছিল  ‘ না ’  !  গরম পানি আছে ?   ‘ না ’  !  রাতের খানা মিলবে ?   ‘ না ’  !  এক্সট্রা বালিশ আর কম্বল মিলবে ?   ‘ না ’  !  কফি ?   ‘ না ’  !  শুধুই এইটাতেই নয় তাদের এইখানে স্লিপিং ব্যাগ ব্যবহার করলে বিশাল অংকের জরিমানা করা হবে ,  ব্যাপারটা কি আসল নাকি কৌতুক এইটা জিজ্ঞাসা করলেই পুরো বেলু লুগোসি অভিনীত কাউন্ট ড্রাকুলার মত ভেংচি কেটে জানালেন যে অনেক আগে কোন পর্যটকের ব্যাগ থেকে ছারপোকা বেরিয়ে নাকি তাদের বিশাল অংকের অর্থের ক্ষতিসাধন করেছিল ,  তারপর থেকেই এই সাবধানতা ।  যাক ,  হোটেলের মালিকের ব্যবহার যায়ই হোক ,  বিছানা - পত্তর বেশ ভালই ,  সেইখানে ছারপোকাও নেই ,  ব্যাকপ্যাক সেখানে ফেলে বেরিয়ে পড়লাম সবাই জঠরানল নেভানোর জন্য ।    

কেমন যেন মরা একটা শহর ,  দালান - কোঠা ভালই আছে কিন্তু প্রাণ নেই !  ঝিরঝির বৃষ্টিতে স্থানীয় খাবারের খোঁজে বেশি ঘুরাঘুরি না করে হাতের কাছে কে এস সি - তেই প্রবেশ করতে হল ।  খেতে খেতেই চারিদিকে ট্যুরিস্টের ভিড় দেখে রমজান ভাই দরাজ গলায় হো হো করে হেসে বললেন  “ দেখছ মানুষের কাজ ,  ড্রাকুলার মত একটা কল্পনার জিনিস নিয়ে কতই না উৎসাহ আর ভয়  ”  ।  জিজ্ঞাসা করলাম ড্রাকুলার কথা কিছু জানা আছে কিনা ।  জানা গেলে তিন ভ্রমণসঙ্গীর কেউই ড্রাকুলার বই বা সিনেমা কোনটা সম্পর্কেই খুব একটা মাথা ঘামান নি ,  তাই ভাজা মুরগির ঠ্যাং আর ডানা চিবোতে চিবোতে মিনিট চারেকের মধ্যেই তাদের বললাম ট্রান্সেলভেনিয়ার আতঙ্কের কথা ,  রক্তচোষা বাদুড় আর উধাও হয়ে যাওয়া রোমানিয়ান রাজার মৃতদেহের কথা !  ফলাফল মিলল সেই রাতেই !  কেউই আর রাতে একটা টয়লেটেও যেতে চাচ্ছিল না !  আর পাকনামো করে খোদ ড্রাকুলার রাজ্যে বসে কৈশোরের রোমাঞ্চ ফিরিয়ের আনার জন্য গা শিরশিরে অনুভূতি নিয়ে পড়ছিলাম সেবা প্রকাশনীর প্রকাশিত ড্রাকুলার অনুবাদ ।  

সত্যি বলতে ,  সেই রাতে জানালার বাহিরে তাকিয়ে হঠাৎ হঠাৎ মনে হয়েছিল যে কিছু একটা ঝুলে আছে কিনা ,  কেউ জানালা দিয়ে আসতে গলে বেরিয়ে আসবে কিনা ! 
গরাদশূন্য জানালা গলে আস্তে করে বেরিয়ে এল কাউন্টের মাথাটা ।  অবাক লাগল ।  গভীর রাতে এভাবে জানালা গলে বেরিয়ে আসছেন কেন কাউন্ট ?  কয়েক মুহূর্ত পরেই আমার অবাক ভাবটা গভীর আতঙ্কে পরিণত হল ।  বন্ধ হয়ে যাবার উপক্রম হল হৃৎপিণ্ডের গতি ।  জানালা গলে বেরিয়ে এসে নব্বই ডিগ্রী খাড়া মসৃণ দেয়াল বেয়ে টিকটিকির মত এদিকেই উঠে আসছেন কাউন্ট ।  বাতাসে বিশাল বাদুড়ের ডানার মত উড়ছে কালো আলখেল্লার দু ’ পাশ ।  
সকালে ঘুম ভাঙ্গল কিছুটা আনন্দের অনুভূতি নিয়েই ,  নতুন একটা দিনে জীবিত অবস্থায় মুখের উপর রোদের কোমল স্পর্শের আনন্দময় অনুভূতি ,  পিশাচ ডেরা থেকে বেরিয়ে স্বর্ণকেশী রাজকন্যাকে উদ্ধার করে দুর্গ পানে ফেরার সুখের মত ।  আমাদের যাত্রা তখন ব্রান দুর্গের পানে । 
জি হ্যাঁ ,  এই ব্রান দুর্গই সারা বিশ্বে ড্রাকুলার দুর্গ বলে পরিচিত ।  যদিও ড্রাকুলার লেখক ব্রাম স্টোকার আদৌ এই দুর্গ নিয়ে জানতেন কিনা সেই নিয়ে প্রশ্ন থেকে যায় ,  এবং খোদ ড্রাকুলার চরিত্র যাকে নিয়ে রচিত সেই ভ্লাদ টেপাস আসলেই এই দুর্গে কত রাত অতিবাহিত করেছেন সেইও প্রশ্নসাপেক্ষ তো বটেই ,  তারপরও ইতিহাসপ্রেমী এবং ভ্যাম্পায়ার তথা ড্রাকুলামুগ্ধদের কাছে রোমানিয়া মানেই ব্রান দুর্গ ।  


১৪৪৮ সালে ওয়ালিসিয়ার যুবরাজ হিসেবে জন্ম নেওয়া তৃতীয় ভ্লাদ কিভাবে ভ্লাদ টেপাস বা শূলে চরানো ভ্লাদ থেকে ইতিহাসের ধূসর পাতা থেকে পরবর্তীতে কাউন্ট ড্রাকুলা হিসেবে ফিকশনের পাতায় আশ্রয় নিলেন সে এক চমকপ্রদ ঘটনা ।  তবে রোমানিয়া বা পূর্ব - ইউরোপের চেয়ে বরং পাশ্চাত্যেই ভ্লাদকে এক অতিমাত্রায় নিষ্ঠুর ,  রক্তপিপাসু শাসক হিসেবে দেখানো হয়েছে ।  বলা হয়ে থাকে অটোম্যান সম্রাট ২য় মেহমুদ ভ্লাদের বিরুদ্ধে অভিযান পরিচালনার সময় ভ্লাদের রাজধানির কাছে এক অঞ্চলে শূলে চরানো ২০ , ০০০ মৃতদেহ দেখে  ,  নিষ্ঠুরতা চাক্ষুষ করেই অসুস্থ বোধ করেছিলেন ।  
রোমানিয়ায় ভ্লাদ টেপাসকে একজন দেশপ্রেমী রাজা হিসেবেই দেখা হয় যে কিনা আক্রমণকারি তুর্কি হানাদার এবং অন্যদের থেকে মাতৃভূমি রক্ষা করতেই সারা জীবন যুদ্ধ করে গেছে ,  যার মৃত্যুর কারণ আজ রহস্যে ঘেরা ,  এবং যে কবরটি তার কবর হিসেবে ধরা হত পরবর্তীতে সেখানে কোন মৃতদেহ পাওয়া যায় নি বিধায়ই হয়ত অমর ভ্লাদের গল্প ডানা মেলা শুরু করে ।  ভ্লাদের জন্মের সময় তার রাজা বাবা বিশেষ মিশনে জার্মানিতে ছিলেন এবং সেখানে রোমান সম্রাট সিগিস্মুন্ড কতৃক ড্রাকুল  বা অর্ডার অফ ড্রাগন পদবিতে ভূষিত হন ,  যাদের মূল মিশন ছিল হামলাকারি অটোম্যান এবং অন্যদের থেকে ইউরোপের খ্রিষ্টীয় ধর্ম এবং ভূমিকে রক্ষা করা । 
 কিন্তু এত কিছুর পরও মাত্র ১৩ বছর বয়সে ভ্লাদ এবং তার ভাইকে তুর্কি সৈন্যরা রাজনৈতিক বন্দী হিসেবে অটোম্যান সুলতানের কাছে নিয়ে যায় ,  যেখানে সে তুর্কি ভাষা শেখা ,   আল কোরআন পড়া ,  নানা ভাষায় বিদ্যালাভ এবং যুদ্ধবিদ্যা রপ্ত করে ।  ধারণা করা হয় সেই সময়ে দুঃসহ স্মৃতিগুলোয় তাকে বিষণ্ণ এক অত্যাচারী মানুষ পরিণত করে পরবর্তীতে ,  যার ফলে হাজার হাজার মানুষ শূলে চরাতে তার যেমন কোন দ্বিধা হয় নি ,  বরং এইভাবে মানুষ খুন করতে হয়ত উপভোগই করতেন ।  সম্ভবত ১৪৭৭ সালের প্রথম দিকে ভ্লাদ টেপাস অজ্ঞাত কারণে নিহত হন ।  

 ( এই ছবিটি নেট থেকে সংগ্রহ করা ) 
এর কয়েক ’ শ বছর পরে আইরিশ লেখক ব্রাম স্টোকার ড্রাকুলা উপন্যাস রচনা করেন যার প্রধান চরিত্র রক্তপায়ী কাউন্ট ড্রাকুলাকে ,  যাকে বাস্তবের ভ্লাদ টেপাসের চরিত্র অবলম্বনে লেখা বলেই মনে করা হয় ,  আর ড্রাকুলা যে সেই ড্রাকুল বা অর্ডার অফ ড্রাগন উপাধি থেকে নেয়া সে তো বলাইবাহুল্য ।  সেই থেকে সারা বিশ্বের পিশাচকাহিনী বা ভ্যাম্পায়ার মানেই তাদের চূড়াকুলশিরোমণি ট্রান্সেলভেনিয়ার এই কাউন্ট ।  
 ( ড্রাকুলা  বইটি প্রসঙ্গে একটি কথা ।  একবার গ্যাব্রিয়েল গার্সিয়া মার্কেজ কিউবা যাবার সময় বরাবরের মতই বেশ কিছু বই নিয়ে গেছেন তার পড়ুয়া বন্ধু ফিদেল কাস্ত্রোর জন্য ।  ফিদেল একটি বইয়ে এমন মজেছিলেন যে সারা রাত বইটি পড়ে পরদিন সকালে গ্যাবোকে বলেছিলেন  “ কোথায় পেলে এই বই ?  এতদিন পড়ি নাই কেন অসাধারণ এই সাহিত্য !  ”  বইটির নাম ছিল ড্রাকুলা ,  লেখক ব্রাম স্টোকার ।  অনেক সাহিত্যবোদ্ধার মতেই ড্রাকুলা পৃথিবীর অন্যতম ভুল বোঝা এবং ভুল কারণে জনপ্রিয় একটা বই ।  এটি মোটেও ভ্যাম্পায়ার বা ভূতের কাহিনী নয় ।  এটি কয়েকজনের ডায়েরি বা কাহিনী একই সমান্তরালে চলছে এই স্টাইলে লেখা বিশ্বের প্রথমদিকের উপন্যাসগুলোর একটি ।  আর ব্রাম যেহেতু আইরিশ ছিলেন ,  অনেকেই মনে করেন রক্তচোষা অমর ড্রাকুলা আসলে ব্রিটিশ উপনিবেশকতার একটা প্রতিচ্ছবি ,  যারা বেঁচে থাকে প্রজাদের রক্ত চুষে ।  
বন্ধুরা ,  এই নতুন দৃষ্টিভঙ্গী নিয়ে একবার পড়ে দেখতে পারেব ড্রাকুলা ,  ঠকবেন না !   ) 
ব্রান কে বলা চলে ব্রাসভের একটা উপশহর মত ছোট্ট জনপদ ,  যেখানে প্রবেশের পরপরই পাহাড় চুড়োয় সবুজ বন ঘেরা লাল ছাদের প্রায় ৬০০ বছরের প্রাচীন মধ্যযুগীয় সুদৃশ্য দুর্গটি চোখে পড়ে ।  এমন দুর্গ মধ্য ইউরোপে বিরল কিছু নয় ,  কিন্তু সেই যে পরিবেশের প্রভাব ,  একে তো দুর্গম ট্রান্সেলভেনিয়া তার উপর আবার খোদ ড্রাকুলার আস্তানা বলে কথা ,  দেখামাত্রই মনে হল জানালা দিয়ে কেউ উড়ে বেরোল কিনা কানা ডানা ঝাপটে !  বেশ লম্বা লাইন সেই সাত সকালেই দুর্গের সামনে । 

 শহরের ছোট বাজারটিও মজার ,  ড্রাকুলাকে বেচা হচ্ছে নানা ভাবে -  মুখোশ ,  কাপ ,  পোশাক -  যে যেভাবে পারে !  পুরাণকথার পরাক্রমশালী দানব আজ পয়সার হাতে বন্দী ।  

লাইন ধরে ঢুকতেই সামনে চোখে পড়ল গ্রামের কৃষকের বাড়ির মত কাঠের কুঁড়ে ,  মনোমুগ্ধকর নরম সবুজ শ্যাওলায় ঢাকা ছাদ । 

 তার পাশ দিয়েই পাথর বসানো রাস্তা একেবেকে চলে গেছে উপরের দিকে দুর্গের প্রধান ফটক পর্যন্ত ।  থেমে থেমে বহু আরাধ্য এই গন্তব্য পৌঁছানোর আনন্দ পূর্ণ মাত্রায় উপভোগ করে যেতে যেতে একটা অতি প্রাচীন ক্রুশও চোখে পড়ল ।  

উল্লেখ্য যে ট্রান্সেলভেনিয়ার অধিকাংশ হোটেলেই শুকনো রসুনের মালা রাখা হয় ,  বিশেষ করে ভিনদেশী শিশুদের জন্য ,  যাতে তারা রক্তচোষা ভ্যাম্পায়ারদের ভয় থেকে সামান্য হলেও মুক্ত থাকতে পারে ,  যেহেতু বলা হয় যে রসুন ,  ক্রুশ এবং ধুনোই পারে ঐ আঁধারের জীবদের দূরে রাখতে ।  ক্রুশ দেখেই উপরের জানালার দিকে তাকিয়ে পরখ করলাম যে কেউ আমাদের দেখছে কিনা ,  যদিও লোককথা মতে ড্রাকুলাসহ বিশ্বের সকল ভ্যাম্পায়ের এখন ঘুমোবার কথা ,  কিন্তু অজানা রোমাঞ্চের আনন্দ পেতে তো আর বাঁধা নেই !  

দুর্গের কাঠের ফটক পেরিয়ে ঢুকে পড়লাম মধ্যযুগের সরু সরু গলি ,  সিঁড়ি আর একের পর এক গোছানো কামরাতে ,  কোথাও কোথাও আছে অস্ত্রের ভান্ডার ,  কোথাও আছে রোমানিয়ার রানি মারির সংগ্রহের নানা বস্তু ।  


বিশেষ ভাবে নজর কাড়ল রত্নখচিত মুকুট ,  মনে আছে যে ভ্লাদ টেপাসের ছবিতেও সবসময় এমন একটি মুকুট দেখা যায় ! 


এর মাঝে দরজার পাশে সিন্দুক দেখেই জনৈক শিশু বলে উঠল এটাই ড্রাকুলার কফিন কিনা ,  একজন আবার ফিসফিস করে বলল ,  হুস ,  ওর ঘুম ভাঙ্গিও না !  তবে ঠিক দেখা মিলল এক কামরার যেখানে মধ্যযুগে মানুষকে অত্যাচারের জন্য ব্যবহৃত নানা যন্ত্রের সংগ্রহের ,  বিশেষ করে চোখা চোখা কাঠের শলাকাসমৃদ্ধ দ্য আয়রন মেইডেনের !  পাশে আবার ছবি এঁকে বোঝানো হয়েছে যে কোন যন্ত্র দিয়ে কিভাবে অত্যাচার করা হত ! 


এর পরপরই বেশ ফাঁকা একটু বারান্দা মত যেখানে দাঁড়ালে ড্রাকুলা দুর্গের আসল সৌন্দর্য উপভোগ করা যায় ,  লাল ছাদের টাওয়ার ,  পাথরের দেয়াল ,  সামনের উঠোন ,  কাছের সবুজ বন আর দূরের পাহাড় ,  কেবল রাতের চাঁদটাই অনুপস্থিত থেকে গেল অসাধারণ এক দৃশ্যপট রচনা থেকে ।  সেই লাল টালির এক কোণে আবার বেরসিকের মত ফুটে উঠেছে গুচ্ছ গুচ্ছ রক্তলাল গোলাপ ,  বড়ই বেমানান যেন কালো জাদুর এই রাজত্বে ! 

বারান্দায় দাঁড়িয়ে বেশুমার ছবি তোলা হল ,  এমনকি সেবা প্রকাশনীর ড্রাকুলা হাতেও ।   যদিও বাস্তবের ড্রাকুলার ভ্লাদ টেপাস এই দুর্গের সাথে কতখানি সম্পর্কিত ছিলেন তা নিয়ে ব্যপক ধোঁয়াশা আছেই ।  তবে ভ্লাদ যে এই দুর্গের পাশ দিয়ে একাধিকবার অভিযান চালিয়েছেন তাতে কোনই সন্দেহ নেই ,  এবং ইতিহাসবিদরা ধারণা করেন শত্রুপক্ষের হাতে বন্দী অবস্থায় এই দুর্গেই কয়েকদিন ছিলেন ভ্লাদ । 

দুর্গ প্রাঙ্গণে মিলল এক কুয়ো ,  যেখানে কিঞ্চিৎ টাকাপয়সাও দেখলাম ফেলছেন দর্শনার্থীরা ।  সেই পুণ্য সঞ্চয়ে না যেয়ে দুর্গের অন্য রাস্তা দিয়ে আমরা তখন ব্যস্ত সেই দিনের পরিকল্পনায় ।  ড্রাকুলার দুর্গ দেখার পরে তালিকায় ছিল ট্রান্সেলভানিয়ার জিলাপির প্যাঁচ খ্যাত রাস্তা Transfăgărășan দিয়ে গাড়ি চালিয়ে সূর্য ডোবার আগেই এই ছমছমে এলাকা পরিত্যাগের ।  সেই পরিকল্পনাতেই ব্যস্ত আমরা তখন -       
   

    ( ভূতের গল্প পড়ে বা হরর মুভি দেখে ভয় পেতে পছন্দ করে অনেকেই ,  আমি সেই দলের মানুষ নই ।  ভয় পাওয়ার আনন্দ আমার পোষায় না ।  আর অজায়গা - কুজায়গায় প্রায়শই একাকী যাওয়া পড়ে বলে এগুলো পড়ে মাথাও ভারি করতে ইচ্ছে করে না ।  দূর্বা জাহান নামে এক পড়ুয়া বন্ধু আছে যে ঘ্যান ঘ্যান করা রক্ত ঝরা ভুত নেই কিন্তু সূক্ষ ভুতের অস্তিত্ব আছে ,  সেই সাথে আছে রক্তজমাট করা পরিবেশ -  এমন গল্প পড়ে বিস্ময়ে আক্রান্ত হয়ে ভয় পেয়ে মুগ্ধ হতে বড় পছন্দ করে ।  ড্রাকুলা তেমনই একটি বই ।  আর ড্রাকুলার দুর্গ নিয়ে লেখা এই পোস্টটি তার জন্য থাকল ।    ) 






লেনিন -  স্ট্যালিনের প্রথম আড্ডা





যদি বলি Vladimir Ilyich Ulyanov এবং Ioseb Besarionis dze Jugashviliর প্রথম সাক্ষাৎ কোথায় হয়েছিল তাহলে অধিকাংশই পড়ুয়াই ভুরু কুঁচকে বলে বসবেন -  ভর সন্ধ্যাবেলা এই খটোমটো নামগুলো না বললে হচ্ছে না !  কিন্তু এদের দুইজনকে নিয়ে আজ পর্যন্ত যত বই লেখা হয়েছে মানব ইতিহাসে তার জুড়ি মেলা ভার ।  আবার দুইজনেই লিখেছেনও অনেক ,  প্রথমজনতো দার্শনিকের মর্যাদা পেয়েছেন সারা বিশ্ব জুড়ে ।  তাদের পছন্দ করুন ,   অপছন্দ করুন ,  ঘৃণা করুন ,  বা সন্মান করুন ইতিহাসে তাদের ভূমিকা কেউ - ই এড়াতে পারবে না ।  
 কিন্তু যদি বলতাম লেনিন এবং স্ট্যালিনের প্রথম দেখা কোথায় হয়েছিল ?  তাহলেই সবাই বলতেন ,  ওহ তারা !  তা তেনাদের আসল নাম এমন লৌহবেষ্টনী দিয়ে ঘেরা নাকি  !  
অবাক ব্যাপার হচ্ছে লেনিন এবং স্ট্যালিনের প্রথম দেখা হয় ১৯০৫ সালের ছবির ঘরটিতে ,  যার অবস্থান বর্তমান ফিনল্যান্ডের তামপেরে শহরে ,  যা ছিল লেনিনের বাসস্থান  (  ফিনল্যান্ডে তিনি অনেক দিন আত্মগোপন করেছিলেন জারের রোষানলে  ,  এই বাসাতেও ছিলেন প্রায় ২ বছর )  ,  বর্তমানে লেনিন জাদুঘর ।  আজকের যাত্রা সেই দিকেই - 


১৯০৫ সালের ডিসেম্বরে বলশেভিকদের কনফারেন্স হয়েছিল তামপেরে শহরের এই ওয়ার্কার হলে ,  এবং কদিন পরেই ১৯০৬র ৭ জানুয়ারি লেনিনের সাথে ব্যক্তিগত ভাবে কথা বলেন তরুণ জর্জিয়ান নেতা স্ট্যালিন ,  ব্যক্তিগত জীবনে লেনিনের ব্যপক ভক্ত হওয়া সত্ত্বেও সেদিন লেনিনের ভোটে অংশগ্রহণের রাজনৈতিক কৌশলের সমালোচনাই করেছিলেন বলে জানা যায় ।  

 এইটি বিশ্বের দুর্লভতম জাদুঘরগুলোর একটি ,  কারণ সোভিয়েত রাশিয়ার ভাঙ্গনের পর লেনিন নিয়ে সমস্ত স্মৃতিমালা যেন চাপা পড়ে গিয়েছে এক নিমেষে ,  কিন্তু ফিনল্যান্ডের ক্ষুদে জাদুঘরটি টিকে গেছে ,  মূলত এই দেশের লোকদের আগ্রহের কারণেই ।  লেনিন বলেছিলেন  -  রুশ জাতিভুক্ত জনসাধারণ তথা শ্রমিক ও কৃষক অন্য কোন জাতিকে পীড়ন বা অত্যাচার করার কোনো ইচ্ছাই পোষণ করে না ।  রুশ দেশের সীমানার অন্তর্ভুক্ত অরুশ কোন জাতিকে জবরদস্তি করে বেঁধে রাখার কোন ইচ্ছাই রুশ জাতির নেই এবং কস্মিনকালেও করবে না ।  এর অর্থ হলো যে ,  বৃহত্তর রুশ জাতির পোল্যান্ড ,  ইউক্রেন ,  ফিনল্যান্ড ,  আর্মেনিয়া কিংবা অন্য কোন জাতিকে জবরদস্তি করে বেঁধে রাখবে না ।  বৃহত্তর রুশ জাতির অন্য সকল জাতিকে স্বেচ্ছায় এক মৈত্রীমূলক সংযুক্ত সংঘে যোগ দেওয়ার আহ্বান জানাচ্ছে । 

সেই প্রতিশ্রুতি মোতাবেক বলশেভিক বিপ্লব সফল হবার পরপরই ফিনল্যান্ড প্রতিনিধিদলের সাথে আলাপ করে তাদের স্বাধীনতার ব্যাপারে সম্মত হন ,  এই ব্যাপারে তার এক যুক্তি ছিল -  এই স্বাধীনতার ফলে ফিনল্যান্ডের ভিতরের পুঁজিবাদীরা আর সমাজতন্ত্রের ভয় দেখিয়ে সাধারণ ফিনিশ জনগণকে দূরে সরিয়ে রাখতে পারবে না সাম্যবাদের দুয়ার থেকে  । 
সেই আদর্শবাদী কমরেড লেনিন কে নিয়েই সুকান্ত ভট্টাচার্য লিখেছিলেন -   
লেনিন ভেঙেছে রুশে জনস্রোতে অন্যায়ের বাঁধ , 
অন্যায়ের মুখোমুখি লেনিন প্রথম প্রতিবাদ । 
আজকেও রাশিয়ার গ্রামে ও নগরে
হাজার লেনিন যুদ্ধ করে , 
মুক্তির সীমান্ত ঘিরে বিস্তীর্ণ প্রান্তরে । 
বিদ্যুৎ - ইশারা চোখে ,  আজকেও অযুত লেনিন
ক্রমশঃ সংক্ষিপ্ত করে বিশ্বব্যাপী প্রতীক্ষিত দিন ,  - 
বিপর্যস্ত ধনতন্ত্র ,  কন্ঠরুদ্ধ ,  বুকে আর্তনাদ;
 - আসে শত্রুজয়ের সংবাদ । 
সযত্ন মুখোশধারী ধনিকেরও বন্ধ আস্ফালন , 
কাঁপে হৃৎযন্ত্র তার ,  চোখে মুখে চিহ্নিত মরণ । 
বিপ্লব হয়েছে শুরু ,  পদানত জনতার ব্যগ্র গাত্রোত্থানে , 
দেশে দেশে বিস্ফোরণ অতর্কিতে অগ্নুৎপাত হানে । 
দিকে দিকে কোণে কোণে লেনিনের পদধ্বনি
আজো যায় শোনা
দলিত হাজার কন্ঠে বিপ্লবের আজো সম্বর্ধনা । 
পৃথিবীর প্রতি ঘরে ঘরে , 
লেনিন সমৃদ্ধ হয় সম্ভাবিত উর্বর জঠরে । 
আশ্চর্য উদ্দাম বেগে বিপ্লবের প্রত্যেক আকাশে
লেনিনের সূর্যদীপ্তি রক্তের তরঙ্গে ভেসে আসে;
ইতালী ,  জার্মান ,  জাপ ,  ইংল্যান্ড ,  আমেরিকা ,  চীন , 
যেখানে মুক্তির যুদ্ধ সেখানেই কমরেড লেনিন । 
অন্ধকার ভারতবর্ষঃ বুভুক্ষায় পথে মৃতদেহ - 
অনৈক্যের চোরাবালি; পরস্পর অযথা সন্দেহ;
দরজায় চিহ্নিত নিত্য শত্রুর উদ্ধত পদাঘাত , 
অদৃষ্ট ভর্ৎসনা - ক্লান্ত কাটে দিন ,  বিমর্ষ রাত
বিদেশী শৃঙ্খলে পিষ্ট ,  শ্বাস তার ক্রমাগত ক্ষীণ - 
এখানেও আয়োজন পূর্ণ করে নিঃশব্দে লেনিন । 
লেনিন ভেঙেছে বিশ্বে জনস্রোতে অন্যায়ের বাঁধ , 
অন্যায়ের মুখোমুখি লেনিন জানায় প্রতিবাদ । 
মৃত্যুর সমুদ্র শেষ; পালে লাগে উদ্দাম বাতাস
মুক্তির শ্যামল তীর চোখে পড়ে ,  আন্দোলিত ঘাস । 
লেনিন ভূমিষ্ট রক্তে ,  ক্লীবতার কাছে নেই ঋণ , 
বিপ্লব স্পন্দিত বুকে ,  মনে হয় আমিই লেনিন ।  । 

 কিন্তু আদপেই কী বাস্তব জীবনে লেনিন এবং তার রাজনীতি এতটাই মহান ছিল ?  
লেনিনের জীবিত অবস্থাতেই লাল বাহিনী হানা দিয়েছিল ক্ষুদের দেশ এস্তোনিয়াতে ,  মাত্রে ১ মিলিয়ন জনসংখ্যার দেশটি তারা দখল করে রেখেছিল ১৯৯১ পর্যন্ত ,  যে দীর্ঘ সময়ে তাদের মাতৃভাষায় জাতীয় সংগীত ছিল নিষিদ্ধ ,  শুনতে হয়েছে শুধু চাপিয়ে দেওয়া রুশ ভাষার জয়গান । 
পরবর্তীতে চেক প্রজাতন্ত্র ,  হাঙ্গেরি ,  ইউক্রেইন ,  মলদোভা কোথায় অস্ত্রের মুখে রুশ সাম্রাজ্যবাদকে সাম্যবাদের মুখোশে ঢেকে বিস্তারের চেষ্টা করে নি রুশী বাহিনী !  যেহেতু লেনিনের সময়েই এই অরাজকতার শুরু হয়েছিল তা হলে আমরা কি ধরে নিব -  যে মুখে মানুষের মুক্তি বুলি আউড়ানো সমাজতান্ত্রিক বিল্পবের ঝাণ্ডা উড়ানো এই নেতাও ছিলেন আর দশ জন রাজনীতিবিদের মতই ?  না হলে অন্য দেশ দখলে যায় কি করে তার সেনাবাহিনী ? 
 তার চেয়েও বড় কথা -  উনি বললেন ,  সবাইকে স্বেচ্ছায় যোগ দিতে ,  পরবর্তীতে যোগ না দেওয়ায় আক্রমণ চলল !  তার মানে কি  –  ভালোয় ভালোয় বলছি আমার সাথে থাক ,  আর না থাকলে মুণ্ডু উড়িয়ে দিব ? 

যে লেনিন মাঠে ক্রীড়ারত বালকদের দিকে চেয়ে বলেছিলেন এদের কারো কারো বাবাকে বিল্পবের বলি হতে হচ্ছে সময়ের দাবীতে ,  যাতে এই ছেলেদের ভবিষ্যৎ অনেক উজ্জলতর হয় ,  ভালো হয় !  আসলেই কি তাই ঘটেছিল ?  
লেনিন সম্পর্কে বর্তমানে প্রাপ্ত তথ্য দেখা যাচ্ছে তার ক্ষমতায় আরোহণের জন্য আপোষ করা ,  বিরোধীদের দমন করা ,  এবং অনেক সময় পৃথিবী থেকে চিরতরে সরিয়ে দেবার ক্ষেত্রে পিছিয়ে ছিলেন না তিনিও ।  যদিও সবই বিপ্লবের বলি বলে পাশ কাটিয়ে গেছেন সবসময়ই ।  

বিশাল ভবনের দুই কক্ষ মিলিয়ে ক্ষুদের জাদুঘরটি ,  দেয়াল জুড়ে লেলিনের জীবনের নানা সময়ের আলোকচিত্রের কপি ,  গুরুত্বপূর্ণ খবরের কাগজ ,  পোস্টার ,  লিফলেট ,  তার লেখা অযুত বইয়ের সংগ্রহ ।  আসলে এখানে ব্যক্তি লেলিন সম্পর্কে একটা ধারণা দেবার চেষ্টা করা হয়েছে ,  সেই সাথে দেখানো হয়েছে লেনিন  CULTকে ।  বিখ্যাত সেই ছবিটির দেখা মিলল যেখানে ছদ্মবেশী লেনিনকে দাড়ি ছাড়া অবস্থায় দেখা যাচ্ছে একজন 
শ্রমিকের বেশে , 


 এর সাহায্যেই ফিনল্যান্ডে পালিয়েছিলেন তিনি জারের রোষানল থেকে রক্ষা পেতে ,  ফিরেছিলেন আবার বিপ্লবের অগ্নিক্ষণে ।  তামপেরে থেকে ১৯০৭ সালে  সুইডেনে পালাতে বাধ্য হবার পর পরবর্তী ১০ বছরে লেনিন রাশান সাম্রাজ্যের কোথাও আসতে পারেন নি ,  অবশেষে জার্মানদের সাহায্যে ১৯১৭র বিশ্ব কাঁপানো বিপ্লবে ফেরেন রাশিয়াতে ,  যে স্টেশনে ফিরেছিলেন  ,  দিয়েছিলেন আগুনঝরা ভাষণ তার নাম ফিনল্যান্ড স্টেশন ! 

কাঁচের শোকেসে রাখা আছে লেনিন ও স্ট্যালিনের ডেথ মাস্ক ।   অবশ্যই নকল ছাঁচ ।  


স্ট্যালিনের দিকে তাকিয়ে অবাক লাগে ,  যে মানুষটি বিপ্লবের জন্য জীবনের ঝুঁকি নিয়েছিলেন অনেকবার ,  নিজের সাইবেরিয়ার নির্বাসিত হয়েছিলেন অগণিত বার সেই মানুষটির কী পরিবর্তন দেখা গেল নিরঙ্কুশ ক্ষমতা পাবার এবং তা ধরে রাখার জন্য ।  সাবেক সোভিয়েত ইউনিয়নের সকল দেশে এমনকি পিতৃভূমি জর্জিয়াতেও স্ট্যালিন এক অভিশপ্ত নাম ,  তার কারণে প্রত্যক্ষ এবং পরোক্ষ ভাবে প্রায় ৫ কোটি লোক মারা গিয়েছিল !  সরাসরি হত্যা থেকে শুরু করে সাইবেরিয়ায় নির্বাসন ,  কৃত্রিম ভাবে দুর্ভিক্ষ তৈরি এমন অনেক ভাবেই সামান্যতম বিরুদ্ধমত পোষণকারীদের শায়েস্তা করেছে স্ট্যালিন ও তার পাণ্ডারা ।  বিশেষ করে তার  Personality Cult এর চর্চা কিংবদন্তী হয়ে আছে এখনও ইতিহাসের কালো অধ্যায় হিসেবে ।  
ফিনল্যান্ডে স্ট্যালিনকে হিটলারের চেয়েও অনেক নিষ্ঠুর ,  খুনি ,  ঘৃণিত হিসেবে দেখা হয় ।    ( ১৯১৭ সালে ফিনল্যান্ড ছিল জারের সাম্রাজ্যের অধীনে একটি স্বায়ত্তশাসিত রাজ্য বা ষ্টেট ,  যাদের ছিল নিজস্ব সিনেট ,  মুদ্রা ।  বলশেভিক বিল্পবের ফলে তারা জারতন্ত্রের কবল থেকে মুক্তি পেয়ে নিজেদের স্বাধীনতা ঘোষণা করে এবং লেনিন নিজেও এটি অনুমোদন করেন ।  কিন্তু অন্য শীর্ষ নেতারা কেউই এই সিদ্ধান্ত উদারতার সাথে মেতে নিতে পারে নি ,  ফলে সবসময়ই তাদের শোষণমূলক মনোভাব জারি ছিল শিশুরাষ্ট্রটির বিরুদ্ধে ,  তাই কেবলমাত্র স্তালিন বাহিনীর কবল থেকে রক্ষা পাবার জন্য হিটলারের প্রতি সমর্থন ব্যক্ত করতে বাধ্য হন ২য় বিশ্বযুদ্ধের সময়কার ফিনিশ সরকার  (  বাঙ্গালী নেতা সুভাষ বসু যেমন ইংরেজদের শত্রু হিসেবে হিটলারের সাথে জোট বাঁধতে চেয়েছিলেন )  ,   ফলে বিশ্বযুদ্ধের পর রাশান সেনাবাহিনী ফিনল্যান্ডের ২য় বৃহত্তম শহর ভিপুরিসহ কারেলিয়ায় অঞ্চলের বিশাল এলাকা দখল করে নেয় যা আজ পর্যন্ত রাশিয়ার দখলেই আছে ।   )  
ইতিহাসকে নির্মোহ দৃষ্টিতে দেখতে চেষ্টা করি আমরা ,  যদিও তা খুব কঠিন কাজ ,  লেনিন ,  স্ট্যালিনের মত ইতিহাসের গুরুত্বপূর্ণ চরিত্রদের black or white ভাবে মাপা খুব কঠিন কাজ ,  স্তালিনের শত নৃশংস কাহিনী প্রচার পেলেও বলা হয় না তার জ্যেষ্ঠ পুত্র জ্যাকব নাৎসি বাহিনীর হাতে ধরা পড়লে কয়েকজন বন্দী নাৎসি অফিসারের মুক্তির বিনিময়ে তারা জ্যাকবকে মুক্তি দিতে রাজী হয় ,  কিন্তু  স্ট্যালিন এমন প্রস্তাবে রাজী না হওয়ায় তারা জ্যাকবকে হত্যা করে ।  

 ( ছবিতে দেখা যাচ্ছে নাৎসিদের হাতে বন্দী স্ট্যালিনের ছেলে জ্যাকবকে ,  লাল বৃত্ত দিয়ে চিহ্নিত ) 
আবার সোভিয়েত ইউনিয়ন বিশ্বের উপনিবেশ থেকে স্বাধীনতা লাভের যুদ্ধে নানা দেশের জন্মে প্রত্যক্ষ ভুমিকা রেখেছে ,  বাংলাদেশও তার ব্যতয় নয় ।  মানবতার ধব্জা ওড়ানো বর্তমানের ইংল্যান্ড - ফ্রান্স - স্পেন -  জার্মানি কোনদিন চায় নি আমরা স্বাধীনতার সূর্য দেখি ,  কিন্তু সোভিয়েতরা চেয়েছিল ,  সাহায্য করেছিল ।   
কবি পাবলো নেরুদা যেমন বলেছিলেন ,  আমরা ইতিহাসের অনেক কালো অধ্যায় জানতাম না ,  আমাদের চোখে স্ট্যালিন ছিলেন সেই নেতা যিনি হিটলারকে যুদ্ধে হারিয়েছিলেন ।  কথাটি শতভাগ সত্য ,  যে কারণে মানুষ আজ ভুলতে বসেছে যে ২য় বিশ্বযুদ্ধে ২ কোটি ৬০ লক্ষ রাশিয়ান সৈন্য নিহত হয়েছিল  ( যেখানে ব্রিটিশ সৈন্য মারা গিয়েছিল আধা মিলিয়ন ,  আমেরিকান সৈন্য আধা মিলিয়ন সেখানে রাশিয়ান সৈন্য ২৬ মিলিয়ন ,  অন্যদের চেয়ে ৫২ গুণ বেশী )   ,  কিন্তু আবার এটিও সত্য যে নাৎসিদের সাথে চুক্তি করার যে মাশুল স্ট্যালিনের লালফৌজকে দিতে হয়েছিলে অযাচিত আক্রমণের শিকার হয়ে তার অন্যতম কারণে ছিল স্ট্যালিনের হঠকারী সিদ্ধান্তের কারণে হাজার হাজার চৌকষ অফিসারকে ফাঁসিতে ঝোলানো অথবা নির্বাসনে পাঠানো !   
ছোট হলেও জাদুঘরটি বেশ পরিপাটি ,  লেলিনের পড়ালেখার টেবিল এমন ভাবে রাখে যেন মনে হচ্ছে খানিকক্ষণের জন্য কোথাও গেছেন তিনি ,  ড্রয়ার আধখোলা ,  বইয়ের পাতা ওল্টানো ,  কয়েকটা চিঠি পঠিত হবার অপেক্ষায় ।   নানা জায়গায় লেনিনের ভাস্কর্য ।  


বিশেষ জাদুঘরের এক কোণে যত্ন করে সংরক্ষিত ছবির সোফাটি চোখে পড়ল ।  হেলসিংকি বিশ্ব - বিদ্যালয় গ্রন্থাগারের স্লাভিক বিভাগের প্রধান ভ্লাদিমির স্মিরনভের কার্যালয়ে সোফাটি অবস্থান করত এককালে ,  বিশেষ মেকানিজমে সোফাটির হাতল দুটি নিচু করা যায় ।  স্মিরনভের কার্যালয়ে অবস্থানের সময় এই সোফাতেই রাত্রিযাপন করেছিলেন বিশ্বখ্যাত লেখক আলেক্সেই ম্যাক্সিমোভিটস পেসকভ ,  যিনি জীবনের সমস্ত তিক্ততা বুকে টেনে নেবার পর নিজেই নিজেই নামকরণ করেছিলেন ম্যাক্সিম গোর্কি  (  গোর্কি মানে তিক্ত )  ,  এবং এই সোফাতেই মাঝে মাঝে রাত্রিযাপন করতেন গোর্কির ভক্ত ,  বিপ্লবী ,  দার্শনিক কমরেড লেনিন । 

গোর্কির আত্মজীবনী আমার ছেলেবেলা কতদিন নিয়ে গেছে তুষারপ্রান্তরের দেশটাতে ,  তার ভাষার গুনে হারিয়ে গেছি পাভেল ভ্লাসভের সাথে রুশি কারখানার ধোঁয়া আর জীবন সংগ্রামে ।  তার রোজনামচা আমার বিশেষ বিশেষ প্রিয় ,  তারই স্মৃতি বিজড়িত সোফাটি দেখে কত ভাবনা খেলে গেল মনের মাঝারে ,  এইখানে হেলান দিয়েই কি গোর্কি আগুনের লেলিহান সম্মোহনকারী শিখা নিয়ে অসাধারণ রচনাটি করেছিলেন ?  কিংবা লিখেছিলেন পাথরে খোদাই করা ছোট গল্প ?  

স্ট্যালিনের আমন্ত্রণেই ইতালির নির্বাসিত জীবন থেকে রাশিয়ায় ফিরেছিলেন গোর্কি ,  তার রূপকথার গল্প  " A Girl and Death "  স্ট্যালিনকে পড়ে শোনাবার ঘটনাটি ক্যানভাসে অমর করে রেখেছেন ভিক্টর গোভোরোভ ।  

 অথচ জীবনের শেষ দিকে রাজনৈতিক কারণে হাউজ অ্যারেস্ট ছিলেন গোর্কি ,  ১৯৩৬ সালে তার মৃত্যুর পরে কফিন পরিবহণকারীদের মাঝে স্ট্যালিন স্বয়ং থাকলেও  গোর্কি মৃত্যুর পিছনে তার এবং অনুগতবাহিনী হাত ছিল বলে সন্দেহ করা হয় আজ পর্যন্ত !  !  !   ঢাকাতে কেনা এক ম্যাক্সিম গোর্কি টি - শার্টেও পেয়েছিলাম সেই তথ্য !  

জাদুঘরে একটি ছোট্ট দোকানও আছে ,  সেখানে নানা পোস্টার ,  লিফলেটের কপির সাথে সাথে লেনিনের স্মৃতিসম্বলিত কিছু কিনতে পারবেন চাইলে ।  সেখানে কর্মরত ফিনিশ - রাশিয়ান মহিলার সাথে কথা হল জাদুঘরটির জনপ্রিয়তা ,  বিদেশী অতিথি ,  ইতিহাস নিয়ে ।   বেশ প্রশংসা করলেন আমাদের কিউবা ভ্রমণের অভিজ্ঞতার ,  বললেন সমাজতান্ত্রিক রাষ্ট্রব্যবস্থার অংশ হতে চান তিনি ,  বয়স হয়েছে অনেক ,  কিছুটা নিশ্চিন্ত জীবন চান এই সায়াহ্নে ,  আধুনিক বিশ্বের তীব্র প্রতিযোগিতামূলক জীবন তার পছন্দ নয় ।  কিন্তু যখন জানতে চাইলাম স্ট্যালিনের সময়কার চরম আতঙ্কময় মোসাহেবি জীবনের প্রতি ফিরতে চান ,  তখন আবার বেশ রাগ ঝাড়লেন সেই সময়ের নেতার উদ্দেশ্যে । 
বেশ কিছুটা মিশ্র প্রতিক্রিয়া নিয়েই বাহির হলাম লেনিন জাদুঘর থেকে ,  তবে মনে মনে জানি যেহেতু শেষ পর্যন্ত মানবজাতির ইতিহাস কেবল মানুষের জন্যই ,  তাই মানুষের অধিকার পায়ে দলে আদতেই কোন বিপ্লব ,  আদর্শ টিকে থাকে না ,  থাকতে পারে না ।  
 (  পোষ্ট লেখার সময় দেখি জাদুঘরে তোলা সব ছবি অজানা কারণে ডিলিট হয়ে গেছে  !   এই পোস্টের কেবল দুইটি ছবি আমার তোলা ,  বাকী সবই নেট থেকে সংগৃহীত ) 






আমি বৃষ্টি দেখেছি ,  বৃষ্টির ছবি এঁকেছি



উম্মাতাল কৈশোর থেকে বুনো তারুণ্যের পথে এগোনোর সময় মেঘপিয়নের সাথে সখ্য গাঢ় থেকে গাঢ়তর হতে থাকে প্রতি পশলায় ,  কুমারী আদ্র ভূমি থেকে প্রথম মিলনের চমকময় তৃপ্ত আদ্রতা ভাপের রূপ নিয়ে ওঠে জলশরের মৃদু স্পর্শে ,  যে আক্রমণ অতি প্রতীক্ষিত ,  অতি মোহময় ,  আবেদন জাগানিয়া । 
কলেজ ফার্স্ট ইয়ারে পড়ি ,  নতুন চকচকে রেসিং সাইকেলে করে বাড়ী থেকে কয়েক মাইল দূরের বিদ্যানিকেতনে যাওয়া হয় নিয়মিত ,  কখনো ধাবমান বাসের সাথে পাল্লা দিয়ে ,  কখনো বা বহমান সময়ের সাথে ।  মায়াবী এক মেঘলা সাঁঝবেলা মেঘদূতের দল আদিগন্ত দখল করে এসেও মৃদু ধারায় জানান দিতে থাকে তাদের সজল অস্তিত্ব ,  তিরতির কাঁপন ধরানো উল্লাসময় স্পর্শ ,  ধীরে ধীরে পবিত্র ফোঁটার আকার বড় হতে থাকে ,  ভারী হতে থাকে তাদের অস্তিত্ব ,  চুল ভিজিয়ে কপোল পর্যন্ত আপ্লুত হয়ে যায় তাদের আদরে ,  পারদ রাস্তার পাশেই সাইকেল থামাতে হয় কপাল ও কপোলের জল মোছার জন্য ,  মনে মনে প্রস্তুতি নিতে থাকি রেকর্ড সময়ে প্যাডেল চালিয়ে বাড়ীতে পৌঁছাবার ,  আকাশ ছোঁয়া রেইন - ট্রির ঘন বিস্তার ,  দৃঢ় অস্তিত্ব ভেদ করে জানান দেয় ব্রজ দেবতার ঝলসে ওঠা অস্ত্র ,  কড়াৎ শব্দে জলচাদরে আচ্ছাদিত গ্রহের এক অন্য রূপ ধরা দেয় কৈশোরের মুগ্ধতাময় চোখে ।   মুহূর্তের মাঝেই সিদ্ধান্ত বয় অন্য বাঁকে ।  
বাকীটা রাস্তা সাইকেলসহ হাঁটতে হাঁটতেই চলি কাছের গন্তব্যকে অন্তত সময়ের দিক থেকে দূর করার মানসে ।  ভিজি ,  সিক্ত হই ,  চশমার ফাঁক দিয়ে তারিয়ে তারিয়ে দেখি আমার বৃষ্টিভেজা আশৈশব শহরকে ,  শরীরের প্রতিটি রোমকূপ উম্মুখ হয়ে গ্রহণ করে আকাশদেবতার কৃপাবর্ষণ ।   ভালো লাগে অপার ,  সেই ভালো লাগাকে প্রলম্বিত করতে ইচ্ছা করে নশ্বর জীবনের শেষ মুহূর্ত পর্যন্ত ,  তাতেও হয়ত মেলে অমরত্বের আনন্দ !  

বুকের মধ্যে বৃষ্টি নামে ,  নৌকা টলোমলো
কূল ছেড়ে আজ অকূলে যাই এমনও সম্বলও
নেই নিকটে  -  হয়তো ছিলো বৃষ্টি আসার আগে
চলচ্ছক্তিহীন হয়েছি ,  তাই কি মনে জাগে
পোড়োবাড়ির স্মৃতি ?  আমার স্বপ্নে - মেশা দিন  ? 
চলচ্ছক্তিহীন হয়েছি , চলচ্ছক্তিহীন । 
বৃষ্টি নামলো যখন আমি উঠোন - পানে একা
দৌড়ে গিয়ে ভেবেছিলাম তোমার পাব দেখা
হয়ত মেঘে - বৃষ্টিতে বা শিউলিগাছের তলে
আজানুকেশ ভিজিয়ে নিচ্ছো আকাশ - ছেঁচা জলে
কিন্তু তুমি নেই বাহিরে  -  অন্তরে মেঘ করে
ভারী ব্যাপক বৃষ্টি আমার বুকের মধ্যে ঝরে ! 
তারপর আকাশ সুখ ছড়িয়েছে অনেক অনেক বার ,  পদ্মা দিয়ে বয়ে গেছে এক সমুদ্র জল ,  দিনটা রয়ে গেছে ।  কিউবার স্বর্গ উপত্যকা ভিনিয়ালেসে ক্রান্তীয় ঝড়ের স্বাদ ফিরিয়ে নিয়ে গেছে কৈশোরের উম্মাতাল বৃষ্টিময় স্মৃতিতে ,  অবাক হয়ে দেখেছি পৃথিবীর অন্য প্রান্তেও ঝড়ের বাতাসে আম গাছের একই রকম কাঁপন ,  বজ্রদেবতার হুংকার ,  পাতার নাচন ,  ফিরে গেছি নিজের কাছে ,  বারংবার ।  
বৃষ্টির কাছে চিরঋণী  হয়ে গেছি ।  
সারাজীবনের পরিচিত সবুজ শ্যামল দেশটি ছেড়ে যখন উত্তুরে তুষারময় ঊষর ভূখণ্ডে আসতেই হল ,  সেখানের বন ,  পাহাড় ,  হ্রদ আপন করে নিল আমায় ,  কিন্তু বৃষ্টি ঝরে না এখানে একই ধারায় ,  মনের মাঝে অন্য ধরনের অসুখ বাজতেই থাকে ।  ২০০৩র গ্রীষ্মের এক দুপুরের ঘুম ভাঙল ,  জলের ছিটায় !  সে কী উত্তাল প্রকৃতি ,  ঝড় নিয়ে বৃষ্টির আগমন উত্তরতম প্রান্তে ,  হয়ত আমারই খোঁজে ।  বড় বড় ফোঁটায় বৃষ্টি পড়ে ,  মনের মাঝে আনন্দের ঝঙ্কার ,  আর কী সূক্ষ তার কারুকার্য !   ফিনকি দেয়া জ্যোছনার রাতে সরোদের সর্বগ্রাসী সুরলয়ের সাথেই এর কিছুটা তুলনা চলে হয়ত ,  যাতে বিশ্ব চরাচর বিলীন হয়ে যায় আপনা থেকেই অতলস্পর্শী লেলিহান মুগ্ধতায় ।  সেই থেকে এই দেশটা আপনার হয়ে গেল ।   
বুঝে গেলাম বৃষ্টি আমার লাগবেই ,  হোক সে বিলেতের টিপটিপ পশলা  ,  বা মেক্সিকোর টিলাটকের রুদ্র নৃত্য ।   অঝোর ধারায় ঝরতে থাকা রিমঝিম জলধারা আসলে আবদ্ধ কৈশোরস্মৃতি ,  রত্নরাজি ,  জীবনদাত্রী । 
প্রিয় মহুয়া , 
বিশ্বে দুই ধরনের মানুষ আছে ,  একদল সিলেটের সবুজ বর্ষার ঘন ঘোরে মোহাবিষ্ট হয়েছে ,  আরেকদল সেই স্বর্গে অবগাহনের সুযোগ থেকে আজ পর্যন্ত বঞ্চিত ।  
দুর্ভাগা আমি সেই দ্বিতীয় দলে ।  
সামনের বর্ষায় ভিজতে যাব সিলেটের সবুজ বারিধারায় ।   যাবে সাথে ?  হাতে হাতে ,  চোখে চোখ ,  ঠোঁটে  – 
এই বিকেলে যাবার ছিল তোমার
কাছে যাবার ছিল তোমার সাথে
যাবার ছিল
এখন আমি একলা আছি যেমন ছিলাম এরও
আগে কিন্তু আমার যাবার ছিল
পাবার ছিল উষ্ণতাকে দেখার ছিল
চাঁদের হাসি বলার ছিল ভালবাসি । 






ছবি ব্লগ  -   WOMEN  




উপরের ছবিটি পুরনো ঢাকার শাঁখারি বাজারে তোলা ,  বিহ্বল এক নববধূর চোখের তারায় ফুটে থাকা জীবনের ছবি ।  
এই পোস্টের প্রতিটি ছবির সাথে সাথে স্থানের নাম উল্লেখের চেষ্টা করেছি ,  একটুআধটু ভুলচুক হতেও পারে ।  এমন পোষ্ট আর দিব নাকি তা নির্ভর করছে আপনাদের উপরে -  
জীবন সংগ্রাম ,  সার্কাসে কর্মরত নারী ,  বাংলাদেশ

উপাসনা ,  ক্রোয়েশিয়া

সোয়েটো ,  দক্ষিণ আফ্রিকা

অর্ধেক মানবী তুমি ,  অর্ধেক কল্পনা 

মায়ান বংশধর ,  পালেঙ্কে

জাগরেবের হাসি

আর্জেন্টিনার বিকেল

বেঞ্চে লেখা whites only  ,  সেইটা দেখিয়ে কৃষ্ণাঙ্গ মহিলার লাজুক হাসি ,  কেপ টাউন

মুখোশের অন্তরালে ,  ফিনল্যান্ড

নিষ্পাপ ,  কিউবা

হাট ,  পেরু

ট্যাঙ্গো ,  বুয়েন্স আইরেস

উল্লাস ,  তিওতিহুয়াকান

বাজিল বুকে সুখের মত ব্যথা 

লেক টিটিকাকার নর্তকীরা

কৃষ্ণকলি ,  কিউবা

স্নিগ্ধতা ,  হেলসিংকি

দক্ষিণ আফ্রিকার নাম না জানা বস্তিতে মুরগীর পা বিক্রিরত মহিলা

বুদাপেস্টের কবি বন্ধু তার নিজের লেখা সমস্ত বই হাতে নিজ বারান্দায়

পড়ুয়া

সজীবতা

গুড মর্নিং ,  ক্রোয়েশিয়া

দানিয়ুবের সন্ধ্যা

নববধূ ,  জাগরেব

সাম্বা

বুনন ,  পেরু

দৃঢ়তা ,  এস্তোনিয়া

নীরা ,  ভারাদেরো 

ইতিহাস ,  মাচু পিচু

স্বপ্নবোনা ,  শাঁখারি বাজার

মিস নেপাল

কার্নিভ্যাল ,  হাভানা

The Spy Who Loved Me   !  তুসকানি ,  ইতালি ।  

আলোর হাসি ,  মানতানজাস

একলা চলো রে ,  আন্দেজ

মেলা ,  বলিহার ,  নওগাঁ

আঁখি তার সুদূরের পিয়াসি ,  টাইগ্রিস ,  আর্জেন্টিনা

মম চিত্তে ,  ফিনল্যান্ড

বন্ধু হিমেনা ,  প্যাটাগোনিয়ার গোলাপ

আত্নবিশ্বাস ,  রাজশাহী

শকুনবিক্রেতা !  ইনকা ভ্যালি ,  পেরু

মেয়েদের কথা এবং হাসি সকল দেশেই সমান ।  অর্থাৎ সে যেন স্রোতের জলের উপরকার আলোর মতো একটা ঝিকিমিকি ব্যাপার ,  জীবনচাঞ্চল্যের অহেতুক লীলা ।   -  -  রবি ঠাকুর  ,  শিলাইদহ কুঠিবাড়ী

কেশচর্চা ,  পেরু

সাধন ,  বাংলাদেশ

ইনকা হাট ,  রাকচি

অপেক্ষা ,  কিউবা

মালিনী ,  পেরু

ব্যাগ ,  মেক্সিকো

স্বাগতম ,  ব্রাজিল

 " প্রহর শেষের আলোয় রাঙা
সেদিন চৈত্রমাস , 
তোমার চোখে দেখেছিলেম
আমার সর্বনাশ !  "  

 (  উপরের ছবিটি সচল পরিবারের সবচেয়ে জনপ্রিয় এক সদস্যার ,  যার গুডবুকে থাকা নাকি ব্যাচেলরদের জন্য অবশ্য কর্তব্য বলেছেন সচল ওডিন  !  ) 
বিকিকিনি ,  বলিভিয়া

ট্যাঙ্গো ,  স্যান তেলমো 

জননী ,  ওইয়্যানটাইটামবো , পেরু

প্রাচীন ইরানের এক শিল্পকর্ম ,  শেয়ার করার লোভ সামলাতে পারলাম না

সময় ,  ফ্লোরেন্স ,  ইতালি

সূর্যবন্দনা ,  মেক্সিকো 

সেক্যুলারিটি ,  তুরস্ক

মায়ান দাদুমা ,  চিচেন ইৎজা

অপেক্ষা ,  ইতালি

বুনন ,  কেচোয়া ইন্ডিয়ান

আগামী ,  কিউবা

দর্শক ,  হাভানা

কাণ্ডারি ,  টিটিকাকা হ্রদ

বাদামের কারবারি ,  মোজাম্বিক

ফুল বিক্রেতা ,  ওল্ড হাভানা

পরম্পরা ,  বাংলাদেশ

দোকানী ,  ইস্তাম্বুল

বন্ধু হবে কি ?  লন্ডন

শোষণ ,  আগুয়াস কালিয়ান্তেস ,  পেরু

বিমূর্ত পট ,  নেপাল

অপলক ,  মানতানজাস

আদিবাসী নৃত্য ,  কানিমার

ফারমিনা ,  El amor en los tiempos del cólera (  Love in the Time of Cholera  ) 

দয়ালু ,  কাঠমান্ডু

মা ,  বাংলাদেশ

শতবর্ষী  ,  পিনার দেল রিও

হলদে ,  ত্রিনিদাদ

আড়াল ,  ভিনিয়ালেস

সফলতা ,  ওল্ড হাভানা

অ্যাজটেক দাদুমা

আবছায়া ,  হাভানা

সরল ,  বাংলাদেশ

শুভ ২৩তম জন্মদিন প্রিয় হিমু ভাই ,  এই পোস্টটি আপনার জন্য ।   যদিও খবর পেয়েছি যে আমি আপনার কলিজুদের অংশ ভাগিয়ে নিয়ে যাচ্ছি বলে গুজব ছড়ানোর চেষ্টা করেছেন মাঝে মাঝে  (  তোবা তোবা ,  সেই দুর্মতি ,  বিশেষ করে দুর্দিন যেন কখনোই না আসে !  )  ,  কায়মনোবাক্যে আশা করছি জগতের সবচেয়ে সুরসিকা ,  সুগায়িকা ,  সুপাচিকা ,  সুদর্শনা ,  সুলেখিকা  ইত্যাদি ইত্যাদি নানা গুণের আকর যেন আপনার অনাগত জীবনে সঙ্গিনী হয়ে আসে শীঘ্রই  (  আপনার ২ বৌয়ের ব্যাপারে যে পণ সেই ব্যাপারে কথা না বলি )   ,  ভালো থাকুন ,  সুখে থাকুন -  - 






মধ্যযুগের এক বিকেলে




শিকলের ঝনঝন ,  ধাতব বর্মের সাথে সুতীক্ষ তলোয়ারের আলতো স্পর্শে উৎসরিত ধ্বনি  ,  ঘোড়ার হ্রেষা -  সব অলীক শব্দ একই সাথে প্রবেশ করল কর্ণকুহরে ,  সেই সাথে চোখ জুড়াল চকচকে শিরস্ত্রাণে প্রতিফলিত রোদ্দুর ,  কামারের আগুন ,  সারি সারি তাবু ,  আর এক আজব তীরন্দাজকে দেখে ।  সবুজ পোশাকের লোকটা ভাবে রবিন হুড হলেও তীর ছোড়াতে এখনো যোজন যোজন পেছনে আছে ,  তবুও তাকে ঘিরে উৎসাহী জনতার ভিড় ,  আর পাশেই একগাছে লটকানো  দাগী আসামীর ছবি ।  


ঘোড়ার পিঠে চাপানো জমকালো জিনে সওয়ার হয়ে এলেন চার অশ্বারোহী ,  চার জন চার আলাদা আলাদা জাতির প্রতিনিধিত্ব করছেন ক্রুসেডের সময়কার ,  পোশাকও পড়েছেন সেই হিসেবেই ,    –  আরব মুসলিম ,  ব্রিটিশ নাইট ,  ক্যাথলিক স্প্যানিশ ,  আর এক ব্যাটা নাম না জানা ভবঘুরে ,  যুদ্ধে যাচ্ছে খাওয়া পরার নিশ্চয়তায় ,  পবিত্র ভূমি উদ্ধারের টানে নয় ।  লেগে গেল যুদ্ধ ,  ঘোড়ার খুরের আঘাতে প্রকম্পিত বালুময় যুদ্ধক্ষেত্র ,  তলোয়ারে তলোয়ারে ঠোকাঠুকি লেগে ছুটল আগুনে ফুলঝুরি ,  দেখা যাক কে জিতে এবারের ক্রুসেডে ! 


সবটাই সাজানো খেলা যদিও ,  এসেছি ফিনল্যান্ডের হামেনলিন্না শহরে ,  সেখানে অতল নীল হ্রদের পাড়ে প্রতি গ্রীষ্মে কয়েক দিনের জন্য বসে এই মধ্যযুগীয় মেলা ,  সারা ইউরোপ থেকে আসে যোগদানকারীরা -  কেউ কামার ,  কেউ কুমোর ,  কেউ যোদ্ধা ,  কেউ মদের যোগানদার !  নিজেদের মাঝে প্রতিযোগিতাও চলে তাদের বছরের সেরা অভিনেতা হিসেবে !  বিশাল এলাকা ঘেরা হয়েছে বেড়া দিয়ে ,  টিকেট কেটে প্রবেশ করলেই আপনি চলে যাবেন হাজার বছর আগের এক মেলাতে ,  তেমনই কাপড়চোপড় গায়ে ,  বাতাসে আলখেল্লা ঝুলিয়ে ঘুরে বেড়াচ্ছে আবালবৃদ্ধবণিতা ।  




আর আছে বেশুমার খাবারের দোকান ,  সেই সময়ের ঘোড়ার স্ট্যু থেকে শুরু করে উৎকৃষ্ট সসেজ ,  গরুর ভাজা মাংস ,  চিনি লাগানো আপেল কি নেই !  এখানেই দেখা মিলল ফ্রায়ার টাকের সাথে ! 

মনে আছে তো রবিন হুডের সেই যুদ্ধবাজ মহৎপ্রাণ  সন্ন্যাসী ফাদার টাকের কথা -  যার বাইবেলের জ্ঞান ,  তলোয়ারের দক্ষতা ,  খাবার নেশা পরিণত হয়েছিল তার জীবদ্দশাতেই কিংবদন্তীতে ।  সেই ব্যাটা দেখি চামড়ার পোশাকে ঘেমে নেয়ে উঠেছে আস্ত একটা শুয়োর অল্প আঁচে গ্রিল করতে করতে । 

তার পাশেই গরমে তিতিবিরক্ত হয়ে হ্রদের ধারে কফি পান করছেন কোন ভাইকিং দেবতা ,  পায়ের কাছে একান্ত অনুগতর মত ঘুরঘুর করছে নেকড়েসদৃশ এক ভীম হাস্কি ।  

  ( যদিও ভাইকিংরা কখনোই এই শিংওয়ালা হেলমেট ব্যবহার করত বলে প্রমাণ মিলে নাই ,  মানুষ কল্পনা থেকে ধার নিয়েছে এই সুদৃশ্য শিরস্ত্রাণের ধারণা )  ,  হাতে কফির কাপটা না থাকলে ,  আর এক চোখে পট্টি থাকলে পুরাই অডিন লাগত ভাইকিং চাচ্চুকে ,  কিন্তু কে বলবে তাকে সেই কথা !  কার ঘাড়ে কটা মাথা ! 

কামারের দোকানগুলো আলাদা ভাবে নজর কাড়ল ,  বিশাল এক ধাতব প্যাঁচা ঘোষণা করছে তাদের অস্তিত্ব । 

প্যাঁচাটির দাম জিজ্ঞাসা করে ভেবড়ে যেয়ে স্রেফ উপভোগ করার সিদ্ধান্তই যুক্তিযুক্ত মনে হল ।  কী করে নানা ধরনের ছুরি ,  বল্লমের ফলা ,  বর্ম ,  মুখোশ ,  ঢাল সেই আমলে তৈরি করা হত তা দেখানো হচ্ছে হাতে কলমে ,  দারুণ এক হাতের বর্ম দেখে মনে হল লর্ড অফ দ্য রিংসের সেই ডার্ক লর্ডের কাটা পড়া হাত !  





মেলা দেখতে আগত  শিশুদের দেখে সবচেয়ে ভালো লাগল ,  দু চোখ ভর্তি নিখাদ বিস্ময় নিয়ে গিলছে তারা মধ্যযুগীয় বিশ্ব ।  নাইটের ঘোড়া ,  কুমারের চাকা ,  তীরন্দাজের মাথার পালক সবকিছুতেই সমান আগ্রহ শিশুমনের ।  তাদের অনেকেই আবার প্রাচীন বেশভূষা জড়িয়ে হয়ে গেছে মেলারই অংশ ।  





দুই নাইটের সাথে কথা হল ,  একজন এসেছে বেলজিয়াম থেকে ,  অন্যজন ফরাসী ।  বললাম ,  ইতিহাসরা বলে নাইটরা ছিল স্রেফ ভাড়াটে সৈন্য ,  তাদের কোন ন্যায় - অন্যায় বোধ বা নীতি ছিল না ।  যে পয়সা দিত তার পক্ষেই যুদ্ধ করত ,  কিন্তু সাহিত্য আর চলচ্চিত্রে তারা হয়ে গেছে দুষ্টের দমনকারী ,  নারীনির্যাতন বিরোধী ,  সমাজের ফুলের মত চরিত্রের প্রতিভূ ,  এই ব্যাপারটা তোমরা কী ভাবে দেখ ?  ঘাড় নেড়ে স্রেফ শ্রাগ করে বলল -  জানি না ,  এইটাই আমার জীবিকা ,  এই করেই তো চলছে ,  আমি তো অন্যায় করে কারো মাথায় বাড়ি দিয়ে টাকা কামাচ্ছি না !  

আকাশে কালো মেঘের দঙ্গল ভিড় করে এসেছে পড়ন্ত বিকেলে ,  বৃষ্টিদেবতা একবার তার আশ্রয়ে এই জবরজং পোশাকধারীদের নিলে কী যে অকথ্য দুরবস্থা হবে সেই ভাবতে ভাবতেই সবাই চললাম নিরাপদ আশ্রয়ে ।  

অনেক অনেক দিন মনে রবে মধ্যযুগের মেলাটির কথা ,  শৈশবে রবিনহুড ,  আইভানহো ,  কালো তীর ইত্যাদি প্রিয় বই পড়ার সময় যে পরিবেশে হারিয়ে যেতে মন চাইত ,  তেমন কিছুতেই আবিষ্ট ছিলাম কয়েক মুহূর্তের জন্য হলেও ,  এক ঝলমলে স্বপ্নালোকে ,  আমারই মনের গহনে যার বসবাস ।  

 






 ‘ রওশন জামিল একসন্তানের জনক ।  গোঁফ আছে ।  ‘  




ওসমান সিরিজ গুলি আপনার রচিত নাকি বিদেশী কাহিনী অবলম্বনে  ? 
বিদেশি কাহিনি অবলম্বনে ।  লুই ল ‘ আমরের স্যাকেট সিরিজ এর ভিত্তি ।  আসলে সব বাংলা ওয়েস্টার্নই কোন না কোন বিদেশি কাহিনির ছায়ায় বেড়ে উঠেছে ।   
 আপনি কি কখনো বুনো পশ্চিম গিয়েছিলেন  ? 
না ।  তবে যাওয়ার ইচ্ছে আছে ,  যদিও সেই বুনো পশ্চিম আর কোথাও নেই ।  আর রিজার্ভেশনে থাকা ইনডিয়ানরাও ম্যুজিয়ামের প্রাণী ।  
আপনার নিজের সৃষ্টি সবচাইতে প্রিয় চরিত্র কোনটি ?  
নিজের সৃষ্টি বলতে কী বোঝাচ্ছে স্পষ্ট নয় ।  তবে বিশেষ আনন্দ পেয়েছি ওরিন ওসমান এবং সাবাডিয়াকে নিয়ে লিখে । 
ওসমান পরিবারদের নিয়ে আপনার নিজস্ব বক্তব্য কী ?   ( অনুবাদ করা হয়েছে সবগুলো কিন্তু প্রেক্ষাপটে মেলানোর ব্যাপার আছে )  ।  
	প্রেক্ষাপট মেলাবার ব্যাপারটা ছিল প্রথম দুটোয় ,  তারপর তো .  .  . 


কোন বইটি নিয়ে আপনার ভেতর সবচাইতে বেশি তৃপ্তি কাজ করে আর কোনটি নিয়ে নয় ?  
	 -  -  বলা কঠিন ,  বিশেষ করে এতকাল পর । 
 রওশন জামিল ভাই তো দেশ ভালই ছিলেন ,  ভাল ক্রীড়া সাংবাদিক ছিলেন ,  ওয়েস্ট - এ চলে গেলেন কেন ?  
	পশ্চিমের প্রতি ,  পশ্চিমা জীবনদৃষ্টির প্রতি ,  ওদের কোনকিছুকেই মুখবুজে গ্রহণ না করা বা ধর্ম না বানিয়ে ফেলা বা প্রশ্ন করা ,  এর প্রতি একটা আকর্ষণ আমার বরাবর ।  এটা হয়ত একটা কারণ ।  আর তাছাড়া মানুষের জীবনে অনেক সময় একটা পরিস্থিতি আসে বা আসতে পারে যখন ইউ জাস্ট ডু হোয়াট ইউ হ্যাভ টু ডু ।  
 আপনার প্রিয় ওয়েস্টার্ন লেখক কে  ?  
লুই লা ‘ আমর এবং করম্যাক ম্যাকআর্থি ।  দ্বিতীয় জন ভিন্ন স্বাদের নিও - ওয়েস্টার্ন লেখক ।  তাঁর নো কান্ট্রি ফর ওল্ড ম্যান বইটা ছবি হয়েছে । 
 আপনি আর কোন কোন ছদ্মনামে সেবায় লিখেছেন ?  

	না । 
 অনুবাদ বা বিদেশি কাহিনী অবলম্বনে লেখা লিখতে গিয়ে কি রাইটার্স ব্লক কাজ করে ? 
 আমার ক্ষেত্রে করে ।  মনে হয় একটু বেশিই করে ।  হা হা হা । 

কোন বই পড়ে জীবনে প্রথম খুব কষ্টে কেঁদে ফেলেছিলেন ?  
 বহু বই পড়েই কেঁদেছি বা চোখ আর্দ্র হয়েছে ।  এমুহূর্তে নাম মনে করতে পারছি না ।  

  ' রওশন জামিল '  কি ছদ্মনাম  ?  
	না ।  
 সেবা ' র বঙ্গানুবাদ এতটাই ঝরঝরে যে কখনো কখনো সেটা যেন মূল বইকেও ছাড়িয়ে যায় '  এই মতামত আপনি সমর্থন করেন ?  করলে কেন ,  একটু ব্যাখ্যা করুন প্লিজ ! 
অনুবাদ অনুবাদই ।  মূলকে ছাপিয়ে যাওয়ার কোন সুযোগ তার নেই ।  যেখানে সে তা যায় সেখানে সেটা আর মূল লেখকের থাকে না ।  অনুবাদকের হয়ে যায় ।  অনুবাদে গ্রহণ - বর্জন ,  অর্থের সংকোচন বা সম্প্রসারণের সামান্যতম সুযোগ নেই ।  অনুবাদককে মূল ভাষার রচনাটি অনুধাবন করে নিজের ভাষায় ,  সেই ভাষায় আন্তরবৈশিষ্ট্যর প্রতি শ্রদ্ধাশীল থেকে  স্থানান্তর করতে হয় ।  আশা করি আমার মনোভাবটি বোঝাতে পেরেছি । 
 এতদিন থেকে ওয়েস্টার্ন লেখার অভিজ্ঞতা থেকে কি কখনও মৌলিক ওয়েস্টার্ন লিখতে ইচ্ছা করেনি ?  লিখেছেন কি ?  কোনটা ?   (  যদিও পড়ার সময় সবগুলিই মৌলিক ধরে নেই ,  বিদেশি বই অবলম্বনে লেখা হতে পারে এটা মাথায় থাকে না ।  ) 
আ .  .  .  যেকোন ইতিহাসধর্মী মৌলিক রচনার পূর্বশর্ত গবেষণা ।  এবং সেজন্য চাই রিসোর্সেস বা সহায়সঙ্গতি ।  ওটা এতই ব্যয়বহুল ,  প্রাতিষ্ঠানিক সহায়তা ছাড়া সম্ভব নয় ।  
 নায়কদের নামে বাঙালি বা আরবি নাম প্রীতির কারণ কি ?  নায়িকা কেন বাঙালি নামে দেন না কখনো সখনো ?  একটা বাঙালি মারদাঙ্গা ওয়েস্টার্ন হিরুইন চরিত্র বানানো যায় না ?  নিদেন পক্ষে নেটিভ আমেরিকান ?  
ওসমান নামটা কিন্তু আরবি থেকে নেইনি ।  ওটা আসলে নর্ডিক অসমন্ড - এর অপভ্রংশ বা ওই জাতীয় কিছু ।  বানান হয়ত অনেক কিছুই যায় ,  কিন্তু রেস্তটা জোগাচ্ছে কে ?  হা হা হা । 

 সম্প্রতি এক তথ্য সূত্রে জানলাম ,  সেই আঠার শতকেই একদল বাঙালি জাহাজে করে এসে লুইজিয়ানা /  টেক্সাস এসব অঞ্চলে আবাস গেড়েছিল ,  এদের নিয়ে কোনো ওয়েস্টার্ন কাহিনী ফাঁদা যায় কি না দেখবেন ? 

	এর উত্তর ওপরে দিয়েছি ।  
 এত সুন্দর লেখার হাত  ,  যেকোন থ্রিলার /  সাই - ফাই প্রাণ দিতে পারেন বাংলা ভাষাতে ,  ওয়েস্টার্ন এর প্রতি আকর্ষণ বা দুর্বলতা কেন ?  বিশেষ করে যখন ওয়েস্টার্নের জীবনযাত্রা আমাদের সাধারণ বাঙালি জীবন যাত্রা থেকে একদমই অন্যরকম আর অপরিচিত ।  নাকি এটাই সুবিধা ,  লেখক হিসেবে ভুজুং ভাজুং কিছু লিখলেও পাঠকের কাছে ধরা পড়ার সম্ভাবনা কম বলে । 
আসলে ভুজুং ভাজুং কিছু লিখেছি বা দিয়েছি কিনা জানি না ।  সাইফাই আমাকে সেভাবে টানেনি ।  মে - বি ,  মৌলিক গল্প বা উপন্যাস লেখার ক্ষমতা নেই ।  তবে কিন্তু কি জানেন ,  মৌলিক লেখার চেষ্টা যে করি না বা করিনি কখনও তা নয় ,  কিন্তু যখনই সেই চেষ্টা নিই ,  মনের ভেতর একটা ভয় কাজ করে এই বুঝি কারও ছায়া পড়ল ।  তখন দড়িটাকেও সাপ মনে হয় ।  তারচেয়ে বাবা এই ভাল ,  বলে কয়ে পুকুরচুরি ।  হা হা হা । 
 লেখালেখি শুরু করলেন কিভাবে ?  
জীবনে প্রথম লেখা ক্লাস ফাইভে ।  স্কুল ম্যাগাজিনে ।  প্রকাশিত হওয়ার পর সহপাঠীরা বলল ,  নিজে লেখেনি ,  বাপ লিখে দিয়েছেন ।  ভীষণ ধাক্কা খেলাম একটা ।  আগ্রহ হারিয়ে ফেললাম ।  তারপর আবার শুরু পত্রিকায় রিপোর্ট / ফিচার লেখার মধ্যদিয়ে ,  যখন মাস্টার্সে পড়ি ।  
লেখালেখিই কি আপনার একমাত্র পেশা ?   ( ব্যাক্তিগত প্রশ্ন ,  তবুও জানতে চাইছি কারণ পেশাদার লেখক বাংলাদেশে খুব বেশি নেই ) 
সাংবাদিকতা এবং লেখা ।  
মাঝে মাঝে কি কখনও লেখালেখি ছেড়ে দিতে ইচ্ছে করে ? 
ছেড়ে দিয়েছিলামে তো !  প্রায় কুড়ি বছর লিখিনি ।  একটা অক্ষরও না ।  মানে গল্প বা ওই জাতীয় কিছু ।   
 অনুবাদ করতে গিয়ে কি কখনও এমন হয়েছে যে ,  খুব চমৎকার একটা জিনিস কিন্তু বাংলায় সেটার ঠিক অনুবাদ আসছে না ? 
অবশ্যই ।  ইংরেজিতে একটা কথা আছে না লস্ট ইন ট্রান্সেলশন ,  এটা সব সময় সত্যি ।  আসলে এটা সবক্ষেত্রেই সত্যি ।  কোনকিছু পড়ার পর আপনার মনের ভেতর যে অনুভূতি হয় ,  যে একটা ছবি ফুটে ওঠে ,  আমার ধারণা ,  তা কখনই লিখে বা বলে অপরকে জানান সম্ভব নয় ।  আপনি জানাতে গিয়ে মহৎ আরেকটি সৃষ্টি হয়ত করতে পারবেন ,  কিন্তু পাঠের মুহূর্তে ওইয়ে অনুভূতি ,  যা আপনার মনের কোন গহন ও অন্ধকার কোণে অকস্মাৎ জ্বলে উঠল দীপশিখার মত ,  আপনি মনে মনে বললেন ,  বাহ্ !  ,  এইটা কিন্তু লিখে প্রকাশ করা সম্ভব নয় ।   
 সেবার বই  ( ওয়েস্টার্ন সহ )  অনেকদিন পড়া হয় না; এবং আমি সবগুলো ওয়েস্টার্নও পড়িনি ।  কিন্তু যখন ওয়েস্টার্ন পড়তাম ,  তখন একটা জিনিস লক্ষ্য করেছিলামঃ প্রধান চরিত্র হিসেবে ওয়েস্টার্নগুলিতে অ্যান্টি - হিরো চরিত্রের অনুপস্থিতি; মনে হতো নৈতিকভাবে কোন ধূসর চরিত্র নেই ,  সবাই সাদা অথবা কালো ।  ১৯৬০ - র দশকে সারজিও লিওনে তাঁর  " The Dollar Trilogy "  নির্মাণ করার পর থেকে ওয়েস্টার্ন ছবিতেও ধীরে ধীরে অ্যান্টি - হিরো চরিত্রগুলি প্রাধান্য পেতে শুরু করে; অথচ সেবার ওয়েস্টার্নে এধরনের চরিত্র দেখতে পেয়েছি বলে মনে পড়ে না  ( অন্ততঃ ১৯৯৫ সাল পর্যন্ত; ভুল হলে মার্জনা এবং সংশোধন করবেন )  এর কি কোন বিশেষ কারণ ছিল ? 
	কারণ এককথায় একটি ।  ওই বইগুলি হাতের কাছে না থাকা ।  

মিসিসিপি নদীর পশ্চিমে শ্বেতাঙ্গ মাইগ্রেসন এবং আমেরিকান আদিবাসীদের উচ্ছেদ / গণহত্যা প্রায় সমান্তরাল ধারায় চলেছে ।  অথচ আদিবাসীদের উচ্ছেদ / গণহত্যাকে কেন্দ্র করে আমার পড়া ওয়েস্টার্নের সংখ্যা সীমিত ।   " বিদেশী কাহিনী অবলম্বনে "  উপন্যাস লেখা কি এর পিছনে কোন ভূমিকা রেখেছে ? 
আদিবাসী উচ্ছেদ / গণহত্যা উপজীব্য করে ওয়েস্টার্ন ইংরেজিতে তেমন নেই মনে হয় ।  কে আর নিজেদের অপকর্মের কথা ঢাক পিটিয়ে প্রচার করতে চায় ।  ফলে সেবা ,  বা অন্যান্য প্রকাশনের ,  বইগুলো বাজারে কাহিনির বাইরে যায় না ।  
আপনার লেখালেখির অনুপ্রেরণা কে ?  
আমার বাবা ।  
 আপনার পরিবারের কথা শুনতে চাই । 
কী বলব ।  দুই সন্তান ।  বড়টি ,  ছেলে ,  আন্ডারগ্র্যাড করে ব্যাংকে চাকরি করে ।  ছোটটি ,  মেয়ে ,  হাই স্কুল সিনিয়র ।  আর স্ত্রী হোমমেকার ।   
 আপনাকে যদি বলা হয় একটা ডুয়েল লড়তেই হবে ,  কিন্তু কার সাথে ডুয়েল লড়তে হবে সেইটা বাছাই করতে পারবেন ।  তাহলে কাকে বাছাই করবেন এবং কেন ? 
	সময় আসুক ,  তখন দেখব ।  
 ৯০ দশকের মাঝামাঝির কথা  ।  বাংলাদেশের স্বনামখ্যাত প্রয়াত অভিনেত্রী রওশন জামিল আর আপনার নাম এক বলে আমাদের সবারই কম বেশী ভুল হতো এই ভেবে যে ,  ওয়েষ্টার্ণ লেখক আর অভিনেত্রী একই মানুষ  ।  খুব অবাক হতাম এই ভেবে যে ,  সিনেমার পর্দায় যাকে সবসময় নাকের পানি - চোখের পানি এক করতে দেখছি সেই মানুষটাই এমন ধুন্ধুমার কাহিনী লেখেন কেমনে ?  আপনারও নিশ্চয়ই এ প্রসঙ্গে কম - বেশী মজার অভিজ্ঞতা থাকা স্বাভাবিক ।  আমরা জানতে পারি কি ? 
	এ ব্যাপারে বহু চিঠি এসেছে প্রাঠকের ।  কাজীদা একটা উত্তর দিয়েছিলেন ,  সেটাই শেয়ার করি ।  তিনি আলোচনা বিভাগ জবাব দিয়েছিলেন :   ‘ রওশন জামিল একসন্তানের জনক ।  গোঁফ আছে ।  ‘  
সেবার অনুবাদ ,  অ্যাডাপটেশন ,  মৌলিক লেখা ,  সবই খুব ঝরঝরে গদ্যে হয় ।  কোনো সুনির্দিষ্ট নীতিমালা কি অফিসিয়ালি লেখক - কনট্রিবিউটরদের দেওয়া হয় ?  নাকি ব্যাপারটা কালচারাল ? 
নীতিমালা দেয়া হয় না ।  তবে কাজীদার একটা দুর্মর বিশ্বাস আছে ,  হয়ত এর ভিত্তিও আছে ,  ব্যবসায়িক তো অবশ্যই আছে ,  সেটা হল ঝরঝরে ভাষা হলে পাঠক নেবে ।  এর বাইরে তিনি কখনও কিছু বলেন না ।  অন্তত আমাকে বলেননি ।  
ওসমান পরিবার এবং সাবাডিয়া  -  কোনটি বেশী প্রিয় আপনার কাছে ? 
দুটোই ।  
এখন কি লিখছেন ওয়েস্টার্ণ ?  
	এই মুহূর্তে কিছু না ।  আসলে ওয়েস্টার্ন লিখতে মন চায় না আর ।  মনে হয় ওই সময়টা পেরিয়ে এসেছি ।  
 সুদীর্ঘকাল সেবার মধ্যে একটা সুষ্ঠু পরিবেশ বজায় ছিল ,  চমৎকার সব বই পেতাম আমরা  ।  তারপর রকিব হাসান ,  শেখ আবদুল হাকিম এর মত লেখকদের সাথে কাজীদা ' র সম্পর্কের অবনতি এবং পরবর্তী ইতিহাস  ।  আপনার কি মনে হয়  ?  এর কারন কি  ? 
	আমি দেশে নেই ।  কোন মন্তব্য করা অনুচিত ।  তবে ব্যাপারটা দুঃজনক ,  সন্দেহ নেই ।  
 সুপরিচিত ওয়ের্ষ্টান চরিত্রদের  ( যেমন  -  ওয়াইল্ড বিল হিকক )  সেবার ওয়ের্ষ্টান এ প্রায় দেখাই যায়নি  ।  কারন কি  ? 
	বই না পাওয়া ।  
 একটানা অনেকদিন ওয়ের্ষ্টান লিখে ,  তারপর আপনি লম্বা সময় ওয়ের্ষ্টান লেখা বন্ধ রাখলেন  ( সেবার সাথে না থাকার কারনে বা দেশ ত্যাগের কারনে  )   ,  লিখতে ইচ্ছে হত না এ সময়  ? 
	হয়নি যে তা না ।  কিন্তু সময় ছিল না ।  আর ওয়েস্টার্নের কথা যদি বলেন ,  হয়েছে কী ,  আমেরিকায় এসব বইয়ের পাঠক নেই ।  ফলে লাইব্রেরিগুলোয় থাকে না সেভাবে ।   
ফেরা ,  আপনার লেখা প্রথম ওয়েস্টার্ন বই নিয়ে কিছু বলুন ? 
ওই গল্পটা কিন্তু লুই লা ` মর ধার করেছেন জেন গ্রে - র একটা উপন্যাস থেকে ।  নামটা এমুহূর্তে মনে করতে পারছি না ।  হুবহু এক কাহিনি ।    
 ফেরা  ,  ওয়ানটেড আপনার প্রথম দুই বইতে পরে ছায়া উপত্যকাতেও দেখা গেছে আপাত আউট ল কেউ আসলে ভাল হবার চেষ্টা করছে !  এমন চরিত্রের প্রতি কী আপনার বিশেষ সহানুভূতি আছে ?  
	আমার মনে হয় সব মানুষের মধ্যেই ভাল হওয়ার জন্য একটা সুপ্ত বাসনা থাকে ।   
 আপনার লেখা ওয়েস্টার্নগুলোতে দুড়ুম দড়াম অ্যাকশনের সাথে বেশ বুদ্ধিমত্তার খেলাও চলে ,  মানে গোয়েন্দা কাহিনীর মত বেশ রহস্যও দেখা যায় খারাপ লোকদের ঘিরে ,  এই নিয়ে কিছু বলবেন কি ?  
	কারণটা এমন হতে পারে যে আমি যে - গল্পগুলো বেছে নিয়েছিলাম সেগুলোয় রহস্যের ঘনঘটা ছিল ।  হা হা হা । 
 ঘুরে ফিরে প্রকৃতির বিশালত্ব ,  রুক্ষতার সৌন্দর্যও বারবার ফুটে ওঠে আপনার কাহিনীর ফাঁকে ,  যা অন্য অনেক ওয়েস্টার্ন বইয়ের চেয়ে স্বকীয় ।  প্রকৃতির প্রতি এই পক্ষপাত এবং মনোযোগের বিশেষ কোন কারণ আছে কি ? 

	ওয়েস্টার্নে কিছুমাত্র আমার নিজস্বতা যদি থেকে থাকে ,  সেটা প্রকৃতিতে ।  প্রকৃতি আমার কাছে সবসময়েই এক দুর্জ্ঞেয় চরিত্র ।  আমি কখনও সেটাকে ধরতে চেষ্টা করেছি ,  আবার কখনও - বা প্রকৃতির মধ্য দিয়ে আগাম আভাস দেয়ার চেষ্টা করেছি কোন ব্যাপারে ,  ইংরেজিতে যাকে ফোর - শ্যাডৌয়িং বলে ।    
 সাংবাদিক জীবনের কথা কিছু বলুন ।  
	জীবনের সবচেয়ে আনন্দের মুহূর্ত ,  সবচেয়ে ভাল লাগা কাজ ।  সুযোগ পেলে আবার করব ।  
 নতুন ওয়েস্টার্ন লেখকদের কাজ নিয়ে আপনার মন্তব্য কী ? 
	না পড়ে মন্তব্য করা অনুচিত ।  তবে অনুমান করি নিশ্চয় ভাল ,  নয়ত পাঠক নিচ্ছেন কেন ! 
ওল্ড ম্যান অ্যান্ড দ্য সী তো সেবা থেকে আপনার অনুবাদেই বাহির হয়েছিল ,  সেটা নিয়ে কিছু বলুন ?  মানে সেই বইটি কিন্তু আগেও অনুবাদ হয়েছিল বাংলাতে ,  তারপরও করার চেষ্টা করলেন ,  এবং দারুণ ভাবে সফল হলেন  ? 

হ্যাঁ ,  পঞ্চাশের দশকের শেষাশেষি বা ষাটের শুরুতে মনে ফ্রাংকলিন পাবলিকেশন থেকে বেরিয়েছিল দি ওল্ড ম্যান দ্য সি ,  অনুবাদ করেছিলেন ফতেহ লোহানি ।  অন্তত ,  অনুবাদক হিশেবে তাঁর নামই প্রকাশিত হয় ।  ওটা বাজারে লভ্য থাকলে হয়ত আমি অনুবাদ করতাম না ,  আবার কী জানি করতেও পারতাম ,  একটা ভিন্ন স্বাদ দেয়ার জন্য ।  অনুবাদ তো শুধুই নিজের ভাষায় কাহিনির পুনর্কথন নয় ,  মূলের পোয়েট্রটাকে ধরবারও একটা ব্যাপার থাকে ।  আমি চেষ্টা করেছি ,  কতটুকু পেরেছি সময় বলবে ,  মূলের যে গদ্য তার ছন্দটাকে ধরতে ।  তাছাড়া ,  হয়েছে কী ,  এটা আমার সবচেয়ে প্রিয় বই বললে একটুও বাড়িয়ে বলা হবে না ,  ওইটুকুন পরিসর অথচ কী গভীর জীবনবোধ  -  -  এ ম্যান ক্যান বি ডেস্ট্রয়েড বা নট ডিফিটেড ।  ভীষণভাবে সত্য মানি কথাটাকে ,  বুড়ো সান্তিয়াগো সব হারিয়েছে কিন্তু পরাভব মানেনি ,  তার লড়াই ঈশ্বরের সঙ্গে ,  তার লড়াই প্রকৃতির সঙ্গে ,  তার লড়াই নিয়তির সঙ্গে ।  জানেন ,  ঠিক এই কারণেই আলবেয়ার কামুর ‚মিথ অভ সিসিফাস " ও আমার ভীষণ পছন্দের একটি বই ।  সিসিফাসই নিজেই তাঁর নিয়তির প্রভু ,  তিনি আমাদের সেই সমুন্নত পৌরুষের শিক্ষা দেন যা দেবতাকে অগ্রাহ্য করতে শেখায় ।  বাই দ্য ওয়ে ,  আমি মিথ অভ সিসফাসসহ কামুর আরও কিছু প্রবন্ধ অনুবাদ করছি ,  মিথ অভ সিসিফাস অবশ্যি উত্তরাধিকারে বেরিয়েছে গেল বছর ।  
আর কোন ক্ল্যাসিক বা অনুবাদ বাংলা করেছিলেন কি ? 
মার্ক টোয়েনের দি অ্যাডভেঞ্চার অভ হাকলবেরি ফিন করেছি ,  তবে ওটা আমার কাছে একটা দুঃস্বপ্নের মত -  সেবায়ন করতে গিয়ে ,  মানে ছাঁটতে গিয়ে ,  বইটা আসলে রওশন জামিলের হাকফিন হয়ে গেছে ,  স্যামুয়েল ক্লিমেন্সের না ।  আমি আপত্তি তুলেছিলাম সংক্ষেপণের ব্যাপারে ,  কিন্তু উপরঅলা শোনেননি ,  ফলে বইটার আসল প্রাণ বলে আমি যেটাকে মনে করি ,  এর রাজনৈতিক বিষয়গুলো বাদ দিতে হয় ।  সম্প্রতি আরও কেউ একজন করেছেন বইটা শুনেছি ,  এবং নানা প্রশ্ন করে বুঝেছি ,  তিনিও সংক্ষেপ করেছেন ।  
আলোকচিত্র নিয়ে উৎসাহের শুরু কথা থেকে ?  আলোকচিত্রে মাঝ দিয়ে আপনি সমাজের কোন জিনিসটা ফোকাসে আনতে চান ? 
ফোটোগ্রাফির শখ ছোটতেই কিন্তু ক্যামেরা হাতে পাইনি ,  সেবায় থাকতে কাজীদার ক্যামেরায় হাতেখড়ি ।  তারপর এখন এখানে একটু আধটু চেষ্টা করছি ।  যখন সময় পাই আরকি । 
রওশন জামিলের তোলা কয়েকটি ছবি -  



 মোটা দাগে বলতে পারব না সমাজের ঠিক কোন বিষয়টার প্রতি আগ্রহ ,  তবে কনট্রাস্টের প্রতি একটা ঝোঁক আছে মনে হয় ।  প্রচন্ড আগ্রহ পোট্রেইটে ।  চোখ নিয়ে একটা সিরিজ করবার ইচ্ছে অনেকদিনের ,  কিন্তু ইচ্ছুক মডেল পাওয়া কঠিন ,  পেলেও সময়ে মেলে না । 
একটা প্রজন্মের কাছে আপনি খুবই জনপ্রিয় একজন লেখক ,  কিন্তু অনেক পাঠক জানতে চেয়েছে যে আপনি পুরুষ না নারী ,  এতটাই নিভৃতচারী আপনি  ,  কেন ? 
আমি ঠিক নিভৃতচারী কিনা জানি না ,  তবে কোলাহল এড়িয়ে চলতে পছন্দ করি এটা ঠিক ।  তবে আপনি যদি আমাকে একবার মাঠে নামিয়ে দেন ,  তাহলে কিন্তু আস্তিন গোটাতেও পারি !  হা হা হা ! 


অধিকাংশ প্রশ্ন এসেছে কিন্তু রওশন জামিল নামের কারণে কোন বিড়ম্বনায় পড়তে হয়েছিল কিনা সেই নিয়ে !  দুয়েকটা ঘটনা বলবেন না ? 
নামটা আসলেই নানা সময়ে বিব্রতকর অবস্থায় ফেলেছে !  মিতা হক কয়েকদিন আগে একটা কথা বলেছে না ,  আমাদের একটা আইডেন্টিটি ক্রাইসিস আছে ,  আসলেও তাই ।  বাঙালির ছেলে ,  নাম রাখি বিদেশি -  উর্দু - আরবি - ফারসি এগুলো আর যাই হোক ,  আমাদের দিশি ভাষা তো না !  তো স্কুলে আমার নাম ছিল অলক আহসান চৌধুরী ।  নবাবপুর সরকারি উচ্চ বিদ্যালয়ের কোন বন্ধু বা শিক্ষক রওশন জামিল নামে চিনবে না ,  কিন্তু  নামটা নিয়ে খুব ঝামেলা হতো ।  মৌলবি স্যার বলতেন ,  ‚অলক ,  তোর নামটা এমন আধা হিন্দু আধা মুসলমান কেন রে ?  তোর বাপকে গিয়ে বলবি বদলে দিতে "  আর জানেন তো ,  আমাদের সমাজে শিশুরা সবসময়েই অবজেক্ট ,  দে আর নেভার আ সাবজেক্ট ।  তারও যে বড়দের মতই মান - অপমান - আত্মসম্মানবোধ থাকতে পারে ,  সেটা ক্ষুণ্ন হলে তার ভেতরে যে ট্রমা হয় ,  যা বাকি জীবন সে বয়ে বেড়ায় ,  এই বোধটাই ভারতীয় উপমহাদেমের লোকেদের মনে হয় গড়ে ওঠেনি আজও !  সো ,  ক্লাস টু থেকে এরকম চলতে চলতে ক্লাস এইটে কী নাইনে বাবা নামটা দিলেন বদলে ।  প্রসঙ্গক্রমে বলে রাখি আমার বাবা যে - ধাক্কা সামলাতে পারেননি ,  আমি কিন্তু প্রতিহত করেছি সেটা ,  আমার ছেলে - মেয়ে দুজনের নামই বিশুদ্ধ বাংলা -  নো আরবি নো ফারসি -  নো হাংকি পাংকি ।  স্রষ্টা যদি সর্বজ্ঞ হয়ে থাকেন তাহলে তিনি অবশ্যই বাংলা জানেন ,  নাকি ?  
এনিওয়ে ,  নামের এই ভেজালটা লাগিয়েছেন আমার নেইমসেক ,  অভিনেত্রী রওশন জামিল !  তাঁর নাম ছিল রওশন আরা বেগম ,  বিয়ের পর বেগমের জায়গায় স্বামীর জামিল গ্রহণ করেন এবং না বুঝে ‚আরা " কে দেন এককোপে উড়িয়ে ।  জানলেনও না ,  ওই কোপে তিনি নারী থেকে পুরুষ হয়ে গেছেন !  আসলে রওশন এবং জামিল দুটোই পুরুষবাচক !  স্ত্রী - বাচক করতে হলে প্রথমটায় ‚আরা "  যোগ করতে এবং দ্বিতীয়টাকে জামিলা করতে হবে !  
প্রিয় মুভি ? 
 আসলে বলা কঠিন ,  তবে গডফাদার ছবিটা বারবার দেখি !  আর ম্যাকিয়াভেলিয়ান পোলিটিক্স অ্যাট ইটস বেস্ট । 
 শিক্ষা জীবন ? 
স্কুল তো বললামই ,  নবাবপুর ,  কলেজ নটরডেম ,  তারপর ঢাবি পাঠশালা -   বাংলা ।  আমেরিকায় থিতু হতে হতে কেটে গেল চোদ্দ বছর ,  কিন্তু সেই ছোটবেলায় যাকে পাখির চোখ করেছিলাম ,  বাবা অমত করায় পারিনি ,  সেখান থেকে নজর সরাইনি একদিনের জন্যেও ,  সুযোগ আসতেই ছুটেছি স্কুলে ,  সিটি ইউনিভার্সিটি অভ নিউ ইয়র্কের অধীনে বারক কলেজ ,  জার্নালিজম অ্যান্ড ফোটোগ্রাফিতে মেজর ,  পোলিটিক্যাল সায়েন্স মাইনর ,  আর এখন এই ইউনির্ভাসিটিরই গ্র্যাজুয়েট সেন্টারে ।  আপাতত সেক্সুয়ালিটি অ্যান্ড জেন্ডার স্টাডি ,  পরে সাহিত্যে এর প্রভাব ।  আপাতত এটাই ইচ্ছে ।  আমার স্বজনেরা অবশ্যি বলেন বুড়ো বয়সে মতিভ্রম ,  স্কুলে যায় ,  ব্যাটা আসলে কাজ করতে চায় না !  আমি জানি না লেখাপড়াটা সহজ কাজ কিনা; বাট অ্যাজ ফার অ্যাজ এইজ ইজ কনসার্নড ,  আই বিলিভ ইট ইজ নেভা ঠু লেইট ,  য়ু নো ।   

 (  সমস্ত ছবি রওশন জামিলের অনুমতি নিয়ে ব্যবহার করা হয়েছে ।  
 প্রশ্নগুলো এসেছে নানা পাঠকের কাছ থেকে ।    আরও প্রশ্ন করতে থাকুন   !  !  !  প্রিয় রওশন জামিলকে অনেক অনেক ধন্যবাদ তার মূল্যবান সময়ের জন্য এবং আশা করছি তার লেখনী ,  ছবি দিয়ে তিনি আরও অনেক অনেক বছর নিজের আনন্দ লাভের সাথে সাথে আমাদেরও আনন্দ দিয়ে যাবেন  ) 






হাঙ্গেরিতে রবি কবি ,  তার সনে আজিকার ছবি 




গতকাল বন্ধু রবির স্মৃতির খোঁজে যাওয়া হয়েছিল হাঙ্গেরির সমুদ্রখ্যাত লেক বালাতনের তীরে ,  যেখানে ১৯২৬ সালে হৃদপিন্ডের সমস্যায় আক্রান্ত হয়ে রবি ৩ সপ্তাহের জন্য স্যানাটেরিয়ামে ভর্তি ছিলেন ।  তার সন্মানে হাসপাতালে একটি স্মৃতিঘর আছে ,  রোমান্টিক রাস্তার নাম করা হয়েছে যেখান তিনি প্রতি সকালে হাঁটতেন ,  তার হাতে লাগানো লাইম গাছের নিচে চমৎকার ভাস্কর্য স্থাপনের সাথে সাথে রবিবাণী খোদাই করা আছে ।   
পরে আসিতেছি পুরো গল্প নিয়ে ,  গতকাল পোস্টটা প্রস্তত ছিল কিন্তু ফ্লিকার বেইমানি করাতে কয়েক ঘণ্টা দেরি হয়ে গেল !   হাঙ্গেরির বিখ্যাত তৃণভূমি পুজতার দিকে ঘোড়া দাবড়াতে যাচ্ছি  ,  ফিরে এসে রবিকথন হবে ।  
বালাতন স্টেশনে নেমেই ম্যাপে চোখ আটকাল ঠাকুর রোডে 

ঠাকুর রোডে আমার আমি





ঠাকুর হোটেল !  !  !  !  ! 

বালাতনের হৃদরোগ হাসপাতালে ভর্তি হয়েছিলেন রবি ঠাকুর



রুম নাম্বার ২২০ ,  রোগীর নাম রবীন্দ্রনাথ ঠাকুর

রবির হাসপাতাল কক্ষ এবং সংলগ্ন বারান্দা



হাঙ্গেরির স্মৃতিকথা


রবির স্মৃতিকে সন্মান জানিয়ে একটা পুরো ঘরকে জাদুঘর মত বানিয়ে রেখেছে হাসপাতাল কতৃপক্ষ

তুমি কি কেবলই ছবি ? 


রামকিঙ্করের তৈরি আসল রবি ভাস্কর্য

স্যালুট স্যার

রবির  নিজ হাতে লাগানো লাইম গাছটি

যখন আমি থাকব না ,  গাছটি রয়ে যাবে


রবিবাণী

নতুন ভাস্কর্য

তোমার মত এমন টানে কেউতো টানে না

এই পোস্টের যে যে ছবিতে আমার খেমো আর পৃষ্ঠ দেখা যাচ্ছে তার সবগুলোই  তুলে দিয়েছেন হাঙ্গেরির বন্ধু সুজান চোব্যাঙ্কো   (   চোব্যাঙ্কো মানে পর্বতের মেয়ে  )  ,  সে হাঙ্গেরির উদীয়মান সাহিত্যিকদের একজন ,  আজ পর্যন্ত দুইখানা কবিতা সংকলন এবং দুইখানা উপন্যাস প্রকাশিত হয়েছে সুজানের ,  ৩য় উপন্যাস লেখায় সে ব্যস্ত ,  এরই মাঝে দাওয়াত করেছিল হাঙ্গেরি এসে বালাতন যাবার জন্য ।  








দক্ষিণ গোলার্ধের বৃহত্তম হাঙর সমাবেশ  ! 




প্রতি বছর চেয়ার ভেঙ্গে পড়ে যেয়ে ২৫ জন মানুষের মৃত্যু ঘটে সারা বিশ্বে ।  
প্রতি বছর রুটি গরমের টোস্টার বিস্ফোরিত হয়ে ৩০ জন মানুষের মৃত্যু ঘটে সারা বিশ্বে ।  
প্রতি বছর সারা বিশ্বে ৩  - ৫ জন মানুষের হাঙরের কারণে মারা যায় ! 
আর প্রতি বছর মানুষের হাতে মৃত্যু ঘটে ১০০ মিলিয়ন হাঙরের !  
এই কথাগুলো লেখা ছিল মহাসমুদ্রের তীরে গড়ে ওঠা দক্ষিণ গোলার্ধের বৃহত্তম শার্ক সেন্টার বা হাঙর প্রদর্শনী কেন্দ্র উসাকাতে ,  স্থান ডারবান ,  দক্ষিণ আফ্রিকা ।  সেদিন কাক ভোরে ডারবান মহানগরী পৌঁছেছি জীবনে প্রথমবারের মত ,  সাথে অস্ট্রেলিয়ান তরুণী ডোমিনিকা দেবস্কায়া ।   (  গেছিলাম মোজাম্বিকের রাজধানী মাপুতোতে সচল পুলিশ কল্যাণ ফৌজদারের সাথে দেখা করতে ,  যা বলেছি এই পোস্টে  ,  ফেরার পথে ঝিমোচ্ছি বাসের সামনের সীটে ,  হঠাৎ পাহাড়ি ঝিরির কুলকুল শব্দ মূর্ত হয়ে উঠল ঝলমলে এক স্বর্ণকেশীর কণ্ঠে -  কী ক্যামেরা তোমার ?  একটু দেখি ?  সেই থেকেই বন্ধুত্ব  ডোমিনিকার সাথে ।  পেশায় ভবঘুরে আলোক চিত্রগ্রাহক ,  মানে বিভিন্ন দেশ ঘুরে সেখানের ছবি নানা পত্রিকায় পাঠিয়ে সেই টাকা দিয়েই কোনমতে থাকা ,  খাওয়া ,  ঘোরাঘুরি চলে যায় তার ,  এর আগে বেশ কিছু দিন ব্রাজিলে ছিল  ,  সেখানের বয়ফ্রেন্ডের সাথে সম্পর্ক চুকে গেছে চিরতরে এই কথাও জানিয়ে দিল পরিচয়ের কয়েক মিনিটের মাঝে ।  আর কী  !  সাথে পর্তুগাল - ব্রাজিলের বিশ্বকাপ ফুটবল খেলার ২টি টিকিট ছিল ,  বললাম একটা টিকেট এক্সট্রা আছে ,  চাইলে ডারবান আসতে পার খেলার ছবি তুলতে ।  ব্যস ,  আমরা এখন ডারবানে ,  মানে ২০১০র জুনের শেষ দিকে ।  )   ,  খেলা শুরু হবে বিকেলের শেষে ,  হাতে সময় থাকায় কয়েকটা জায়গা টোটো করা হল ,  বিশেষ করে প্রকৃতি জাদুঘরে বিলুপ্ত ডোডো পাখির স্টাফ করা দেহ দেখার অভিজ্ঞতা আরেকবার মনে করিয়ে দিল মানুষের হৃদয়হীনতা এবং নির্বুদ্ধিতার কথা ।  

সকালের লাজুক সূর্য তখন সাগরের বেলাভূমিতে আবির্ভূত হয়েছে স্বমহিমায় অগ্নিরথে ,  দক্ষিণ গোলার্ধে তখন শীতকাল চললেও আফ্রিকার দক্ষিণ উপকূলে শীত খুব একটা সুবিধার করতে পারে না বোঝাই যাচ্ছে ,  সাগরের হাওয়ার পরশের যদিও ঘর্মাক্ত হবার হাত থেকে রেহাই দিল আমাদের ,  কিন্তু ছায়াময় কোথাও বিশ্রাম নেবার কথাও স্মরণ করিয়ে দিচ্ছিল থেকে থেকে ।  দূর থেকে দেখা গেল উসাকা মেরিন ওয়ার্ল্ডের বিজ্ঞাপন ,  ডোমিনিকাই জানাল এটা বিশ্বের ৫ম বৃহত্তম অ্যাকোয়ারিয়াম আর হাঙরের সংগ্রহশালা হিসেবে এই গোলার্ধের বৃহত্তম ,  সেই সাথে আছে সীলের নাচ ,  পেঙ্গুইনের হাটা ,  কুমির ,  সাপ ,  প্রবাল ইত্যাদি ইত্যাদি প্রাণীর দর্শন লাভের ১০০ %  সম্ভাবনা ।  

দেখলাম প্রশিক্ষণপ্রাপ্ত সীলের কসরত ,   পেঙ্গুইনের থপ থপ করে হেলেদুলে হাটা ,  বিশেষ অ্যাকরিয়ামে রাখা সামুদ্রিক হিংস্র বাইন মাছ মোরে ইলের কদর্য খেমো  ( যার কথা প্রথম জেনেছিলাম তিন গোয়েন্দার বই পড়ে )  ,  কিন্তু মন পড়ে ছিল হাঙরের রাজ্যে ।  সে বিশাল এক জাহাজ  !  সত্যি সত্যি জাহাজ !  

তাকেই ঘষামাজা করে নানা কায়দায় একগাদা অ্যাকোরিয়াম ,  খাঁচা ,  রেস্তোরাঁ ইত্যাদি সেট করা হয়েছে ।   এমন এক বিশাল নীল জলের জগতে জীবনে প্রথমবারের মত চাক্ষুষ করলাম হাতুড়িমাথা হাঙর  !  অসম্ভব সুন্দর প্রাণীটি কী সাবলীল ভাবেই না পানি চিরে চলেছে ,  ইশ যদি আপন রাজ্য বুনো অবস্থায় তাকে দেখতে পেতাম !  

হাঙর এক বিস্ময় মানুষের কাছে !  প্রায় ৫০০ প্রজাতির হাঙর আজ পর্যন্ত আবিস্কার করেছে মানুষ সেগুলোর আকৃতি  ৭ ইঞ্চি থেকে শুরু করে ৪০ ফুট পর্যন্ত বিস্তৃত !  ৪৫ কোটি বছর ধরে তাদের সদর্প জলকেলি  চলতেই আছে ,  এমনকি ঘুমানোর সময়ও তারা সাঁতরাতে থাকে  আর হাঙর নিয়ে মানুষের এত্ত গবেষণার মূল কারণ  এই যে আমাদের জানা ছিল হাঙরের কোন অসুখ হয় না এমনকি ক্যান্সারও না  !  কী এমন রহস্য আছে এই মাছের যাতে কোন ভাইরাস ,  ব্যাকটেরিয়া ,  কোষ স্ফীতি দাঁত বসাতে পারে না  !  অবশ্য এখন জানা গেছে কোন কোন হাঙরের বিশেষ ধরনের অসুখ হয় বৈকি  ।   আবার হাঙররাই বিশ্বের প্রথম প্রাণী যাদের দেহে শিশ্ন বা পেনিসের উদ্ভব ঘটে ।   
সবচেয়ে বড় হাঙর যে হোয়েল সার্ক বা তিমি হাঙর সেটি আবার খায় অতি ক্ষুদে জীব ,  মানুষের সাথে তার বেশ শান্তিপূর্ণ সহাবস্থান ,  ভারত মহাসাগরের তীরের মোজাম্বিকে একশ ডলারের বিনিময়ে তাদের সাথে সাঁতরাবার নিমন্ত্রণও ছিল ।  এই বিশালদেহীর শরীরেও কিন্তু কোন হাড় নেই ,  আছে কার্টিলেজ  !  

জানা গেছে রক্তের গন্ধ শুকেই মানুষ শিকারের জন্য পাগলপারা হয়ে ওঠে না হাঙর ,  রক্তপিপাসু হয়ে মানুষ শিকারের জন্য ফন্দী করে না সে ,  বরং নিচ থেকে সাতাররত মানুষকে  সীলের সাথে গুলিয়ে ফেলে তাড়া করে প্রায়ই ,  সেই সাথে আছে হাঙরের পাখনা দেখলেই মানুষের আতঙ্কিত হয়ে থই হারিয়ে প্রবল বেগে নড়াচড়া করা ,  ফলে সন্দেহপ্রবণ মাছটি আক্রমণ করেই বসে ,  আর এই ক্ষেত্রে সবচেয়ে বেশী দুর্নামের ভাগীদার আফ্রিকার বৃহত্তম শিকারি প্রাণী গ্রেট হোয়াইট সার্ক ।   তার মূল কারন কী আদৌ তাদের মানুষ শিকার নাকি হলিউডের নানা গুলবাজ সিনেমা ,  বিশেষ করে স্টিভেন স্পিলবার্গের JAWS   ?  
ঘুরে ঘুরে চার ধরনের হাঙর দেখলাম  আমরা ।  কত কোটি বছর ধরে টিকে আছে এই অসাধারণ প্রাণীগুলো ।  সাগরের মৃত সমস্ত প্রাণী খেয়ে এমনিতেই তো তারা যথেষ্ট ভূমিকা পালন করে সাগরের নির্মলতা রক্ষা করতে ,   তার উপর অনেক হাঙরই তাদের ফুড - চেইনের সবচেয়ে উপরের কাতারের সদস্য মানে কিনা সর্দার ! 

আর এই হাঙরকেই আমরা মেরে ফেলছি কাতারে কাতারে !  বছরে ১০০ মিলিয়ন হাঙর মারা পরে মানুষের চাহিদার জোগান দিতে ,  বিশেষ করে পূর্ব এশিয়ার হাঙরের পাখনার স্যূপ বানানোর কাঁচামাল জোগাড় দিতে ,  সেই সাথে পোলট্রি শিল্পের খাবার বানানোর জন্য বাংলাদেশে শিকার করা অধিকাংশ হাঙর চলে যায় অন্য দেশে মুরগীর খাবার হতে ।  এইভাবে সাগরের খাদ্যচক্রে ভারসাম্য নষ্ট করার ফল ইতিমধ্যেই হাতেনাতে পাওয়া শুরু হয়েছে  ।  

উসাকাতে একটা সুবর্ণ সুযোগ ছিল অবশ্য হাঙরের সাথে সাঁতার কাটার  ,  কিন্তু সে লোহার খাচার ভিতরে ঢুকে  মানে যেমনটা খোলা সাগরেও ঘটে ,  কিন্তু রহস্য পত্রিকায় টিম ক্যাহিলের হাঙরের সাথে কিছুক্ষণ ,  আর বই হিসেবে ফ্রাঙ্ক পোলির নীল অন্ধকার পড়ে যে মুগ্ধতা জমেছে হাঙরের সাথে সাঁতার কাটার জন্য সেটাকে এই বদ্ধ পরিবেশে জলাঞ্জলি দিতে ইচ্ছে করল না ।  
হাঙর ছাড়াও যে সমস্ত সামুদ্রিক প্রাণী আছে তার মধ্য কয়েকটাকে স্পর্শ করার সুযোগ ছিল একাধিক অ্যাকোরিয়ামে ,  ডোমিনিকা মহা উৎসাহে কিছু স্টারফিশসহ আরও বর্ণীল কিছু জলজকে ছুঁয়ে দিয়ে আসল !  

আরও কিছুক্ষণ অসাধারণ প্রাণীগুলোকে দেহে চললাম মহাসমুদ্রে অবগাহন করতে ,  সেখানে আবার কাঁটাতারের বেড়া দিয়ে এলাকা আলাদা করা হয়েছে মানবসন্তানদের জন্য ,  বাকী অবারিত সমুদ্র সমুদ্রের আসল সন্তানদের জন্য ,  কিন্তু সেই গল্প আরেক দিন  -  -  -  - 

  (  ডিকভারির SHARK WEEK চলছে বর্তমানে  ,  পরিবেশে হাঙরের গুরুত্ব  নিয়ে মানুষকে সচেতন করার জন্য নানা তথ্যচিত্র পরিবেশন করা হচ্ছে এই সপ্তাহে ।  
হাঙরেরা বেঁচে থাক ,  সমুদ্রটা জুড়ে থাক  ।   )  







জাগরেব সবুজবাজারের দিদিমা





বারিকা ,  আমাদের আজকের গল্পের প্রধান চরিত্র ,  বয়সের ভারে থুরথুরে কিন্তু মনের বলে বলীয়ান এক ক্রোয়াট দিদিমা তিনি ।  থাকেন জাগরেব শহরে থেকে ৬ কিলোমিটার দূরের এক গ্রামে ,  নিজের খামারেই কাজ করেন তিনি উদয়াস্ত ।   উৎপাদিত শাকসবজি পরিবারের জন্য রেখে উদ্বৃত্তটুকুর সাথে মুরগীর ডিম ,  গরুর দুধ  ,  শরতের মাশরুম ইত্যাদি ঝুড়িতে ভরে সেই ভারী ঝুড়ি মাথায় নিয়ে হেঁটে হেঁটে যান জাগরেবের সবুজ বাজারে ।  বিকিকিনি শেষে ফিরতেও হয় হেঁটে হেঁটেই ।   সেটা মনে হয় ১৬০০ সাল ,  নাকি ১৪০০ ?  কিচ্ছু যায় আসে না আদতেই ,  শতাব্দীর পর শতাব্দী ধরে চলে এসেছে পরিশ্রমী  ক্রোয়েশিয়ান মহিলাদের এই ধারা ।  
কালক্রমে জাগরেব পরিণত হয়েছে মহানগরীতে ,  ঠেলাগাড়ী ,  ঘোড়ার গাড়ীর জায়গা দখল করে নিয়েছে মোটর গাড়ীর ঘড়ঘড়ে আওয়াজ ,  মেঠোপথের বদলে পীচ ঢালা সড়ক আর ক্রোয়েশিয়ার সবখানে ,  কিন্তু জাগরেবের সবুজ বাজার আজও জমজমাট ।  


মুল শহর কেন্দ্রে যে বিশাল চত্বর অবস্থিত তার এক কোনেই থরে থরে সাজানো বহু বর্ণা ফুলের সম্ভার স্বাগতম জানাল  আমাদের এই বিখ্যাত গ্রীন মার্কেটে  (  খবরদার বুদ্ধিবেশ্যা মাহমুদুরের কথা তুলবেন না এইখানে ,  এই গ্রীন সেই গ্রীন  নহে )   ,  দুর্জনেরা বলে এই ফুলের মূল ক্রেতা অফিস ফেরতা স্বামীরা যারা কিনা ফুটবল নিয়ে পানশালায় ২ ঘণ্টা আড্ডা দিয়ে এখন বৌ এর মন গলাতে ফুলের তোড়া নিয়ে যাচ্ছে !  


সবই যে বাগানে ফোঁটা কাঁটা মুক্ত গোলাপ তা নয় ,  সাজিয়ে রাখা একাধিক তোড়াতে  বুনো ফুলের সুবাসের সাথে সাথে লকলকে সতেজ সবুজ ঘাসের বিলোল উপস্থিতি ফিরিয়ে নিয়ে যাচ্ছিল উম্মুক্ত প্রান্তরের বলকানের খামার বাড়ীতে ।   আজ এই বাজার ৩ ভাগে বিভক্ত ,  একদিকে শুধুই ফুল নিয়ে বসেন দিদিমারা ,  খুব একটা দামাদামি চলে না ,  কারণ সবাই - ই সাহায্য করে এই ঐতিহ্যকে টিকিয়ে রাখতে ।  
 


কঠোর পরিশ্রমী কৃষিজীবী কাম ব্যবসায়ী ক্রোয়েশিয়ান মহিলাদের  সম্বোধন করা কুমিকা বলে ,  আর এই কুমিকাদের মাঝে ক্রোয়েশিয়ার উত্তরাঞ্চলে খুবই পরিচিত একটি নাম বারিকা ।  বারিকাদের স্মৃতির উদ্দেশ্যে সবুজ বাজারের উপরের অংশে সিঁড়ির সামনে একটি ভাস্কর্য স্থাপন করা হয়েছে ,  


যাকে সুপ্রভাত বলে ডানে ঘুরতেই দেখবেন তাজা সবজি আর ফলের সমাহার ।  উজ্জল রঙের তরমুজ ,  কলা ,  স্ট্রবেরি থেকে শুরু করে নানা ধরনের বেরি মজুদ সেখানে ,  মৌসুম বিশেষে ব্যাঙের ছাতাও মেলে এন্তার ।  আর আগের মতই দুধের সাথে সাথে বিক্রি হয় স্থানীয় ভাবে উৎপাদিত চীজ ।  


মুলত এই অংশটিই সবচেয়ে জমজমাট ,  ক্রেতা হিসেবে দেশী - বিদেশী সবাই হাজির ।  অনেকে টসটসে রসালো ফলে কামড় বসিয়ে মজা পাবার পর সেখানেই ফলের অস্তিত্ব নাশ করে আবার কিনছে বেশী পরিমাণে ।   ফল - সবজির বাজারে এককালে দামাদামির মজার প্রতিযোগিতা থাকলেও এখন এক দামের যুগ ,  তবে অবশ্যই আলতো দামাদামি চলতে পারে দোকান বন্ধের আগে ।  

সকালে শুরু হবার পর মাত্র কয়েক ঘণ্টা খোলা থাকে এই সবুজ বাজার ,  যদিও ফুলের অংশটি অনেক সময়ই দুপুরে গড়িয়ে বিকেলেও সুবাস বিতরণ করে ।  সেই সাথে একটি ছোট্ট অংশে আছে কাপড় ,  হাতে বোনা টেবিলক্লথ ,  জানালার পর্দার জগত আর সেই সাথে কিছু ট্যুরিস্ট আইটেম ।  সবুজ বাজারের এই অংশ আবার ঠিক খোলা আকাশের নিচে নয় ,  শক্ত পোক্ত ছাদ আছে মাথা উপরে ,  সেখান আবার জ্যাম জেলিও বিক্রি হয় ।  
হাতে বেশ তাড়া ,  জাগরেবের সবচেয়ে উঁচু স্থানে যেয়ে শহরটাকে অন্যরূপে অবলোকনের সময় হয়ে আসছে ,  তাই সাত তাড়াতাড়ি এক বারিকার কাছ থেকে কিছু রাপসবেরি কিনে কুশল বিনিময় করে রওনা হতে হল শহরের অন্য মাথায় ।  







২৯৯  +  ১



অণু দা , 
আপনার প্রতি কৃতজ্ঞতার শেষ নাই আমার ,  কারণ বেসিক্যালি আপনার পোস্ট পড়েই প্রকৃতির প্রেমে পড়ে গিয়েছিলাম ।  এখনো যখন সকাল বেলা কফি নিয়ে বের হই ক্লাস করব বলে ,  ক্লাসের কথা ভুলে গিয়ে খরগোশের দিকে তাকিয়ে থাকি ,  আপনার কথা মনে হয় ।  আপনার পোস্ট না পড়লে ওদের কে নিয়ে এত্ত এত্ত চিন্তা করতাম না । 
খুব ভাল থাকুন আপনি ।  অনেক অনেক পোস্ট দিয়ে যান । 
নিশিতা
এমন এক মনছোঁয়া বার্তা পেলে সকাল থেকেই দিনটা ভাল যায় ,  কমাস আগের কমলা রঙা ভোরে  সাত সমুদ্দুর তের নদীর  দেশের ওপার থেকে নিশিতার পাঠানো চিঠি খানিকটে ভাবিয়ে তুলল ,  আসলেই কি আমার ছন্নছাড়া লেখা ,  ছবি ,  বিশ্ব সেরা কবিতার সাথে মলিন ছবি মেলানোর হাস্যকর প্রচেষ্টা আদৌ  কারো কারো মনে কিছুটা হলেও  রেখাপাত করেছে ,  কিছুটা হলেও জীবনের সুন্দরকে আবাহনের প্রচেষ্টা জানিয়েছে ? 
জীবনে লিখতে চাইনি কোন সময়ই ,  নিবিষ্ট থাকতে চেয়েছি পড়াতেই ,  একনিষ্ঠ পড়ুয়া হবার চেয়ে আনন্দের আর কী আছে একরত্তি জীবনে ?  কিন্তু কোন এক বিষণ্ণ বাদামী বিকেলে বিশ্বের উত্তরতম জনপদে অবস্থানের সময় পারদঝলমলে ঝিলিক দেখানো ফিয়র্ডের কিনারে যখন নাম না জানা সামুদ্রিক পাখির ঝাঁককে নেমে এসে বাসা তৈরিতে ব্যস্ত দেখলাম ,  বুকের ভেতরে চেপে রাখা অজানা অনুভূতিগুলো খাঁচাবদ্ধ পায়রার মত মুক্তির আকাঙ্ক্ষায় ডানা ঝাপটে উঠল তীব্র ভাবে ,   মনে আসল একাকী কৈশোরে উত্ত্র সাগরের এই রূপ ,  এখানের মানুষ জীব - বৈচিত্র ,  প্রকৃতি জানার জন্য কতই না ছটফট করে সত্য - মিথ্যা  মিশিয়ে লেখা বাঙ্গালী লেখকদের বই বা খবরের কাগজের লেখা পড়তাম !  কেমনে হবে আজ সেই জায়গায় দাঁড়াবার পর যদি এই খাঁটি আবেগে মোড়া অনুভূতি যদি দুর্বল ভাষায় প্রকাশের চেষ্টা করি ,  হয়ত বাংলা নামের দেশটার ভুলে যাওয়া কোন জনপদের কৌতূহলী কিশোর  - কিশোরী জীবনের তীক্ষ  বাঁকে সেই লেখায় চোখ বুলাবে ,  বিভোর হবে পৃথিবীর সৌন্দর্যে ,  অভিভূত হবে মানুষের সৃষ্টিশীলতায় ,  মাতাল হবে ভবিষ্যতের অভিযান পরিকল্পনায় ।  
সেই থেকে লেখার মকশো করার অলস চেষ্টা ,  ফিনল্যান্ডের পত্রিকা ,  বাংলাদেশ বার্ড ক্লাবের  পাখির ম্যাগাজিন ,  দেশের জনপ্রিয়তম একাধিক দৈনিক খবরের কাগজে টুকটাক লিখতে লিখতে একদিন লেখা শুরু হল সচলায়তনে ,  সেই গল্প বলেছি এই পোস্টে ।  
আমি মনে করি জীবনের সবচেয়ে গুরুত্বপূর্ণ  ২ টি জিনিস হচ্ছে স্মৃতি এবং বন্ধুরা ,  সচলায়তন আমাকে এই দুইটা জিনিসই দুই হাত ভরিয়ে দিয়েছে ,  বিশ্বের অগণিত ভূখণ্ডের ছড়িয়ে থাকা চমৎকার মানুষগুলোর সাথে পরিচয় হয়েছে ,  বন্ধুত্ব দানা বেধেছে ,  এমনকি একসাথে অভিযানেও যাওয়া হয়েছে সচলের লেখার সুবাদের পরিচয়ের ফলে ।   সচলের লেখার বিপদ - আপদ নিয়ে একটা পোস্ট দিয়েছিলাম কমাস আগে ,  এই খানে ।  
হঠাৎ খেয়াল করে দেখি এই পোস্টটি সচলায়তনে আমার ৩০০ নম্বর পোস্ট ,  টেস্ট ক্রিকেটে প্রথম ৩০০ উইকেট নেওয়া বোলার বলেছিলেন আমাকে অতিক্রম করা পরবর্তী বোলারটি হবেন খুবই ক্লান্ত একজন মানুষ ,  ক্রিকেটের সাথে লেখার কোন তুলনা হয় না ,  তারপরও স্রেফ ৩০০ সংখ্যাটার জন্য তুলনাটা টানলাম ,  এবং আমি মোটেও ক্লান্ত নই ,  মাথা গিজগিজ করছে আগামী পোস্টগুলোর পরিকল্পনা নিয়ে ,  উদ্যমে ভরপুর  সবসময়ের মত ,  কেবল একটুকু সময় পেলেই ব্যাটে - বলে হয়েই যাবে ।  
প্রিয় পাঠক ,  শুধু এটুকুই বলার আছে ,  আপনাদের সাথে আমি কোন সময়ই ফাঁকিবাজির চেষ্টা করি নি ,  নিজের যা বলার ছিল ,  যা দেখাতে চেয়েছিলাম সৎ ভাবেই সেটা তুলে আনার চেষ্টা করেছি নানা পোস্টে ।  হয়ত যথেষ্ট পরিশ্রম ছিল না ,  আলসেমিতে ভরা ছিল ক্ষেত্র বিশেষে ,  বানান ভুল ব্যথিত করেছে নিবিড় পাঠকদের ,   কিন্তু প্রচেষ্টায় কোন ঘাটতি ছিল না ।  আর লিখেছি কিন্তু সবখান থেকেই -  বিমান ,  বাস ,  ট্রাক ,  ট্রেন ,  জাহাজ ,  নৌকা ,  ট্রলার ,   এমনকি একবার গরুর গাড়ীতে বসেও !  ডুবোজাহাজ আর রকেট বাকী ,  হয়ে যাবে আশা রাখি !    
নিশিতার মত অনেকেই জানিয়েছেন বিশেষ করে বাংলাদেশে অবস্থানকারী বন্ধুরা যে এই বিরুদ্ধ সমাজে অবস্থান করেও তারা দেশ ঘোরার ,  জীবনকে নতুন ভাবে ছুঁয়ে ,  ছেনে দেখার অনুপ্রেরণা পেয়েছেন আমার অপাংক্তেয় লেখা থেকে ।  আপনাদের সবার প্রতি আমার ঋণের শেষ নেই ,  শেষ হবার নয় ।  
ভালো থাকুন ,  সুস্থ থাকুন ,  সচল থাকুন ,  সচল রাখুন ।  
আর হ্যাঁ ,  ঘোরাঘুরি চলুক সমানতালে ,  ঘরের বাহিরে বা মনের গভীরে । 






অলীক বাতায়ন



শঙ্কর ভুলে গেছে  চারপাশের সব আসবাব - পত্র ,  আফ্রিকা দেশটা ,  তার রেলের চাকরী ,  মোম্বাসা থেকে কিসুমু লাইনটা ,  তার দেশ ,  তার বাবা  – মা -  সমস্ত জগৎটা শূন্য হয়ে গিয়ে সামনের ওই দুটো জ্বল - জ্বলে আলোর দানায় পরিণত হয়েছে ,  তার বাইরে শূন্য !  অন্ধকার !  মৃত্যুর মত শূন্য ,  প্রলয়ের পরের বিশ্বের মত অন্ধকার  !   
ওই দুটো জ্বল - জ্বলে আলোর দানা আসলে আফ্রিকার হিংস্রতম সাপ কালো মাম্বার ,  এবং শঙ্কর একা না ,  সাদা শার্ট -  নীল প্যান্ট পরে  স্কুলের পিছনে বেঞ্চে লুকিয়ে বিভূতিভূষণের চাঁদের পাহাড় পড়তে পড়তে ঘামছি আমিও ,  খুব সন্তর্পণে প্রতিটি নিঃশ্বাস ছাড়ছি যেন সামান্যতম বিচ্যুতিতে সাপের চোখে থেকে আলো সরে গেলেই ক্রুর ছোবলে চির আঁধার নেমে আসবে শঙ্করের জীবনে ।  
রিখটারসভেল্ড পর্বতে অ্যাডভেঞ্চার ,  ভ্রমণে আর রত্নের সন্ধানে আরও অনেক অনেক বার গেছি পাড়া গাঁয়ের অসমসাহসী যুবক শঙ্করের সাথে ,  সবচেয়ে স্মরণীয় যাত্রা ছিল ২০১০এর গ্রীষ্মে  ,  যখন বাসে চেপে বিশ্বের সবচেয়ে নয়নাভিরাম মানুষের তৈরি পথ ফ্রম কেপটাউন টু জোহান্সবার্গ পাড়ি দিলাম ,  সাথের ছোট ল্যাপটপে আবার খুলে বসলাম চাঁদের পাহাড়  ।  বন্ধুর রিক্ত রহস্যময় লাল পাথরের পর্বত দেখি ,  আর কৈশোরের বন্ধু শঙ্কর আমাকে হাতছানি দেয় ।  কাঁটা ঝোপের সামনে রৌদ্রস্নানরত অলস সিংহের  দল ফিরিয়ে নিয়ে যায় টুল বেঞ্চির দিনে লুকিয়ে চুরিয়ে পড়া না - পড়া বইয়ের আলোকময় দিনগুলোতে ।  বলতে পারেন আফ্রিকার সেই প্রান্তর থেকে চোখ ফিরিয়ে বারবার পড়া একখানা বই পড়া কি খুব জরুরী ছিল ?  হয়ত না ,  কিন্তু দিগন্ত বিস্তৃত রোদে পোড়া স্যাভান্না জাতীয় তৃণভূমিতে ফের সেই আনন্দের পরশ পাওয়াটা মহা মুখ্য হয়ে দাঁড়িয়েছিল সেই মুহূর্তে ।  
 কোলাটরাল সিনেমাতে অসাধারণ অভিনয়কারী পর্দার ট্যাক্সি চালক তার সদ্য পরিচিতা আরোহী  (  পরবর্তীতে প্রেমিকা ) কে বলেছিলেন  –  প্রতিটা মানুষের ছুটির দরকার ,  মনের ছন্দময় আনন্দের খোরাকের জন্য ।  সেই আরোহিণীর সে কবে শেষ ছুটি নিয়েছে তার উত্তরে মুচকি হেসে জেমি বলেছিল প্রায়ই নিই ছোট ছোট ছুটি ,  দিনে অন্তত এক ডজন বার ,  বলে মালদ্বীপের একটি চমৎকার ভিউকার্ড দেখিয়ে বলেছিল -  ছুটির প্রয়োজনীয়তা অনুভূত হলেই এই স্বপ্নের জায়গার ছবির দিকে খানিক তাকিয়েই পেয়ে যাই প্রার্থিত আরাম ,  নিস্তব্ধতা ,  সুখ ।  কিন্তু চাওয়াটা হতে হবে খাঁটি ,  আসতে হবে ভিতর থেকে ।  
বই আমার সেই অলীক বাতায়ন ।  
ঢাকা শহরের পিচ গলা গরমে ঘর্মাক্ত ভিড় আর কর্ণবিদারী হর্নের মাঝে হাতের খোলা বইটি আমায় নিয়ে যেত চির সবুজ আমাজনের অসূর্যস্পর্শা বনে ,  কোনদিন বরফ না দেখা পদ্মাপারের বালকটিকে আন্তন চেখভ তার গল্পের চরিত্রের মত মাথায় তুষার গলার হিমশীতল অনুভূতি এনে দিতেন ,  আবার চির শীতের উত্তুরে ভূখণ্ড থেকে এখন সবুজ বাংলা হলুদ শর্ষে ক্ষেতে বিলোল বাতাস এনে দেন বিভূতিভূষণ ,  নিরিবিলি আন্দেজে তারাশঙ্কর  নিয়ে আসেন বাংলার পাগল ঝড়ের আমেজ ।  রাসকলনিকভের ভয়ংকর জিঘংসা যেমন ফণা তুলে ক্রাইম অ্যান্ড পানিশমেন্ট পড়ার সময় তেমন ল্য মিজারেবলের জ্য ভালজা বলে নেন -  জীবনে কখনই অন্যায় করবে না ,  তোমার প্রতি অন্যরা যতই অন্যায় করুক  !  
সমাজ বদলাবার তাগিদে নয় ,  নিজেকে উন্নততর চরিত্রের বা রুচির মানুষে পরিণত করার জন্য নয় ,  এমনকি হয়ত অজানাকে জানার চিরন্তন কৌতূহল থেকেও নয় ,  কেবল স্বার্থপরের মত অলীক সুখের সন্ধানের জন্যই আমি পড়ি ,  হোক না কিন্ডল ,  ল্যাপটপের পিডিএফ ,  বা ছাপাখানার ফসল  –  আমি সুখী হবার জন্য পড়ি । 






যদ্যপি আমার গুরু




গত কদিনে আমরা বাংলাদেশের টেকনাফ থেকে তেতুলিয়া ,  রূপসা থেকে পাথারিয়া ঘুরে ফেললাম একটানা ।  আমরা বলতে দেশের কয়েকজন পাখিপ্রেমী ,  নিসর্গপাগল ।  প্রায় সবাই - ই বাংলাদেশ বার্ড ক্লাবের সদস্য যারা কালা - তিতিরের খোঁজে পঞ্চগড়ের তেঁতুলিয়ার কাজিপাড়া চা - বাগান হয়ে ধলাভ্রু - কাস্তেছাতারের খোঁজে চলে গেছে টেকনাফ ।  তবে দলের মধ্যমণি সবসময়ই ছিলেন চিরতরুণ ইনাম আল হক ।  আজ যার বয়স ৭০ পূর্ণ হয়ে একাত্তরে পড়ল কেবল । 

 আমাদের মধ্যে সবচেয়ে বেশি উৎসাহ তাঁর ,  সেই সাথে জীবনপাত্র উছলে পড়া কৌতূহল ।  ডানে - বামে ভ্রু - ক্ষেপ না করে হনহন করে পথ মাড়িয়ে চলেছি সকলে ,  নজর কেবল সামনের দিকে কিন্তু  গাছের পচা গুঁড়িতে বৃষ্টির স্পর্শে উঁকি দেওয়া অপূর্ব কমলা রঙের ক্ষুদে ক্ষুদে মাশরুমে ঠিকই নজর যায় তাঁর ,  যে কোন অচেনা গাছের পাতা ,  রঙিন ফল ,  পাহাড়ি ঝিরি দিয়ে ভেসে যাওয়া সুগন্ধি করবী ফুল ,  ঘাসের দঙ্গলের মাঝে কেঁচো -  সবই পায় মুগ্ধতা ,  ভালবাসা এবং কৌতূহলের পরশ ।  

ইনাম আল হক এক বিস্ময় আমাদের সকলের কাছে ,  তাঁকে বছরের পর বছর এত নিবিড় ভাবে কাছ থেকে দেখার পরও ।  জগতের যে কোন খুটি - নাটি নিয়ে চমকপ্রদ অজানা সব তথ্য দিয়ে বাকরুদ্ধ করে দেন তিনি আমাদের ,  এবং সেই জ্ঞানের কথা বলার সময় তাঁর কণ্ঠে অহংবোধ বা সবজান্তার মুন্সিয়ানার ছোঁয়াটুকু থাকে না ,  থাকে কেবল জানার আনন্দ । 

 এই তো গত সপ্তাহে জীবনে প্রথমবারের মত কাপ্তাইয়ের সীতাপাহাড়ে গেছি ,  ঝুম বৃষ্টি হয়েছে এর মাঝে জল - কাদা ঠেলে ঝিরি - বন মাড়িয়ে পাহাড়ে ওঠার সময় একাধিক জায়গায় পিচ্ছিল কাদাময় ভার্টিক্যাল প্রায় ৮০ থেকে ৯০ ডিগ্রি খাড়া ,  চিন্তা করছি কী করে উঠব !  এই সময় ইনাম ভাই কুড়িয়ে পাওয়া ত্রিশূল আকৃতির একটি গাছের ডাল নিয়ে এসে বললেন এই আমার ক্রাম্পন ,  এখন গোটা দুই ফুট হোল্ড তৈরি করতে পারলেই আমরা পা রেখে উঠে যাব ,  এবং তাই - ই হল !  ৭০ বছরের তরুণ তরতর করে নিজের তৈরি সেই ঝুঁকিপূর্ণ পথ বেয়ে কাঁধে ইয়া বড় লেন্স সহ ক্যামেরা ও অন্যান্য ভারি বোঝা নিয়ে ,  খানিকক্ষণ মাথা চুলকে তাঁর অনুসরণ করলাম অবশেষে ।  

বাংলাদেশের নানা বনে গত কয়েক মাসে গিয়েছি আমরা ,  মূলত পাখি দেখা এবং পাখি সম্পর্কিত তথ্য সংগ্রহের কাজে ।  ইনাম ভাই ব্যথিত হয়ে বলেন বনগুলোর তিরিশ থেকে চল্লিশ বছরের ইতিহাস ।  বলে চলেন আমাদের অদেখা সেই সম্পদরাজির কথা ,  যেখানে গাছের ভিড়ে সামনে চলা দায় ছিল ,  পাখির কূজনে ভরে থাকত চারপাশ । 

 কালেঙ্গা বনের অপূর্ব সব প্রাচীন গাছ এবং লজ্জাবতী বানরের স্মৃতিচারণের সাথে সাথে বলেন কাপ্তাইয়ের বড়ছড়ার অসাধারণ সব পাখির কথা যাদের আর দেখা যায় না ,  পঞ্চগড়ের জঙ্গলের রাতচরা পাখিদের চিরতরে হারিয়ে যাওয়া তাঁকে স্মৃতিকাতর করে ,  ক্রমাগত বন ধ্বংস ,  বুনো পরিবেশের মুছে যাওয়া হয়ত কিছুটা বেদনাক্রান্তও করে তোলে ,  কিন্তু হতাশ হন না তিনি মোটেও ।  দুধপুকুরিয়ার বনে রাতচরা পাখি দেখে উচ্ছাস প্রকাশ করেন তারা এখনো টিকে আছে বলে ,  ফটিকছড়ির অরণ্যে বিশালকায় চিতিপেট - হুতোমপ্যাঁচা দেখা গেছে শুনে উল্লসিত হয়ে বলেন এখনো আমাদের অবাক করে দেবার সামর্থ্য রাখে বাংলাদেশের বন । 
 

সব বিষয়ে কথা হয় আমাদের -  পাখি ,  পরিবেশ ,  বাংলাদেশ ছাড়িয়ে রবীন্দ্রনাথ ,  জীবনানন্দ ,  বায়রন ,  কিটস ,  ভ্যান গগ ,  রেনোয়া ,  এডমুন্ড হিলারি থেকে বিশ্বের নানা অঞ্চল ও তাদের সমাজ ব্যবস্থা ছাড়িয়ে মহাবিশ্বের ডার্কম্যাটার পর্যন্ত ।  কথা হয় মানে আমরা মুগ্ধ শ্রোতা কেবল ,  মাঝে মাঝে প্রশ্ন করে জেনে নেবার চেষ্টা করি সেই বিষয় নিয়ে ।  
অথচ নিজের জীবনের এক শিক্ষণীয় ঘটনার কথা বলেছিলেন যা প্রতিনিয়ত মনে রাখার মত ,  কোন এক খাল পেরোবার সময় দেখেন সেই ডিঙ্গি নৌকায় মাঝি নেই ,  গ্রামের লোকেরা যে যখন যায় সে - ই তখন বৈঠা বেয়ে অপর পারে নৌকা রেখে যায় ।  তো নৌকা বাইতে এককালে ভাল পারলেও অনেক বছরের অনভ্যাসের ফলে তিনি সেদিন একটু উল্টো - পাল্টা নৌকা চালিয়ে অপর পারে পৌঁছালেন ,  সেখানে ছাগল চরানো রত এক বৃদ্ধা তাঁর উদ্দেশ্যে বললেন  “ এত বড় বুইড়া ব্যাটা হইছে ,  দাড় টাও বাইতে জানে না !  ” 
এই গল্প বলেই ইনাম ভাই বলেছিলেন ,  ” আপনারা আমাকে অনেকে অনেক কিছুই মনে করেন কিন্তু দেখুন সেই বৃদ্ধার কাছে আমি এক বুইড়া ব্যাটা যে দাড়টাও বাইতে শিখি নাই এবং সে কিন্তু ঠিক ।  হয়ত আমরা সবাই - ই জীবনে কারো না কারো কাছে এমন অক্ষম বুইড়া ব্যাটা ।  ”  
সেই কথাই আমি অবাক হয়ে ভাবি যে মানুষ খামোখা কেন অহংকার করে !  কে সামান্য বিষয় নিয়ে নিজেকে অহেতুক বড় ভাবে অন্যদের চেয়ে ।  
তবে নিজের একটা বিশাল দুর্বলতা নিয়ে বলেছিলেন ইনাম ভাই এক বিরল মুহূর্তে ,  সেটি হচ্ছে বাংলাদেশ ছাড়া উনি থাকতে চান না ।  বিশ্বের ছয় মহাদেশ ,  পাঁচ মহাসাগর ঘোরা হয়ে গেছে তার ,  বছর চল্লিশ আগেই যুক্তরাষ্ট্রে বেশ কিছুদিন ছিলেন উচ্চশিক্ষার জন্য ,  কিন্তু বাংলাদেশের বাহিরে থাকবেন এই চিন্তা কোনদিনই আশ্রয় দেন নি মনে ।  ভুবন ভ্রমিয়া শেষে তাই নিজ ভূমেই ফিরেছেন বারংবার এবং দ্ব্যর্থহীন কণ্ঠে বলেন আমার কাছে বিশ্বের সুন্দরতম অঞ্চল হচ্ছে বাংলাদেশ ।  

ইনাম ভাইয়ের মধ্যে যে এক কৌতূহলী শিশু বাস করে তার প্রমাণ আমি পাই প্রতিনিয়তই ,  মনে আছে উত্তর মেরু ভ্রমণের সময় সেখানের রাশান পাইলট আর বেস ক্যাম্পের লোকজনের তাঁবুতে ঢুঁকে বেশ আড্ডা জমিয়ে ফেলেছিলেন যারা ইংরেজির একটি শব্দও জানত না ঠিক যেমন ইনাম ভাই রাশান জানতেন না !  কিন্তু তাঁর বন্ধুত্বপূর্ণ ব্যবহারে খুশি হয়ে তারা সাইবেরিয়ার গ্রামে হাতে তৈরি জুতা অপূর্ব এক জোড়া জুতা  ‘ সালিঙ্কা ’  উপহার দিয়েছিল । 

 ( এই পোস্টে ব্যবহৃত সকল ছবিই এই বছরে তোলা  ,  কেবল এটি ২০০৭ সালে উত্তর মেরু অভিযানের সময় তোলা ) 
সেই একই কৌতূহল আবারও দেখি যখন ইনানির কোন কিশোরের কাছে তিনি পাঠ্যবই চেয়ে নিয়ে তা নিয়ে প্রশ্ন করেন ।  

নিজের শত ব্যস্ততার মাঝে আমাদের জন্য অপূর্ব সব বই লিখে চলেছেন ,  ডিজাইনও করেছেন বইগুলোর নিজে নিজেই ,  

বাংলাদেশের ডাকবিভাগের জন্য বেশ কয়েকটি পাখি ডাক - টিকেটের জন্য আলোকচিত্র দেয়া থেকে শুরু করে ডিজাইন করেছেন কিন্তু মূল কাজটি তিনি করে চলেছেন সবার অলক্ষ্যে তা হচ্ছে দেশের ভবিষ্যৎ প্রজন্মকে প্রকৃতির প্রতি উৎসাহিত করে তুলে ,  তাদের পাখিপ্রেমী এবং গবেষক বানিয়ে ।  

ইনাম ভাই যে শুধু আমাদের নিয়ে দেশ - বিদেশের বনে নিয়ে পাখি চেনাচ্ছেন তাইই নয় ,  প্রায় ২০ বছর ধরে তাঁর বাড়িতে অনুষ্ঠিত হয়ে আসছে উনারই প্রতিষ্ঠিত বাংলাদেশ বার্ড ক্লাবের প্রতি মাসের আড্ডা ,  ঠিক যেখানেই জন্ম পর্বতারোহীদের ক্লাব বিএমটিসির এবং বাংলাদেশের এভারেস্ট জয়ের স্বপ্নের ।  

আজকের ব্লগে আমি অনেক কথায় লিখতে পারি কারণ জানি ইনাম ভাই সেটা কোনদিনই পড়বেন না ,  বিশেষ করে গুরু শব্দটা তিনি মোটেও পছন্দ করেন না ,  কেউ তার ক্ষেত্রে ব্যবহার করুক তা তো নয়ই ।  তাই - ই তো আমার ২য় ভ্রমণ কাহিনী সংকলন  ‘ পথ চলাতেই আনন্দ ’ র উৎসর্গ পত্রে আমি লিখেছি - 
পিতৃপত্রিম বন্ধু
এবং
মেরু - মরু - বন - পর্বত -  সাগর - হাওড় - নদী -  - জাদুঘর - গ্রন্থাগার - হ্রদ
উত্তর মেরু থেকে হিমালয় হয়ে বঙ্গোপসাগরের অতল সোয়াচ অফ নো গ্রাউন্ড
সবখানের সহ - অভিযাত্রী
ইনাম আল হক
I have known nobody who have so much to give , 
Combined with  so much generosity in giving it .     


সুস্থ ভাবে মনের আনন্দে শতায়ু হোন ইনাম ভাই ।  আপনার কাজের মাধ্যমেই আমরা স্বপ্ন দেখি মানুষের মত মানুষ হবার ।  শুভ জন্মদিন !  ! 

 ( ইনাম ভাই সম্পর্কিত আরও বেশ কিছু ব্লগ পাবেন এই লিঙ্কে ) 






টেনিদা ,  আমার নায়ক



বনভোজনের রফা করতে করতে শেষ পর্যন্ত লিস্টিটা যা দাঁড়াল তা হচ্ছে এই - 
খিচুড়ি  (  প্যালা রাজহাঁসের ডিম আনবে বলিয়াছে ) 
আলু ভাজা  (  ক্যাবলা ভাজিবে ) 
পোনা মাছের কালিয়া  (  প্যালা রাঁধিবে ) 
আমের আঁচার  (  হাবুল দিদিমার ঘর হতে হাত সাফাই করবে ) 
রসগোল্লা ,  লেডিকিনি  (  ধারে ম্যানেজ করিতে হইবে ) 
লিস্টি শুনে আমি হাঁড়িমুখ করে বললাম ,  ওর সাথে আরেকটা আইটেম জুড়ে দে  –  টেনিদা খাবে  ! 
ব্যস এসে গেছেন তিনি !  সর্বদাই পরের মাথায় কাঁঠাল তো কাঁঠাল ,  পারলে পৃথিবী ভেঙ্গে খাবেন ।  একবার যেই বলেছি ,  তুমি খাওয়াবে ? 
 সাথে সাথে পিঠের উপরে পেল্লাই এক চড় মেরে বলল ,  বদনাম দিস নি বলে দিচ্ছি !  আমি টেনিরাম শর্মা  –  কাউকে কক্ষনো খাওয়াই না  –  নিজেই খেয়ে থাকি বরাবর ।  এ হচ্ছে আমার নীতি মানে প্রিনসিপাল ।  তোকে খাওয়াতে যেয়ে আমার প্রিনসিপাল নষ্ট করব ! 
 আবার বনভোজনের ব্যাপারে বললে  -   " সব মিলিয়ে চাঁদা উঠেছে দশ টাকা ছ আনা -  এ দিয়ে বনভোজন করবি  ?  ?  ট্যাঁকখালির জমিদার সব .  .  .  " 
আমার বলতে ইচ্ছে করলো তুমি দিয়েছো ছআনা পয়সা মাত্র কিন্তু বললে গাল তো গাল ,  গালপাট্টা পর্যন্ত উড়ে যাবে ।  
তার ধ্যান জ্ঞান হচ্ছে খাওয়া ,  মানে কিনা পরের পয়সায় খাওয়া আর সেই সাথে পরোপকার করা ,  যাকে বলে সুপারভাইজ !  পৃথিবীর প্রচণ্ডতম বিভীষিকা  –  আমাদের পটলডাঙার টেনিদা  !   পুরো ছয় হাত লম্বা খটখটে জোয়ান ।  গড়ের মাঠে গোরা ঠেঙ্গিয়ে এবং মোহনবাগান হারলে রেফারি পিটিয়ে স্বনামধন্য ।  তিনিই আমার মানসলোকের নায়ক । 

টেনিদা আমি পড়ি প্রায় প্রতিদিনই ,  হাগনকুঠির কমোডের পাশে যে ছোট্ট বইয়ের তাকটা আছে গ্যারফিল্ডের কমিকসহ হালকা বইতে ভরা ,  তার মাঝে নক্ষত্রের মত জ্বলজ্বল করে নারায়ণ গঙ্গোপাধ্যায়ের টেনিদা সমগ্র ,  যার আবেদন বিন্দু মাত্র ম্লান হয় নি গত দেড় দশকে ,  বরং টেনিদার সাহচর্যের আবেদন বাড়ছে দিনকে দিন ।  কিন্তু কেন ?  কারণ কি এই যে টেনিদা সমাজের প্রচলিত নিয়মকে থোড়াই কেয়ার করে নিজেরভ দর্শনে গ্যাঁট হয়ে বসে থাকেন ?  নাকি ইচ্ছা মত ঘুড়ির সাথে আকাশে উড়েন ,  হাতির পিঠে বনে বেড়াতে যান ,  প্লেনে চেপে মামার বাড়ী যান আর দুমদাম অ্যাডভেঞ্চারের দেখা পান সেই কারণে ?  
জানি না !  জানতে বয়েই গেছে আমার !  শুধু জানি সেই নির্মল রসঘন গল্পগুলো পড়ার সময় মধুর কৈশোর ঘিরে ধরে পেলব মনকে ,  ভালো লাগে ,  চারমূর্তির সাথে বেরিয়ে পরতে ইচ্ছে করে যন্ত্রজীবনকে কাঁচকলা দেখিয়ে !   টেনিদা একা না ,  ভালবাসি ঢাকাইয়া হাবুল সেন ,  প্যালারাম ,  ক্যাবলা সকলকেই ।  সেই শিষ্যদের সাক্ষ্যেই বেরিয়ে আসে ভজহরি মুখুজ্যে ওরফে টেনিদার আসল পরিচয়  –  কারো অসুখ হলে টেনিদা নিজের স্বাস্থ্যঝুকি অগ্রাহ্য করে সারিয়ে তুলবেন অন্যদের ,  বস্তিতে আগুন লাগলে জীবনের ঝুঁকি নিয়ে আটকে পড়া শিশুকে উদ্ধার করবেন ,  ক্রিকেট মাঠের ক্যাপ্টেন ,  ফুটবল মাঠের ত্রাস ।  
ভিমরুল শুদ্ধ জামরুল খেয়ে হজম করে ফেলা টেনি দা যখন সমস্ত চিনাবাদাম শেষ করে আনমনে খোলা চিবোতে থাকেন কুড়কুড় করে তাকে মর্ত্যের মানুষ মনে হয় বইকি !  
আর নামের কী সব বাহার  !  ভোলা অসম্ভব বর্ণিল সেই চরিত্রগুলোকে -   অবকাশরঞ্জনী নামের বাদুড় ,  স্বামী বিটকেলানন্দ ,  খগেন মাশ্চটক ,  ঘচাং ফু ,  শেঠ ঢুন্ডুরাম ,  গজেশ্বর গাড়ুই ,  ম্যাকাদিনি বেনিহিতো অ্যাসপারাগাস ডি প্রোফান্ডিস ওরফে হনুলুলুর মাকুদা  ,  বিচ্ছু কম্বল ,   চন্দ্রবদন চম্পটী ,  ঝুমুরলাল চৌবে চক্রবর্তী যে কিনা তাদের বলে ছিল  - তোমরা হচ্ছ আমার ছোট ভাইয়ের মত ,  আদর করে কান - টান মলে দিলেই বা কী করতে পারতে !  তার বন্ধু কিংবা ঝাউ বাংলোর রহস্যে সাতকড়ি সাঁতরা  ,   তার বাবা পাঁচ কড়িসাঁতরা ,  ঠাকুরদা তিন কড়ি সাঁতরা ,  এককড়ি সাঁতরা ,  এবং হয়ত যার বাবার নাম মাইনাস হতে পারত । 
আবার নতুন নতুন গুল দিয়ে জাহাবাজ নাম বানাতে টেনিদার জুড়ি কেবা আছে !  যখন জিজ্ঞেস করতেন  -   " দুনিয়ার সবাইকে তুই চিনিস  ?  ?  ফ্রান্সের সানাইওয়ালা মসিঁইয়ে প্যাঁকোর সাথে তোর পরিচয় আছে  ?  ?  লন্ডনের মুরগির দোকানদার মিস্টার চিকেনসনকে চিনিস তুই  ?  ?  "  কিংবা জাপানি গাইয়ে তাকানাচি ?  তখন আমরা বিমুগ্ধ শ্রোতা !  
অবশ্য তাকেও খাবি খাইয়ে দিয়েছিল চারমূর্তির স্বামী ঘুটঘুটানন্দ -  তার গুরু ডমরু ঢক্কা পট্টনানন্দ -  গুরুর গুরু  উচ্চন্ড মার্তন্ড কুক্কুট ডিম্ব ভর্জনন্দর নাম !  
সেই সাথে চমৎকার বাস্তবসম্মত নামের সংগঠনগুলো  -  ঘুঁটে পুকুর ফুটবল ক্লাব ,  চিংড়িহাটা হিরোজ ,  চোরাবাগান টাইগার ক্লাব ,  পটলডাঙ্গা থান্ডার ক্লাব ,   বাবা কচুবনেশ্বর ,  নেংটিশ্বরীর লেজ !  কিংবা জাপানী অধিকৃত টিকটিকির ডিম ,  থুড়ি টিড্ডিম  !  আর সেগুলো যাবেন কীভাবে ? 
ঘুঁটে পাড়া কোথায় ?  কেন গোবরডাঙ্গার কাছে  !  ওখান থেকে দশ মাইল হেঁটে ,  দুই মাইল দৌড়ে ,  কিন্তু কেন দৌড়ে তার কৈফিয়ত দেওয়া যাবে না । 
ধ্যাধ্যেড়ে কালীকেষ্টপুরে কীভাবে যাবেন ?   টেনিদা বললে খুব সোজা রাস্তা ,  প্রথমে আমতা চলে যাবি ,  সেখান থেকে দামোদরে দশ মাইল সাঁতার কাটবি ,  তারপর ডাঙ্গায় উঠে চল্লিশ মাইল পচাত্তর গজ সাড়ে এগারো ইঞ্চি হাঁটলেই ,  ধ্যাধ্যেড়ে কালীকেষ্টপুরে পৌঁছে যাবি । 
চেঙ্গিস খানের সাথে হ্যামিলনের বাশিওয়ালার মিলন ঘটালেন টেনিদার স্তোরিয়া দে মোগোরা পুদিচ্চেরি বোনানজা বাই সিলিনি কামুচ্চি বইটি পড়ে !  ইতিহাসের কত অজানা অধ্যায় প্রকাশ পেত না টেনিদা না থাকলে !  

 গানের ব্যাপার তারা সবাই এক পায়ে খাড়া ,  যদিও প্রভাত সঙ্গীতের ফলে তাদের ট্যাঁকে টাকা এসেছিল কিন্তু গানের সুখ্যাতি আসে নি ,  ক্ল্যাসিকাল ভাষায় প্যালারাম বলেছিলেন তার রবীন্দ্রসঙ্গীত গাবার পর ঝাউবাংলোর সাতকড়ি সাঁতরার প্রশংসা  - 
 বেশ গাইছ তো !  তোমার অরিজিনালিটি আছে ।  মানে গানটা রবিঠাকুরের হলেও বেশ নিজের মতো সুর দিয়েছ ! 

 চটব না খুশী হব -  বুঝতে পারলুম না ।  
 আবার একবার টেনিদা নাকি অ্যায়সা কীর্তন ধরেছিল যে  তার প্রথম কলি শুনেই  চাটুজ্যেদের  পোষা কোকিলটা হার্টফেল করে , 
আর হাবুল -  প্যালার যৌথ সঙ্গীত শুনে নেপালি ড্রাইভার দারুণ আটকে হাঁই হাঁই করে উঠে বলেছিল  ,  অমন বিচ্ছিরি করে চেঁচিয়ে চমকে দেবেন না বাবু ,  খাঁড়া পাহাড়ি রাস্তা  –  শেষে একটা অ্যাকসিডেন্ট করে ফেলব ! 
 যার সাথে কিছু মধুর কথোপকথন সর্বদাই মনের মুকুরে থাকে -  
হঠাৎ ডেকে জিজ্ঞেস করলাম  –  আচ্ছা ড্রাইভার সাহেব , 
  আমি ড্রাইভার নই ,  গাড়ীর মালিক ।  আমার নাম বজ্রবাহাদুর । 
   -  আচ্ছা বজ্রবাহাদুর সিং - 
  সিং নয় ,  থাপা । 
  তারমানে শিংওয়ালা নিরীহ প্রাণী নয় ,  দস্তুরমত থাবা আছে ।  মেজাজ আর গলার স্বরেই সেটা বোঝা যাচ্ছিল । 
বেচারা প্যালারাম মেজাজওয়ালা দাদা মানে সংক্ষেপে মেজদা যখন  বলতেন যাও জাম্ববান ,  তোমার দাদা হনুমান তোমায় ডাকছে ,   দুজনে মিলে এখন লঙ্কা পোড়াও গে তখন বাহির এসে অন্যদের সাথে বাহাদুরি নেবার চেষ্টা করত জার্মান বলে হিটলার -  বার্লিন -  নাৎসি -  কটাকট !  আবার খেলার মাঠে জবড়জং পোশাক পরে যখন প্যালা বলছে ,  টেনিদা এসব পরে তো হাটতেই পারছিনা রান নেব কিভাবে ? 
 টেনিদার উত্তর  -  কেন ?  দৌড়াবি !  হাটতে না পারলে দৌড়ান যায়না বুঝি ? 
ছিলেন কুট্টি মামা ওরফে গাজাগোবিন্দ হালদার আর হঠাৎ কবি ফুচু দা ।  যদিও কবিতা এবং কবি নিয়ে টেনিদার কিছু সংলাপ বাধিয়ে রাখার মত -  

টেনিদা বলল আমি এখন ভীষণ ভাবুক -  ভাবুক বোধ করছি !     
ভাবুক -  ভাবুক শুনে আমার খুব উৎসাহ হল ,  তুমি এখন কবিতা লিখবে বুঝি ? 
টেনিদা বিরক্ত হয়ে বলল ,  দুত্তোর কবিতা !  ও - সবের মধ্যে আমি নেই  ।  যারা কবিতা লিখে তারা আবার মনিষ্যি থাকে নাকি ?  তারা রাস্তায় চলতে গেলেই গাড়ী চাপা পড়তে পড়তে বেঁচে যায় ,  নেমন্তন্ন বাড়ীতে তাদের জুতো চুরি হয় ,  বোশেখ মাসে গরমে যখন লোকের প্রাণ আইঢাই করে  –  তখন তার দোর বন্ধ করে পদ্য লিখে -  বাদলরাণীর নূপুর বাজে তাল - পিয়ালের বনে !  দুদ্দুর ! 
আমি আশ্চর্য হয়ে বললুম ,   বোশেখ মাসের দুপুরে বাদলরাণীর কবিতা লেখে কেন ? 
 টেনিদা মুখটাকে ডিম ভাজার মতো করে বললে ,  এটাও বুঝতে পারলি না ?  বোশেখ মাসে কবিতা না লিখে পাঠালে আষাঢ় মাসে ছাপা হবে কী করে ?  যা - যা কবিতা লেখার কথা আমাকে আর তুই বলিস নে  ।  যত্তো সব ! 
যদিও আমার সবচেয়ে প্রিয় কবিতাগুলি একটি পেলাম টেনিদার এক উপন্যাসেই যা শুনে সবাই বেশ উৎসাহই দিয়েছিল ! 

ওগো চাঁদিনী রাতের পাইন  - 
ঝলমল করছে জ্যোৎস্না
দেখাচ্ছে কী ফাইন ! 
শিক্ষকরা অবশ্য হীরেকে কাঁচ ভেবে ভুল করেছিলেন ,  একজন তাকে বলতেন ফক্স মানে সিরিগাল !  বলতেন  ,   " বৎস ভজহরি ,  জগদীশ্বর কি তোমার স্কন্ধের উপরে মস্তকের বদলে একটি গোময়ের হাঁড়ি বসাইয়া দিয়াছেন ?  "  .   পণ্ডিতমশাই একবার ওকে গো শব্দরূপ জিজ্ঞেস করায় বলেছিল গৌ -  গৌবৌ  –  গৌবর !  শুনে পণ্ডিত মশাই চেয়ার থেকে উল্টে পড়ে যেতে যেতে সামলে নিয়েছিলেন ।  আর ওকে বলেছিলেন  -  কী বলেছিলেন ,  সেটা না - ই বা শুনলে ।  
 ভাল মানুষ হাবুল সেনের অকাট্য যুক্তি ভাউয়া ব্যাঙ - এর মানে হইল গিয়া ভাইয়া ব্যাঙ ,  নায়ক বিজয় কুমারের বলা খুন  –  পুলিশ  –  ডাকাত ,  সাথে সাথে অন্যদের অ্যাম্বুলেন্স -  ফায়ার বিগ্রেড -  সৎকার সমিতি ,   তার পিছন পিছনে আসা  মড়ার খাটিয়া ,  হরিসংকীর্তনের দল ,  আরও অনেক অনেক মণিমাণিক্যে কান জুড়োয় ,  চোখ জুড়োয় ,  সবচেয়ে বড় কথা প্রাণ জুড়োয় প্রতিদিন ,  থেকে থেকেই ! 
  ভাল লাগে ভাবতে যে টেনিদাই আমার নায়ক ,  আরও ভাল লাগে যখন জানি অনাগত ভবিষ্যতেও সেই স্থানে উনিই থাকবেন ! 
থ্রি চিয়ার্স ফর পটলডাঙ্গা ! 
ডি লা গ্রান্ডি মেফিস্টোফেলিস !  ইয়াক !  !  ইয়াক  !  !  !  






ছবি ব্লগ -  সুন্দর সুন্দরবন ,  কুৎসিত মানুষ




অনেক আগে পাখিবিশেষজ্ঞ প্রকৃতিপ্রেমী ইনাম আল হককে জিজ্ঞাসা করছিলাম ,  প্রকৃতি রক্ষায় বাঙ্গালীর মত কেয়ারলেস জাতি কি বিশ্বে আর আছে ?  উনি সাথে সাথেই বলেছিলেন -  অনেক আছে ,  এই থাইল্যান্ডের কথায় ধরেন ,  সেখানে মানুষের লোভের কাছে ,  প্রয়োজনের কাছে প্রকৃতি সম্পূর্ণ পরাজিত ।  ম্যানগ্রোভ বন প্রায় শেষের পথে ,  কিন্তু আজ যদি বাংলাদেশে বলা হয় সুন্দরবন আস্তে আস্তে কেটে সাফ করে বিশাল চিংড়ীর ঘের তৈরি হবে ,  কাড়ি কাড়ি টাকা আসবে ,  দেখবেন বাংলাদেশে নিরীহতম মানুষটিও ফুঁসে উঠবে প্রতিবাদে ।  বাংলাদেশের লোক কোন সময় সুন্দরবন নষ্ট হতে দিবে না ।  
ভয়ংকর সুন্দর

ডাঙ্গায় কুমির

 বড় মামার উপস্থিতি 

জোয়ার ভাটা

বড় কুবো  /  কানাকুয়ো

সেই আশাতেই বুক বাঁধি ,  আজ কোন কথা বলছি না সুন্দরবন ধ্বংস করে হাতে নেওয়া কোন আত্মঘাতী প্রজেক্ট নিয়ে ,  জাহাজভাঙ্গার ঘাট নিয়ে ,  রামপাল প্রজেক্ট নিয়ে ,  শুধু আশা করি এই ছবিগুলো দেখে যেন আপনি একবারের জন্যও আপন মনে অস্ফুট কণ্ঠে বলেন -  আহ ,  কী সুন্দর আমাদের সুন্দরবন !  
তাহলেই জানব সুন্দরবন একা না টিকে থাকার লড়াইয়ে ,  আমি আছি ,  আপনি আছেন ,  আমরা আছি ।  
মাডস্কিপার  (   একটি মাত্র মাছ যা কিছু গাছে উঠতে পারে  !  )  

পাতি টুনটুনি

খাল

শিকরে

মায়াহরিণ

প্রাণ

বন্ধুত্ব  (  অনেক শুনেছি বানর ও হরিণের বন্ধুত্বের কথা ,  কিন্তু এক ফ্রেমে পেলাম এই প্রথম )  

ক্ষুরধার

সংগ্রাম

সৌন্দর্য

খয়রাপাখ মাছরাঙা

কালাটুপি মাছরাঙা

অলৌকিক ভোর

একাকী

শুশুক

টাওয়ার

বৈধ উজাড়

পাতানিদ্রা

বনরক্ষী দাদু

গোলপাতা

এবং ভাটা

অপ্রাপ্তবয়স্ক শিকরে

গর্তের রাজা

বাঘ ,  সাবধান ! 

বীজ

তিলা নাগঈগল

রশ্মি

বদর বদর

শ্বাসমূল

স্রোতের বিপরীতে

জীবনের অন্বেষণে

সরলতা

যাত্রা

লীলেন দা তার সাকিন সুন্দরবনে লিখেছিলেন বর্তমানের সুন্দরবনের করুন কাহিনী -  
নাচতে নাচতে গাজী সদরুল হাসে -  আগে সুন্দরবনের পানিতে ভাসত মরা গাছ ।  এখন ভাসে পোড়া ডিজেল ।  ভটভট ভটভট ভটভট .  .  .  সুন্দরবনের সব নদী এখন ভটভট ভটভট ভটভট ।  দিন রাত এখন সুন্দরবনে ট্রলার আর জাহাজের মিউজিক বাজে ভটভট ।  হরিণ পাতা খেতে এসে ট্রলারের শব্দ শুনে দৌড়ায় ।  বাঘ পানি খেতে এসে জাহাজ দেখে দৌড়ায় ।  কুমির রোদ পোহাতে ডাঙায় উঠে মানুষ দেখে নদীতে লাফায় ।  পুরা সুন্দরবনের মালিক এখন ভটভটিওয়ালা পর্যটকরা ।  বাঘ হরিণ বানর কুমির সবাইকে এখন ভটভটির আওয়াজ থেকে নিজেকে লুকিয়ে খেতে হয় -  ঘুমাতে হয় এমনকি সংগমও করতে হয় .  .  . 
মানুষ

সুন্দরবনে সবচেয়ে বিরক্ত হয়েছি করমজলে যেয়ে ,  কুমির প্রজনন কেন্দ্র অসভ্য মানুষের ভিড়ে সরগরম ,  একটা বানর বা পাখি দেখলেই ছুটে যেয়ে যাবতীয় নির্যাতনের চেষ্টা করা ছিল খুবই সাধারণ একটা ব্যাপার ,  বিরিয়ানির মৌ মৌ গন্ধ ভরা দূষিত বাতাসে এই নিরীহ বানরটিকে বজ্জাত মানুষদের করা সবচেয়ে সুশীল প্রশ্ন ছিল -  এই বান্দর ,  তোর পুটকি লাল কেন ?  

কী আশা রাখব আমরা মানুষের কাছে ,  তাদের আকাশচুম্বী লোভ ,  পাতালভেদী চাহিদার কাছে ?   অন্তত নিজেদের কাছে যেন আমরা এতটুকু আশা রাখতে পারি যে সুন্দরবনে সুন্দর আমরা নষ্ট করব না ,  সেখানে যেয়ে হরিণ মাংসের খোঁজে বন উজাড় করব না ,  বিরিয়ানি প্যাকেট ফেলে খাল ভরাট করব না ।  
  (  সচলায়তনে সুন্দরবন মানেই লোচনবক্সী মানে কিনা আমাদের মুস্তাফিজ ভাই ,  ৪২ ছবির সামান্য পোস্টটি তার জন্য  )  







বাংলার পথে ১১  -   ভূতনাথের মেলাতে





কয়েকশ বছর আগের একদিন ,  বিশাল অচিন গাছের ছায়ার নিচে ঠাই নিয়েছে রঙ - বেরঙের সব পসরা ,  প্রতিদিনের নির্জন প্রান্তর গমগম করছে মানুষের কোলাহলে ,  দূর - দূরান্ত থেকে কত ধরনের মানুষ এসেছে -  জাত -  বেজাতের ব্যবসায়ী ,  সন্ন্যাসী ,  বাজনদার ,  আর সাধারণ মানুষ ,  সারা বছর ধরে যারা অপেক্ষা করেছে হিন্দুবাঘার মেলার জন্য ,   বিশেষ করে মহিলাদের উল্লাসভরা মুখ আর শিশুদের নিবিষ্ট কৌতূহলভরা ড্যাবড্যাবে চাহনি নজর কাড়ে সহজেই ।  

ঝাঁকড়া গাছকে কেন্দ্র করে মূল মেলা ,  সন্তান না হওয়া দম্পতি বিশেষ করে মহিলারা সারা দিন মাটিতে আঁচল পেতে সাষ্টাঙ্গে প্রমাণ করে থাকে গাছের নিচে এবং প্রার্থনা করে ভূতনাথ  (  শিবের আরেক রূপ বা নাম )  যেন তার কোল এক টুকরো আলোয় ভরিয়ে দেয় ,  আলতো বাতাসে খসে পড়া কোন জীর্ণ পাতা যদি পাক খেয়ে পাক খেয়ে তার আঁচলে আশ্রয় নেয় ,  ব্যস কেল্লাফতে !  তার মানে ভূতনাথ তার প্রার্থনা মঞ্জুর করেছেন !  প্রার্থনায় বসার আগে অবশ্য তারা সেই গাছের ডালে লোভী দেবতার ভোগ হিসেবে গজার মাছ ঝুলিয়ে দেন ,  এবং মেলার শেষে এই ভোগ অনেকে মিলে খাওয়া হয় ।   

  ( লেখার বাকী অংশ পড়ার আগে অনুগ্রহ করে এই  লিঙ্কে যেয়ে মেলার ছবিগুলো উপভোগ করুন ,  তাহলে পরবর্তী অংশের সত্যিকারের রস আস্বাদন করতে পারবেন )  
এই কয়েকশ বছর এক প্রাচীন বাংলার বিকেলে আমাদের নিয়ে গিয়েছিল ভূতনাথের মেলা ,  ফি বছরের ফাল্গুন মাসের পূর্ণিমাকালীন সময়ে ৩ দিনের জন্য শত বছরের ঐতিহ্যবাহী মেলাটি হয় ।  ফোকলোরবিদ বন্ধু উদয় শঙ্কর আগেই বলে রেখেছিল মেলাটি সম্পর্কে ,  সাথে নতুন যাত্রী হিসেবে জুটলেন তোজাম ভাই ,  রাজশাহী  – নওগাঁর বাসে চেপে এক ঘণ্টার মাঝে বলিহার পর্যন্ত যেয়েই লাল - নীল - হলদে তেরপলে ঢাকা মেলার এলাকা দেখা দিল ।  বাসের রাস্তার পাশেই বিস্তীর্ণ মাঠ ,  অন্যদিকে ফসলের ভূমি ,  মেঠো পথে খানিকটা হাঁটতেই মেলা শুরু ,  তারও ঢের আগে থেকে মেলাই আগত মানুষের লাইন ।  

প্রথমেই কিছু ভাজা - ভুজি  জাতীয় খাবারের দোকান ,  যাদের দর্শনে তেঁতুলের মত লালা না ঝরলেও মুখগহ্বর সিক্ত হয় বটেই !  তার পরপরই থোকা থোকা আঙ্গুরের মত দেখতে এক অজানা মিষ্টির আড়ত ।  কিন্তু পেটে তখন ছুঁচো ডিগবাজি দিচ্ছে ,  উদয় ব্যাটা মেলার গজার মাছের ভোগের কথা বলে এতক্ষণ কেত্তন করলেও মেলায় প্রবেশে পর জানাচ্ছে এই প্রসাদ পেতে হলে মাঝরাত্তির পর্যটন অপেক্ষা করতে হবে !  কী চিত্তির !  শেষে মাছ - ভাতের হোটেল ঢোকা হল ,  আগুন গরম ভাত ,  গোটা একটা রুই মাছের  পাকা পোনা দিয়ে চমৎকার স্বাদের আলুর ঝোল ,  সাথে অল্প সালাদ আর চাইলে বোনাস ঝোল ,  দাম -  মাত্র ৪০ টাকা !  শায়েস্তা খার আমল না হলেও মগের মুল্লুক পৌঁছে গেছি যেন ! 

বেশ তরিবৎ খেয়ে জঠরের আগুনের জল ঢেলে একটু মিষ্টি জিলাপি দিয়ে পেঁচিয়ে মুখশুদ্ধি করে বেরোলাম মেলা দেখতে ।  একদিকে মাঠের জিনিসপত্র ,  অন্যদিকে গেরস্থালীর ,  মিষ্টির দোকানের সংখ্যা সবচেয়ে বেশী ,  সেই সাথে মিষ্টিখাদকরাও পাল্লা দিয়ে রসভোজন করেই যাচ্ছেন ,  দেখেও সুখ ।  কচিকাঁচাদের উল্লাস মূলত নাগরদোলা ঘিরে ,  আর আছে মৃত্যুকূপ ,  কিন্তু কদিন আগেই দেখা মাছমেলাতে  ( এই  পোষ্ট )  সেটির অভিজ্ঞতা হওয়ায় অন্যদিকেই ব্যস্ত রইলাম বেশী ।  

বাংলাদেশের মানুষ গলার ক্যামেরা ঝোলালেই সাংবাদিক এবং চুল লম্বা হলেই ব্যান্ডের গায়ক মনে করে ,  এখানেও তার ব্যতিক্রম হল না ,  কয়েক জন মুরব্বী এসে সরাসরি বললেন ,  আপনার খবরের কাগজে লিখবেন যে জুয়া এবং পুতুল নাচের নাম করে অশ্লীল নাচ দেখিয়ে এই মেলার সুপ্রাচীন ঐতিহ্যের উপরে আঘাত হেনে নগদ পয়সার কারবার করছে একটি বিশেষ মহল ,  এর প্রতিবাদে তারা সড়ক অবরোধ করে প্রশাসনের কাছে বার্তা পৌঁছে দিলেও কেউ জুয়া এবং নাচ বন্ধ করতে এগিয়ে আসে নি ।  তাদের ভাষ্যমতে এইভাবে মেলাটির পরিবেশ কলুষিত বলে প্রচার পাওয়াতে অনেক মহিলা আর মেলাতে আসেন না ।  ফলে ক্ষতিগ্রস্ত হচ্ছেন সাধারণ দোকানিরা অথচ আঙ্গুল ফুলে কলাগাছ হচ্ছে কিছু ক্ষমতাশালীর ।  

আসলে আজ থেকে নয় ,  কয়েক দশক ধরে বাঙ্গালীর ঐতিহ্যের ধারক ও বাহক এই মেলাগুলো ধ্বংসের সুদূরপ্রসারী  পরিকল্পনা করে একনিষ্ঠ কাজ করে যাচ্ছে দেশের মৌলবাদী চক্র ,  সেই হিসেবে কোথাও প্রকাণ্ড গাছ দেখলে তারা চেষ্টা করে গাছটি সমূলে উৎপাটন করতে ,  কারণে ঝাঁকড়া গাছ মানেই তাকে ঘিরে ছোট বাজার বা হাট বসবে ,  মানুষজনের সমাগম হবে প্রতিনিয়ত ,  হয়ত গাছের পূজা হতে পারে ,  সেখানে থান বসিয়ে মন্দির করা হতেও পারে -  তাই এমন গাছ তাদের বিশাল শত্রু ।  সেই সাথে গত কয়েক বছর শুরু হয়েছে যেখানে লোকমেলাগুলো বসে তারই আসে পাশে সেই সময়েই উদ্দেশ্যপূর্ণ ভাবে ওরস বা ওয়াজ মাহফিলের আয়োজন করা ,  যাতে ধর্মপ্রাণ সরল মানুষদের মেলা সম্পর্কে ভুল কুশ্রী ধারণা দেওয়া যায় ।  মৌলবাদীরা সবচেয়ে বেশী ভয় করে মুক্তচিন্তার চর্চাকে ,  তাই তারা সবচেয়ে বেশী চেষ্টা করে তাদের মতের বাহিরের মানুষগুলো যেন কোথায় সংগঠিত না হতে পারে ,  তারা যেন একাকী থাকে ,  তাই মেলাগুলো হয়ে দাঁড়িয়েছে তাদের অন্যতম টার্গেটে ,  এবং সেই সাথে আছে মেলায় হিন্দুয়ানি সংস্কৃতির কথা বলে উস্কানি দেওয়া ,  অথচ মেলা হচ্ছে বাঙ্গালীর সংস্কৃতি অবিচ্ছেদ্য অংশ ।  আর সুকৌশলে জুয়া এবং অশ্লীল নাচের অনুপ্রবেশ কে এবং কারা সব জায়গাতে করাচ্ছে তা খতিয়ে দেখা প্রয়োজন আছে ,  আপাত দৃষ্টিতে গ্রামের মাতুব্বর বা স্থানীয় রাজনৈতিক পাণ্ডা জড়িত থাকলেও মূল শেকড় আরো গভীরে ,  এবং কারণ মেলাকে সাধারণ জনসাধারণের কাছে অজনপ্রিয় করে তোলা ।  
কিছু কিছু মেলাতে কৌশলে প্রশাসনকে ব্যবহার করা হচ্ছে গাঁজা - ভাংএর আড্ডা ভাঙ্গার নামে মেলাকে নিস্ক্রিয় করার কাজে । 


রাজশাহী বিশ্ব - বিদ্যালয়ের ফোকলোর বিভাগের শিক্ষক উদয় বলল যেই কারণে সে যখন ফিল্ড ওয়ার্কের কাজে ক্লাসের ছাত্র - ছাত্রীদের নিয়ে এই মেলাতে এসেছিল অনেক ছাত্রীই আড়ালে বলেছে -  নিজের বোন হলে কি স্যার আমাদের এভাবে আনতেন ?  মেলাতে কি ভদ্র মেয়েরা যায় ?  
অথচ গ্রাম্যমেলাতে নরনারীর মাঝে সাধারণত কোন অপ্রীতিকর ঘটনার হদিস পাওয়া যায় না ,  যেখানে শহুরে মেলাতে ইভটিজিং ঘটে অহরহ ।  মেলা সম্পর্কে এই ধারণা তৈরি করা হয়েছে সুচিন্তিত ভাবে ,  ব্যপক উদ্দেশ্য নিয়ে ।  
মেলার মূল কেন্দ্র সেই অচিন গাছের দিকে যেতে কত যে জাতবেজাতের দোকান চক্ষু সার্থক করল -  রক্ত লাল গাঢ় সিদুর ,  স্নিগ্ধ সফেদ বাতাসা ,  রোদ পিছলে যায় এমন পিতল আর কাঁসার তৈজসপত্রের সম্ভার ,  রুদ্রাক্ষের মালা ,  চন্দনের ফোঁটা ,  সেই সাথে জ্ঞানগর্ভ পুস্তক !  এবং অবশ্যই অসংখ্য ভূতনাথ !  স্বয়ং ঈশ্বরের পূজারীদের যেহেতু অর্থের ভীষণ প্রয়োজন তাই বিকিয়ে দেওয়া হচ্ছে তাকেও ।  


আমার দেশটা এমনই ছিল ,  হিন্দু মুসলমান এবং অন্যান্য ধর্মের নারী - পুরুষ মিলে পালন করতে সমস্ত উৎসব ,  মুক্ত কণ্ঠে গান চলত - 
গ্রামের নওজোয়ান হিন্দু মুসলমান
মিলিয়া বাউলা গান আর মুর্শিদি গাইতাম 
আগে কি সুন্দর দিন কাটাইতাম আমরা 
আগে কি সুন্দর দিন কাটাইতাম । 
বর্ষা যখন আইত গাজীর গীত হয়তো 
রঙ্গে ঢঙে গাইতি আনন্দ পাইতাম
বাউলা গান ঘাটু গান আনন্দের তুফান
গাইয়া সারি গান নাও দৌড়াইতাম
আগে কি সুন্দর দিন কাটাইতাম । 
হিন্দু বাড়িনত যাত্রা গান হয়তো
নিমন্ত্রন দিত তারা আমরা যাইতাম
কে হবে মেম্বার কে বা গ্রাম সরকার
আমরা কি তার খবর লইতাম
আগে কি সুন্দর দিন কাটাইতাম । 
করি যে ভাবনা সে দিন আর পাবো না
ছিল যে বাসনা সুখী হয়তাম
দিন হতে দিন আসে যে কঠিন 
করিম দীনহীন কোন পথে যাইতাম
আগে কি সুন্দর দিন কাটাইতাম আমরা 
আগে কি সুন্দর দিন কাটাইতাম । 
অথচ আজ ভুলিয়ে দেওয়া হচ্ছে আমাদের বন্ধুত্ব সহনশীলতার ইতিহাস ।  বুনে দেওয়া হচ্ছে বিদ্বেষ ।  

সেই অচিন গাছের নিচে ভক্তদের মাতম ,  মাটিতে পা ঠেকিয়ে প্রণাম চলছে ,  সেই সাথে চলছে প্রণামির ছড়াছড়ি ।  বাড়ছে টাকার স্তূপের উচ্চতা ,  ঢাকির বাদ্যের আওয়াজ ,  সন্ন্যাসীর হাসি আর পূজারির আহাজারি । 


 কী নাম সেই অচিন বৃক্ষের ?  জানার আগ্রহ হল না ,  থাক না কিছু রহস্য ,  আবার ফেরার তাগিদ ।   

প্রাচীন বাংলার সেই সময়টুকু ভীষণ ভাবে উপভোগ করলাম আমরা ,  সেই সাথে আরেকবার নতুন করে উপলব্ধি হল যে বাংলার মানুষ এমনই ,  সকল ধর্মের সকল জাতের মানুষ একসাথে মিলেমিশেই থাকবে ।   যতই চেষ্টা করা হোক বাংলাদেসহ কোনদিন আফগানিস্তান বা পাকিস্তানের মত নরককুণ্ডে পরিণত হবে না ,  সবকিছুর পরেও বাঙ্গালীর পরিচয় বাঙ্গালীই । 

এর মাঝে এক দিদিমা আসলেন কপালে তিলক কেটে দিতে ,  সেই ফোঁটা নিয়ে আমরা তিন মুসাফির মশগুল হয়ে রইলাম প্রাচীন বাংলায় ।  



বাংলার পথে সিরিজের বাকী পর্বগুলো এইখানে 






 জীবনানন্দ , আমার জীবনের আনন্দ   -  ৯ 



নরকেও মৃত্যু নেই -  - প্রীতি নেই স্বর্গের ভিতরে;
মর্ত্যে সেই স্বর্গ নরকের প্রতি সৎ অবিশ্বাস
নিস্তেজ প্রতীতি নিয়ে মনীষীরা প্রচারিত করে । 
এমন কথা লিখেছেন বলেই তো তিনি জীবনানন্দ ,  যে কথাগুলো সাথী থাকে আসমুদ্রহিমাচল ,  উত্তর সাগর থেকে দক্ষিণে দ্বীপে ,  একটা বিবর্ণ খড়কুটো থেকে গুটিসুটি মেরে থাকা আকাশের চাঁদে ।  
অন্য এক আকাশের মত চোখ নিয়ে
আমরা হেসেছি , 
আমরা খেলেছি;
স্মরনীয় উত্তরাধিকারে কোনো গ্লানি নেই ভেবে
একদিন ভালোবেসে গেছি । 
ভালবেসেছি প্রিয় কবি আপনার সৃষ্টি ।   
কারা কবে কথা বলেছিল , 
ভালোবেসে এসেছিল কাছে;
তারা নেই ,  তাদের প্রতীক হয়ে তবু
কয়েকটি পুরোনো গাছ আছে  !  

আমরা মধ্যম পথে বিকেলের ছায়ায় রয়েছি
একটি পৃথিবী নষ্ট হ ' য়ে গেছে আমাদের আগে , 
আরেকটি পৃথিবীর দাবি
স্থির ক ' রে নিতে হ ' লে লাগে
সকালের আকাশের মতন বয়স;

সে কোন প্রথম ভোরে পৃথিবীতে ছিল যে সন্তান
অঙ্কুরের মতো আজ জেগেছে সে জীবনের বেগে ! 
আমার দেহের গন্ধ পাই তার শরীরের ঘ্রাণ  — 
সিন্ধুর ফেনার গন্ধ আমার শরীরে আছে লেগে ! 
পৃথিবী রয়েছে জেগে চক্ষু মেলে  —  তার সাথে সেও আছে জেগে ! 

ভালোবাসিয়াছি আমি অস্তচাঁদ ,   - ক্লান্ত শেষপ্রহরের শশী ! 
 - অঘোর ঘুমের ঘোরে ঢলে যবে কালো নদী - ঢেউয়ের কলসী , 
নিঝ্ঝুম বিছানার পরে
মেঘবৌ ’ র খোঁপাখসা জোছনাফুল চুপে চুপে ঝরে ,  - 
চেয়ে থাকি চোখ তুলে ’  - যেন মোর পলাতকা প্রিয়া
মেঘের ঘোমটা তুলে ’  প্রেত - চাঁদে সচকিতে ওঠে শিহরিয়া ! 

শামুক গুগলিগুলো পড়ে আছে শ্যাওলার মলিন সবুজে - 
তখন আমারে যদি পাও নাকো লালশাক - ছাওয়া মাঠে খুঁজে , 
ঠেস্ দিয়ে বসে আর থাকি নাকো যদি বুনো চালতার গায়ে , 
তাহলে জানিও তুমি আসিয়াছে অন্ধকার মৃত্যুর আহ্বান - 

থে পথে  —  থেমে  —  থেমে  —  থেমে
খুঁজিব কি তারে  — 
এখানের আলোয় আঁধারে
যেইজন বেঁধেছিল বাসা ! 
মাটির শরীরে তার ছিল যে পিপাসা
আর যেই ব্যথা ছিল  —  যেই ঠোট চুল
যেই চোখ ,  যেই হাত ,  আর যে আঙুল
রক্ত আর মাংসের স্পর্শসুখভরা
যেই দেহ একদিন পৃথিবীর ঘ্রাণের পসরা
পেয়েছিল  —  আর তার ধানী সুরা করেছিল পান , 
একদিন শুনেছে যে জল আর ফসলের গান , 
দেখেছে যে ঐ নীল আকাশের ছবি

অদ্ভুত আঁধার এক এসেছে এ পৃথিবীতে আজ

আর  —  এক দেশের এক রূপকথা বলিল আর  —  একজন , 
কহিল সে উত্তর  —  সাগরে
আর নাই কেউ !   — 
জোছনা আর সাগরের ঢেউ
উচুনিচু পাথরের পরে
হাতে হাত ধরে
সেইখানে; কখন জেগেছে তারা  —  তারপর ঘুমাল কখন ! 
ফেনার মতন তারা ঠান্ডা  —  শাদা
আর তারা ঢেউয়ের মতন
জড়ায়ে জড়ায়ে যায় সাগরের জলে ! 
ঢেউয়ের মতন তারা ঢলে । 
সেই জলমেয়েদের স্তন
ঠান্ডা ,  শাদা ,  বরফের কুঁচির মতন ! 
তাহাদের মুখ চোখ ভিজে , 
ফেনার শেমিজে
তাহাদের শরীর পিছল ! 
কাচের গুড়ির মতো শিশিরের জল
চাঁদের বুকের থেকে ঝরে
উত্তর সাগরে ! 
পায়ে  —  চলা পথ ছেড়ে ভাসে তারা সাগরেরগায়ে  — 
কাঁকরের রক্ত কই তাহাদের পায়ে ! 
রূপার মতন চুল তাহাদের ঝিক্মিক্ করে
উত্তর সাগরে
বরফের কুঁচির মতন
সেই জলমেয়েদের স্তন
মুখ বুক ভিজে
ফেনার শেমিজে
শরীর পিছল ! 
কাচের গুড়ির মতো শিশিরের জল
চাদের বুকের থেকে ঝরে
উত্তর সাগরে ! 
উত্তর সাগরে ! 

যদিও আমার চোখে ঢের নদী ছিলো একদিন
পুনরায় আমাদের দেশে ভোর হ ' লে , 
তবুও একটি নদী দেখা যেতো শুধু তারপর;
কেবল একটি নারী কুয়াশা ফুরোলে
নদীর রেখার পার লক্ষ্য ক ' রে চলে;
সূর্যের সমস্ত গোল সোনার ভিতরে
মানুষের শরীরের স্থিরতর মর্যাদার মতো
তার সেই মূর্তি এসে পড়ে । 

নির্জন জলের রঙ তাকায়ে রয়েছে;
স্থানান্তরিত হয়ে দিবসের আলোর ভিতরে
নিজের মুখের ঠান্ডা জলরেখা নিয়ে
পুনরায় শ্যাম পরগাছা সৃষ্টি করে;

মনে হয় প্রাণ এক দূর স্বচ্ছ সাগরের কূলে
জন্ম নিয়েছিলো কবে;
পিছে মৃত্যুহীন জন্মহীন চিহ্নহীন
কুয়াশার যে ইঙ্গিত ছিলো  -  - 
সেই সব ধীরে ধীরে ভুলে গিয়ে অন্য এক মানে
পেয়েছিলো এখানে ভূমিষ্ঠ হয়ে  -  -  আলো জল আকাশের টানে;
কেন যেন কাকে ভালোবেসে ! 

সূর্যের আলো মেটায় খোরাক কার ;
সেই কথা বোঝা ভার । 

যে পাতা সবুজ ছিল ,  তবুও হলুদ হতে হয়  — 
শীতের হাড়ের হাত আজও তারে যায় নাই ছুঁয়ে  — 
যে মুখ যুবার ছিল ,  তবু যার হয়ে যায় ক্ষয় , 
হেমন্ত রাতের আগে ঝরে যায়  —  পড়ে যায় নুয়ে  — 

কোথাও পাখির শব্দ শুনি;
কোনো দিকে সমুদ্রের সুর;
কোথাও ভোরের বেলা র ’ য়ে গেছে  –  তবে । 
অগণন মানুষের মৃত্যু হ ’ লে  –  অন্ধকারে জীবিত ও মৃতের হৃদয়
বিস্মিতের মতো চেয়ে আছে;
এ কোন সিন্ধুর সুর : 
মরণের  –  জীবনের ? 
এ কি ভোর ? 
অনন্ত রাত্রির মতো মনে হয় তবু । 
একটি রাত্রির ব্যথা সয়ে  - 
সময় কি অবশেষে এ - রকম ভোরবেলা হয়ে
আগামী রাতের কালপুরুষের শস্য বুকে ক ’ রে জেগে ওঠে ? 
কোথাও ডানার শব্দ শুনি;
কোন দিকে সমুদ্রের সুর  - 
দক্ষিণের দিকে , 
উত্তরের দিকে , 
পশ্চিমের পানে ? 

যে জীবন ফড়িঙের ,  দোয়েলের  - 
মানুষের সাথে তার হয় নাকো দেখা 

সুপ্রিয় একলহমা এই পোস্টটি তোমার জন্য ।  
আর পাঠক ,  দর্শকদের জন্য প্রিয় কবিকে  নিয়ে একলহমার লেখা একটি কবিতা  -  - 
জীবনানন্দ
তার সাথে সাথে আমাদের বেড়ে ওঠা ,  পথ চলা , 
দেখে নেওয়া  -  প্রিয়তম মুখ ,  চাঁদ ডুবে গেলে পর 
মরে যাওয়া ,  ফিরে ,  ফিরে আসা  -  অণু পরমাণু হয়ে
আলো হয়ে ,  শূণ্য হয়ে ।  জীবনের স্বাদ জিভের ভিতর 
নিরন্তর মিশে যায় ,  অমৃত ফলের মত ,  ফ্যানে গলা 
ভাত ,  ধোঁয়া ওঠা ,  শীতের সন্ধ্যায় অনেক ক্ষুধার পর
নিজস্ব মানুষের ঘামে ভেজা মুখ কোলে লয়ে 
বাদামী রমণীর স্তন যেই ভাবে ঢেকে ফেলে চরাচর । 
রৌদ্রে ও জ্যোৎস্নায় ,  কাপাসডাঙার বিলে বালিহাঁস
তাহাদের মতো অনায়াসে সাঁতরায়ে নিজের ভাষায় 
এই সাধ বুকে  -  বাংলার নীল জলে আমাদের লাশ
সুবর্ণ গোধূলিতে এইসব ইতিহাস টুপ টুপ ডুবে যায় । 
আবার জন্মালে যেন বাংলার মাটি ,  সবুজ ধানের ভোর 
শাপলার ফুল ,  জীবনানন্দ ,  জেগে থাকে বুকের ভিতর ।  । 
সিরিজের বাকী পর্বগুলি এইখানে






বিশ্ব বাঘ দিবসে বাঘের বই




বছর দেড়েক আগে টাইম পত্রিকায় বিশ্বের সেরা বাঘ বিশেষজ্ঞ এক মার্কিন জীববিদের দীর্ঘ সাক্ষাৎকার পড়েছিলাম ,  বাঘের অতীত ,  বর্তমান ,  ম্রিয়মাণ ভবিষ্যৎ ,  চোরাশিকার ইত্যাদি নিয়ে বিশদ বর্ণনার পরে উনি সবাইকে চমকে দিয়ে ২টি তথ্য দেন ,  
১ )  উনি জীবনে কোন দিন বুনো বাঘ দেখেন নি  ! 
২ )  উনার বাঘে অ্যালার্জি আছে !  
এবং তারপরও উনিই বিশ্বের সেরা বাঘ বিশেষজ্ঞ ।  সেই সাক্ষাৎকারের সুত্র ধরে বিবিসির বাঘ চোরাশিকার নিয়ে একটি তথ্যসমৃদ্ধ ডকুমেন্টরি দেখে ফেলি যেখানে একেবারে গোয়েন্দাদের মত অনুসন্ধান চালিয়ে দেখা গেল যে বাঘের চোরাকারবারের পিছনে অন্যতম কারণ পূর্ব এশিয়ার কিছু রাষ্ট্র বিশেষ করে চীনের মানুষদের যৌনক্ষমতা বৃদ্ধি সহ অন্যান্য কিছু আশায় বাঘের বিশেষ বিশেষ অঙ্গের চাহিদা এবং চীনের অর্থনৈতিক অগ্রগতির ফলে তারই অধীনের একটি অংশ তিব্বতের বিপুল সংখ্যক মানুষের হাতে কাঁচা টাকা আসার ফলে তারা অতি মর্যাদা সম্পন্ম বাঘের চামড়া চোরাইপথে কেনার জন্য নগদ অর্থের ছড়াছড়ি ।  পরবর্তীতে স্বয়ং দালাই লামা যে কোন ধরনের বুনো প্রাণীর চামড়া বা অঙ্গ সংগ্রহের বিরুদ্ধে সরাসরি ভাষণ দিলে হাজার হাজার তিব্বতি তাদের শখের বাঘের ,  তুষার চিতার ,  চিতাবাঘের চামড়া পুড়িয়ে ফেলে ।   আশা করা যায় অন্তত তিব্বতের অধিবাসীদের চাহিদা কমার কারণে বাঘের মৃত্যুর হার কিছুটা হ্রাস পাবে ।  
এই সময়ে হাতে আসল Reaktion books সিরিজের বাঘ নিয়ে লেখা সুসি গ্রিনের বইখানা ,  এই সিরিজের ব্যপক ভক্ত আমি ,  পিপড়ে থেকে শুরু করে নীলতিমি পর্যন্ত তারা যা নিয়েই বই প্রকাশ করেছে তাই - ই সেই প্রাণী নিয়ে বিশ্বের অন্যতম সেরা গবেষণালদ্ধ তথ্যে ঠাসা হয়েছে ।  বিশেষ করে সেই বিশেষ প্রাণীটির সাথে মানুষের সম্পর্ক ,  মানুষের চিত্রকলা ,  সাহিত্য ,  লোকগল্প এবং মানস জগতে প্রাণীটির কী পরিমাণ প্রভাব তা তুলে ধরা হয়েছে অসংখ্য পেইন্টিং ,  ভাস্কর্য ,  প্রাচীন ছাপচিত্র ইত্যাদির ছবি দিয়ে ,  সেই সাথে ছড়া ,  কবিতা ,  পুরাণ ,  লোকগল্প ,  ইতিহাস তো আছেই !  মানে একটি বিশেষ প্রাণীর শুধু যে বৈজ্ঞানিক তথ্যসমৃদ্ধ  কথাবার্তা তা নয় ,  বরং মানুষ ও সেই প্রাণী কিভাবে কতটা জড়িত তা নিয়েই এগিয়েছে চমৎকার বইগুলো ।  
প্রথমেই বাঘের শ্রেণী বিন্যাস করা হয়েছে ,  জীবজগতের মাংসাশীদের মাঝে তার ঠাই ,  আজ হতে ৬০ মিলিয়ন বছর আগের পৃথিবীতে মাংসাশীদের আবির্ভাব ঘটে ,  যদিও বিখ্যাত খড়গদন্তী বাঘ   ( Sabor - toothed Tiger )  যে আদতে বাঘই ছিল না সেটা বলার পরে বাঘের বিবর্তন ,  আদি বাঘের বিচরণক্ষেত্র ,  শিকার ইত্যাদি ইত্যাদি  । 

 ১৯০০ সালে পর্যন্ত পৃথিবীতে ৮ ধরনের বাঘ ছিল যাদের মধ্যে কাস্পিয়ান বাঘ ,  বালি বাঘ ,  জাভা বাঘ সম্পূর্ণ বিলুপ্ত হয়ে গেছে মানুষের কারণে ,  দক্ষিণ - চীনে বাঘও সম্ভবত বিলুপ্ত ,  সবচেয়ে বড় বেড়াল জাতীয় প্রাণী সাইবেরিয়ান বাঘ টিকে আছে ৪০০র মত ,  ইন্দোচীনা বাঘ ১৫০০ ,  সুমাত্রা বাঘ ৪০০ এবং রয়েল বেঙ্গল বাঘ হয়ত সাকুল্যে ২৫০০  !  এই হচ্ছে বাঘের অবস্থান ,  দেখা যাচ্ছে বাঘ কেবল এশিয়াতেই আছে ।  
২০০০ বছরেরও আগে ইতিহাসবিদ প্লিনির প্রাকৃতিক ইতিহাসের ৮ নং ভলিউমে লিপিবদ্ধ আছে যে বাঘ সবসময়ই মানুষকে এড়িয়ে চলতে পছন্দ করে ।  যদিও গত কয়েকশ বছরে মানুষ সেধে যেয়ে হানা দিয়েছে বাঘের ডেরায় ,  অধিকাংশ ক্ষেত্রে কাপুরুষের মত মনের খেয়ালে হত্যা করতে ।  ব্রিটিশ শাসনামলে প্রাপ্ত হিসাবে দেখা যায় অনেক ব্রিটিশই এক হাজারের উপর বাঘ খুন করেছে শিকারের নেশায় বা খ্যাতির লোভে ।   যেখানে ১৬০০ সালে এক লক্ষ বাঘ ছিল ,  সেখানে ১৯০০ সালে তার অর্ধেক হয়ে পঞ্চাশ হাজার এবং ১৯৭০ সালে আড়াই হাজারে নেমে আসে !  
বাঘ কখনই প্রয়োজনের অতিরিক্ত শিকার করে না ,  খুনের আনন্দে শিকার করে না ,  কেবল দিনের প্রয়োজন মেটানো হলেই সে সন্তুষ্ট ।  তবে একেক বাঘের খাদ্যাভাস একেক রকম ,  কেউ এক বসাতেই ২৭ কেজি মাংস খেয়ে চলে জায় , আর ফিরেও আসে না শিকারের কাছে ,  আবার কেউ কেউ এক টানা কয়েক দিন ধরে খেতে আসে ,  বিশেষ করে যারা পচে নরম হয়ে যাওয়া মাংস পছন্দ করে ।  বাঘ সাধারণত একাকীই শিকার ও খাওয়া সারে ,  যদিও  বাঘিনী বাচ্চাদের নিয়ে খায় ,  আর প্রজনন মৌসুমের মিয়াঁ - বিবি অনেক সময় একসাথেই ভোজনপর্ব সমাহার করে ।  
মিলন মৌসুমে সাধারণ ৫ দিন যৌন অভিযান চলে ,  এবং মাঝে মাঝে তারা দিনে ৫০ বার সঙ্গম করে ।  বাঘিনী সাধারণত ২ থেকে ৩ টি বাচ্চা প্রসব করলেও বিবর্তনের আপাত রহস্যময় কারণে বাঘের সংখ্যা পড়তির দিকে থাকলে একেকবারে ৭টি বাচ্চাও প্রসব করে !  অন্ধ অবস্থায় জন্ম নেওয়া বাঘের বাচ্চার প্রথম খাদ্য তাদের মায়ের দুধ ।  পরবর্তীতে তারা মায়ের সাথে যেয়েই শিকার করতে শেখে ।  
এর পরপরই সুসান আলোকপাত করেছেন মানবজাতির সুদীর্ঘ ইতিহাসে বাঘের ভুমিকার কথা ,  বাঘের শক্তি ,  ক্ষিপ্রতার প্রতি মানুষের মুগ্ধতার কথা ,  যে কারণে দেশে দেশে বাঘকে ঈশ্বর জ্ঞানে ,  নিদেন পক্ষে ঈশ্বরের বাহন হিসেবে পূজা করা হয় ।  প্রাচীন চীনের বেশ্যালয়ে বাঘের জননাঙ্গের স্যুপ কামোত্তেজক এবং রতিশক্তি বৃদ্ধির জন্য ব্যবহার করা হত এবং এখনো হয় ,  অথচ এর পক্ষে কোন বৈজ্ঞানিক প্রমাণ আজ পর্যন্ত পাওয়া যায় নি ,  কিছু গণ্ডমূর্খ এককালে মনে করত ,  আরে বাঘ এত শক্তিশালী প্রাণী ,  বাঘের পেনিসের স্যুপ খেলে মনে হয় বাঘের মত শৌর্য বীর্য নিয়ে সঙ্গম করতে পারব ,  অথচ সত্যি কথা হচ্ছে বাঘ সঙ্গম করে বাঘের হিসেবে ,  মাত্র কয়েক মুহূর্তের জন্য !   আবার আধুনিক বিশ্বে যৌনশক্তি বর্ধনের সবচেয়ে নামকরা ঔষধটির নাম ভায়াগ্রা যা এসেছে বাঘের সংস্কৃত নাম ব্যাঘ্র থেকে ।  মানে বাঘের কল্পিত গুণ বেচতে পিছিয়ে নেই কেউ - ই !  
এসেছে চীনে কবিরাজি ঔষধে বাঘের হাড়ের চাহিদা ,  আমজনতার কাছে বাঘের চামড়ার আবেদন  (  নানা দেবদেবীরা বাঘ ছাল গায়ে দিয়ে অথবা বাঘের চামড়ার উপরে বসেই গুলতানি করে  )  ।  এসেছে সত্যিকারের বাঘ শিকারি মুঘল বাদশাহদের কথা ,  বাবুর শব্দের মানেই ছিল বাঘ ,   আকবর প্রায়ই একটি মাত্র ধনুক এবং তীর সঙ্গী করে বাঘ শিকার করতে যেত ,  ৮৬টি বাঘ হত্যা করা জাহাঙ্গীর প্রায়ই পায়ে হেঁটে বাঘ শিকার করার চেষ্টা করত ,  এবং মাঝে মাঝে বাঘের সাথে সত্যিকারের মল্লযুদ্ধে মেতে উঠত ।  
বিখ্যাত শিকারি ,  পরিবেশবাদী ,  লেখক জিম করবেট সম্পর্কেও সামান্য আলোকপাত করেছেন সুসি ,  যদিও তার মতে করবেট ঝুঁকিহীন অবস্থায় থেকে বাঘকে গুলি করতেন ।  এসেছে আমাদের বাদাবনের কিংবদন্তী গাজী পীর এবং দক্ষিণ রায়ের পুরাণকথা ।  যদিও আজ পর্যন্ত ইতিহাসের যে শাসক বাঘকে সবচেয়ে বেশী মূল্যায়ন বা ব্যবহার করেছেন তিনি মহিশুরের টিপু সুলতান ।  টিপু শব্দের অর্থ বাঘ ।  উনার সিংহাসন  (  বাঘ্রাসন )  ছিল বাঘের আদলে তৈরি ,  প্রায় সব অস্ত্রে সোনালী বাঘের ছাপ থাকত ,  প্রাসাদের বাগানেও দুটি বাঘ শেকল বাঁধা অবস্থায় থাকত সবসময় ।  
রোমানদের কলোসিয়ামে যেমন বাঘ সিংহ মানুষ খুনের মোচ্ছব চলতে তেমন চলত ভারতবর্ষেও ।  সুরগুজার মহারাজা একাই ১৭০৭টি বাঘ হত্যা করেছিল ।  তারা বাঘ -  সিংহকে  এক খাঁচায় ছেড়ে দিয়ে দেখতে তাদের মরণপণ লড়াই ।  
এরপর কবিতা বিশেষ করে উইলিয়াম ব্লেকের বিখ্যাত টাইগার টাইগার ,  সারকাস ,  চলচ্চিত্র ,  প্রাচীন ধর্ম ,  জাদুবিদ্যা ইত্যাদিতে বাঘের অনিচ্ছুক অবস্থান ফুটিয়ে তোলা হয়েছে ।  
 ১৯৩৮ সালে জিম করবেটের ভাষ্যমতে বাঘের চমৎকার একটি ছবি তাকে শিকারের চেয়ে বেশী আনন্দ প্রদান করে উক্তিটি বাঘের সংখ্যাহ্রাসের ব্যাপারটি সবার সামনে নিয়ে আসে ।  
আর আজ বাঘের অস্তিত্ব প্রায় সম্পূর্ণ রূপে মানুষের করুণার উপর নির্ভর করছে ।  ৫ , ৫০০ বছর আগে দক্ষিণ সাইবেরিয়ার আমুর নদীর তীরে মানুষের পাথরে খোঁদাই করা বাঘের ছাপ পাওয়া গেছে ,  যা এখন পর্যন্ত মানুষের শিল্পে প্রাপ্ত প্রাচীনতম বাঘের অস্তিত্ব ,  এতটা পথ একসাথে পাড়ি  দিলেও মানুষ ও বাঘ পরস্পরের শত্রুই থেকে গেছে ।  বাঘের চোরা শিকার ,  তার অঙ্গ প্রত্যঙ্গের ব্যবসা যদি আমরা থামাতে না পারি তাহলে আর কয়েক দশকের মধ্যেই বাঘ দেখা যাবে কেবল ছবির বইয়ে এবং তথ্যচিত্রে ।  
আমাদের রয়েল বেঙ্গল - 
 সুন্দরবন হচ্ছে সমগ্র বাংলায় বাঘের থাকার জন্য সবচেয়ে জঘন্য জায়গা ,  যে বাঘ এক সময় সারা দেশে ছড়িয়ে ছিল  ,  আজ মানববসতির আগ্রাসনে বাসস্থান হারাতে হারাতে তারা ঠাই নিয়েছে লোনাপানির বাদা বনে ,  যেখানে প্যাচপ্যাচে কাঁদার ছুরির মত ধারালো শ্বাসমূল এড়িয়ে তাদের চলাফেরা করতে হয় ,  স্বাদু পানির ব্যবস্থা নেই বললেই চলে ।  তারপরও বাঘ সবচেয়ে বেশী টিকে আছে সুন্দরবনেই , কারণ মানুষ এখন পর্যন্ত সুন্দরবন কব্জা করতে পারে নি ,  বা করতে চায় নি ।  এই না পারা অথবা না চাওয়া প্রলম্বিত হোক ,  টিকে থাকুক বাঘেরা বুনো পরিবেশ । 
 বাঘ রক্ষায় আমাদের সামর্থ্য মত আমরা যা করতে পারি  –  
বাঘ জনিত যে কোন রকম ব্যবসা থেক বিরত থাকা ,  এবং কাউকে সেই ব্যবসায় জড়িত দেখলে বুঝিয়ে বলা ।  বিশেষ করে কোন চীনা আর আরবকে যদি দেখেন বাঘের পেনিস খুঁজছে নিজের অক্ষমতা ঢাকার জন্য বা সক্ষমতা বাড়াবার জন্য ,   প্রমাণ দিয়ে বুঝিয়ে দিন যে সেটা তো কোন কাজের নয় ,  মাঝখান থেকে তার মত অর্থব মর্ষকামীর জন্য একটা অপূর্ব প্রাণী অকালমৃত্যুর শিকার হয়েছে ।   আর সেইসাথে সুন্দরবন রক্ষার সাথে থাকুন -  সেখানে যেয়ে হরিণের মাংস খাওয়ার মত বালখিল্যতা করবেন না ,  যদি ভাবেন আপনি না খেলেও অন্য কেউ খাবে ,  তাহলে অন্যদেরই মুড়ি ভিজাতে দিন ,  আপনি বিরত থাকুন ।  সুন্দরবন বাঘের শেষ আশ্রয় বাংলাদেশে ,  সেটা আমাদের জোরসে হিন্দি গান বাজিয়ে ,  বিরিয়ানির প্যাকেটে খাল ভরিয়ে দিয়ে পিকনিকের জায়গা না ,  এটুকু অন্তত মনে রাখুন ,  মেনে চলুন ।  
  (  আজ  ২৯ জুলাই বিশ্ববাঘ দিবস ,  তাই কোন পূর্ব চিন্তা ছাড়াই পোস্টটি লিখে ফেললাম ।  
সুন্দরবনে বাঘ নিয়ে কাজ করার চেষ্টা করছেন তরুণ জীববিদ সার্থক রাসিক রহমান ,  এই পোস্টটি তার  এবং বাংলাদেশে সকল প্রকৃতিপ্রেমীর জন্য ) 






বলকানের আড্ডা



শুনেছি আমার জন্মের সময় পৃথিবীতে এক দেশ ছিল ,  যাকে ডাকা হত যুগোশ্লাভিয়া নামে ,  অনেকে আবার বলত ইয়ুগোশ্লাভিয়া ।   সেখানে স্লাভ জাতিগোষ্ঠীর মানুষেরা থাকত বলেই জানতাম ,  বছর কয় পরেই শুনি সেই দেশ ভেঙ্গে বেশ কটা আলাদা আলাদা রাষ্ট্রে পরিণত হয়েছে ,  চলেছে সেখানে রক্তক্ষয়ী লড়াই ,  গণহত্যা ,  যুদ্ধের নৃশংসতা ।  সাবেক যুগোস্লাভিয়াসহ আরও কিছু ভূখণ্ড নিয়ে বলকান পর্বতমালা থেকে শুরু করে দক্ষিণ - পূর্ব ইউরোপের বেশ কিছু দেশের সমুদ্রছোঁয়া পর্যন্ত এলাকাকে একসাথে বলা হয় বলকান  (  বালকান )  ,  সেই এলাকার সব জাতি গোষ্ঠীর মানুষই নিজেদের মাঝে যতই বিদ্বেষ পোষণ করুক না কেন বলকান হিসেবে আত্মগরিমা  অনুভব করে যথেষ্ট  (  রুমানিয়ার ইতিহাসের সেরা ফুটবলার গিওর্গে হাজিকে বলকানের ম্যারাডোনা বলা হত ।  )  ,  গেল মাসে যাওয়া হয়েছিল বলকানের একাধিক ভূখণ্ডে ,  আগের চেনা জানা সেদেশীয় বন্ধু যেমন ছিল তেমন পরিচয় হয়েছিল আনকোরা মানুষের সাথেও ,  তাদের সাথে কথা বলে ,  আড্ডা দিয়ে খানিকটে জানার চেষ্টা করেছিলাম অতীত এবং বর্তমানের সাথে তাদের মেলবন্ধনে প্রাপ্তি ও অপ্রাপ্তির খেরোখাতা ।  তারই এক আড্ডার গল্প আঁকছি আজ - 
সাবেক যুগোশ্লাভিয়ার অংশ বর্তমানের স্বাধীন রাষ্ট্র স্লোভেনিয়ার পার্বত্য অঞ্চল থেকে ট্রেনে চেপে বিকেলে পৌছালাম ক্রোয়েশিয়ার রাজধানী জাগরেবে ,  পূর্ব পরিকল্পনা মত সেখানেই দেখা হল অনেক বছরের বন্ধু ক্রোয়াট মণিকা  এবং তার খালাতো ভাই দ্রাচেকের সাথে ,  অস্তগামী সূর্যের সাথে পাল্লা দিয়ে জোরসে গাড়ী হাকিয়ে সে আমাদের নিয়ে গেল সবুজ উপত্যকার মাঝে অবস্থিত নিরিবিলি শহর সামোবরে ।  সামোবরকে অবশ্য বইপত্রে জাগরেবের উপশহর বার গ্রান্ড জাগরেবের অংশ হিসেবেই দেখানো হয়েছে ,   উঁচু নিচু পাহাড়ি রাস্তা ,  শহরের বুক চিরে কুল কুল বয়ে চলেছে সরু নদী ,  কেন্দ্রের কাছে পানশালা আর রেস্তোরাঁর হিড়িক ।  আর অতি অবশ্যই জ্ঞানহীন আঁধারের দূত উপাসনালয়ের চূড়া নির্লজ্জ ভাবে দাড়িয়ে আছে ঠিক কেন্দ্রবিন্দুতে ।  
কাছেই আমার হোটেল ,  সেদিন আবার মণিকা বাবার মৃত্যুবার্ষিকী ,  তাই বৃদ্ধা মা ,  সন্তান এবং পরিবারের অন্যান্যদের নিয়ে পাহাড়ের মাঝে অবস্থিত কবরস্থানে যাবার সময় ঠিক করা আছে তাদের ।  তাই এক ক্যাফেতে ক্ষণিকের আড্ডা দিয়েই তাদের যেতে দিতে হল পরদিন পুরোটা একসাথে কাটাবার প্রতিশ্রুতি নিয়ে ।  সত্যিকারের জ্ঞানী এবং জ্ঞানপিপাসু মানুষ ষষ্ঠ পাণ্ডব দা একাধিকবার তাগাদা দিয়েছিলেন জাগরেবের বয়স্ক মানুষদের জিজ্ঞাসা করতে যে তারা মার্শাল তিতোকে মনে রেখেছে কিনা ।  সেই প্রসঙ্গ তুলতেই  অল্প সময়ের মাঝেই তারা শাপসাপান্ত করে গেল দেশের বর্তমান রাজনীতিবিদদের ,  দ্রাচেক নিজেই একজন সৈনিক ছিলেন স্বাধীনতার সময়কার যুদ্ধে ,  কিন্তু তার হিসাব মতেও কিছু ক্ষমতাশালী চালবাজ লোক ঠিকই ঝোপ করে কোপ মেরে জাতীয়তাবাদে ঝান্ডা উঁচিয়ে  সাধারণ মানুষকে অন্য জাতির বিরুদ্ধে লেলিয়ে দিয়ে ঠিকই আঁখের গুছিয়ে নিয়েছে হিসাব কষে ,  বিশেষ করে ক্রোয়েশিয়ার প্রথম রাষ্ট্রপতির নামে তো সরাসরি অভিযোগ আছে সার্বিয়ার ঘাতক প্রেসিডেন্টের সাথে সমঝোতা করে অনেক কিছু ভাগাভাগি করে নেবার ।  বরং সেই হিসেবে সাবেক যুগোস্লাভিয়ার অনেক জিনিস অপেক্ষাকৃত ভাল বলল তারা ,  যেমন ক্রোয়েশিয়ায় অল্প সময় অবস্থানের মাঝেই বেশ কবার ডাস্টবিন থেকে খাবার খুঁজতে দেখেছি স্থানীয়দের ,  বিশেষ করে বয়স্কদের কিন্তু যুগোস্লাভিয়া আমলে নাকি তারা এমনটা  দেখেন নি !  আবার বাক স্বাধীনতার কথা বলতেই তাদের মতামত ছিল বাক - স্বাধীনতার বেশী দরকার যখন তোমার জীবন সঙ্কটবহুল ,  সেই আমলে প্রায় সবার কোন না কোন চাকরি ছিল বুড়োদের দেখা - শোনা করত সরকার ,  কিন্তু এখন কী হবে ?  

তাদের বিদায়ের পর খানিকক্ষণ সবুজ পার্ক আর নদীর পার ধরে উদ্দেশ্যহীন হাঁটাহাঁটির ফাঁকে ফাঁকে হালকা কিছু খাবার জায়গার সন্ধানে ছিলাম ,  সাধারণত নতুন কোথাও গেলে স্থানীয় খাবারেই উদরপূর্তি করার চেষ্টা করি ,  কিন্তু তার জন্য বেশী সময় ক্ষয় করার পক্ষপাতী নই একেবারেই ,  পথে ফাস্টফুড লেখা এক দোকানের সামনে বেশ নধর ভুঁড়িওয়ালা এক যুবক দেখি আকর্ণ বিস্তৃত হাসি দিয়ে বলছে আমার দোকানে কাবাব টেস্ট করে যাও যে ভিনদেশী ,  আবার ফিরে আসবে সামোবরে !  আর আমাকে দেখ ,  আমিই আমার দোকানের খাবারের সবচেয়ে বড় বিজ্ঞাপন !  

সেখানে দেখি ভিড়বাট্টা ভালই ,  মানে খাবার ভালই হবে হয়ত !  ঢুঁকে পড়লাম ,  সাধারণ খাবারের দোকান ,  কয়েক ধরনের মাংস রুটি দিয়ে পেঁচিয়ে রোল করে দেয় বা সালাদের সাথে দেয় ,  আহামরি কিছু না ।  কিছুমিছু অর্ডার দিয়ে পানীয়ের ফরমাকরতেই জানা গেলে সেখানে সোনালী পানীয় মানে বিয়ার নেই ,  কিন্তু পার্শ্ববর্তী পানশালা থেকে কিনে এনে সেখানে তারিয়ে তারিয়ে পান করা যাবে !  বেড়ে নিয়ম তো !  বিশ্বের প্রায় সবখানেই তো এক রেস্তোরাঁর জিনিস অন্য রেস্তোরাঁয় নেবার নিয়ম নেই  !  সে কথা খানিকটা সন্দেহ ভরে জিজ্ঞাসা করতেই ব্যাটা দাঁত বাহির করে বলল =  বাট ,  ইউ আর ইন বলকান ম্যান ,  ফাক দ্য ল অ্যান্ড অর্ডার  ! 
বাহ ,  মজার লোক তো !  গোল্লায় যেতে উৎসাহ জোগানো মানুষদের আমি ব্যপক পছন্দ করি সবসময়ই !  নগদে পাশের দোকান থেকে স্থানীয় সোনালী তরল কিনে আবার প্রত্যাবর্তন করলাম সেই মাংস - রুটির সন্ধানে ,  ভিতরে বেজায় গরম ,  বাহিরে দুটো টেবিল মতো ফেলা আছে বটে কিন্তু দাড়িয়ে দাড়িয়ে খেতে হবে ,  তাও সই কিন্তু মুশকিল হচ্ছে জায়গা নেই !  একটাতে একজন কোন মতে ভিড়তে পারে বটে কিন্তু স্বয়ং দোকানের মালিক সেই ভুঁড়িবাজ তুড়ি বাজিয়ে ইয়ারবক্সীদের সাথে আড্ডা দিচ্ছে !  হাত নেড়ে আমাকেও  দাওয়াত দিলে তাদের আড্ডায় ,  ঢুঁকে পড়লাম একটু কুণ্ঠিত হয়ে ,  মূল কারণ আমার জন্যই বেচারাদের এখন ইংরেজি বলতে হবে ।  
বাংলাদেশের নাম শুনে তারা যেমন অবাক তেমন খুশী ফিনল্যান্ডে নাম শুনে !  বললে -   You are going to take us in European Union ,  and We Balkans will Fuck you up  !   আরে ,  কী আজব কথা !  তা তোমাদের কে চেয়েছে ইউরোপিয়ান ইউনিয়নে আসতে ?  এমনিতেই তাদের অনেক সমস্যা ,  ক্রোয়েশিয়া না আসলে কী আর এমন ক্ষতি ।  কিন্তু সেই আড্ডার ৪ ক্রোয়াট প্রায় হা রে রে রে করে তেড়ে উঠে বলল ,  আমাদের বয়েই গেছে ইউরোপিয়ান ইউনিয়নের  সদস্য হতে ,  তাতে আমাদের আমজনতার কী এমন লাভ হচ্ছে !  বদের বদ রাজনীতিবিদগুলো এই কাজ করছে স্রেফ টাকার জন্য ,  তারা জানে এইখানে যোগ দিলে কাড়ি কাড়ি ইউরোর বিনিয়োগ  আসবে ,  সেখান থেকে টুপাইস কামান যাবে ,  মস্ত বড় দাঁও মারা সুযোগ কেন ছাড়বে হাড় বজ্জাতগুলো !  খবর নিয়ে দেখ গো এখন থেকেই লেগে গেছে ভাগ বাটোয়ারা নিয়ে !  বাদ দাও ওদের কথা ,  এস আমরা বলকান জীবনধারা উপভোগ করি ! 
 কী সেই ধারা ?   কেন  -   Work !  Work !  !  Drink  !  Drink !  !  Fight  !  !  ! 
ভারী মজার মানুষগুলো ,  এক্কেবার সরল !  জীবনের মূল আনন্দ নিহিত আছে তাদের আটপৌরে কিন্তু সুখী সৎ জীবনের মাঝে ।  মারাত্নক রকমের এলাকাকেন্দ্রিক ছোট্ট শহরের বাসিন্দারা ,  কেবল দেশ না ,  তাদের কাছে সামোবরের বাহিরে কোন কিছুরই অস্তিত্ব নেই !  স্লোভেনিয়া থেকে সদ্য এসেছি শুনে তাচ্ছিল্যে ভঙ্গীতে এখন ঠোঁট উল্টিয়ে বলল -  ইয়াক ,  স্লোভেনিয়া !  সেখানে শুধু স্লোভেনরা থাকে ,  মানুষেরা না  ! 
  আবার ভারী কয়েক কিলোমিটার দূরের জাগরেবের বাসিন্দাদের ধুমায়ে গালাগালি করে খুব ভাব নিয়ে জানাল সারা ক্রোয়েশিয়ার মানুষ জাগরেবের নাক উঁচু বাসিন্দাগুলোকে ঘৃণার চোখে দেখে ,  কিন্তু সামবোরের সাত খুন মাফ ,  যেহেতু তা সামান্য দূরে !  
দুটো জিনিসে সাংঘাতিক মিল পেলাম বাঙ্গালী আর বলকানদের মাঝে -  ভীষণ আড্ডাবাজ এবং মারাত্নক অলস !  সেই যে আড্ডার গন্ধ পেয়েছে দোকানের মালিক আর নড়ল না পাক্কা এক ঘণ্টা ,  বরং সেখান থেকেই হাঁকডাক দিয়ে অন্য কর্মচারীদের দিয়ে কাজ করিয়ে নিল ,  ফাঁকতালে সবার জন্য নতুন পানীয়ও চলে আসল টেবিল ভরে ,  এবং অবাক হয়ে দেখলাম আমার জন্যও !  
ভারী কয়েক মিনিটের পরিচয় ,  খাবার খেয়েছি হয়ত তাদের টাকায় ১০ টাকার ,  অথচ পানীয়ের দাম তার চেয়ে বেশী ,  তারপরও নতুন বন্ধুকে আপ্যায়নের এই সুযোগ ছাড়বে কেন বন্ধুত্বপরায়ণ বলকান !  নাহ ,  ভাল লেগে গেল মানুষগুলোকে ।  

পরের সময়ের জ্ঞানের ঝুলি আরো সমৃদ্ধ হল বলকানদের নিয়ে ,  তারা বলল -  দেখ বাপু ,  মাছ ধরার শৈল্পিক সূক্ষ সৌন্দর্য পেতে চাও তো বড়শী দিয়ে ধরলে ধরতেও পার তাদের ,  কিন্তু আমরা বলকানরা সম পরিমাণ আনন্দ পাব কেবল নিজের জাল পেতে মাছ ধরতে !  
 আবার তাদের মতে ,  আমার জমি ,   কাজেই আমার বাড়ী আমার যেভাবে ইচ্ছে সেভাবে করব ,  তোমাদের ইউরোপিয়ান ইউনিয়নে ঢুকলে সেই অধিকার আমার চলে যাবে ,  দরকার নেই অর্থ ,  বরং টিকে থাকুক আমার সংস্কৃতি ।  থাকুক আমার মাথা উঁচু করে স্বকীয় থাকার অধিকার ।  
সেই ফাঁকেই গোটা শহরের হাল হকিকত সম্পর্কে ঝানু না হলেও মোটামুটি বিশেষজ্ঞ হয়ে গেলাম ,  বিশেষ করে মেয়র কেমন লোক ,  কোন বাজারের সবজি বেশী তাজা ,  গির্জার পাদ্রী কতবড় হারামখোর ,  কোন পানশালায় শহরের সেরা তন্বীরা যায় ,  ২৫০ ধরনের বিয়ার পাওয়া যাবে কোন শুঁড়িখানায় ইত্যাদি ইত্যাদি !  তাদের দৃষ্টিতে মোটামুটি বলকান বিশেষজ্ঞ হয়ে বললাম ,  চল হে সেই ২৫০ পানীয়ের ভাগাড়ে ,  পরের রাউন্ড আমার উপরে -  -  -  -  







ইউরি গাগারিনের পৃথিবী দর্শন




পাইয়েখালি আমার জানা প্রথম রুশ শব্দ যার অর্থ চলো যাই !  মহাশূন্যে প্রথম গমনকারী মানুষ রুশ দেশের মানুষ ইউরি গাগারিন রকেটে চেপে এই শব্দটি চিৎকার করে বলেছিলেন ।  ইউরি গাগারিন  একজন মহানায়ক ,  ইতিহাসের এক অনন্য মুহূর্তের একমাত্র সাক্ষী ।  আজ পর্যন্ত পৃথিবী নামের নীল গ্রহে কয়েকশ কোটি মানুষ বাস করেছে ,  তাদের মধ্যে গাগারিনই  প্রথম দেখেছিলেন শূন্য থেকে পৃথিবীকে দেখতে কেমন লাগে ,   কতটা ভয়াল সুন্দর শূন্যে ভাসমান আমাদের নীল বাড়ী ।  এই মানুষটিকে নিয়ে ব্যপক আগ্রহ সবার সারা বিশ্ব জুড়েই ,  নিঃসন্দেহে তার এই অর্জনের পিছনে হাজার মানুষের প্রত্যক্ষ এবং কোটি মানুষের পরোক্ষ অবদান ছিল তারপরও ইতিহাসের বিশেষ মুহূর্তে অবস্থানের কারণে গাগারিন হয়ে উঠেছেন অমর একজন মানুষ ।  তাকে নিয়ে তথ্যচিত্র পরিচালক Jamie Doran এবং লেখক Piers Bizonyর STARMAN ,  The Truth behind the Legend of Yuri Gagarin বইটা ব্যপক আগ্রহ নিয়ে পড়লাম গত ২ দিন ধরে ,  সেটারই একটা আলোচনা লিখেও ফেললাম ঝটপট ।   

১৯৩৪র ৯ মার্চ মস্কো থেকে ১৬০ কিলোমিটার পশ্চিমের এক ছোট গ্রাম ক্লুসিনো  (  Klushino )  ইউরির জন্ম ,  বাবা অ্যালেক্সি পেশাগত ভাবে ছিলেন যৌথখামারের একজন কাঠমিস্ত্রী এবং মা আন্না দুগ্ধখামারে কাজ করতেন ।   সাধারণ সেই কৃষক পরিবারের জীবন আরও কোটি কোটি রাশানের জীবনের মতই চিরতরে পরিবর্তিত হয়ে যায় ১৯৪১ সালে যখন ৩০০০ কিলোমিটার সীমান্ত জুড়ে হিটলারের নাৎসি বাহিনীর কামানের গর্জনে ।  ছোট্ট ইউরি যুদ্ধের মাঝে বেড়ে উঠতে থাকেন উৎকণ্ঠা এবং জীবনের কালো দিককে সাথী করে ।  এর মাঝে রাস্তায় বোতল ভেঙ্গে কাঁচের টুকরো ফেলে জার্মান হানাদার বাহিনীর গাড়ীর চাকা ফুটো করার বানোয়াট অভিযোগে বিকৃতরুচির অধিকারী আলবার্ট নামের এক সৈন্য  ( যাকে গ্রামের বাচ্চার শয়তান বলে ডাকত )  ইউরির পিঠাপিঠি ছোট ভাই  বরিসকে চকলেট দেবার ছলে মাটিতে চকলেট ফেলে দেয় ,  বরিস চকলেট নেবার চেষ্টা করলে বুট দিয়ে তার নিস্পাপ ক্ষুদে আঙ্গুলগুলো থেঁতলে দিয়ে সেই শয়তান তাকে  টেনে হিঁচড়ে নিয়ে যেয়ে এক আপেল গাছের ডালে নিজের স্কার্ফ দিয়ে ফাঁসি দেবার জন্য ঝুলিয়ে রেখে চলে যায় শিশুটিকে মৃত্যুর মুখে ফেলে ।  তার আগে সে ঝুলন্ত বরিসের কিছু ছবিও তোলে ক্যামেরা দিয়ে ,  এরপর গুলী করার জন্য পিস্তল হাতে নিলেও তার দলনেতার আদেশে ফিরে যায় গুলী না করেই ।  তৎক্ষণাৎ ইউরির বাবা - মা যেয়ে সেই ফাঁস থেকে বরিসকে উদ্ধার করেন ।  এই ঘটনা এক অমোচনীয় কালো দাগ ফেলে ইউরির মনে ।   

যুদ্ধের মাঝে গাগারিন পরিবার তাদের চার সন্তানের মাঝে  (  ভ্যালেন্তিন ,  জয়া ,  ইউরি ,  বরিস  )  বড় দুইজনকে চিরতরে হারিয়েই ছিলেন বলে ভেবেছিলেন শেষের একবছর ,  অবশেষে ১৯৪৫র শেষের দিকে ভ্যালেন্তিন এবং জয়া ফিরে আসে পরিবারের কাছে জীবন্ত অবস্থায় ।   জীবন এগিয়ে চলে আপান গতিতে ,  ইউরি এবং বরিস জীবনের প্রথম পড়া শুরু করে রাশান সৈন্যদের ফেলে যাওয়া সামরিক ম্যানুয়াল থেকে ।  
ইউরির স্কুলজীবন নিয়ে তার শিক্ষিকা  ইয়েলেনা স্মৃতিচারণ করে বলেছিলেন ইউরি মাঝে সততা ছিল খুব বেশী পরিমাণে ,  যে কোন দুষ্টুমি করার পরে স্বীকার করে বলতেন -  এটা আমি করেছি ,  আর করব না !  
পরিবারের মত সন্তান ভ্যালেন্তিনের মনে পড়ে ৬ বছর বয়স্ক ইউরি যখন তাকে বা বাবাকে  কাঠের ছোট মডেল বিমান বানিয়ে দিতে বলত ,  আর বলত -  আমি বিমান চালক হব ,  দেশের একজন নায়কে পরিণত হব ।   সেই ক্ষুদে গ্রামের উপর দিয়ে বিমান উড়ত খুবই কম ,  হয়ত সেই বিরল ঘটনা থেকেই ইউরির মনে আকাশে ওড়ার বাসনা ঠাই নিয়েছিল প্রবল ভাবে ।  
১৬ বছর বয়সে ইউরি নিজের উপার্জন শুরু করার জন্য লেনিনগ্রাদে  (  বর্তমানে সেইন্ট পিটার্সবার্গ  )  ,  সেখানের খুব সুবিধের করতে না পেরে ১৯৫০ সালে মস্কো চলে যান একটা মেটাল কোম্পানির চাকরি পেয়ে ।  সেখানেই জীবনের প্রথম ইউনিফর্মের গর্বিত মালিক হয়ে পকেটের শেষ রুবলগুলো খরচ করে ইউনিফর্ম সমেত একটি ছবি তুলে পাঠান বাড়ীতে ।  
তার ছাত্র জীবন পুনরায় শুরু হয় স্যারাটোভ টেকনিক্যাল স্কুলে ,  যেখান থেকে ১৯৫৫ সালে ২১ বছরের ইউরি  গ্রাজুয়েশন পূর্ণ করেন ।  এর আগে ১৯৫১ বসন্তে স্থানীয় ফ্লাইং ক্লাবের দর্শন পেয়ে সেখান বিমান চালনা শেখা শুরু করেন ,  ট্রেনিং - এ ব্যবহার করা হয়েছিল  YAK - 18 ধরনের বিমান ,  প্রথমবারের সংক্ষিপ্ত উড্ডয়নে তারা ১৫০০ মিটার উচ্চতায় পৌঁছেছিল ,  ইউরির সহজাত দক্ষতায় মুগ্ধ হয়ে প্রশিক্ষক দিমিত্রি মার্টিনভ বলেছিলেন -  চমৎকার চালাচ্ছ হে ,  এইবারই যে প্রথমবার বিমানে উড়ছ মনেই হচ্ছে না !  উত্তরে সদা কৌতুকরত ইউরি বলেছিল -  আহ ,  আমি সারাজীবনই বিমান চালাচ্ছি !  
পরবর্তীতে উরাল নদীর তীরবর্তী ওরেনবুর্গ বিমান চালনা একাডেমীতে ভর্তি হন ইউরি  ,  অন্য অনেক ব্যাপারে সাবলীলতা দেখালেও তার অবতরণ বা ল্যান্ডিং নিখুঁত হচ্ছিল না কখনোই ।  অবশেষে ইউরি নিজে নিজেই তার সমস্যা বাহির করে সেটার সমাধান করেন ,  আর  কিছুই না ,  বিমানের সিটের উপরে একটা বালিশ দিয়ে তার উপরে বসতেন সবসময় যাতে দেখতে কোন সমস্যা না হয়  !  তারপর থেকে পুচ্ছদেশের নিচে বালিস ছাড়া ইউরি কোন বিমান চালান নি !  তার সম্পর্কে প্রশিক্ষকদের মন্তব্য ছিল -  ইউরি হয়ত জিনিয়াস না কিন্তু জয়ী হবার মানসিক তাগিদ ছিল ভিতরে সবসময়ই ,  যুদ্ধবিমান চালানোর জন্য রোমাঞ্চপ্রিয় মন আর ঝুঁকি নেবার তাগিদ ছিল । 
ওরেনবুর্গেই দেখা হয় তার ভ্যালেন্তিনা গরিয়াচেভার সাথে ,  পরবর্তীতে বিবাহবন্ধনে আবদ্ধ হন তারা ।   ১৯৫৬ ফেব্রুয়ারিতে ইউরি সার্জেন্টের র্যামঙ্ক পান এবং ১৯৫৭র ২৬ মার্চ প্রথমবারের মত মিগ - ১৫ বিমান একাকী চালান ।  সেই বছরের ৪ অক্টোবর ঘটে যায় ইতিহাস ,  মহাকাশে প্রবেশ করে প্রথম কৃত্রিম উপগ্রহ স্পুটনিক !  ইউরি তখন ব্যস্ত তার পরীক্ষা নিয়ে ,  যার পরপরই চাকরির সুবাদে বদলি ঘটে সুমেরু বৃত্তের কাছে মারমানস্ক অঞ্চলে ।  এখানেই ১৯৫৯র ১০ এপ্রিল লেনা নামের এক ফুটফুটে কন্যা সন্তানের বাবা হন তিনি ।  
১৯৫৯র অক্টোবরের সারা সোভিয়েত ইউনিয়নের সমস্ত বিমান ঘাটি জুড়ে শুরু হয় এক রহস্যময় দলের আগমন ।  তারা বিশেষ অজানা কাজের জন্য কিছু পাইলটকে বাছাই করছিল ।  গাগারিন সেই সময়ের কিছু বাছাইকর্মের কথা বলেছিলেন পরে ,  শুধু চোখের জন্য সাত সাতটা পরীক্ষা পাশ করতে হয়েছিল তাকে ,  আর বিশেষ ধরনের মানসিক এবং অঙ্ক পরীক্ষায় সবসময় এক কণ্ঠ থাকে ভুল উত্তর দিয়ে যেত ,  যাকে উপেক্ষা করে মানসিক দৃঢ়তা ও একাগ্রতা দিয়ে তাকে পেতে হত সঠিক উত্তর ।  নানা প্রশিক্ষণে উৎরে গাগারিন  পান নতুন চাকরি ,  তাকে শুধু বলা হয় অনেক উঁচুতে ওড়ার জন্য কিছু মানুষ বাছাই করা হচ্ছে ।  যতটা না নতুন চাকরির জন্য ,  তার চেয়েও বেশী সুমেরু বৃত্তর সেই বিমর্ষ পরিবেশ থেকে সপরিবারে রেহায় পাবার জন্য মহানন্দে গমন করেন নতুন গন্তব্যে ।  
সেখানে সারা সোভিয়েত ইউনিয়নের সম্ভাব্য ২২০০ প্রার্থীর মধ্য থেকে তন্ন তন্ন করে বাছাই করে নেওয়া ২০ জন কসমোনাটের একজন হিসেবে নিজেকে আবিষ্কার করেন ২৬ বছর বয়স্ক ইউরি যেখানে তার সাথে পরিচয় হয় বাকীদের ,  যার মাঝে পরবর্তীতে মহাকাশযাত্রা করে বিশ্বখ্যাত জন গেরম্যান তিতভ এবং অ্যালেক্সেই লিওনভ ।  
ট্রেনিংএর অন্যতম কঠিন বিষয় ছিল আবদ্ধ কক্ষে একা থাকা ,  যাকে বলে আইসোলেসন ট্রেনিং ,  অনেক সময় দশ দিনের জন্যও ।   জানা যায় ইউরি তার চেম্বারের সবচেয়ে ক্ষুদে জিনিসটি নিয়েও গান গেতেন ,  পাওয়ার চেষ্টা করতেন নতুন নতুন অনুপ্রেরণা ,  অনেকটা মরুভূমির যাযাবরের মত ,  যে চারপাশে যা থাকে সেটা নিয়েই গান বানায় !   
তিতভ  (  পরবর্তীতে ইতিহাসের কনিষ্ঠতম নভোচারী ,  মাত্র ২৫ বছর বয়সে মহাশূন্যে গমন করা সোভিয়েত কসমোনাট Gherman Stepanovich Titov ,  যিনি কিনা প্রথম মানুষ হিসেবে মহাশূন্যে ২৪ ঘণ্টার বেশী থেকে ১৭ বার পৃথিবীকে প্রদিক্ষণ করেছিলেন ,  ঘুমিয়েছিলেন ,  স্পেস সিকনেসে আক্রান্তও হয়েছিলেন এবং প্রথমবারের মত মহাশূন্য থেকে পৃথিবীর ছবি তুলেছিলেন  )  সম্পর্কে মজার তথ্য ছিল ,  তার শিক্ষক সাহিত্যপ্রেমী বাবা তিতভের ফার্স্ট নাম নিয়েছিলেন পুশকিনের বিখ্যাত সাহিত্যকর্ম ইশকাপনের বিবি থেকে ।  আর তিতভকে তার ট্রেনিংমেটরা খুব অদ্ভুত মনে করত কারণ সুযোগ পেলেই উনি জোরে জোরে বা আনমনে নানা কবিতা বা সাহিত্যের উক্তি আওড়াতেন ,  শুধু সমসাময়িক সাহিত্য নয় ,  ক্ল্যাসিকাল বইগুলো থেকেও  !  আবদ্ধ  কক্ষের ট্রেনিঙে তিতভ  শুধু পুশকিন আবৃত্তি করতেন ।  আর একবার সাথে মিথ্যা বলে একটা বই নিয়ে গিয়েছিলেন ,  যদিও নিয়মে আছে যে বই নেওয়া যাবে না ,  কিন্তু তিতভ বলেছিলেন এই বই আমার মুখস্থ ,  সাথে থাকুক বা না থাকুক ,  আমি কিন্তু বিড়বিড় করবই প্রতিটি লাইন ,  তার চেয়ে সাথেই থাক !  কিন্তু ডাহা মিথ্যা কথা ছিল সেটি ,  ফাঁকে সেই সময়ে মজাসে একটি নতুন বই পড়া হয়ে গেছিল  ! 

এরপরে কয়েক অধ্যায় জুড়ে সেই ট্রেনিংএর বর্ণনা এবং সোভিয়েত মহাকাশ অভিযানের পিছনের কিছু কালো অধ্যায় তুলে আনা হয়েছে ,  বিশেষ করে হিউম্যান গিনিপিগ হিসেবে ১২০০ স্বেচ্ছা সেবকের করুণ কাহিনী ,  যাদের উদ্দেশ্যমূলক ভাবে ব্যবহার করা হয়েছিল নানা পরীক্ষায় ,  সবচেয়ে বেশী চাপে ,  তাপে ,  ঘূর্ণনে মানবদেহের উপরে কী প্রতিক্রিয়া হতে পারে  তবে একটা কথা পরিষ্কার থাকা দরকার এই বইটিতে রাশিয়ার সাথে পশ্চিমের দেশগুলোর যে রাজনৈতিক আদর্শগত দন্ধ ছিল তা সুযোগ পেলেই বরাবরের মত ফুটিয়ে তোলা হয়েছে এবং লেখকদ্বয় সম্পূর্ণ নিরপেক্ষ থাকতে পারেন নি ,  বরং সুযোগ পেলেই সোভিয়েত অর্জনের চেয়ে সেই অর্জনের ফাঁকফোঁকর গুলো খুঁজে দেখাতে সচেষ্ট ছিলেন ,  বিশেষত বারবার বলার চেষ্টা করেছেন গ্যাগ্যারিনের উড্ডয়ন ছিল ভীষণ ঝুঁকিপূর্ণ ,  নিরাপত্তা ছিল না বললেই চলে ।  আবার বইটির বিস্তর পাতা গেছে ইউরি এবং তিতভের মধ্যকার প্রতিদ্বন্দ্বিতা নিয়ে ,  সেটা নিয়ে একটা তথ্যচিত্রও বানানো হয়েছে ,  এই যে লিঙ্ক ।  এইটা বুঝতে হবে যে বিশাল সোভিয়েত ইউনিয়ন থেকে মাত্র ২ জন সেরা পাইলট কে বেছে নেওয়া হয়েছিলে প্রথম মানুষ হিসেবে মহাশূন্যে যাবার জন্য ,  এবং সেই সুযোগ নিতে মুখিয়ে থাকবে সবাই - ই ।   যেমন এই লেখাতে বলেছিলাম চাঁদে প্রথম পা দেওয়া নিয়ে নিল এবং অলড্রিনের অল্প মনকষাকষির কথা ।   আর বইটির প্রথম সংস্করণে যা তথ্য ছিল তার প্রায় সবই গ্রহণযোগ্য বলে রায় দেয়া হলেও পরের সংখ্যার সবকিছুই প্রমাণিত সত্য নয় ,  বরং কিছুটা মনগড়া ঘটনারও মিশেল দেওয়া হয়েছে ,  সম্ভবত বইয়ের বিক্রি বাড়াতে ,  এবং সোভিয়েত আমলকে ব্যপক গালমন্দ করলে হয়ত তা বাজারজাতের জন্য বেশী ভাল এই দৃষ্টিকোণও কাজ করতে পারে ।  
স্পুটনিকের পর মহাকাশের প্রথম জীব হিসেবে লাইকা নামের কুকুরটা ইতিহাসের বিখ্যাততম  সারমেয় হয়ে গেল ।  তার পরপরই ৩৫০০ চিঠি এসেছিল সোভিয়েত একাডেমী অফ সায়েন্সের কাছে  স্বেচ্ছাসেবীদের কাছে থেকে ,  সবাইই মহাকাশে যেতে ইচ্ছুক ,  কেউই জীবনের নিরাপত্তা নিয়ে ভাবিত ছিল না ,  সবাই চেয়েছিল নীল গ্রহটাকে আসল রূপে একপলক দেখতে ,  ইতিহাসে অমরত্ব নিশ্চিত করতে ।  
এরপরে আসে সেই অসাধারণ বিজ্ঞানীটির কথা ,  সোভিয়েত তথা মানুষের মহাকাশযুগের পুরোধা অথচ রহস্যে মোড়া ব্যক্তিত্বের কথা যার নাম জনসমক্ষে নেওয়া নিষিদ্ধই ছিল ,  কোন খবরে তার উপস্থিতি ছিল না ,  অথচ তিনিই ছিলেন এই বিশাল কর্মকাণ্ডের সর্বেসর্বা ।  তাকে আড়ালে বলা হত  দ্য কিং ,  বস অফ দ্য বসেস ,  চীফ ডিজাইনার  অথবা তার নামের আদ্যাক্ষর এস পি নামে ।  সের্গেই পাবলোভিচ করোলভ ,  দ্য ট্রু ম্যান বিহাইন্ড দ্য স্টোরি ।  

এরপর সংক্ষেপে বলা হয়েছে স্ট্যালিনের সময়ে কোন রকম প্রমাণ ছাড়া খামোখা অভিযোগে করোলভের ১০ বছরের নির্বাসন দেওয়া হয়  (  স্ট্যালিন বুদ্ধিমান সৈন্যদের পছন্দ করতেন না বিদ্রোহের ভয় সহ নানা কারণে ,  করোলেভের উপরয়ালা মার্শাল Tukhachevskyকে এমন সন্দেহের বসে হত্যা করা হয় এবং তাদের অধীনে কর্মরত সবারই শাস্তি হয় )   সাইবেরিয়াতে যার মানে নিশ্চিত মৃত্যু ।  কিন্তু নাৎসিদের আক্রমণের পরে কিছু লোকের কলকাঠি নাড়ার ফলে করোলভসহ অনেক নামী বিজ্ঞানী মুক্তি পান যুদ্ধে যোগদানের জন্য ।   যদিও মহাশক্তিধর ব্যক্তিটি কোনদিন জনসম্মুখে তার প্রতি রাষ্ট্রযন্ত্রের এই হঠকারী অন্যায় নিয়ে একটি কথাও বলেন নি ।  
নির্বাচিত কসমোনাটদের করোলভ আদর করে লিটল ঈগল বলে ডাকতেন ,  প্রথম থেকেই গাগারিন  এবং লিওনেভকে তার বিশেষ পছন্দ হয় ,  তবে তিতভের সাথে  সখ্যতা খুব একটা জমে উঠে নি কারণে হিসেবে বলা যেতে পারে এক বনে যেমন দুই বাঘ থাকে না তেমন দুই প্রবল ব্যক্তিত্বশালী পুরুষ একজন আরেকজনের অধীনে কাজ করতে পারে না  (  বইয়ের দুই লেখক এই নিয়ে বেশ ত্যানা পেঁচিয়েছেন ,  তিতভ কিছুটা বুর্জোয়া পরিবারের ছেলে ,  তার বাবা ছিলেন শিক্ষক ,  তার নাক উঁচু ,  আত্মঅহংকারে  ভুগতেন যে কারণে তাকে অনেক কিছু থেকেই দূরে রাখা হত ।  কিন্তু লেখকেরা ভুলে গেছে যে আমরা সহজেই বুঝে নিতে পারবে যেহেতু তিতভকে সোভিয়েত রাশিয়ার শ্রেষ্ঠ ২জন কসমোনাটদের একজন প্রথম থেকেই বলা হত সেটা তার যোগ্যতার কারণেই )  ।   করোলভ তার লিটল ঈগলদের একদিন মহাকাশযানটিও দেখান ,  অবশ্য সেই কিম্ভূতকিমাকার যন্ত্র কী কাজে লাগবে তা বুঝতে কেউই সক্ষম হন নি ।  
এরপরে এসেছে করোলভের বাছাই প্রক্রিয়ার কিছু ঘটনা ,  তিনি যেমন যখন তখন সবার সামনে মিথ্যা অভিযোগ করতেন বজ্রকণ্ঠে ,  যেমন -  ইউরি ,  তুমি কেন দাঁত বাহির করে হাসছ ?  অথচ আদপে ইউরি হাসছিলই না ,  এখন কিভাবে শান্ত ভঙ্গীতে সে বিগ বসের এই অভিযোগের জবাব দিবে এইটা যাচাই করাই ছিল করোলভের মূল উদ্দেশ্য ।  তিনি সবসময়ই স্বাধীনচেতা ,  নির্ভীক ,  বুদ্ধিদীপ্ত মানুষ পছন্দ করতেন ,  বিশেষ করে যারা তার মুখোমুখি দাড়িয়ে চ্যালেঞ্জ করতে পারে ।  অবশেষে সেই বিশেষ দিনটি আসে যা পরবর্তীতে প্রথম মহাশূন্যে হাঁটার রেকর্ডের অধিকারী অ্যালেক্সেই লিওনভের সাক্ষ্যে আমরা জানতে পারি যে নভোযান ভস্টকের সামনে যেয়ে তার ভিতরে প্রবেশ করার জন্য তিনি কসমোনাটদের জুতা খুলে ভিতরে যাবার আহ্বান জানান ।  সবার আগে ইউরি গাগারিন  ইয়েস স্যার বলে জুতা খুলে ভিতরে ঢুকে পড়েন ,  অন্যরা খানিকটা হতচকিত অবস্থায় ছিল ,  যেখানে রকেটের মধ্যে জুতা পরেই ঢুকতে হবে সেখানে এখন জুতা খোলার দরকার কী এইটাই হয়ত তাদের মনে কাজ করছিল ।   কিন্তু ইউরির দেখাদেখি বাকী সবাইই জুতা খুলে তার অনুগামী হল ।  লিওনেভের মতে সেই মুহূর্ত থেকেই ইউরি গ্যাগারিন অলিখিত ভাবে প্রথম মানব হিসেবে মহাশূন্যে যাবার জন্য করোলভের গুড বুকে উঠে যান ।  সেই সাথে থাকে সাহায্য করেছিল হয়ত রাশান গ্রামাঞ্চলে বাড়ীর ভিতরে প্রবেশের আগে জুতা খোলার রীতি ! 
যাই হোক ,  জোর তালে প্রস্ততি চলতে থাকে ।  এর মাঝে ব্রিটিশ কম্যুনিস্ট বিরোধী খবরের কাগজে একাধিক খবর আসে যে সোভিয়েত মানুষ মহাশূন্যে গেছে কিন্তু অবতরণের সময় যান্ত্রিক দুর্ঘটনায় মারা গেছেন ইত্যাদি ইত্যাদি  (  আমার দেশ টাইপ আবর্জনা যুগে যুগেই ছিল দেখা যাচ্ছে )  । 
ভোস্টকের আটো সীটে আটার জন্য কিছুটা খর্বাকৃতির নভোচারী দরকার ছিল সেই হিসেবে লিওনেভ রেস থেকে ছিটকে পড়েন ।  উচ্চতায় ৫ ফিট দেড় ইঞ্চি  ইউরি টিকে যান ,  এবং তিতভও ।   এই নিয়ে পরে সাক্ষাৎকারে তিতভ বলেছেন অবশ্যই আমিই নির্বাচিত হয়ে চেয়েছিলাম ,  কেবলমাত্র প্রথম মানুষ হবার লোভের নয় ,  সেই সাথে আমরা দেখতে চেয়েছিলেম কী আছে ঐ অসীমে ।  ১৯৬১র ৭মার্চ ইউরির ২য় কন্যা গালিয়ার জন্ম হয় ,  তার তিন সপ্তাহ পরেই ইউরি বিকানুর রওনা দেন জরুরী কাজে ।  সেখানে কসমনাটদের শেখানো হয় স্পেস স্যুট পরা এবং খোলা ।   বিশেষ ইন্টারভিউয়ের জন্য হাজির হন আরেক মহাপরাক্রমশালী ব্যক্তি ,  সোভিয়েত মহাকাশ যাত্রার কসমোনাট প্রসিক্ষণের প্রধান জেনারেল নিকোলাই পেত্রোভিচ কামানিন ।  তার একটা প্রশ্ন ছিল যদি সকল নিরাপত্তা ব্যবস্থা ভেঙ্গে যায় তখন একজন পাইলটের কি তার আসন শূন্যে উৎক্ষিপ্ত করা উচিৎ ?  এর উত্তরে তিতভ বলেছিলেন -  খামোখা এই নিয়ে দুশ্চিন্তা করে সময় নষ্ট করার মানে হয় না ,  কন্ট্রোল রুম কোন না কোন ভাবে সব নিয়ন্ত্রণে নিয়ে আসবে কয়েক মুহূর্তের মাঝে সে তো জানা কথা ।  আর ইউরি বলেছিলেন -  যদি সকল ব্যবস্থা ভেঙ্গেই পড়ে তাহলে আসন ইঞ্জেক্ট  আমাকে একটা বাড়তি সুযোগ দিবে ।  
করোলভ এবং কামানিন তীক্ষ্ণ দৃষ্টি রাখছিলেন এই দুইজনের উপরে ,  এবং কামানিনের মতে তিতভ ছিলেন অপেক্ষাকৃত শক্তিশালী চরিত্রের ,  ফলে তাকে রাখা হয় ২য় মহাকাশ অভিযানের জন্য যা কিনা ২৪ ঘণ্টার বেশী সময় পৃথিবীকে প্রদক্ষিণ করতে থাকবে আর ইউরিকে নির্বাচিত করা হয় প্রথম মানুষ হিসেবে দুই ঘণ্টারও কম সময়ের প্রথম যাত্রার জন্য ।   অবশেষে বিশেষ মিটিং ডেকে জানানো হয় ইউরি গাগারিন  হতে যাচ্ছেন প্রথম অভিযানের কমান্ডার এবং তিতভ তার ব্যাকআপ ।  এই ঘটনায় তিতভের হতাশা পরিষ্কার প্রকাশ পায় ,  তিনি অকপটে বলেওছেন যে তাকে নির্বাচন করা হবেই এমনটাই ভেবে নিয়েছিলেন সবসময়ই ।  

অবশ্য নির্বাচনের শেষ চাবিকাঠি নাড়া হয়েছিল আরও অনেক উপর থেকে ,  সোভিয়েত রাষ্ট্রের কর্ণধার নিকিতা ক্রুশ্চেভ আর ইউরি গাগারিনের মিল ছিল অনেক দিক থেকেই ,  দুইজনই এসেছেন কৃষক পরিবার থেকে ।  দুইজনই সদাহাস্যমুখি ,  কোলাহলমুখর ।  বিশেষ করে যে সাম্যবাদী রাষ্ট্রব্যবস্থা গড়ার কথা ছিল সোভিয়েতদের তাদের একজন কৃষকের ছেলে যে কিনা নিজেও বাবার সাথে কাজ করেছে ,  তরুণ কালে ফেরীতে মজুর হিসেবে শ্রম দিয়েছেন ,  সেই লোকই যদি মহাকাশে যায় তাহলে রাষ্ট্রযন্ত্রের আমরা সবাই - ই সমান এই প্রোপাগান্ডার জন্য তার চেয়ে বেশী শক্তিশালী প্রমাণ আর কী হতে পারে ? 

চূড়ান্ত যাত্রা আগের বর্ণনা আছে পুরো এক অধ্যায় জুড়ে ,  সেখানে স্বয়ং গাগারিনের লেখা পাতলা বই The Road to The Stars   (  বাংলা হয়েছিলে সম্ভবত পৃথিবী পেরিয়ে নামে )  এর রেফারেন্স দিয়ে বলা হয়েছে সেইবারই প্রথম ইউরি তার চিফ ডিজাইনার করোলভকে কিছুটা ক্লান্ত দেখেন ।   ঐতিহাসিক যাত্রা শুরু আগের টানটান উত্তেজনার আবেগময় মুহূর্তগুলোর কথা উঠে এসেছে কয়েকজনের রোজনামচায় ।  

শুরু হল ১০৮ মিনিটের সেই অবিস্মরণীয় মহাযাত্রার শুরু ,  তার আগে অবশ্য নাসার মত ৪ - ৩ - ২ - ১ - ০ স্টাইলে কাউন্টডাউন করা হত না রাশিয়ায় ,  বরং পূর্ব নির্ধারিত সময়ে ১২ এপ্রিল ,  ১৯৬১ ,   মস্কো সময় সকালে ৯ টা ৬ - এ  রকেটের উড্ডয়ন শুরু ।  এরপরে স্বয়ং ইউরির কথাতেই বলা হয়েছে ঘণ্টায় ২৮ , ০০০ কিলোমিটার বেগে ছুটে চলা  মহাকাশযান থেকে রিপোর্টে তিনি জানান সব ঠিক আছে ,  জানালা দিয়ে মেঘ দেখা যাচ্ছে ,  সব কিছুই দেখা যাচ্ছে এবং সবকিছুই খুবই মনোমুগ্ধকর ।  ইউরি ভাবছিলেন পৃথিবীর মানুষ এই যাত্রার কথা জানতে পারলে কিরকম প্রতিক্রিয়া দেখাবে ।  শিশুকালে যে মা তাকে ঘাড়ে চুমু খেয়ে প্রতিদিন ঘুম পাড়াতেন ,  মা কি জানেন তিনি মহাকাশে ?  কারণ মাকে যাত্রার আগে কেবল বলে এসেছিলেন ব্যবসাজনিত কাজে দূরে যেতে হবে ।  উৎকণ্ঠিত মা প্রশ্ন করেছিলেন ,  কতদূরে ইউরা ?  অনেকদূরে মা  ! 

সেইদিনই পরে রেডিওতে তার নাম এবং যাত্রার কাহিনী শুনে সারা পরিবার উৎকণ্ঠিত হয়ে পড়েছিল ,  এবং দুই শিশুকন্যা রেখে এমন অর্বাচীন যাত্রায় যাবার জন্য কিছুটা ভৎসনাও করা হল ।  কিন্তু গ্রামের বাড়ীতে কেউ কিছু জানত না ।  তার বাবা অ্যালেক্সেই গাগারিন  নিজের কাজে বেশ ভোরে বাড়ী থেকে বাহির হয়েছিলেন পথে একজন তার ছেলে ইউরি সম্পর্কে অনেক প্রশ্ন করাই তিনি কারণ জানতে চাইলে সেই লোক বলল -  তুমি জান না  !  রেডিওতে বলল মেজর গাগারিন  নামে একজন মহাশূন্যে গেছে !  
সাধাসিধে বাবা বললেন -  আপনার ভুল হচ্ছে ,  আমার ছেলে স্রেফ একজন সিনিয়র লেফটেন্যান্ট ।  তবে সাধুবাদ দিই তাকে যে মহাশূন্যে গেছে ।  তারপরও নিছক কৌতূহল বশে স্থানীয় পার্টি অফিসে যেয়ে দেখেন সেখানের কর্মকর্তাকে ফোন করে বলা হচ্ছে গ্রামের নথি দেখে নিশ্চিত হবার জন্য যে ইউরি গাগারিনের জন্ম এই গ্রামেই ।  সেই কর্মকর্তা আবার উল্লসিত কণ্ঠে বলছিল -  নথি দেখার কোন দরকার নেই ,  সেই ছেলের বাবা স্বয়ং আমার সামনে !  বলেই বাবা গাগারিনের হাতে ফোন ধরিয়ে দিয়েছিল ঊর্ধ্বতন কারো সাথে কথা বলার জন্য ।  
মহাশূন্য থেকে ১০৮ মিনিট পরে অবতরণ করলেন প্রথম নভোচারী ইউরি ,  ছোট গ্রাম  Smelkovkaতে ,   ট্রাক ড্রাইভার ইয়াকভ লুসেঙ্কো তাকে দেখলেন প্যারাস্যুটে করে ঝাপিয়ে পরতে ,  সেদিকে তিনি এগোলেন গ্রামবাসীদের সাথে নিয়ে ,  এবং গাগারিন  হাসিমুখে তাদের বললেন -   আমি ইউরি অ্যালিক্সিয়েভিচ গাগারিন ,  মহাকাশের প্রথম মানুষ ।  এখনই অনেক মানুষ ,  গাড়ী ,  ক্যামেরা আসবে এইখানে ,  তোমার কোথাও যেও না ,  এই স্মৃতি আমরা বাঁধিয়ে রাখব ।  
এছাড়াও সেই গ্রামের এক মহিলা এবং তার শিশুকন্যা ইউরিকে আকাশ থেকে নেমে আসতে দেখে অবাক বিস্ময়ে তাকিয়ে ছিল ।  ইউরি চিৎকার করে বলেছিল ,  আমি তোমাদের বন্ধু কমরেড ,  একজন বন্ধু !  মহিলা কোনমতে জিজ্ঞাসা করেছিলেন তুমি কী পৃথিবীর বাহিরে থেকে আসছ ?  এক গাল হেসে ইউরি বলেছিল -  ঠিক তাই !  
তার আগের বছর গ্যারি পাওয়ার্স নামের এক মার্কিন গুপ্তচরকে রাশিয়ান বাহিনী গুলী করেছিল যার ঘটনা সারা সোভিয়েত ইউনিয়ন জানত ,   কাজেই সেই গ্রামের অনেকেই প্রথমে ভেবে নিয়েছিল ইউরি আরেক মার্কিন গুপ্তচর ।  যদিও তার হেলমেটে লেখা  CCCP তাদের সন্দেহ দূর করেছিল ।  অল্পক্ষণের মধ্যেই সারা গ্রাম সামরিক বাহিনীর লোকে লোকারণ্য হয়ে গেলে ,  আগত মেজর গাসিয়েভকে স্যালুট করে ইউরি বলল -  কমরেড মেজর ,  সোভিয়েত কসমোন্যান্ট সিনিয়র লেফটেন্যান্ট  গাগারিন রিপোর্টিং ।  গাসিয়েভ হেসে বলেছিল -  আপনিও এখন মেজর !  উড়ন্ত অবস্থাতেই প্রোমোশন দেওয়া হয়েছে আপনাকে ! 
সোভিয়েত ইউনিয়নের কর্ণধার নিকিতা ক্রুশ্চেভের সাথে তার ফোনালাপ ছিল নিম্নরূপ - 


ক্রুশ্চেভ  :  তোমার কণ্ঠ শুনতে পারে খুবই ভাল লাগছে গাগারিন  অ্যালেক্সিয়েভিচ ।  
গ্যাগ্যারিন  :  নিকিতা সের্গেইভিচ ,  আনন্দের সাথে জানাচ্ছি যে মহাকাশে প্রথম মানব মিশন সফল হয়েছে ।  
ক্রুশ্চেভ  :    বল দেখি ফ্লাইটের সময় কেমন লাগল ?  মহাশূন্য কেমন ?  কী কী দেখলে ? 
গ্যাগ্যারিন  :  এমনিতে ভালই ছিলাম ।  অনেক বেশী উঁচু থেকে বিশ্ব দেখলাম ।  সাগর ,  পর্বত ,  বড় শহর ,  নদী ,  বন সব দেখা যাচ্ছিল ।  
নানা রাষ্ট্রীয় কথার মাঝে ক্রুশ্চেভ বারবার তার কৌতূহল প্রকাশ করছিলেন ,  এবং আনন্দে আতিশয্যে পুঁজিবাদী দেশগুলোর প্রতি চ্যালেঞ্জ ছুড়ে দিয়ে বললেন ওরা পারলে আমাদের টপকে দেখাক ।   গাগারিন  তাকে এমন সুযোগ দেবার জন্য অসংখ্যা ধন্যবাদ দিয়ে জানালেন যে ভবিষ্যতে দেশের জন্য এমন আরও মিশনে তিনি প্রস্তত ।  
কী সেই মিশন ?  সম্ভবত চাঁদ ।  উড্ডয়নের আগে দ্য বস করোলভ চন্দ্রযানের একটি ক্ষুদে মডেল তার হাতে দিয়ে বলেছিল ভবিষ্যতে আসল মডেলই ব্যবহার করতে হতে পারে !  ইউরি যে চাঁদ নিয়ে স্বপ্ন দেখেছিলেন সেটা জানা যায় একাধিক সূত্রে ।  তিতভ এত মানুষের ভিড় ঠেলে রাতারাতি বিখ্যাত হয়ে যাওয়া ইউরির কাছে কোনমতে ঘেয়ে কেবল প্রশ্ন করেছিলেন ভরশূন্য অবস্থায় কেমন লাগে ?  উত্তর ছিল স্বাভাবিক ,  বিশেষ কিছু নয় ! 

পরবর্তীতে ডাক্তারি পরীক্ষার পরে ইউরিকে মস্কোর জাঁকালো রাষ্ট্রীয় সভায় হাজির করা হয়  ,  ধোপদুরস্ত নতুন পোশাকে লাল গালিচা সম্বর্ধনা দিয়ে বরণ করে নেওয়া হয় তাকে ,  এবং চরম অস্বস্তির সাথে ইউরি পরে খেয়াল করেন তার জুতোর ফিতা খোলা !   যে কোন মুহূর্তে ফিতায় চাপ লেগে উল্টে কেলেঙ্কারি ঘটে পারে সারা জাতির কর্ণধারদের সামনে !  পরে ইউরি তার ভাইয়ের কাছে বলেছিলেন স্পেস ফ্লাইটের চেয়েও সেই খোলা জুতোর ফিতে তাকে অনেক বেশী নার্ভাস করে রেখেছিল !  

 মায়ের সাথে দেখা করে ক্রন্দনরত মাকে মিথ্যা সান্ত্বনা দিয়ে ইউরি বলেছিল ,  আমি আর এমন কাজ করব না মা ,  প্লিজ কান্না থামাও ।  
তবে এই জাঁকালো অনুষ্ঠানের মাঝে গুরু করোলভের জন্য অন্য অনুভূতি কাজ শুরু করে ইউরির মনে ,  করোলভ ছিলেন রাষ্ট্রীয় সিক্রেট ,  তার কোন মেডাল পরার অনুমতি ছিল না ,  প্যারেডে থাকার অনুমতি ছিল না ,  মিডিয়াতে কথা বলা দূরে থাক ।  নোবেল প্রাইজ কমিটি পৃথিবীর প্রথম কৃত্রিম উপগ্রহ এবং প্রথম মানবকে মহাশূন্যে পাঠানোর পিছনের মূল মানুষটিকে পুরস্কার দেবার ইচ্ছা প্রকাশ করে সোভিয়েত কতৃপক্ষকে চিঠি দিলেও তারা সেটার কোন উত্তর দেবার প্রয়োজনীয়তা অনুভব করে নি ।  
এক অনুষ্ঠানে কয়েকজন ফাদার তাকে জিজ্ঞাসা করেন  ,  Yuri Alexeyevich ,  did you see Jesus Christ far up above the Earth ?  
He replied ,  Holy Father ,  you , d know better than me whether I , d have seen him up there . 

এরপর শুরু হয়ে যায় ইউরির এক অন্যধরনের জীবনে ,  যেখানে সে একজন সুপার হিরো ,  বিশ্বের নানা প্রান্তে যেতে হয় ,  মিশতে হয় হাজারো লোকের সাথে ,  পুঁজিবাদী রাষ্ট্রগুলোতেও লাখো লাখো মানুষ তার জন্য দাড়িয়ে থাকে ।   কিন্তু নিজের এই সুপার হিরো ইমেজ অসহ্য বোধ হচ্ছিল ইউরির কাছে ,  তার মতে সে খুব সাধারণ একজন মানুষ ,  ভুলচুক সবসময়ই হয় ,  দুর্বলতা আছে তারও ,  কিন্তু সবাই তার কাছে সবকিছুই খুব নিখুঁত দাবী করে ।  তাই মস্কোতে যখন এক মহিলা তার কেটে ফেলা গাল দেখে বলে উঠেছিল -  দেখ দেখ ,  শেভ করতে যেয়ে সেও গাল কেটে ফেলে ,  হেসে ফেলেছিল ইউরি ।   কানাডায় দার্শনিক বাট্রান্ড রাসেলের সাথে পরমাণু নিরস্ত্রীকরণ নিয়ে একটা সেমিনারে মূল আকর্ষণ হিসেবে অংশ নেন তিনি ।  এর মাঝে ৮ আগস্ট তিতভ মহাকাশে গমন করে ,  সেই অবস্থাতেই টেলিগ্রাম পাঠান ইউরি ।  এর পরপর জান কিউবাতে ,  বিপ্লবী নেতা ফিদেল কাস্ত্রোর সাথে দেখা করে বলেন  –  যে জাতি নিজের অধিকার সম্পর্কে সচেতন তাদের কেউ দাবায়ে রাখতে পারবে না ।  


বইটিতে এর পরে আসে সোভিয়েত স্পেস মিশনের বাকী অভিযানগুলোর কথা ,  বিশেষ করে মহাকাশে প্রেরণের জন্য প্রথম নারী বাছাইয়ের কথা ।  ক্রুশ্চেভের ব্যক্তিগত নির্দেশে কেবল শ্রমিক এবং কৃষক পরিবার থেকে আসা মহিলাদের বাছাই করা হয়েছিল ,  কারণ সোভিয়েতরা বহির্বিশ্বকে দেখাতে চাচ্ছিল যে তাদের দেশের সাধারণ একজন খেঁটে খাওয়া  নারীও মহাশূন্যে যেতে পারে ।   শেষ পর্যন্ত একজন যুদ্ধে নিহত ট্রাক্টর চালক বাবা এবং সেলাই মিলে কর্মরত মায়ের কন্যা ২৫ বছর বয়স্ক ভ্যালেন্তিনা তেরেসকোভা ১৯৬৩র ১৬ জুন মহাকাশে যান আরেক নতুন ইতিহাস রচনা করেন ।   

এর মাঝেই ইউরি কর্নেল পদে প্রোমোশন পান ।  এবং ব্যস্ত ছিলেন লাখো ধরনের কাজের বিশেষ করে মানুষ উপকারে ,  হাজার হাজার চিঠি আসত তার কাছে প্রতিদিন সারা বিশ্ব থেকে ,  থেকে সাধারণ রাশান জনগণের কাছে থেকে ,  সেখানে লেখা থাকত কারো ছেলেকে পুলিশের কাছ থেকে ছাড়ানোর আবেদন ,  কারো মেয়েকে বিশ্ববিদ্যালয়ে ভর্তির জন্য সুপারিশ ,  তার নামে ভদকা চালু করার অনুরোধ এমনতর সব বিষয় ।  সবাইকেই সাধ্যমত সাহায্য করতেন ইউরি ,  তার অনুরোধ ফেলার সাধ্য কারো ছিল না সেই দেশে ,  তাইই হয়ত মানুষ তার কাহেই উপকার চাইত ।  শুধু একবার চুরি করে গাছ কাঁটার জন্য এক লোকের মুক্তির জন্য চিঠি উপেক্ষা করে উল্টো তার শাস্তির জন্য সুপারিশ করেছিলেন ,  কারণ তদন্তে দেখা গেছিল সে লোক আসলে কাঠের চোরাকারবারি ,  আর ইউরির কথা ছিল সবাই যদি গাছ এইভাবে কেটে শেষ করে ফেলে তাহলে বন টিকবে কিভাবে ! 
কামানিন  ১৯৬১র ডিসেম্বরের গাগারিনের ভারত ভ্রমণ নিয়ে বলেছিলেন যীশু শত লোককে মাছ - রুটি খাইয়ে হয়ত মুগ্ধ করে ছিলেন কিন্তু ইউরি লাখো  মানুষকে কেবল হাসি দিয়ে সন্তুষ্ট করতে সক্ষম এই প্রমাণ আমরা পেয়েই যাচ্ছি !  ইউরির উষ্ণ হাসি এবং স্বভাবের প্রশংসা করে স্বয়ং করোলভ বলেছিলেন যুদ্ধ উত্তেজনা থামিয়ে দিতে পারে প্রাণখোলা ইউরি ।   কিন্তু এত কিছুর মাঝে ছোট্ট একটা ভুলের ফলে ইউরির ক্যারিয়ার অন্য দিকে মোড় নেয় ,  বন্ধুদের সাথে ক্রমিয়ার এক বন্দরের পারিবারিক ছুটি কাটাবার সময় বেশ মাতাল অবস্থায় সেখানে পরিচিত হওয়া এক তরুণী নার্সের ঘরে ঢুকে ছিল ইউরি ,   তার কয়েক মিনিটের মাঝেই সন্দেহবশত তার স্ত্রী একই ঘরে প্রবেশ করে ,  তার রোষ থেকে রক্ষা পেতে জানাল দিয়ে লাফ দিয়ে নিজেকের মারাত্নক আহত করে মহাকাশ ফেরত বীর !  হাসপাতালে এক মাসের বেশী থাকতে হয়েছিল সেই চোট সারাতে এবং বেশ কিছু মিথ্যা কাহিনী রটানো হয়েছিল তার সেই ব্যর্থ অভিযানকে সামাল দেবার জন্য ।  
লেখকেরা অবশ্য নানা রেফারেন্স দিয়ে বলেছেন সেই সময়ে রমণীদের কাছে জনপ্রিয়তায় ইউরির সাথে পাল্লা দিতে কেবল মাত্র বিটলসএর চার ছোকরাই হয়ত পারত ,  সব দেশের নারীরাই তার সঙ্গের জন্য পাগল ছিল ,   লাখো রমণী শুধু চোখের ইশারায় বিছানায় যেয়ে প্রস্তত ছিল ,  সেই হিসেবে এত জনপ্রিয়তার মাঝে একজন স্টার যা করেন ,  ইউরির মাঝে আত্র থেকে বেশী স্থলন দেখা যায় নি ।  কিন্তু সেই আহত হবার ঘটনা অনেকের গুড বুক থেকে তার নাম মুছে দেয় ।  

এর মাঝে সোভিয়েত মহাকাশ অভিযানের উপরে আসে সবচেয়ে বড় আঘাত ,  ক্যান্সারে ভুগে করোলভ মাত্র ৫৯ বছর বয়সে মারা যান  ১৯৬৬র প্রথম দিকে ,  এত বড় আঘাত সামাল দেওয়া আর সম্ভব হয় নি অত বড় রাষ্ট্রের পক্ষেও ।   জীবনের শেষ অপারেশনের মাত্র দুই দিনে আগে ইউরি এবং লিওনভ দেখা করতে গিয়েছিলেন গুরুর সাথে ,  তাদের কাছে জীবনে প্রথমবারের মত তার উপরে চলা নির্মম অত্যাচারের কথা বলেন করোলভ ,  বলেন পুলিশের পীড়নের কথা ,  সাইবেরিয়ার নির্বাসনের কথা ,  সেখান থেকে ফেরার পথে মুচিগিরি এবং মজুরি করে ট্রেন ভাড়া জোগাড়ের কথা ।  গুলাগের দিনগুলোর কথা আর কোথাও বলেননি সর্বকালের অন্যতম সেরা এই বিজ্ঞানী ।  
প্রথমবারের মত নাড়া খায় ইউরির মন ,  বুঝতে পারেন তিনি দেশের চলন ব্যবস্থার কোথাও বড় ধরনের গলদ আছে ,  তাছাড়া করোলভের মত একজন স্বীকৃত জাতীয় সম্পদকে কেন এতটা হেনস্থা স্বীকার করতে হল বিনা বিচারে ।  গুরুর মৃত্যুর পরে ইউরি বলেছিলেন করোলভের  দেহভস্ম চাঁদে না নিয়ে যাওয়া পর্যন্ত আমার শান্তি নেই ।   কসমোনাটরা  যোগসাজশ করে উনার দেহভস্মের কয়েক মুঠো পরের মহাকাশযাত্রা অভিযানের সময় শূন্যে ছড়িয়ে দিয়েছিলে বলে শোনা যায় ।  

এত জনপ্রিয়তার মাঝেও নিজের অজান্তেই পরম শক্তিশালী শত্রু তৈরি করে ফেলেছিলন সদাহাস্যরত ইউরি ।  নিকিতা ক্রুশ্চেভ তাকে যেমন তার আমলের সাফল্যের প্রতীক হিসেবে সারা বিশ্বের কাছে তুলে ধরত ,  ততই পরবর্তী সোভিয়েত প্রধান ব্রেজনেভের কাছে চক্ষুশুল হয়ে গেলেন তিনি ।  অথচ তাদের মধ্যে ব্যক্তিগত কোন সমস্যা ছিল না ।  ব্রেজনেভ ক্ষমতায় আসার পরে ইউরির প্রভাব ,  সুযোগ সুবিধা প্রায় রাতারাতি উধাও হয়ে গেল ।  এই নিয়ে তিনি শুধু বলেছিলেন ব্রেজনেভকে আমি পছন্দই করতাম কিন্তু কোনদিন তার কাছে যেয়ে মনের কথা বলতে পারলাম না ।   অন্যদিকে প্রতিপক্ষ ক্রুশ্চেভের মুখপাত্র হিসেবে পরিচিত হওয়ায় গ্যাগ্যারিনকে যতদূর সম্ভব দূরে থাকার সিদ্ধান্ত নিয়েছিলেন ব্রেজনেভ ।  
এর মধ্যে সয়ূজ দুর্ঘটনায়  ভ্লাদিমির কোমারভ মারা যান ,  যেই মিশনে ব্যাকআপ হিসেবে ছিলেন ইউরি ।  এই ভয়াবহ ঘটনার পর সয়ূজের পরবর্তী যান ঠিক করতে ২ বছরের সময়সীমা নির্ধারণ করে ইউরির আকাশে ওড়ার উপরে নিষেধাজ্ঞা জারি করা হয় ।   যদিও যুদ্ধ বিমান চালানোর অনুমতি আদায় করে ফেলেন তিনি পরবর্তীতে ।  

 তার পরের ঘটনা যথেষ্ট রহস্যজনক ,  ১৯৬৮র ২৭ মার্চ মিগ বিমানের প্রশিক্ষণ দেওয়ার সময় তার বিমানটি বিধ্বস্ত হয় ,   ইউরি সহ অপর বৈমানিকের দেহ খণ্ড খণ্ড হয়ে পুরো এলাকার উপরে ঝরে পরে ।  মাত্র ৩৪ বছর বয়সে ইউরি আমাদের ছেড়ে চলে যান চিরতরে ,  অথচ উনার স্বপ্ন ছিল চাঁদে যাবার ।   এখন পর্যন্ত তার মৃত্যুর কারণ চুলচেরা করে জানা সম্ভব হয় নি ,  তবে তার পরিবারের অনেকেই মনে করত স্বয়ং ব্রেজনেভের আদেশে তাকে হত্যা করা হয়েছে , যদিও এই ধারণার পক্ষে কোন প্রমাণ পাওয়া যায় নি ।  হতে পারে কোন পাখির সাথে লেগে প্লেনটি দুর্ঘটনায় পড়েছিল ,  অথবা পাশ দিয়ে ছুটে যাওয়া কোন দ্রুত গতির বিমানে সুপার সনিক বীমের ফলে সৃষ্ট অয়েভে স্পিন করে এই দুর্ঘটনা ঘতেছিলে ।  কেজিবি এই ঘটনার তদন্ত করেছিল একাধিকবার ,  এমনকি বছর কয়েক আগেও নতুন করে খতিয়ে দেখা হয়েছিলে একমাত্র সোভিয়েত সুপারহিরো যিনি কিনা আদতে মানবজাতির সুপারহিরো ,  তার মৃত্যুর কারণ ।  

ইউরির অকাল মৃত্যুর পরে তার সহকর্মী কসমোনাটরা গিয়েছিল গাগারিন পরিবারের সাথে দেখা করতে ,  সেখানে যেয়েই তিতভ ইউরি সম্পর্কে সবচেয়ে হৃদয়গ্রাহী সত্যটা অনুধাবন করতে পারেন -  ইউরি গাগারিন ছিলেন এমন একজন  ,  যাকে মানুষ ভালবেসেছিল ।  

 (  ব্যবহৃত ছবিগুলো গাগারিন বিষয়ক ওয়েবপেজ থেকে নেওয়া ,  
 এই পোস্টটি প্রিয় পড়ুয়া রেজাউল করিম সুমন ভাইয়ের জন্য ) 






বাংলার পথে  - ১০ ,    চারশ বছরের পুরনো মাছমেলায়




এই বছরেরই ফেব্রুয়ারির এক দিনে বগুড়ায় থাকার সময় বন্ধু আমানের জবরদস্ত মোটর সাইকেলে চেপে গ্রাম বাংলা পরিদর্শনের সময় বাঙ্গালী নামের এক নদী দেখতে গেছিলাম আর পথে ছিল দেশের প্রথম সামরিক শাসকের গ্রামের বাড়ী ।  সেখান থেকে মেঠো পথ ধরে ইছামতি নদীর কাছাকাছি এসে আমান জানাল এইখানের এক এলাকায় বছরে একদিন বিশাল মাছের মেলার বসে ,  মেলাও কলবরে অত্যন্ত বড় ,  এবং সারাদেশ থেকে মাছও আসে বিশালাকৃতির ।   বছরের মাত্র ১দিন বসলেও এই মেলাতে সারা দেশ তো বটেই অন্য দেশ থেকেও মানুষ আসে ,  নাম মাছমেলা বা জামাই মেলা ,  কারণ জামাইরা আসে সত্যিকারের বৃহৎ মৎস্যের খোঁজে ! 
ঠিক আছে ,  চল সেই জায়গা ,  যার নাম পোড়াদহ ,  সেখানে ঢুঁ মারা যাক !  এক্স - এল মোটর সাইকেলে তেল থাকলে আমাদের আর কী সমস্যা !  সেই এলাকার কাছে যেতেই দেখি শত শত মানুষের ভিড় ,  রিকশা ,  সাইকেল ,  নছিমন ,  টেম্পু ,  মানুষের ভিড়ে এগোনোই এক কষ্টসাধ্য ব্যাপার হয়ে দাঁড়াল ।  কয়েকজন বৃদ্ধের হাতে দেখি বড়সড় মাছ !  তেল চকচকে মাছের আঁশে রোদ পিছলে যায় !  কী ব্যাপার ,  জিজ্ঞাসা করতেই জানা গেল সেইদিনই বিখ্যাত মাছ মেলার দিন !  এক্কেবারে বুলস আই ভেদ করে ফেলেছি আমরা মেলার খবর নিতে যেয়ে মেলায় উপস্থিত হয়ে । 


 (  মেলার বেশ কিছু ছবি আছে ফেসবুকের এই অ্যালবামে  ,  এখানে আলাদা করে আর দেওয়া হল না ,  অনুগ্রহ করে দেখে নিন ,  পাবেন এক অন্য ধরনের স্বাদ ।   ) 
হাজার হাজার লোক ,  এই জনসমুদ্রের মাঝে হাঁটাও দুষ্কর ,  তাই বাঁশ দিয়ে ঘেরা জায়গায় সদ্য গজিয়ে ওঠা গ্যারেজে বাহন রেখে পদব্রজে যাওয়া হল খানিকদূরের বিশাল প্রান্তরে ,  যেখানে আলিফ লায়লার কোন নগরীর মত রঙ - বেরঙের তাবু বসানো অগণিত ,  আসলে সামিয়ানা দিয়ে ঘেরা এবং ঢাকা নানা দোকান ।  মেঠোপথ ছেড়ে মেলার প্রাঙ্গণে পা দিতেই অ্যাস্টেরিক্সের গল গ্রামের বনে চলে অনুপ্রবেশ করেছি বলে ভ্রম হল ,  মানে ওবেলিক্সের প্রিয় খাবার বন্যবরাহের জাত ভাই পোষাবরাহের ব্যপক সমারোহে !   দরদাম চলছে কালচে ধাড়ি আর খয়েরি ফুলো ফুলো পিচ্চিগুলোর ।  বাংলার ওবেলিক্স সাহেবেরও দেখা মিলল প্রিয় খাদ্য কাঁধে নিয়ে হনহন করে ছুটে চলেছেন তিনি ।  

এর পরে জিভে লালা ঝরানো ভাজাভুজির দোকান ,  আর নয়ন মনোহর খেলনার ।  বাচ্চাবেলার দিনগুলো ঘিরে ধরল একনিমিষে  -  সেই যে বৈশাখী বা রথের মেলায় যাওয়া ,  সদ্য রঙ করা কাঠের খেলনার জন্য বায়না ধরা ,  গোলাপি হাওয়াই মিঠাই খেয়ে আঙ্গুল চেটে পরিষ্কার করা ,  শোলার কুমিরের লেজ ধরে টানা ,  থরে থরে সাজানো মিঠাইয়ের দিকে লোভাতুর দৃষ্টিতে তাকিয়ে থাকা -  নানা রঙের দিনগুলি ঘুরপাক করে উঠল মনের কুয়োতে ।  কাঠের দোকানগুলোতে বিক্রি হচ্ছে নিত্য প্রয়োজনীয় পিড়া ,  টুল ,  রুটি বেলার বেলন থেকে বালকের চোখে জল আনা খেলনা ।  তার পাশে বর্ণিল কুলার দোকান ,  তার পরপরই মিষ্টির !  
আর কী যে বাহার সেই মিষ্টিগুলোর !  সফেদ তুলার বলের মত গোটা বিশেক রসগোল্লা প্লেটে নিয়ে বসেছেন দুই  বর্ষীয়ান ,  আমাদের চোখ কপালে তুলে কয়েক মিনিটের মধ্যেই প্লেট সাফ করে বেশ জোরেসোরে ঢেকুর তুললেন সবাইকে জানিয়ে !  আছে বালিশ মিষ্টি ,  রসের সাগরে ডুবসাঁতার দিয়ে বেড়ানো পান্তোয়া ,  কড়া পাকের সন্দেশ ,  মুচমুচে জিলাপি ,  বহু বছর পরে দেখা বাতাসা আর বিখ্যাত মাছমিষ্টি ! 

মাছ আকৃতির এই মিষ্টির ব্যপক চাহিদা মেলাতে !  নানা ওজনের হয় ,  তবে ৫ কেজি ওজনের মাছমিষ্টির চাহিদা সবচেয়ে বেশী বলে জানালেন এক দোকানী ,  আর সবচেয়ে বড় তারা তৈরি করতে পারেন ১০ কেজি ওজনের !  মানে মানে একটা মিষ্টির ওজনই ১০ কেজি !  মনে হয় কুটুমবাড়িতে মাছের বদলে মিষ্টি নিয়ে গেলে খাতির নেহাত কম হবে না !  বলা হয় এই মেলাতে জামাইরা আসেন বড় মাছের খোঁজে ,  আর শ্বশুরেরা আসেন মিষ্টির খোঁজে !     
সাহিত্যপ্রেমীদের মনে থাকার কথা প্রিয় লেখক আখতারুজ্জামান ইলিয়াসে সাহিত্যকর্মে বিশেষ করে প্রবন্ধে এই মেলার উল্লেখ আছে । 
 
 ঐতিহাসিক পটভূমি -  -  - মেলা শুরুর সঠিক দিন ক্ষণ জানা যায় না ।   জনশ্রুতি আছে চারশ বছর আগে পোড়াদহ সংলগ্ন মরা বাঙালী  ( মতান্তরে মহিষাবান নদী )  নদীতে প্রতি বছর মাঘের শেষ বুধবারে অলৌকিকভাবে বড় একটি কাতলা মাছ  ( মতান্তরে অজ্ঞাত মাছ )  সোনার চালুনি পিঠে নিয়ে ভেসে উঠত ।  মাঘের শেষ বুধবারের এ অলৌকিক ঘটনা দেখার জন্য প্রচুর লোকজন জড়ো হত ।  পরে স্থানীয় একজন সন্ন্যাসী স্বপ্নাদিষ্ট হয়ে অলৌকিক এ মাছের উদ্দেশ্যে অর্ঘ্য নিবেদনের জন্য সবাইকে উদ্বুদ্ধ করেন ।  সন্ন্যাসীর আহবানে সাড়া দিয়ে পোড়াদহ বটতলায় মাঘের শেষ বুধবারে অলৌকিক মাছের উদ্দেশ্যে স্থানীয় লোকজন অর্ঘ্য নিবেদন শুরু করেন ।  কালক্রমে এটি সন্ন্যাসী পূজা নাম পরিগ্রহ করে ।  পূজা উপলক্ষে লোক সমাগম বাড়তে থাকে ও বৃহদাকৃতির মাছ ক্রয় - বিক্রয়ের জন্য মেলাটি প্রসিদ্ধ হয়ে ওঠে । 
তবে বৈজ্ঞানিক দৃষ্টিকোণ থেকে বিচার করলে দেখা যায় ,  পোড়াদহ মেলার এ স্থানটি একটি প্লাবনভূমি এবং ভৌগোলিকভাবে এটি নদী ,  খাল ও বিলের মোহনা অঞ্চলে অবস্থিত ।  এখান থেকে বেশ নিকটেই আছে রানীরপাড়া মৌজাধীন কাতলাহার বিল ও ঢিলেগারা বিলসহ পোড়াদহ খাল ও মরা বাঙালী  ( মহিষাবান )  নদী ।  ফলে অতীতে এটি যে যমুনার সাথে খুব ভালভাবে সংযুক্ত ছিল তা সহজে অনুমেয় ।  বর্ষাকালে বিভিন্ন নদীপথে আগত প্রচুর মাছ এখানে থেকে যাওয়ার সম্ভাবনা প্রবল ।  জলবায়ুগত পরিবর্তনে মাঘের শেষে এখানকার পানি প্রায় শুকিয়ে আসায় তখন এখানে থেকে যাওয়া কোন বড় কাতলা মাছের বৃত্তাকার আঁইশ সোনার চালুনির মত মনে হতে পারে ।  কেননা দেশী বড় কাতলা মাছের আঁইশ বেশ সোনালি বর্ণ ধারণ করে ,  অল্প পানিতে সাঁতরানো অবস্থায় রোদের ঝিলিকে তা কোন ধ্যানমগ্ন সন্ন্যাসীর কাছে আরো আকর্ষণীয় স্বর্ণের চালুনির মত মনে হতেই পারে ।   (  ইতিহাসটি বিডিফিশ বাংলার ওয়েব পেজে থেকে নেওয়া হয়েছে )  
মেলার নানা আকর্ষণ দেখেই যাচ্ছি মুগ্ধ চিত্তে ধুলো ধূসরিত হয়ে ,  কিন্তু মাছের পাত্তা নাই !  মানে যে বিশাল এলাকা জুড়ে মেলা বসেছে  তাতে মাছ বাদে জগতের যাবতীয় ভোগ্যপণ্যর দেখা মিলল ,  নাগরদোলার পর্যন্ত কিন্তু জলজেরা উধাও !  কিছু কিছু জায়গায় লোকের ভিড়ে হাঁটায় বিশাল দায় ,  এমন এক মহা লোকঘূর্ণিপাক থেকে উদ্ধার পেতেই দেখা গেল অলৌকিক জাদুর তাবু এবং মৃত্যুকূপ !  সারাজীবন মৃত্যুকূপের নামই শুনে গেছি ,  কোনদিন এই মহা বিপদজনক জীবিকা চাক্ষুষ দেখা হয় নি ,  তার উপরে খবরের কাগজ থেকে জেনেছিলাম কদিন আগেই দেশের এক মেলাতে মৃত্যুকূপ ভেঙ্গে অনেক মানুষ আহত হয়েছিলে ,  তাই খানিকটা দোনোমনা করে দুই বন্ধু ২০ টাকার টিকেট কেটে ঢুকে পড়লাম বাঁশ - কাঠের গোলাকার কেল্লায় !  বেশ কমিটার উঁচুতে দর্শকদের দাঁড়াবার পাটাতন ,  সেখান থেকে মেলার শেষ সীমানা পর্যন্ত দেখা যাচ্ছে রঙিন সব তেরপল ভেদ করে ,  এই প্রথম ধারণা পাওয়া গেল মেলা -  এলাকার ব্যপ্তি নিয়ে ।  কূপের মধ্যে গোটা দুই মোটর সাইকেল আর একটা জাদুঘরে রাখার মত লক্কড় - ঝক্কড় গাড়ী ।  কূপের দেয়ালে চলতে পারার জন্য বিশেষ সব পরিবর্তন আনা হয়েছে । 
 খানিকপরেই মোটরসাইকেলবাজ  এসে হাজির ,  চলনে বলনে টগবগে আত্ম - বিশ্বাসের সাথে অহংকারের মিশেল ,  কেন জানি ফেলুদার ছিন্নমস্তার অভিশাপের কারান্ডিকারের কথা মনে করিয়ে দিল ,  অ্যাডভেঞ্চারের খোঁজে ঘর ছাড়া জীবনের নেশায় মাতাল বাঙালী যুবক এক ।  শুরু হয়ে গেল বিখ্যাত রোমহর্ষক খেলা ,  প্রথমে ধীর লয়ে ,  তারপর দ্রুতগতিতে ,  শো শো করে ঘুরতে লাগলেন কাঠের দেয়ালের উপরে দিয়ে তার যান নিয়ে ,  আমরা দম বন্ধ করে সেই প্রাচীরের উপর দিয়ে গলা বাড়িয়ে দেখতে লাগলাম তার কারসাজি ।  

থেকে থেকেই প্রাচীর কেঁপে উঠছিল তার গতিতে ,  বিশেষ করে যখন বেশী কাছে আসছিলেন মৃত্যুকূপের সর্দার ,  তার কসরতে মুগ্ধ হয়ে অনেকেই টাকার নোট বাড়িয়ে ধরলেন উপর থেকে ,  এগুলো তার একান্তই বাড়তি উপার্জন ,  জীবনের ঝুঁকি নিয়ে আবার নিয়ে অন্যদের রোমাঞ্চে ভাসিয়ে কখনো এক হাতে ,  কখনো দুই  হাত ছেড়েই মোটরসাইকেল চালাতে চালাতে দর্শকদের হাত থেকে ছোঁ মেরে টাকা নিয়ে মুখ দিয়ে ধরে রাখছিলেন !  খানিক পরেই তার সাগরেদও যোগ দিল আরেক মোটরসাইকেল নিয়ে !  তারপর সেই পেল্লায় গাড়ী !    (  কিছু ছবি অ্যালবামে আছে দেখে রোমাঞ্চের ছোঁয়া পেলেও পেতে পারেন !   )   

মিনিট পনেরের মৃত্যুকূপ অভিযান শেষ করে এবার আসলেই হাজির হলাম মাছের সমুদ্রে !  নানা কিসিমের মাছ ,  রুই ,  কাতলা ,  পাঙ্গাস ,  মৃগেল ,  চিতল ,  সরপুঁটি এমনকি  ইলিশ থেকে শুরু করে বিদেশ হতে আগত নানাধরনের কার্প মাছের সাথে সাথে  সামুদ্রিক কয়েকজাতের মাছও হাজির !  তবে সবচেয়ে বেশী চাঞ্চল্য দেখা গেল দানবাকৃতির বোয়াল এবং বাংলাদেশের সবচেয়ে ওজনদার মাছ বাঘাইড় দেখে  (  ১০০ কেজি ওজনের বাঘাইড় প্রায়ই পাওয়া যায় মেলাতে )  ,  কিছু কিছু বাঘাইড় ১ মিটারেরও বেশী লম্বা ,  এবং সেটিকে চেড়ে তোলা একজন মানুষের পক্ষে সম্ভব না বলেই একাধিক জন মিলে দেখলাম টেনেটেনে নিয়ে যাচ্ছে ।  

দাম শুনলাম ৮০০ টাকা কেজি !  নেহাত সস্তা নয় ,  যে কারণে একদিনের এই মেলাতে বিক্রি ৬ কোটি টাকা ছাড়িয়ে যায় !  অধিকাংশ মানুষই দেখলাম মাছ ভাগা হিসেবে নিচ্ছে ,  মানে কয়েক কেজি করে ।  একপাশে কসাইয়ের দোকান ,  সেখানে মাংস নয় ,  কেমন কাছ কাটাকুটি চলছে !  বাহ ,  দেশের কতকিছু অজানা আছে এখনো !   

মেলা চলাকালে একসাথে প্রচুর বড় ও জীবিত মাছ পাওয়া যাওয়ার কারণ  ,  স্থানীয় মৎস্যচাষীরা কেবল মেলায় অধিক লাভে বড় মাছ বিক্রয়ের জন্য মাছ বড় করেন ।  তাছাড়া মেলায় বিক্রয়ের জন্য বেশ আগে থেকেই নদীতে ধৃত বাঘাইর ,  আইড় ইত্যাদি মাছ স্থানীয় পুকুরগুলিতে বা অন্য জলাশয়ে হাপা করে বা বেঁধে রাখা হয় ।  আবার মেলা চলাকালে পার্শ্ববর্তী গোলাবাড়ী আড়তে আসা মাছবাহী গাড়ীগুলি সরাসরি মেলাতেই চলে আসে ,  মেলা থেকেই বাইরের বিক্রেতারা মাছ সংগ্রহ করেন ।   

যদিও কার্প জাতীয় মাছে দেশী  বাজারগুলো দখল করে ফেলেছে দেশী সুস্বাদু মাছকে হটিয়ে তবুও ৪০০ বছরের পুরনো মাছমেলাতে দেশী মাছের জয়জয়কার দেখে ভালো লাগল !   সময়ের কারণে আমরা আবার ধুলি ধূসরিত পথে ,  মেঘ না চাইতেই স্বর্গঝরনার অবগাহনের সিক্ত হয়ে ,  টিকে থাকুক মাছমেলা ,  টিকে থাকুক আমাদের সুঐতিহ্য ।  
 
 (  সিরিজের বাকী পর্বগুলো এইখানে  ,  
এই পোস্টটি আমার বন্ধু আমানের জন্য ,  যে আমান আমাকে বলছিল -  যা নিয়ে ইচ্ছা লিখ ,  কিন্তু রাজাকারদের বিচার নিয়ে লেখার কথা ভুলো না কখনো  ) 






জীবনের সবচেয়ে গুরুত্বপূর্ণ বিষয় 



ইস্তাম্বুলের মাঝখান চিরে চলে গেছে ইতিহাস বিধৌত বসফরাস প্রণালী ,  জলের মাঝে একটি সরু আঙ্গুলের মত অনুপ্রবেশ ঘটেছে গোল্ডেন হর্নের ,  তার পাশের এক জমজমাট পানশালায় তুর্কি বন্ধুদের সাথে ঢুকেছি মাছ ভাজা আর পানীয়ের তাগিদে ।  বাহিরে ডিসেম্বরের ধারালো বাতাস ,  ভেতরটা উষ্ণ হয়ে আছে খাবারের গন্ধে আর হুক্কার ধোঁয়ায় ।  অর্ডার নিতে বেয়ারা এসে আলাদা চামড়ার দেখেই হবে ,  বেশ কৌতূহল প্রকাশ করে  বন্ধুত্বপূর্ণ হাসি দিয়ে বলল ,  কী করা হয় বন্ধু ?  
বললাম ফিনল্যান্ডের এক বিশ্ব - বিদ্যালয়ে লেখাপড়া করি ।  তা আপনি কী করেন ? 
ঝকঝকে হাসি দিয়ে বলল ,  আমি ইস্তাম্বুলে বিশ্বের সবচেয়ে গুরুত্বপূর্ণ বিষয়টা অধ্যয়ন করি ।  
কিন্তু সেটা কী তা জানার আগেই সবার চাহিদা জেনে সে ফের উধাও হয়ে গেলে ধোঁয়াটে হেঁশেলে ।  
কী হতে পারে বিশ্বের সবচেয়ে গুরুত্বপূর্ণ বিষয় ?  সেটা কি দর্শন ?  নাকি জীববিদ্যা ?  না মহাকাশবিজ্ঞান ?  চিকিৎসাবিজ্ঞান ?  পদার্থবিদ্যা ?  ইতিহাস ?  অর্থনীতি ?  নৃবিজ্ঞান ?  আইন ?  ব্যবস্থাপনা ?   মাথার ধূসর কোষগুলোতে একের পর এক অনুরণন ঘটে গেল সেই কথা চিন্তা করতে করতে ।  
যখন সবার চাহিদা মত খাদ্য - পানীয় নিয়ে সে ফিরল ,  শুধু জিজ্ঞাসা করলাম ,  কী পড়েন আপনি ইস্তাম্বুলে ?  
আস্তে করে ট্রেটা টেবিলে রেখে  মুচকি হেসে চোখের তারায় কৌতুক নিয়ে দৃঢ় কণ্ঠে সে বলল ,  
 I study LIFE .  






কাজীদা ,  সচলায়তন এবং স্বপ্না



কাজীদা  (  কাজী আনোয়ার হোসেন  )  যদি বিন্দুমাত্র জানতেন যে বাংলাদেশের মানুষ তাকে কী পরিমাণ ভালবাসে !  
উনার উপরে সচলায়তনে শেষ  লেখাটি প্রকাশিত হবার পরে এক পাগল ভক্ত চিঠি লিখেছিল  ( অনুমতি সাপেক্ষে সেটি এখানে দেওয়া হল )  -  -  - 
ভাই ,  
সালাম নিবেন .  .  . কাজীদার ইন্টারভিউটা দেখে চোখে পানি আসছে ভাই .  .  . এই মানুষটার কাছে যে ঋন তা ভাষায় প্রকাশ করা সম্ভব না .  .  . আপনার লেখা আমি বেশিদিন যাবত পড়িনা .  .  . প্রথম চোখে পরছিলো কাজীদা কে নিয়া একটা লেখা  সচলায়তনে .  .  . ঐ লেখাটা আমি সবাইকে ডাইকা ডাইকা পড়ে শুনাইসিলাম .  .  . এত সুন্দর করে মাসুদ রানা আর কাজীদাকে নিয়া কেঊ লিখতে পারেনাই .  .  . 
ভাই ,  অনেকবার উনার বাসার সামনে দাড়ায়া কালোর উপরে হলুদ রঙ দিয়া লিখা  " কাজী আনোয়ার হোসেন "  নামটা দেখেই শিহরিত হইসি ।  এই পর্যন্তই ।  আপনি উনার রীতিমত আড্ডা দেন আপনারে তো ভিন গ্রহের মানুষ মনে হয় .  .  . ভাই আপনার কাছে একটা তদবির আছে ।  যদি আপনার সাধ্যে কুলায় করে দিয়েন ।  আমি ,  আপনার আজীবন ঋনে আবদ্ধ থাকবো । 
আগামী ১২ তারিখ আমার মেয়ে হবে ভাই .  .  . আর ৫ দিন আছে ।  ভালো নাম ঠিক করসি ।  ডাক নাম ঠিক করিনাই ।  ভাই ,  আপনি কি কাজীদার মুখ দিয়া একটা মেয়ের নাম বাইর করতে পারবেন ?  উনি যদি বলেন মেয়ের নাম ন্রাখতে  ' ক ' আমি  ' ক '  ই রাখবো ।  ভাই এটা আমার স্বপ্ন .  .  . আপনাকে বলা ছাড়া আর কাউরে বলিনাই ।  নট ইভেন মাই ওয়াইফ ।  কাজীদা দেয়া নাম যদি রাখতে পারি আমার আর কিছু চাওয়ার নাই ।  আপনি অনেক ব্যস্ত জানি ।  যদি সময় লাগে তাইলে নিবেন আমি মেয়ের নাম স্থগিত রাখবো । 
অনেক বিরক্ত করে ফেল্লাম .  .  . কাজীদা কে নিয়ে ইমোশন আসলে কন্ট্রোল করা টাফ .  .  .  ভাই ,  অনেক ভাল থাকবেন আর পারলে আমার বিদঘুটে স্বপ্নের ব্যাপারে কিছু করতে পারলে কইরেন .  .  . আমি আপনার খুব বড় মাপের ভক্ত .  .  . 
আশা করতেসি দুই লাইন উত্তর পাবো .  .  . আশায় থাকলাম .  .  . 
ইতি
এমন আবেগঘন ব্যাপারে আর কী করি !  কাজীদার সাথে যোগাযোগ করলাম ,  উনি লিখলেন  - 
প্রিয় অণু , 
তোমার ভক্ত বন্ধুর মেয়ের নাম  ' স্বপ্না '  রাখতে বলো  । 
কাজীদা ।  
১১ মে ,  ২০১৩ ,  এক অদ্ভুত রোদেলা সকালে স্বপ্নার আগমন ঘটেছে এই ধরাতে ,  স্বপ্না এবং তার মা সুস্থ আছে ,  এই নতুন শিশু যেন উদার আলোক মাঝে মুক্ত পরিবেশে অসাম্প্রদায়িক বাংলাদেশে বেড়ে ওঠে ,  একজন সুখী মানুষ হয় ।  জগতের সকল সুন্দর যেন তাকে ঘিরে রাখে । 
আমার ভাবতে ভালো লাগে স্বপ্না নামের শিশুটি একদিন বড় মানুষ হবে  এবং প্রতি মুহূর্তে তার নামের সাথে কাজী আনোয়ার হোসেন এবং সচলায়তন যুক্ত থাকবে ।  
 বিশ্বব্রহ্মাণ্ড খুঁজে তন্ন তন্ন করে যতই জীবনের মানে বাহির করার চেষ্টা করি না কেন ,  অবচেতন ভাবে আমরা সবাই - ই জানি এই জীবনের কোন মানে নেই ,  উদ্দেশ্য নেই ,  অর্থ নেই ,  তারপর সেটা মানতে পারি না বিধায় নানা গল্প খাড়া করি আমাদের অস্তিত্বকে অর্থবহ করে তোলবার জন্য ।  কিন্তু এই ধরনের ছোট ছোট তীব্র আনন্দময় ঘটনাগুলো আমাদের গুরুত্বহীন জীবনকে গুরুত্বপূর্ণ করে তোলে ,  অর্থহীন বেঁচে থাকাকে আনন্দময় করে তোলে ।  
প্রিয় কাজীদা ,  আপনার দিকে চেয়ে আমাদের বিস্ময়ের শেষ নাই ।  এই অর্থহীন আদিগন্তহীন বেঁচে থাকা অনেকখানি অর্থময় ,  তাৎপর্যপূর্ণ হয়ে উঠেছে আপনার সৃষ্টির সংস্পর্শে এসে ।  
শুভ জন্মদিন ,  কাজীদা






আর্জেন্টিনার সন্ধ্যা



প্লাতা নদীর ঘোলাজলে কোন কিশোর ছেঁড়া সাদা পাল তুলে ডিঙ্গি নিয়ে পাড়ি দিচ্ছিল না সেই সন্ধ্যায় ,  তবুও গোধূলি লগ্নে যখন আলো - আঁধারের জাদুময়তার সুষম কারসাজিতে থিরথির কেঁপে ওঠা মুহূর্তে পদ্মাপারে কৈশোর কাটানো একজনের চোখে প্লাতাকে মনে হল দু - কূল ছাপানো একটা সত্যিকারের নদী !  যেমনটা মনে হয় বর্ষার পদ্মা ,  মেঘনা ,  যমুনা দেখলে ।  

আসলেই এশিয়ার বাহিরে নদীর এমন প্রমত্তা রূপ প্রথম দেখলাম আর্জেন্টিনার রাজধানী বুয়েন্স আয়ার্সের শহরতলী টাইগ্রিস এলাকায় যেখানে এক কালে কয়েক মাস বসবাস করেছিলেন নদীপ্রেমিক বিশ্বপ্রাণ রবীন্দ্রনাথ ঠাকুর ।  ইউরোপের ছিপছিপে সরু নদীগুলোর ইতিহাস বাঁধানো বাক দেখে দেখে চোখ সয়ে গেছে ,  বাংলাদেশেও ঘুরে - ফিরে আসা হয় শীতকালে যখন নদীর চরে মাঝে মাঝে মরিচিকার মত চকচকে কিছু দেখে বোঝা যায় শীতের বালু - সাম্রাজ্যে কয়েক জায়গায় জল টিকে আছে বটে ,  দেখা হয়নি আমাজনের সত্যিকারের বন্যতা ,  তাই - ই প্লাতার সেই উথাল - পাথাল সর্বগ্রাসী রূপ আসলেই স্তব্ধ করে দিল মুগ্ধতায় ।  মনে পড়ল অনেক কাল আগে রোম নগরীতে দেখা বার্নিনির পিয়াজ্জায় দেখা সেই অসাধারণ ভাস্কর্যের কথা যার চারদিকে ছিল চার মহাদেশে প্রাণদায়িনী চার নদী -  গঙ্গা  ( এশিয়া )  ,  নীল ( আফ্রিকা )  ,  দানিয়ুব ( ইউরোপ )  আর প্লাতা  ( আমেরিকা )  ,  আসলেই তো ,  সেই কালজয়ী শিল্পী তো আর এমনি এমনি আমেরিকার এই নদীকে দেবতার স্থানে বসিয়ে স্তব করেন নি ।  
নদী তীরে সাথে ছিলেন আর্জেন্টিনার গায়ক বন্ধু মারিয়া ,  যিনি সাগ্রহে গাইড হয়ে ভিয়া ওক্যাম্পো দেখিয়ে রবি ঠাকুরের নামে রাখা রাস্তা খুঁজে বাহির করার পর এখন নিয়ে চলেছেন তাঁর ডেরাতে ।  মারিয়ার সাথে পরিচয় বেশ কয়েক বছর আগে ফেসবুকের সুবাদে ।  মঞ্চে কাজ করেছেন অনেক বছর ,  মূলত গায়িকা ,  ঘুরে ঘুরে গান করেন আর্জেন্টিনায় ।  খুব ইচ্ছে তাঁর অন্তত একবার ইউরোপে এসে জিপসি গান গেয়ে শোনাবার ,  কিন্তু আটকে গেছেন বিমানভাড়ার চক্করে পড়ে ।  সেদিন সকালেই সদ্য পরিচিত ব্রাজিলিয়ান বন্ধু ম্যাথিয়াস আমাদের নিয়ে গেছিল এক খোলা পার্কের রেস্তোরাঁয় যেখানে লাঞ্চের সাথে সাথে ট্যাঙ্গো নাচ উপভোগ করা যায়  ( নিজে নাচা নয় ,  অন্য নাচ দেখা !  )  ।  সেখানেই মারিয়া যোগ দিয়েছিল আমাদের সাথে ,  মজা করে বলল  ” তোমরা সব ছেলে - ছোকরা মানুষ ,  আমার ছেলেটাই তোমাদের বয়সী হবে ,  এই বুড়ো মহিলার সাথে আড্ডা দিয়ে কী আর তোমার মজা পাবে এত এত আর্জেন্টাইন স্টাইলিশ লেডিদের ভিড়ে ?  ” 

সেটা ছিল স্রেফ কথার কথা !  মহিলা খুব গুছিয়ে চিত্তাকর্ষক ভঙ্গীতে এমন ভাবে জীবনের নানা ঘটনা বলতে থাকেন যে অনায়াসেই যে কোন আড্ডার মধ্যমণি হবার ক্ষমতা রাখেন ।  এর মাঝেই জানিয়ে রেখেছেন তাঁর ছেলে বাসায় পিজ্জা বানাচ্ছে ,  আমরা যেন অবশ্যই একসাথে ডিনার করি ।  সাধারণত যে কোন অঞ্চলের স্থানীয়দের জীবনের সাথে এমন ভাবে পরিচিত হবার সুযোগ থাকলে সেটাকে না বলা বিশাল অন্যায় ,  কেব আবার এদেশে আসা হবে ,  এমন বন্ধুবৎসল মানুষ যেচে পড়ে এক কাপ ম্যাতে চা খাওয়াবে কে জানে ! 

টাইগ্রিসে গান গাচ্ছে মারিয়া 
ট্রেন ধরে প্লাতার তীর থেকে আমরা যখন মারিয়ার বাড়িতে পৌঁছেছি ততক্ষণে আঁধার জাকিয়ে বসতে শুরু করেছে শীতকালের আর্জেন্টিনায় ।  সাধারণ মধ্যবিত্ত পরিবারের ফ্ল্যাটবাড়ি ,  বসার ঘর বাদে দুটো কামরা ,  একটা বারান্দা ,  ক্ষুদে রান্নাঘর এই নিয়েই থাকেন বাড়ির বাসিন্দারা ।  মারিয়া আর তার ছেলে কামি ছাড়া আছেন মারিয়ার বয়ফ্রেন্ড গুস্তাভো এবং বেশ কয়েকটি বেড়াল !  গুস্তাভো নিজেও একজন সঙ্গীতশিল্পী ,  দারুণ হাসিখুশি মানুষ ।  প্রথমেই বললেন ” আমার গুস বলে ডাকলেই হবে ,  দেখতে বুড়ো হলেও মনেপ্রাণে কিন্তু আমি খুবই তরুণ ”  ,  তার পরপরই দিলেন প্রাণখোলা হাসি ।  তাদের তুলনাই বরং কামিকেই বেশ অন্তর্মুখী লাজুক মনে হল ।  

কামি এবং মারিয়ার সাথে আমি 
বিশাল দেশ আর্জেন্টিনা ,  ভিন্ন ভিন্ন অঞ্চলে আলাদা আলাদা সংস্কৃতির মতই নানা ধরনের সঙ্গীতের আকরভূমি ,  কোট - টাই পরা ট্যাঙ্গো যেমন আছে ,  তেমনই আছে ঘোড়ার পিঠে জীবনভর দাবড়ে চলা গাউচোদের বিস্তীর্ণ প্রান্তরের বুনো সুর ।  গুস্তাভো আবার ট্যাঙ্গো মিউজিকের কড়া সমালোচক ,  তাঁর কথা হচ্ছে -  সারা বিশ্বে আর্জেন্টিনার সঙ্গীত বললেই মানুষ ট্যাঙ্গো বুঝে ,  ট্যুরিস্টদের জন্য এখানের পাবে পাবে ট্যাঙ্গো বাজানো হয় ,  কিন্তু ট্যাঙ্গো মোটেও বুয়েন্স আয়ার্সের স্থানীয় সঙ্গীত নয় ।  গুস্তাভোর যে ব্যান্ডগ্রুপ আছে তারা সেই স্থানীয় আদি মেঠো সুরেরই চর্চা করে নানা জায়গায় ।  

মারিয়া ,  গুস্তাভো ,  কামি এবং তাদের বেড়ালেরা 
আর্জেন্টিনার সবচেয়ে বিখ্যাত খাবার অবশ্যই গরুর মাংসের স্টেক ,  কিন্তু সেদিন দুপুরেই এক প্রস্থ স্টেক হয়ে যাওয়ায় রাতে হালকা কিছু খাবার কথা ছিল ,  সেই হিসেবে সব্জি দিয়ে পিজ্জা বানিয়ে ছিল কামি ,  সাথে চা ।  খেতে খেতেই এক অপ্রিয় প্রসঙ্গ নিয়ে কথা উঠল ,  তা হচ্ছে  “  সমগ্র ল্যাতিন আমেরিকায় আর্জেন্টিনা পরিচিত একটি বর্ণবাদী জাতি হিসেবে ।  সরাসরি ইংরেজ ,  জার্মান এবং ইতালিয়ান অভিবাসীরা বর্তমান আর্জেন্টাইনদের পূর্বপুরুষ হওয়ায় একটা শ্বেতাঙ্গ সুপিরিয়র জাতির পরিচয় নিয়ে এক ধরনের আত্মঅহংকারে ভুগে আর্জেন্টাইনরা ।  ”  এইটা অবশ্য ল্যাতিনের যে কোন ফুটবল দলে দিকে তাকালেই বোঝা যায় ,  মেক্সিকো থেকে শুরু করে কলম্বিয়া ,  প্যারাগুয়ে ,  পেরু ,  বলিভিয়া ,  ব্রাজিল যে কোন ফুটবল দলে যেখানে নানা বর্ণের খেলোয়াড় আছে  ( শ্বেতাঙ্গ এবং অশ্বেতাঙ্গ ,  এবং অবশ্যই স্থানীয় ইন্ডিয়ান বংশোদ্ভূত )  সেখানে আর্জেন্টিনায় কেবল যেন শ্বেতাঙ্গদেরই মেলা ।  এই কথায় সাথে সাথে সমর্থন জানালেন মারিয়া এবং গুস্তাভো ,  বললেন মনে মনে এমন একটা ঠুনকো অহমিকা নিয়েই বড় হয় আর্জেন্টাইনরা ,  ভাবে আমরা ইউরোপিয়ান মহান জাতি ,  ল্যাতিনের অন্য যে কোন জাতির বা দেশের চেয়ে শ্রেষ্ঠতর ।  এমনতর চিন্তা খুবই লজ্জাজনক ।  
কিন্তু তরুণ কামি বলে বসল ,  সে এবং তাঁর বন্ধুরা মনে করে আর্জেন্টাইনরা আসলেই বেটার রেস অর্থাৎ জাতি এবং তার কারণ সম্পূর্ণ ঐতিহাসিক ।  কিছু বলে ওঠার আগেই তাঁর মা বেশ একটা তির্যক বকুনি দিয়ে ছেলেকে শাসন করলেন এমন বোকার মত মন্তব্যের জন্য ।  সেই সাথে এও বললেন যে নানা দেশের মান্সুএর সাথে মিশলে তোমার কখনোই মনে হবে না যে বিশ্বে শ্রেষ্ঠ জাতি বলে আসলেই কোন জাতি আছে ।    
নতুন বন্ধুদের সাথে আবার জীবন - নদীর বন্দরে দেখা হবে কিনা কে জানে ,  বেশ রাত পর্যন্ত তাই চায়ের পর চাএর সাথে গল্প চলল গান ,  বই ,  প্রাণী ,  মানুষ ,  রবীন্দ্রনাথ আর আমাদের জীবন নিয়ে ।  তাই করতে যেয়ে ফেরার সময় দেখি রাত ১০টা বেজে গেছে ।  বুয়েন্স আয়ার্সের আইন - শৃঙ্খলা পরিস্থিতির খুব একটা সুনাম শুনি নাই কোনদিনই ,  বিশেষ করে তেমন এলাকায় ভুলে চলে গেলে ছিনতাইয়ের শিকার হওয়া খুব নৈমিত্তিক ঘটনা ।  মারিয়া একবার বলল সে না হয় গুস্তাভো আমাকে হোটেলে পৌঁছে দিয়ে আসতে পারে  ( আসলে বারবার বলেছিল পুরো পরিবারটিই যেন তাদের সাথে রাতে আড্ডা দিয়ে পরদিন ভোরে বন্ধুদের কাছে যায় ,  কিন্তু পরের দিনের প্ল্যান করা হয়ে গেছে ,  আবার সেই রাতেরও ,  তাই ফিরে যাওয়াটাই সমীচীন ছিল )  ,  জোর করে শুধু একটা ট্যাক্সি করে দিতে বললাম ।  ট্যাক্সি চালক ইয়া হোঁৎকা মত এক গুণ্ডা ব্যাটা ।  মনের মাঝে শঙ্কা -  এই ব্যাটাই আবার হাইজ্যাক করবে না তো পথের মাঝে গাড়ি থামিয়ে ।  ড্রাইভারের আসনের পিছনে ঝোলানো আইডি কার্ড থেকে তার নাম পড়লাম -   “ দিয়েগো ”  । 
সাথে সাথেই ভাঙা ভাঙা স্প্যানিশে বললাম ,   “ আরেহ তোমার নাম দিয়েগো ,  এইটা তো বাংলাদেশের ঘরে ঘরে পরিচিত নাম ।  ” 
সে খুব অবাক এবং খুশি হয়ে বলল ,  তাই ?  কিন্তু কেন ? 
উত্তর দিলাম -  কারণ দিয়েগো আরমান্দো ম্যারাডোনা । 
সাথে সাথেই ট্যাক্সি - চালক দিয়েগো দাঁত বাহির করে মাথা দুলিয়ে বলল তাতো হবেই ,  দিয়েগোকে কে না চেনে ।  চিন্তা কর না অ্যামিগো ,  তোমাকে ঠিকঠাক মত পৌঁছে দিব হোটেলে ,  এই দিয়েগোর উপর আস্থা রাখ ।  
নিশ্চিন্তে গা এলিয়ে দিলাম পিছনে আসনে ,  টাক্সির বাইরে দূরে তখন সোডিয়াম আলো পড়েছে কোন এক জলরাশিতে ,  হয়ত প্লাতা নদীতেই । 






এভারেস্ট চুরি



পাহাড়ে যারা যান তাদের মন পাহাড়ের চেয়েও উঁচু হবেই বলে আমরা ভেবে নিই ,  কিন্তু কথাটা সত্য নয় ।  পর্বতারোহীর অনেক জালিয়াতি ধরা পড়েছে যুগে যুগে ,  মিথ্যা খ্যাতির লোভে ,  স্পন্সরের টাকার জন্য ,  অসফলতার দায়ভার এড়াতে অনেকেই পাহাড় চুড়োয় না পৌঁছেও বলে দেন -  আমরা শীর্ষে  !  
বিশ্বের সবচেয়ে উঁচু যে ১৪টি পর্বতশৃঙ্গ  আছে  ,  যার প্রতিটি ৮০০০ মিটারের চেয়ে উঁচু ,  সেখানেও বেশ কিছু ঘটনা আছে যা ভুয়া দাবী  ,  উইকিতেই বলা হচ্ছে এই কটা নিয়ে -  
Fausto De Stefani  ( Lhotse 1997 ) 	 
Alan Hinkes  ( Cho Oyu 1990 ) 
Vladislav Terzyul  ( Shishapangma 2000 ) 
Eun - Sun Oh  ( Kangchenjunga 2009 ) 
Carlos Pauner  ( Shishapangma 2012 )  [ 
আর এভারেস্ট নিয়ে বেশ কিছু কেলেঙ্কারির খবর আছে ,  এইখানে একাধিক লিঙ্ক আছে -  
http :  /  / www . thecanadianencyclopedia . com / articles / macleans / canadians - claim - of - everest - ascent - disputed
http :  /  / mountaineerfrauds . wordpress . com / 2013 / 05 / 23 / chadkelloggfraudeverest2013 / 

এই খবরে দাবীদার এভারেস্ট উঠলেও অন্য চৌর্যবৃত্তিতে জড়িত ছিল ,  ব্যাপারটির সাথে নেলসন ম্যান্ডেলার নাম জড়িত থাকায় সেটি গুরুত্ব পায় ।  
http :  /  / en . wikipedia . org / wiki / Ian _ Woodall
একশ বছরেরও বেশী সময় আগে ১৯০৮ সালের ২১ এপ্রিল মার্কিন অভিযাত্রী ফ্রেডেরিখ কুক প্রথম মানুষ হিসেবে উত্তর মেরু বিন্দু জয়ের দাবী করেন ।  ঠিক এক বছর পরে আরেক মার্কিন অভিযাত্রী রবার্ট পিয়েরি ১৯০৯ সালের ৬ এপ্রিল একই দাবী করেন ।  তাহলে উত্তর মেরু বিন্দুতে আসলে কে আগে পৌঁছেছেন ? 
এই নিয়ে তদন্ত কমিটি গঠন করে সাক্ষ্যপ্রমাণ তলব করা হলে রবার্ট পিয়েরি সমস্ত মেরু জয়ের পক্ষে সমস্ত তথ্য -  উপাত্ত দাখিল করেন ,  কিন্তু জনাব ফ্রেডেরিখ কুক কোন প্রমাণ দিতে পারেন নি ,  যদিও সবসময় দাবী করে গেছেন যে তিনিই সুমেরুতে পা রাখা প্রথম মানুষ ! 
এদিকে ফ্রেডেরিখ কুকের আরেক কেলেঙ্কারি প্রকাশ হয়ে পড়ে ১৯০৬ সালে সেপ্টেম্বরে উত্তর আমেরিকার সর্বোচ্চ পর্বতশৃঙ্গ মাউন্ট ম্যাককিনলে জয়ের দাবী করে ছিল কুক ,  কিন্তু তাদের সহযাত্রীদের সাক্ষ্য ,  কুকের ছবি ইত্যাদি থেকে প্রমাণিত হয় সে ম্যাককিনলের শীর্ষে আরোহণ না করেই মিথ্যা গৌরবের জন্য কাহিনী ফেঁদেছিল ! 
এই ঘটনার প্রকাশের পর থেকে ফ্রেডেরিখ কুকের কোন দাবীই আর গ্রাহ্যের মধ্যে ধরা হত না ,  কারণটা খুব সহজ -  যে একবার মিথ্যা বলেছে ,  সে দুইবারও বলতেই পারে ! 
তারপর থেকে রবার্ট পিয়েরিকেই সুমেরুতে পা দেওয়া প্রথম মানুষ হিসেবে ধরা হয় ,  যদিও আধুনিক কালের চুলচেরা বিশ্লেষণে মনে করা হচ্ছে পিয়েরি হয়ত মেরুবিন্দু থেকে কয়েক কিলোমিটার দূরে ছিলেন ,  কিন্তু সেই একশ বছর আগের হিসেব এবং যন্ত্রের সাহায্যে তিনি যে ফলাফল পেয়েছিলেন তাই প্রকাশ করেছেন ,  জালিয়াতির আশ্রয় নেন নি মিথ্যা গৌরবের জন্য । 
জনাব ফ্রেডেরিখ কুকের বাকী জীবন সুখময় হয় নি ,  উনি তেল ব্যবসায় জড়ানোর পরে সাক্ষর জালিয়াতিসহ অন্যান্য কারণে বেশ কিছু বছর জেলের ঘানি টানেন । 
উপরের ঘটনাটি বলার কারণ যে কোন অভিযানের সাফল্য দাবী করতে হলে প্রমাণ পেশ করতে হবে ,  প্রমাণ ছাড়া আপনার দাবী তাৎক্ষণিক ভাবে মেনে নেয়া হলেও কালের কষ্টিপাথরে তা ধোপে টিকবে না । 
  (  সুমেরুর অংশটুকু আগের এক পোস্টে ছিল )  
বাংলাদেশের আজ পর্যন্ত ৫ জন পর্বতারোহী বিশ্বের উচ্চতম পর্বতশৃঙ্গ মাউন্ট এভারেস্টে পদার্পণ করেছেন বলে জানা যায়  –  মুসা ইব্রাহীম ,  এম এ মুহিত ,  নিশাত মজুমদার ,  ওয়াজফিয়া নাজরীন ,  সজল খালেদ ।  এর মধ্যে এম এ মুহিত ৩ বার এভারেস্ট জয়ে চেষ্টা করে ২ বার সফলতা অর্জন করেন ,  নেপাল এবং তিব্বত দুই দিক দিয়েই এভারেস্ট জয় করেন ।  অত্যন্ত দুঃখজনক ভাবে সজল খালেদ এভারেস্ট বিজয়ের পরে অবরোহণে পথে মৃত্যুবরণ করেন ।  পরবর্তীতে প্রাপ্ত ছবি থেকে নিশ্চিত হওয়া গেছে যে সজল খালেদ পৃথিবীর শীর্ষে পৌঁছে ছিলেন ।  

মুশকিল হচ্ছে উপরে যাদের নাম উল্লেখিত আছে তাদের সবারই এভারেস্ট জয়ের পক্ষে যথেষ্ট প্রমাণ হিসেবে ছবি ও তাদের নিজেদের দেওয়া যথেষ্ট তথ্যউপাত্ত আছে ,  কিন্তু প্রথম এভারেস্ট জয়ে দাবীদার মুসা ইব্রাহীমের ব্যাপারে যথেষ্ট প্রমাণের অভাবে সন্দেহ আছে অনেকেরই  (  এই ব্যাপারে উনি নিজেই দায়ী ,  সবার সন্দেহ মুছে দেবার মত ছবি বা লেখা আজ পর্যন্ত মুসা ইব্রাহীম দেন নাই মিডিয়াকে ,  বা কোথাও ,  এমনকি উনার লেখা বইতেও ।   ) 

কিছুদিন আগে সকাল বেলার পাখি ’  নামে একটি প্রবন্ধ সঙ্কলন প্রকাশ করেছে চন্দ্রাবতী একাডেমী ,  যাতে ইনাম আল হকের লেখা  ‘ বাংলাদেশের মানুষ আজ হিমালয়ে উঠে দাঁড়িয়েছে ’  প্রবন্ধে বলা হয়েছে বাংলাদেশের এভারেস্ট বিজয়ী হিসেবে মুহিত ,  নিশাত এবং ওয়াজফিয়ার নাম ।  মুসা ইব্রাহীমের এভারেস্ট বিজয় নিয়ে কিছু উল্লেখ করেন নি লেখক ।  আর সজল খালেদের শেষ অভিযানের বেশ আগে বইটি প্রকাশিত হয় ।  
কিন্তু সেই লেখাতে ছাপা হওয়া মুহিতের এভারেস্ট জয়ের ছবির নিচে ক্যাপশন ছিল  -   বাংলাদেশের পক্ষে প্রথম এভারেস্ট শৃঙ্গ জয় করেন এম এ মুহিত ।  

এই ব্যাপারে মামলা করেন মুসা ইব্রাহীম ।  
সেই কেসের প্রথম শুনানি ডাকা হয়েছে আগামী মাসের ১২ তারিখে ,  ১২ আগস্ট ,  ২০১৩ ।  
এভারেস্ট জয়ের মতো একটি বিষয় নিয়ে সত্য - মিথ্যা নিস্পত্তি আদালতে হওয়া নিঃসন্দেহে দুর্ভাগ্যজনক ,  কিন্তু তার চেয়েও দুর্ভাগ্যজনক হবে সত্য না জানা ।  
সজল খালেদের দুর্ভাগ্যজনক মৃত্যুর পরে জনৈক পাঠক আমাকে ইমেইলে জিজ্ঞাসা করেছিলেন ,  যে পাহাড়ে উঠতে যেয়ে একটা তরুণ প্রাণ ঝরে গেল ,  সেই পাহাড়ের ওঠা নিয়ে সত্য তথ্যটুকু আমরা জানার অধিকার রাখি ।  

আমরা সত্য জানতে চাই -  -  -  -  -  -  
  (  মুসা ইব্রাহীমের এভারেস্ট জয় নিয়ে কথা হলেই অনেক হিমু ভাইয়ের  এইপোষ্ট দেখিয়ে বলেন হিমু ভাই তো মেনে নিয়েছে যে মুসা এভারেস্টে আরোহণ করেছেন ,  কিন্তু আসল ব্যাপার হচ্ছে   পোস্টে স্পষ্ট লেখা আছে -  
এভারেস্ট জয়ের দাবির প্রায় সাড়ে চার মাস পর মুসা ইব্রাহীমের এভারেস্ট সামিটের ছবিগুলো পূর্ণ রেজোলিউশনে সংগ্রহ করেছেন আরিফ জেবতিক । 
মুসা ইব্রাহীমের সামিটের অধিকাংশ ছবিতেই পেছনের দিগন্ত দৃষ্টিগোচর হয় না ।  যে দু ' টি ছবিতে পেছনের দিগন্ত দেখা যায় ,  সেগুলো পূর্ণ রেজোলিউশনে সংগ্রহ করে আমরা আবার বিশ্লেষণ করেছি । 
ছবি দু ' টি যদি কোনোভাবে সম্পাদিত না হয় ,  তাহলে এ কথা স্পষ্ট যে দু ' টি ছবিই কমপক্ষে ৮ , ৭৫০ মিটারের অধিক উচ্চতা থেকে তোলা হয়েছে ।  সেক্ষেত্রে মুসা ইব্রাহীমের এভারেস্ট জয়ের সপক্ষে এ ছবি দু ' টি জোরালো এগজিবিট হিসেবে ব্যবহৃত হতে পারে । 
 ছবি সম্পাদিত যদি না হয়ে থাকে ?   সম্পাদিত নাকি না  -  সেটা আদালত নিস্পত্তি করুক ।  
আর মুসা ইব্রাহীম যে অন্নপূর্ণা পর্বতে না উঠেই ওঠার মিথ্যা দাবী করেছিলেন তা নিয়ে আছেএই  পোষ্ট ,  সেটা জানা এবং বোঝার জন্য আদালত পর্যন্ত যাবার দরকার নেই ) 






বাংলাদেশের কান্না 



বাংলাদেশে সমান বয়সী আমার এক বড় ভাই ফোন করে ভেউ ভেউ করে কাঁদছেন ,  ৯০তে এরশাদের বিরুদ্ধে রাজপথে ছিলেন তিনি ,  গণ আদালতের সময় উপস্থিত ছিলেন সর্বভাবে - 
এই লজ্জা জাতির ,  এই কান্না আমাদের -  -  
আম্মা  ( জাহানারা ইমাম )   ,  আপনি নাই বলে এই কলঙ্ক দেখতে হল না ,  এই লজ্জা পেতে হল না






বিশ্বের শ্রেষ্ঠতম এক্স - বয়ফ্রেন্ড



অনেক বছরের সম্পর্ক অনিবার্য কারণে ভেঙ্গে যাবার পর কেবল ভাল বন্ধু থাকার প্রতিশ্রুতি নিয়ে যখন বিদায় দেবার জন্য দরজায় দাড়িয়ে ওর চোখের দিকে তাকালাম ,  
সে কেবল অস্ফুট স্বরে বলল -  আশা করি জীবনে তোমার মতই আর কারো সাথে আমার দেখা হবে । 
অতিসাধারণ এক তরুণ থেকে সেই মুহূর্তেই পরিণত হলাম বিশ্বের শ্রেষ্ঠতম এক্স - বয়ফ্রেন্ডে ! 






যেভাবে দেওয়া হল বাংলাদেশের সমস্ত পাখির বাংলা নাম




 ইনাম আল হকের  সারা জীবনের স্বপ্ন ছিল একটা বই সম্পাদনার যাতে স্থান পাবে বাংলাদেশের সমস্ত পাখির নাম ,  ছবি ,  তথ্য ।  বিশেষ করে নামগুলো অবশ্যই বাংলা হতে হবে ।  ১৯৯৫ সালে খবরের কাগজের জন্য পাখি নিয়ে নিয়মিত ফিচার লিখতে যেয়ে তিনি দুইটি  জিনিস খেয়াল করলেন ,  কিছু পাখির অনেকগুলো করে নাম  ( যেমন কানাকুয়োকে বলা হয় কুবো ,  আইড়া কুইড়া ,  কানাকুয়ো )   আর অধিকাংশ পাখির কোন নামই নেই !  দেখা গেল বাংলাতে কিছু  কিছু পাখির নাম দিয়েছিলেন সালিম  আলী ,  লেখক বনফুল ,  অজয় হোম এবং ডঃ রেজা খান ।  কিন্তু সেগুলো সব একসাথে করেও ২৫০টির বেশী হল না ,  আবার সেখানে দেখা দিল নানাবিধ সমস্যা ,  বিশেষ করে নাম দিয়ে পাখিটির পরিবার চেনা যায় না !   যেমন তিলা বাজ ,  যা কিনা এক ধরনের ঈগল ,  কাজেই নামের মাঝে আছে ভুল জাত নির্ণয় ।  
এরপরে তিনি নিজেই চেষ্টা করতে থাক্লেন এই দুরূহ কাজ সম্পাদনের ,  সংগ্রহ করলেন ইংরেজি এবং ফরাসী ভাষায় সারা বিশ্বের সমস্ত পাখির নাম ।  অবশ্য নানা পাখির ও গাছের নাম সংগ্রহের শখ তার অনেক আগে থেকেই ,  মনে করলেন ১৯৭৯ সালে চট্টগ্রামে এক অচেনা গাছ দেখে স্থানীয় লোকের কাছে সেই বৃক্ষের নাম শুনেছিলেন নচিন !  ব্যস ,  খাতায় লিখে ফেললেন  -  নচিন গাছ !  এই নিয়েই পরে সহকর্মীদের মাঝে ব্যপক হাসাহাসি ,  নচিন তো কোন নাম নয় ,  এর মানে ন চিনি অর্থাৎ চিনি না !   এমনভাবেই একবার খঞ্জন দেখাতেই এক গ্রামবাসী বলেছিল পাখিটির নাম বাউই ,  মানে কিনা বাবুই !   পরবর্তীতে সংগ্রহে আসল ডাচ ,  ফিনিশ ইত্যাদি ভাষায় সমস্ত পাখির নাম ।  
সেগুলোর রীতিনীতি লক্ষ্য করে তিনি ঠিক করলেন নাম হতে হবে বর্ণনামূলক এবং যতদূর সম্ভব স্থানীয় প্রচলিত নাম ।  যেমন বাংলাদেশে দুই ধরনের কাক দেখা যায় ,  পাতিকাক এবং দাড়কাক ,  পাতি মানে ছোট !  মানে বর্ণনা পাওয়া যাচ্ছে নামের মাঝেই ।  
সেই সাথে যে ১১টি পাখির নামের শেষে Benghalensis  আছে সেগুলোর নামের প্রথমে বসালেন বাংলা !  সেই পাখিদের নিয়ে বিস্তারিত জানতে পারবেন এই  পোস্টে -  
আর কারো নামের পাখিদের নামকরণ করা হলে সেই নাম অবিকৃত রেখেই পাখির নাম করণের সিদ্ধান্ত নেওয়া হল ,  আর যে সমস্ত পাখি নামের প্রথমে Indian মানে ভারতবর্ষ আছে তাদের নামের প্রথমে থাকবে দেশী ,  কিছু কিছু শব্দ নিজে থেকেই কয়েন করতে হল প্রয়োজনের তাগিদে ,  যেমন Oriental  শব্দের যথার্থ মানে পাওয়া যাচ্ছিল না ,  ডিকশনারি ঘেঁটে দেখা গেল ওরিয়েন্ট মানে যেখানে সূর্য উদিত হয় ,  জাপান থেকে শুরু করে ইরান পর্যন্ত বিশাল ভূখণ্ড এর আওতায় আসে ,  তাই নামের প্রথমে ওরিয়েন্টাল থাকলে সেটাকে উদয়ী  করে দেওয়া হল বাংলাতে । 
চেষ্টা করা হতে থাকল পাখির নাম দুই শব্দের দিতে ,  এবং শেষের শব্দটি দিয়ে পাখিটির প্রজাতি বোঝাতে ।  
 সেই সাথে ইনাম আল হক চেষ্টা করতে থাকলেন যথার্থ বর্ণনামূলক নাম দিতে ,  যেভাবে অনেক ভাষাতে দেওয়া হয়েছে ,  এবং যে নামগুলো টিকে থাকবে ,  দেহের গড়ন ,  মাথার রঙ ,  পাখনার আকার ইত্যাদির বর্ণনা এবং পাখির পরিবারের নাম জুড়ে দেওয়া হল ।  এর আগে কেউ কেউ চমৎকার সব কাব্যিক নামও দিয়েছেন যেমন কোন সুন্দর নীল পাখির নাম নীলপরি ,  কিন্তু তাতে যেমন তার পরিবার বোঝা যাচ্ছে না তেমন পাখিটি নীল বাদে আর কোন তথ্যও নেই ,  ফলে সেই নাম হারিয়ে গেছে  ।   বাংলাদেশের ঈগলদের নাম দিতে যেয়ে দেখা গেল দেশে স্নেকঈগল এবং সার্পেন্টঈগল দুইই আছে ,  তাই স্নেকঈগলের বাংলা দেওয়া হল সাপঈগল ও সার্পেন্টঈগলের নাগঈগল ,  ফলে তিলাবাজ পেল তার যথার্থ নাম তিলা নাগঈগল !  
খুব বেশী সমস্যা হয়ে ছিল বকের নাম দিতে যেয়ে ,  বাংলাদেশে ইগ্রেট ,  হেরণ এবং বিটার্ণ এই তিন পরিবারের বেশ কয়েক প্রজাতির বক পাওয়া যায় ।  ইগ্রেট বা সাদা বকদের পরিবারের নাম দেওয়া হল বগা ,  রঙিন বক বা হেরণদের বক ,  কিন্তু সমস্যা বাঁধল বিটার্ণদের নিয়ে !  তাদের জন্য অনেক খুঁজেও এমন কোন নাম পাওয়া যাচ্ছিল না যা দিয়ে বকজাতীয় পাখিও বোঝা যাবে আবার অন্য বকদের চেয়ে আলাদা সেইটাও বোঝা যাবে !  শেষে এক পাখিপর্যবেক্ষণ ট্রিপের সময় রাজশাহী বিশ্ববিদ্যালয়ে প্রাণীবিদ্যা বিভাগের প্রধান ডঃ আব্দুল মান্নান বললেন তাদের সময়ে বগলা নামের এক সিগারেট খুবই জনপ্রিয় ছিল ,  সেইখান থেকে আসল বগলা নামটি !  
খবরের কাগজে এসব নাম দেখে অনেক সময়ই গঠনমূলক ফিডব্যাক যেমন আসত তেমন মিলত বিরূপ সমালোচনাও ।  এক বৃদ্ধ  দেখা করে করা করে বললেন আপনি পাখিদের নাম কালা ,  ধলা এসব কি দিচ্ছেন !  ইনাম আল হক বলেছিলেন বাংলাদেশের রঙ দিয়ে কোন নাম হয় না ,  সব গ্রামেই কালা মিয়া ,  ধলা  মিয়া নামে কেউ না কেউ আছে ,  কিন্তু সারা বাংলাদেশে সাদা মিয়া  বা কালো মিয়া নাই !  তেমন ভাবেই ধূসর হয়ে গেল মেটে ! 
আবার সাদা - কালো বা Pied হলে সেটাকে পাকরা বলা এবং দাগ থাকলে দাগী শব্দ ব্যবহার করা হত ,  আসলে ইতিহাসের এক পর্যায়ে ভয়াবহ আসামীদের গায়ে ছাপ মেরে বা দাগ দিয়ে দেয়া হত ,  সেখান থেকে দাগী আসামি কথাটা এসেছে ,  তাই পাখিদের ক্ষেত্রেও দাগের ব্যাপারটা থেকে গেল সঙ্গত কারণেই ।  
আবার প্যাঁচাদের নাম দিতে যেয়ে EagleOwlদের নাম দেওয়া হল হুতোম প্যাঁচা ,  Scops Owlদের নিমপ্যাঁচা ,  ক্ষুদে আকারের Owletদের কুটি প্যাঁচা ,  Wood Owlদের গাছ প্যাঁচা ,  Hawk Owlদের শিকরে প্যাঁচা ।  
কাঠঠোকরাদের  যেহেতু এলাকাভেদে কাঠকুড়ালিও বলা হয় তাই Yellownapeদের নামকরণ করা হল হলদেকুড়ালি ,  আর Piculetদের কুটিকুড়ালি ।  
কোকিলদের ক্ষেত্রে Koel হল কোকিল ,  Cuckooরা সব পাপিয়া এবং Hawk . cuckooরা সবাই চোখগ্যালো ।  মুশকিল বাঁধল DrongoCuckoo দের নিয়ে ,  শেষে তাদের নাম দেওয়া হল ফিঙ্গে পাপিয়া ।  
  
শিকারি পাখিদের নিয়ে বাঁধল বিস্তর গোলমাল ,  তাদের এক জনপ্রিয় নাম ছিল রাখানভুলানি ,  কিন্তু যাচাই করে দেখা গেল যে যারা বাতাসে ডানা মেলে ভেসে বেড়ায় তাদের সবাইকেই রাখালভুলানি বলা হয় ,  চিল ,  বাজ ,  শিকরে তো বটেই এমনকি রাতচরাদেরও !   তাই পরিবার অনুযায়ী আলাদা আলাদা নাম করল করা হল ,  সমস্ত Falconদের উপমহাদেশের প্রচলিত নাম শাহিন দেওয়া হল ,  তার সব দ্রুতগতির শিকারি পাখি ,  এদের মাঝে Hobbyদের টিকাশাহিন আর Kestrelদের নাম কেস্ট্রেল রাখা হল ।   Bajaদের নাম বাজ ,   Buzzardদের নাম তিসাবাজ ,  HoneyBuzzardদের মধুবাজ ,  Harrierদের নাম কাপাসি রাখ হল ।  
এর মাঝে কিছু পাখি নামের সাথে পান বা পানি জুড়ে দেওয়া হল যেমন পানকৌড়ি ,  পানচিল ,  পানকাপাসি ইত্যাদি ।  
অবশেষে বাংলাদেশ এশিয়াটিক সোসাইটি থেকে বাংলাদেশ উদ্ভিদ ও প্রাণী জ্ঞানকোষের ২৬ নম্বর খণ্ডে বাংলাদেশের সমস্ত পাখির তথ্য ও ছবি নিয়ে বইটি প্রকাশিত হয় প্রথমে ইংরেজিতে এবং ২০০৯ সালের আগস্টে বাংলায় ।   
বর্তমানে ইনাম আল হক চেষ্টা করে যাচ্ছেন পৃথিবীর সমস্ত পাখির বাংলা নামকরণ করতে ।  মহাদুরূহ এই কাজেই কেউ স্বেচ্ছাসেবক হিসেবে আগ্রহী হলে কমেন্টে জানাতে পারেন এবং বিভিন্ন নামের ব্যাপারে নিজেদের মতামত ব্যক্ত করতে পারেন ।  
উপরের তথ্যগুলো তার কাছ থেকে বিভিন্ন সময়ে বিশেষ করে এই বছরের জানুয়ারিতে বাংলাদেশের নানা এলাকায় পাখিপর্যবেক্ষণের সময় নেওয়া । 

 বহু গুরুত্বপূর্ণ তথ্য নিঃসন্দেহে বাদ পড়েছে যা পরবর্তীতে যোগ করে দেবার আশা রাখি ।   নিচের সেই পাখির বইটির প্রায় সবকিছুই অনুমতি সাপেক্ষে দেওয়া হল  (  এই বিষয়ে হাচল জুন ভাই অনেক সাহায্য করেছেন ,  তাকে আর ছোট না করি !  তারপরও কোন ইংরেজি ফন্ট না এসে থাকলে আবার চেষ্টা করা হবে )   ,  এরপর থেকে একটু কষ্ট করে আপনি নিজেই জেনে নিতে পারবেন পাখিদের বাংলা নাম ।  
µg  	evsjv bvg	 Bs‡iwR bvg	 ‰eÁvwbK bvg	cwihvqx
তিতির ,  বটেরা ,  মুরগি ও ময়ূর   ( ফাসিয়ানিডি পরিবার :  পৃথিবীতে ১৭৬ ,  বাংলাদেশে ১৩ প্রজাতি ) 
001	কালা তিতির	Black Francolin 	Francolinus francolinus	
002	বাদা তিতির	Swamp Francolin	Francolinus gularis	
003	মেটে তিতির	Grey Francolin	Francolinus pondicerianus	
004	রাজ বটেরা	King Quail	Coturnix chinensis	
005	বৃষ্টি বটেরা	Rain Quail	Coturnix coromandelica	
006	পাতি বটেরা 	Common Quail	Coturnix coturnix	cwihvqx
007	ধলাগাল বাতাই	White - cheeked Partridge	Arborophila atrogularis	
008	লালগলা বাতাই 	Rufous - throated Partridge	Arborophila rufogularis	
009	লাল বনমুরগি	Red Junglefowl	Gallus gallus	
010	কালা মথুরা	Kalij Pheasant	Lophura leucomelanos	
011	মেটে কাঠমৌর	Grey Peacock - Pheasant	Polyplectron bicalcaratum	
012	দেশি ময়ূর	Indian Peafowl	Pavo cristatus	
013	সবুজ ময়ূর	Green Peafowl	Pavo muticus 	
শরালি  ( ডেন্ড্রোসিগ্নিডি পরিবার :  পৃথিবীতে ৯ ,  বাংলাদেশে ২ প্রজাতি ) 
014	রাজ  শরালি	Fulvous Whistling Duck	Dendrocygna bicolour	cwihvqx
015	পাতি শরালি		Lesser Whistling Duck	Dendrocygna javanica	
হাঁস   ( অ্যানাটিডি পরিবার :  পৃথিবীতে ১৪৮ ,  বাংলাদেশে ২৯ প্রজাতি ) 
016	বড় ধলাকপাল রাজহাঁস	Greater White - fronted Goose	Anser albifrons	cwihvqx
017	মেটে রাজহাঁস	Greylag Goose	Anser anser	cwihvqx
018	দাগি রাজহাঁস	Bar - headed Goose	Anser indicus	cwihvqx
019	খয়রা চকাচকি	Ruddy Shelduck	Tadorna ferruginea	cwihvqx
020	পাতি চকাচকি	Common Shelduck	Tadorna tadorna	cwihvqx
021	বাদি হাঁস	White - winged Duck	Cairina scutulata	
022	নাকতা হাঁস	Knob - billed Duck	Sarkidiornis melanotos	
023	ধলা বালিহাঁস	Cotton Pygmy - goose 	Nettapus coromandelianus	
024	মান্দারিন হাঁস	Mandarin Duck	Aix galericulata	cwihvqx
025	উত্তুরে ল্যাঞ্জাহাঁস	Northern Pintail	Anas acuta	cwihvqx
026	উত্তুরে খুন্তেহাঁস	Northern Shoveler	Anas clypeata	cwihvqx
027	পাতি তিলিহাঁস	Eurasian Teal	Anas crecca	cwihvqx
028	ফুলুরি হাঁস	Falcated Duck	Anas falcata	cwihvqx
029	বৈকাল তিলিহাঁস	Baikal Teal	Anas formosa	cwihvqx
030	ইউরেশীয় সিঁথিহাঁস	Eurasian Wigeon	Anas penelope	cwihvqx
031	নীলমাথা হাঁস	Mallard	Anas platyrhynchos	cwihvqx
032	দেশি মেটেহাঁস	Indian Spot - billed Duck	Anas poecilorhyncha	
033	গিরিয়া হাঁস	Garganey	Anas querquedula	cwihvqx
034	পিয়াং হাঁস	Gadwall	Anas strepera	cwihvqx
035	গোলাপি হাঁস	Pink - headed Duck	Rhodonessa caryophyllacea	  
036	লালঝুটি ভুতিহাঁস	Red - crested Pochard	Netta rufina	cwihvqx
037	বেয়ারের ভুতিহাঁস	Baer ’ s Pochard	Aythya baeri	cwihvqx
038	পাতি ভুতিহাঁস	Common Pochard	Aythya ferina	cwihvqx
039	টিকি হাঁস	Tufted Duck	Aythya fuligula	cwihvqx
040	বড় স্কপ	Greater Scaup	Aythya marila	cwihvqx
041	মরচেরঙ ভুতিহাঁস	Ferruginous Duck	Aythya nyroca	cwihvqx
042	পাতি সোনাচোখ	Common Goldeneye	Bucephala clangula	cwihvqx
043	স্মিউ হাঁস	Smew	Mergellus albellus	cwihvqx
044	পাতি মার্গেঞ্জার 	Common Merganser	Mergus merganser	cwihvqx
নাটাবটের   ( টার্নিসিডি পরিবার :  পৃথিবীতে ২১ ,  বাংলাদেশে ৩ প্রজাতি ) 
045	দাগি নাটাবটের	Barred Buttonquail	Turnix suscitator	
046	ছোট নাটাবটের	Kurrichane Buttonquail	Turnix sylvatica  	
047	হলদেপা নাটাবটের 	Yellow - legged Buttonquail	Turnix tanki	
কাঠঠোকরা   ( পিসিডি পরিবার :  পৃথিবীতে ২১৬ ,  বাংলাদেশে ২০ প্রজাতি ) 
048	ইউরেশীয় ঘাড়ব্যথা	Eurasian Wryneck	Jynx torquilla	cwihvqx
049	তিলা কুটিকুড়ালি	Speckled Piculet	Picumnus innominatus	
050	ধলাভ্রু কুটিকুড়ালি	White - browed Piculet	Sasia ochracea	
051	মেটেটুপি বাটকুড়ালি	Grey - capped Pygmy Woodpecker	Dendrocopos canicapillus	
052	বাতাবি কাঠকুড়ালি	Fulvous - breasted Woodpecker	Dendrocopos macei	
053	হলদেচাঁদি কাঠকুড়ালি	Yellow - crowned Woodpecker	Dendrocopos mahrattensis	
054	খয়রা কাঠকুড়ালি	Rufous Woodpecker	Celeus brachyurus	
055	মেটেমাথা কাঠকুড়ালি	Grey - headed Woodpecker	Picus canus	
056	ছোট হলদেকুড়ালি	Lesser Yellownape	Picus chlorolophus	
057	বড় হলদেকুড়ালি	Greater Yellownape	Picus flavinucha	
058	দাগিবুক কাঠকুড়ালি	Streak - breasted Woodpecker	Picus viridanus	
059	দাগিগলা কাঠকুড়ালি	Streak - throated Woodpecker	Picus xanthopygaeus	
060	বাংলা কাঠঠোকরা	Lesser Goldenback	Dinopium benghalense	
061	পাতি কাঠঠোকরা	Common Goldenback	Dinopium javanense	
062	হিমালয়ী কাঠঠোকরা	Himalayan Goldenback	Dinopium shorii	
063	বড় কাঠঠোকরা	Greater Goldenback	Chrysocolaptes lucidus	
064	ধলামাথা কাঠকুড়ালি	Pale - headed Woodpecker	Gecinulus grantia	
065	তামাটে কাঠকুড়ালি 	Bay Woodpecker	Blythipicus pyrrhotis	
066	কলজেবুটি কাঠকুড়ালি	Heart - spotted Woodpecker	Hemicircus canente	 ? 
067	বড় মেটেকুড়ালি	Great Slaty Woodpecker 	Mulleripicus pulverulentus	
বসন্ত    ( কাপিটোনিডি পরিবার :  পৃথিবীতে ৮৪ ,  বাংলাদেশে ৫ প্রজাতি ) 
068	নীলগলা বসন্ত	Blue - throated Barbet	Megalaima asiatica	
069	নীলকান বসন্ত — 	Blue - eared Barbet	Megalaima australis	
070	সেকরা বসন্ত	Coppersmith Barbet	Megalaima haemacephala	
071	দাগি বসন্ত — 	Lineated Barbet	Megalaima lineata	
072	বড় বসন্ত	Great Barbet	Megalaima virens	
ধনেশ   ( বাসেরোটিডি পরিবার :  পৃথিবীতে ৫৪ ,  বাংলাদেশে ৪ প্রজাতি ) 
073	দেশি মেটেধনেশ	Indian Grey Hornbill	Ocyceros birostris	
074	উদয়ী পাকরাধনেশ	Oriental Pied Hornbill	Anthracoceros albirostris	
075	রাজ ধনেশ	Great Hornbill	Buceros bicornis	
076	পাতাঠুঁটি ধনেশ	Wreathed Hornbill	Rhyticeros undulatus	 ? 
হুদহুদ   ( ইউপুপিডি পরিবার :  পৃথিবীতে ২ ,  বাংলাদেশে ১ প্রজাতি ) 
077	পাতি হুদহুদ	Eurasian Hoopoe	Upupa epops	
কুচকুচি   ( ট্রোগোনিডি পরিবার :  পৃথিবীতে ১১ ,  বাংলাদেশে ১ প্রজাতি ) 
078	লালমাথা কুচকুচি	Red - headed Trogon	Harpactes erythrocephalus	
নীলকান্ত    ( কোরাসিডি পরিবার :  পৃথিবীতে ১২ ,  বাংলাদেশে ২ প্রজাতি ) 
079	বাংলা নীলকান্ত	Indian Roller	Coracias benghalensis	
080	পাহাড়ি নীলকান্ত	Dollarbird	Eurystomus orientalis	cwihvqx
মাছরাঙা   ( অলকেডিনিডি + ডালকেলোনিডি + কেরিলিডি পরিবার :  পৃথিবীতে ২৫ + ৬১ + ৯ ,  বাংলাদেশে ৩ + ৬ + ৩ প্রজাতি ) 
081	পাতি মাছরাঙা	Common Kingfisher	Alcedo atthis	
082	ব্লাইদের মাছরাঙা	Blyth ’ s Kingfisher	Alcedo hercules	 ? 
083	নীলকান মাছরাঙা	Blue - eared Kingfisher		Alcedo meninting	
084	উদয়ী বামনরাঙা	Oriental Dwarf Kingfisher	Ceyx erithaca	cwihvqx ? 
085	খয়রাপাখ মাছরাঙা	Brown - winged Kingfisher	Pelargopsis amauroptera	
086	মেঘহও মাছরাঙা	Stork - billed Kingfisher	Pelargopsis capensis 	
087	লাল মাছরাঙা	Ruddy Kingfisher	Halcyon coromanda	
088	কালাটুপি মাছরাঙা	Black - capped Kingfisher	Halcyon pileata	cwihvqx
089	ধলাগলা মাছরাঙা	White - throated Kingfisher	Halcyon smyrnensis	
090	ধলাঘাড় মাছরাঙা	Collared Kingfisher	Todiramphus chloris	
091	ঝুটিয়াল মাছরাঙা	Crested Kingfisher	Megaceryle lugubris	
092	পাকরা মাছরাঙা	Pied Kingfisher	Ceryle rudis	
সুইচোরা    ( মেরোপিডি পরিবার :  পৃথিবীতে ২৬ ,  বাংলাদেশে ৪ প্রজাতি ) 
093	নীলদাড়ি সুইচোরা	Blue - bearded Bee - eater	Nyctyornis athertoni	
094	খয়রামাথা সুইচোরা	Chestnut - headed Bee - eater 	Merops leschenaulti	
095	সবুজ সুইচোরা	Green Bee - eater	Merops orientalis	
096	নীললেজ সুইচোরা	Blue - tailed Bee - eater	Merops philippinus	cwihvqx
কোকিল   ( কুকুলিডি পরিবার :  পৃথিবীতে ৮৮ ,  বাংলাদেশে ১৮ প্রজাতি ) 
097	খয়রাপাখ পাপিয়া	Chestnut - winged Cuckoo	Clamator coromandus	cwihvqx
098	পাকরা পাপিয়া	Jacobin Cuckoo	Clamator jacobinus	cwihvqx
099	হজসনি চোখগ্যালো	Hodgson ' s Hawk - Cuckoo	Hierococcyx nisicolor	cwihvqx
100	বড় চোখগ্যালো	Large Hawk - Cuckoo		Hierococcyx sparverioides	cwihvqx
101	পাতি চোখগ্যালো	Common Hawk - Cuckoo	Hierococcyx varius	 
102	পাতি পাপিয়া	Common Cuckoo	Cuculus canorus	cwihvqx
103	বউকথাকও পাপিয়া	Indian Cuckoo	Cuculus micropterus	
104	ছোট পাপিয়া	Lesser Cuckoo	Cuculus poliocephalus	cwihvqx
105	উদয়ী পাপিয়া 	Oriental Cuckoo	Cuculus saturatus	cwihvqx
106	করুণ পাপিয়া 	Plaintive Cuckoo	Cacomantis merulinus	
107	মেটেপেট পাপিয়া 	Grey - bellied Cuckoo	Cacomantis passerinus	
108	দাগি তামাপাপিয়া	Banded Bay Cuckoo	Cacomantis sonneratii	
109	এশীয় শ্যামাপাপিয়া	Asian Emerald Cuckoo	Chrysococcyx maculatus	cwihvqx
110	বেগুনি পাপিয়া	Violet Cuckoo	Chrysococcyx xanthorhynchus	
111	এশীয় ফিঙেপাপিয়া	Asian Drongo - Cuckoo	Surniculus lugubris	
112	এশীয় কোকিল 	Asian koel	Eudynamys scolopacea	
113	মেটে মালকোআ	Sirkeer Malkoha	Phaenicophaeus leschenaultii	 ? 
114	সবুজঠোঁট মালকোআ	Green - billed Malkoha	Phaenicophaeus tristis	
কুবো    ( সেন্ট্রোপডিডি পরিবার :  পৃথিবীতে ৩০ ,  বাংলাদেশে ২ প্রজাতি ) 
115	বাংলা কুবো	Lesser Coucal	Centropus bengalensis	
116	বড় কুবো	Greater Coucal	Centropus sinensis	
টিয়া    ( সিটাসিডি পরিবার :  পৃথিবীতে ৩৬০ ,  বাংলাদেশে ৭ প্রজাতি ) 
117	বাসন্তী লটকনটিয়া	Vernal Hanging Parrot	Loriculus vernalis	
118	মদনা টিয়া	Red - breasted Parakeet 	Psittacula alexandri	
119	লালমাথা টিয়া	Plum - headed Parakeet	Psittacula cyanocephala	
120	চন্দনা টিয়া	Alexandrine Parakeet	Psittacula eupatria	
121	মেটেমাথা টিয়া	Grey - headed Parakeet	Psittacula finschii	
122	সবুজ টিয়া	Rose - ringed Parakeet	Psittacula krameri	
123	ফুলমাথা টিয়া	Blossom - headed Parakeet	Psittacula roseata	
evZvwm   ( A¨v‡cvwWwW + †nwg‡cÖvKwbwW cwievi :  c„w _ ex‡Z 99 + 4 ,  evsjv‡ ` ‡k 7 + 1 cÖRvwZ ) 
১২৪ হিমালয়ী কুটিবাতাসি Himalayan Swiftlet Aerodramus brevirostris পরিযায়ী
 ১২৫ ধলাকোমর সুইবাতাসি White - rumped Needletail Zoonavena sylvatica পরিযায়ী ? 
 ১২৬ চাঁদিপিঠ সুইবাতাসি Silver - backed Needletail Hirundapus cochinchinensis পরিযায়ী ? 
 ১২৭ খয়রাপিঠ সুইবাতাসি Brown - backed Needletail Hirundapus giganteus cwihvqx ? 
 ১২৮ এশীয় তালবাতাসি Asian Palm Swift Cypsiurus balasiensis
 ১২৯ ঘর বাতাসি Little Swift Apus affinis
 ১৩০ চেরালেজ বাতাসি Fork - tailed Swift Apus pacificus পরিযায়ী
 ১৩১ ঝুটিয়াল গাছবাতাসি Crested Treeswift Hemiprocne coronata ? 
প্যাঁচা  ( টাইটোনিডি + স্ট্রিগিডি পরিবার :  পৃথিবীতে ১৭ + ১৫৬ ,  বাংলাদেশে ১ + ১৪ প্রজাতি ) 
১৩২ লক্ষ্মী প্যাঁচা Barn Owl Tyto alba
 ১৩৩ কণ্ঠী নিমপ্যাঁচা Collared Scops Owl Otus bakkamoena
 ১৩৪ পাহাড়ি নিমপ্যাঁচা Mountain Scops Owl Otus spilocephalus
 ১৩৫ উদয়ী নিমপ্যাঁচা Oriental Scops Owl Otus sunia
 ১৩৬ মেটে হুতোমপ্যাঁচা Dusky Eagle Owl Bubo coromandus
 ১৩৭ চিতিপেট হুতোমপ্যাঁচা Spot - bellied Eagle Owl Bubo nipalensis
 ১৩৮ তামাটে মেছোপ্যাঁচা Tawny Fish Owl Ketupa flavipes
 ১৩৯ মেটে মেছোপ্যাঁচা Buffy Fish Owl Ketupa ketupu
 ১৪০ খয়রা মেছোপ্যাঁচা Brown Fish Owl Ketupa zeylonensis
 ১৪১ খয়রা গাছপ্যাঁচা Brown Wood Owl Strix leptogrammica
 ১৪২ দাগিঘাড় কুটিপ্যাঁচা Collared Owlet Glaucidium brodiei
 ১৪৩ এশীয় দাগিপ্যাঁচা Asian Barred Owlet Glaucidium cuculoides
 ১৪৪ খুড় – লে প্যাঁচা Spotted Owlet Athene brama
 ১৪৫ খয়রা শিকরেপ্যাঁচা Brown Hawk Owl Ninox scutulata
 ১৪৬ ছোটকান প্যাঁচা Short Eared Owl Asio flammeus পরিযায়ী
 ব্যাংমুখো  ( বাট্রাকোস্ট্রোমিডি পরিবার :  পৃথিবীতে ১১ ,  বাংলাদেশে ১ প্রজাতি ) 
১৪৭ হজসনি ব্যাঙমুখো Hodgson ’ s Frogmouth Batrachostomus hodgsoni
 
রাতচরা  ( ইউরোস্টোপডিডি + কাপ্রিমালগিডি পরিবার :  পৃথিবীতে ৭ + ৭৯ ,  বাংলাদেশে ১ + ৪ প্রজাতি ) 
১৪৮ বড় কানচরা Great Eared Nightjar Eurostopodus macrotis
 ১৪৯ মেঠো রাতচরা Savanna Nightjar Caprimulgus affinis
 ১৫০ দেশি রাতচরা Indian Nightjar Caprimulgus asiaticus
 ১৫১ মেটে রাতচরা Grey Nightjar Caprimulgus indicus
 ১৫২ ল্যাঞ্জা রাতচরা Large - tailed Nightjar Caprimulgus macrurus

পায়রা ,  ঘুঘু ,  হরিয়াল ও ধুমকল  ( কলম্বিডি পরিবার :  পৃথিবীতে ৩১৩ ,  বাংলাদেশে ১৭ প্রজাতি )  ? 
১৫৩ গোলা পায়রা Common Pigeon Columba livia
 ১৫৪ ধলাটুপি পায়রা Pale - capped Pigeon Columba punicea ? 
 ১৫৫ তিলা ঘুঘু Spotted Dove Streptopelia chinensis
 ১৫৬ ইউরেশীয় কণ্ঠীঘুঘু Eurasian Collared Dove Streptopelia decaocto
 ১৫৭ উদয়ী রাজঘুঘু Oriental Turtle Dove Streptopelia orientalis
 ১৫৮ হাসির ঘুঘু Laughing Dove Streptopelia senegalensis ? 
 ১৫৯ লাল রাজঘুঘু Turtle Dove Streptopelia tranquebarica
 ১৬০ দাগি কোকিলঘুঘু Barred Cuckoo - Dove Macropygia unchall ? 
 ১৬১ পাতি শ্যামাঘুঘু Common Emerald Dove Chalcophaps indica
১৬২ ল্যাঞ্জা হরিয়াল Pin - tailed Green Pigeon Treron apicauda ? 
 ১৬৩ কমলাবুক হরিয়াল Orange - breasted Green Pigeon Treron bicincta
 ১৬৪ ঠোঁটমোটা হরিয়াল Thick - billed Green Pigeon Treron curvirostra
 ১৬৫ হলদেপা হরিয়াল Yellow Footed Green Pigeon Treron phoenicopterus
 ১৬৬ পম্পাদুর হরিয়াল Pompadour Green Pigeon Treron pompadora
 ১৬৭ গেঁজলেজ হরিয়াল Wedge - tailed Green Pigeon Treron sphenurus
 ১৬৮ সবুজ ধুমকল Green Imperial Pigeon Ducula aenea
 ১৬৯ পাহাড়ি ধুমকল Mountain Imperial Pigeon Ducula badia 
ডাহর  ( ওটিডিডি পরিবার :  পৃথিবীতে ২৬ ,  বাংলাদেশে ২ প্রজাতি ) 
১৭০ বাংলা ডাহর Bengal Florican Houbaropsis bengalensis
 ১৭১ পাতি ডাহর Lesser Florican Sypheotides indica
 
সারস  ( গ্রুইডি পরিবার :  পৃথিবীতে ১৫ ,  বাংলাদেশে ৩ প্রজাতি ) 
১৭২ দেশি সারস Sarus Crane Grus antigone পরিযায়ী
 ১৭৩ পাতি সারস Common Crane Grus grus পরিযায়ী
 ১৭৪ ডেমোজিল সারস Demoiselle Crane Anthropoides virgo পরিযায়ী
প্যারাপাখি  ( হেলিঅর্নিটিডি পরিবার :  পৃথিবীতে ২ ,  বাংলাদেশে ১ প্রজাতি ) 
১৭৫ কালামুখ প্যারাপাখি Masked Finfoot Heliopais personata
 
ঝিল্লি ,  গুরগুরি ,  কালেম ও কুট  ( রালিডি পরিবার :  পৃথিবীতে ১৪৩ ,  বাংলাদেশে ১১ প্রজাতি ) 
১৭৬ মেটেপা ঝিল্লি Slaty - legged Crake Rallina eurizonoides
 ১৭৭ মেটেবুক ঝিল্লি Slaty - breasted Rail Gallirallus striatus
 ১৭৮ পান্তা ঝিল্লি Water Rail Rallus aquaticus পরিযায়ী
 ১৭৯ খয়রা ঝিল্লি Brown Bush - hen Amaurornis akool
 ১৮০ ধলাবুক ডাহুক White - breasted Waterhen Amaurornis phoenicurus
 ১৮১ লালবুক গুরগুরি Ruddy - breasted Crake Porzana fusca
 ১৮২ বেইলন গুরগুরি Baillon ’ s Crake Porzana pusilla পরিযায়ী
 ১৮৩ কোড়া Watercock Gallicrex cinerea
 ১৮৪ বেগুনি কালেম Purple Swamphen Porphyrio porphyrio
 ১৮৫ পাতি পানমুরগি Common Moorhen Gallinula chloropus
 ১৮৬ পাতি কুট Eurasian Coot Fulica atra পরিযায়ী
P¨vMv ,  †RŠivwj ,  ¸wj› ` v ,  evUvb I PvcvwL   ( †¯‹v‡jvcvwmwW cwievi :  c„w _ ex‡Z 88 ,  evsjv‡ ` ‡k 35 cÖRvwZ ) 
১৮৭ ইউরেশীয় মুরগিচ্যাগা Eurasian Woodcock Scolopax rusticola পরিযায়ী 
১৮৮ পাতি চ্যাগা Common Snipe Gallinago gallinago পরিযায়ী 
১৮৯ সুইনহোর চ্যাগা Swinhoe ’ s Snipe Gallinago megala পরিযায়ী 
১৯০ বন চ্যাগা Wood Snipe Gallinago nemoricola পরিযায়ী 
১৯১ ল্যাঞ্জা চ্যাগা Pin - tailed Snipe Gallinago stenura পরিযায়ী 
১৯২ জ্যাক চ্যাগা Jack Snipe Lymnocryptes minimus পরিযায়ী 
১৯৩ দাগিলেজ জৌরালি Bar - tailed Godwit Limosa lapponica পরিযায়ী 
১৯৪ কালালেজ জৌরালি Black - tailed Godwit Limosa limosa পরিযায়ী 
১৯৫ ইউরেশীয় গুলিন্দা Eurasian Curlew Numenius arquata পরিযায়ী 
১৯৬ পুবের গুলিন্দা Eastern Curlew Numenius madagascariensis পরিযায়ী 
১৯৭ নাটা গুলিন্দা Whimbrel Numenius phaeopus পরিযায়ী 
১৯৮ মেটেলেজ ট্যাটলার Grey - tailed Tattler Heteroscelus brevipes পরিযায়ী 
১৯৯ তিলা লালপা Spotted Redshank Tringa erythropus পরিযায়ী 
২০০ বন বাটান Wood Sandpiper Tringa glareola পরিযায়ী 
২০১ নর্ডম্যান সবুজপা Nordmann ’ s Greenshank Tringa guttifer পরিযায়ী 
২০২ পাতি সবুজপা Common Greenshank Tringa nebularia পরিযায়ী 
২০৩ সবুজ বাটান Green Sandpiper Tringa ochropus পরিযায়ী 
২০৪ বিল বাটান Marsh Sandpiper Tringa stagnatilis পরিযায়ী 
২০৫ পাতি লালপা Common Redshank Tringa totanus পরিযায়ী 
২০৬ টেরেক বাটান Terek Sandpiper Xenus cinereus পরিযায়ী 
২০৭ পাতি বাটান Common Sandpiper Actitis hypoleucos পরিযায়ী 
২০৮ লাল নুড়িবাটান Ruddy Turnstone Arenaria interpres পরিযায়ী 
২০৯ এশীয় ডউইচার Asian Dowitcher Limnodromus semipalmatus পরিযায়ী 
২১০ স্যান্ডার্লিং ঝধহফবৎষরহম Calidris alba পরিযায়ী 
২১১ ডানলিন উঁহষরহ Calidris alpina পরিযায়ী 
২১২ লাল নট Red Knot Calidris canutus পরিযায়ী 
২১৩ গুলিন্দা বাটান Curlew Sandpiper Calidris ferruginea পরিযায়ী 
২১৪ ছোট চাপাখি Little Stint Calidris minuta পরিযায়ী 
২১৫ লালঘাড় চাপাখি Red - necked Stint Calidris ruficollis পরিযায়ী 
২১৬ লম্বাঙ্গুল চাপাখি Long - toed Stint Calidris subminuta পরিযায়ী 
২১৭ টেমিঙ্কের চাপাখি Temminck ’ s Stint Calidris temminckii পরিযায়ী 
২১৮ বড় নট Great Knot Calidris tenuirostris পরিযায়ী 
২১৯ চামচঠুঁটো বাটান Spoon - billed Sandpiper Eurynorhynchus pygmeus পরিযায়ী 
২২০ মোটাঠুঁটো বাটান Broad - billed Sandpiper Limicola falcinellus পরিযায়ী 
২২১ গেওয়ালা বাটান Ruff Philomachus pugnax পরিযায়ী 
রাঙাচ্যাগা  ( রোস্ট্রাটুলিডি পরিবার :  পৃথিবীতে ২ ,  বাংলাদেশে ১ প্রজাতি )  
২২২ বাংলা রাঙাচ্যাগা Greater Painted Snipe Rostratula benghalensis
পিপি  ( জাকানিডি পরিবার :  পৃথিবীতে ৮ ,  বাংলাদেশে ২ প্রজাতি )  
২২৩ নেউ পিপি Pheasant - tailed Jacana Hydrophasianus chirurgus 
২২৪ দল পিপি Bronze - winged Jacana Metopidius indicus 
মোটাহাঁটু  ( বারিনিডি পরিবার :  পৃথিবীতে ৯ ,  বাংলাদেশে ২ প্রজাতি )  
২২৫ ইউরেশীয় মোটাহাঁটু Eurasian Stone - curlew Burhinus oedicnemus পরিযায়ী ?  
২২৬ বড় মোটাহাঁটু Great Stone - curlew Esacus recurvirostris 
জিরিয়া ,  টিটি  ( কারাড্রিডি পরিবার :  পৃথিবীতে ৮৮ ,  বাংলাদেশে ১৬ প্রজাতি )  
২২৭ ইউরেশীয় ঝিনুকমার Eurasian Oystercatcher Haematopus ostralegus পরিযায়ী 
২২৮ কালাপাখ ঠেঙ্গি Black - winged Stilt Himantopus himantopus পরিযায়ী 
২২৯ পাকরা উল্টোঠুঁটি Pied Avocet Recurvirostra avosetta পরিযায়ী 
২৩০ প্রশান্ত সোনাজিরিয়া Pacific Golden Plover Pluvialis fulva পরিযায়ী 
২৩১ মেটে জিরিয়া Grey Plover Pluvialis squatarola পরিযায়ী 
২৩২ কেন্টিশ জিরিয়া Kentish Plover Charadrius alexandrinus পরিযায়ী 
২৩৩ ছোট নথজিরিয়া Little Ringed Plover Charadrius dubius 
২৩৪ পাতি নথজিরিয়া Common Ringed Plover Charadrius hiaticula পরিযায়ী 
২৩৫ বড় ধুলজিরিয়া Greater Sand Plover Charadrius leschenaultii পরিযায়ী 
২৩৬ ছোট ধুলজিরিয়া Lesser Sand Plover Charadrius mongolus পরিযায়ী 
২৩৭ লম্বাঠুঁটো জিরিয়া Long - billed Plover Charadrius placidus পরিযায়ী 
২৩৮ মেটেমাথা টিটি Grey - headed Lapwing Vanellus cinereus পরিযায়ী 
২৩৯ নদী টিটি River Lapwing Vanellus duvaucelii 
২৪০ হট টিটি Red - wattled Lapwing Vanellus indicus 
২৪১ হলদেগাল টিটি Yellow - wattled Lapwing Vanellus malarbaricus 
২৪২ উত্তুরে টিটি Northern Lapwing Vanellus vanellus পরিযায়ী 
কাঁকড়াজিরিয়া ও বাবুবাটান  ( গ্লারিওলিডি পরিবার :  পৃথিবীতে ১৮ ,  বাংলাদেশে ৩ প্রজাতি )  
২৪৩ কাঁকড়াজিরিয়া ঈৎধন - ঢ়ষড়াবৎ Dromas ardeola পরিযায়ী 
২৪৪ ছোট বাবুবাটান Small Pratincole Glareola lactea 
২৪৫ উদয়ী বাবুবাটান Oriental Pratincole Glareola maldivarum 
জেগার ,  গাঙচিল ,  পানচিল ও গাঙচষা  ( লারিডি পরিবার :  পৃথিবীতে ১২৮ ,  বাংলাদেশে ২০ প্রজাতি )  
২৪৬ পরজীবী জেগার Parasitic Jaeger Stercorarius parasiticus পরিযায়ী 
২৪৭ পোমারাইন জেগার Pomarine Skua Stercorarius pomarinus পরিযায়ী 
২৪৮ দেশি গাঙচষা Indian Skimmer Rynchops albicollis 
২৪৯ খয়রামাথা গাঙচিল Brown - headed Gull Larus brunnicephalus পরিযায়ী 
২৫০ হলদেপা গাঙচিল Yellow - legged Gull Larus cachinnans পরিযায়ী 
২৫১ হিউগ্ধসঢ়;লিনের গাঙচিল Heuglin ’ s gull Larus heuglini পরিযায়ী 
২৫২ পালাসি গাঙচিল Great Black - headed Gull Larus ichthyaetus পরিযায়ী 
২৫৩ কালামাথা গাঙচিল Common Black - headed Gull Larus ridibundus পরিযায়ী 
২৫৪ কালাঠোঁট পানচিল Gull - billed Tern Gelochelidon nilotica 
২৫৫ কালাপেট পানচিল Black - bellied Tern Sterna acuticauda 
২৫৬ ছোট পানচিল Little Tern Sterna albifrons 
২৫৭ নদীয়া পানচিল River Tern Sterna aurantia 
২৫৮ বাংলা টিকিপানচিল Lesser Crested Tern Sterna bengalensis 
২৫৯ বড় টিকিপানচিল Swift Tern Sterna bergii পরিযায়ী 
২৬০ কা¯িপয়ান পানচিল Caspian Tern Sterna caspia পরিযায়ী 
২৬১ পাতি পানচিল Common Tern Sterna hirundo পরিযায়ী 
২৬২ স্যান্ডউইচ পানচিল Sandwich Tern Sterna sandvicensis পরিযায়ী 
২৬৩ কালাঘাড় পানচিল Black - naped Tern Sterna sumatrana পরিযায়ী 
২৬৪ জুল্ধসঢ়;ফি পানচিল Whiskered Tern Chlidonias hybridus 
২৬৫ ধলাপাখ পানচিল White - winged Tern Chlidonias leucopterus পরিযায়ী 
চিল ,  বাজ ,  ঈগল ,  শকুন ,  শিকরে ও কাপাসি  ( অ্যাক্সিপিট্রিডি পরিবার :  পৃথিবীতে ২৩৮ ,  বাংলাদেশে ৪৩ প্রজাতি )  
২৬৬ মাছমুরাল ঙংঢ়ৎবু Pandion haliaetus পরিযায়ী 
২৬৭ জার্ডনের বাজ Jerdon ’ s Baza Aviceda jerdoni 
২৬৮ কালা বাজ Black Baza Aviceda leuphotes পরিযায়ী 
২৬৯ উদয়ী মধুবাজ Crested Honey Buzzard Pernis ptilorhyncus 
২৭০ কাটুয়া চিল Black - winged Kite Elanus caeruleus 
২৭১ ভুবন চিল Black Kite Milvus migrans 
২৭২ শঙ্খ চিল Brahminy Kite Haliastur indus 
২৭৩ ধলালেজ ঈগল White - tailed Eagle Haliaeetus albicilla পরিযায়ী 
২৭৪ ধলাপেট সিন্ধুঈগল White - bellied Sea Eagle Haliaeetus leucogaster 
২৭৫ পালাসি কুরাঈগল Pallas ’ s Fish Eagle Haliaeetus leucoryphus 
২৭৬ মেটেমাথা কুরাঈগল Grey - headed Fish Eagle Ichthyophaga ichthyaetus 
২৭৭ ধলা শকুন Egyptian Vulture Neophron percnopterus পরিযায়ী 
২৭৮ বাংলা শকুন White - rumped Vulture Gyps bengalensis 
২৭৯ ইউরেশীয় গৃধিনী Griffon Vulture Gyps fulvus পরিযায়ী 
২৮০ হিমালয়ী গৃধিনী Himalayan Vulture Gyps himalayensis পরিযায়ী 
২৮১ সরুঠুঁটি শকুন Slender - billed Vulture Gyps tenuirostris 
২৮২ কালা শকুন Cinereous Vulture Aegypius monachus পরিযায়ী 
২৮৩ রাজ শকুন Red - headed Vulture Sarcogyps calvus 
২৮৪ খাটোআঙুল সাপঈগল Short - toed Snake Eagle Circaetus gallicus পরিযায়ী 
২৮৫ তিলা নাগঈগল Crested Serpent Eagle Spilornis cheela 
২৮৬ পশ্চিমা পানকাপাসি Western Marsh Harrier Circus aeruginosus পরিযায়ী 
২৮৭ মুরগি কাপাসি Northern Harrier Circus cyaneus পরিযায়ী 
২৮৮ ধলা কাপাসি Pallid Harrier Circus macrourus পরিযায়ী 
২৮৯ পাকরা কাপাসি Pied Harrier Circus melanoleucos পরিযায়ী 
২৯০ মন্টেগুর কাপাসি Montagu ’ s Harrier Circus pygargus পরিযায়ী 
২৯১ পুবের পানকাপাসি Eastern Marsh Harrier Circus spilonotus পরিযায়ী 
২৯২ পাতি শিকরে Shikra Accipiter badius 
২৯৩ উত্তুরে গোদাশিকরে Northern Goshawk Accipiter gentilis পরিযায়ী 
২৯৪ ইউরেশীয় চড়ুইশিকরে Eurasian Sparrowhawk Accipiter nisus পরিযায়ী 
২৯৫ ঝুটিয়াল গোদাশিকরে Crested Goshawk Accipiter trivirgatus 
২৯৬ বস্ধসঢ়;রা শিকরে Besra Accipiter virgatus 
২৯৭ ধলাচোখ তিসাবাজ White - eyed Buzzard Butastur teesa 
২৯৮ পাতি তিসাবাজ Common Buzzard Buteo buteo পরিযায়ী 
২৯৯ লম্বাপা তিসাবাজ Long - legged Buzzard Buteo rufinus পরিযায়ী 
৩০০ বড় গুটিঈগল Greater Spotted Eagle Aquila clanga পরিযায়ী 
৩০১ দেশি গুটিঈগল Indian Spotted Eagle Aquila hastata 
৩০২ এশীয় শাহিঈগল Asian Imperial Eagle Aquila heliaca পরিযায়ী 
৩০৩ নেপালি ঈগল Steppe Eagle Aquila nipalensis পরিযায়ী 
৩০৪ তামাটে ঈগল Tawny Eagle Aquila rapax পরিযায়ী 
৩০৫ বনেলি ঈগল Bonelli ’ s Eagle Hieraaetus fasciatus পরিযায়ী 
৩০৬ লালপেট ঈগল Rufous - bellied Eagle Hieraaetus kienerii পরিযায়ী 
৩০৭ বুট্ধসঢ়;পা ঈগল Booted Eagle Hieraaetus pennatus পরিযায়ী 
৩০৮ ঝুটিয়াল শিকরেঈগল Crested Hawk - Eagle Spizaetus cirrhatus 
শাহিন ও কেস্ট্রেল  ( ফালকনিডি পরিবার :  পৃথিবীতে ৩৮ ,  বাংলাদেশে ৯ প্রজাতি )  
৩০৯ আমুর শাহিন Amur Falcon Falco amurensis পরিযায়ী 
৩১০ সাকের শাহিন Saker Falcon Falco cherrug পরিযায়ী 
৩১১ লালঘাড় শাহিন Red - necked Falcon Falco chicquera 
৩১২ ল¹র শাহিন Laggar Falcon Falco jugger 
৩১৩ ছোট কেস্ট্রেল Lesser Kestrel Falco naumanni পরিযায়ী 
৩১৪ পেরেগ্রিন শাহিন Peregrine Falcon Falco peregrinus পরিযায়ী 
৩১৫ উদয়ী টিকাশাহিন Oriental Hobby Falco severus পরিযায়ী 
৩১৬ ইউরেশীয় টিকাশাহিন Eurasian Hobby Falco subbuteo পরিযায়ী 
৩১৭ পাতি কেস্ট্রেল Common Kestrel Falco tinnunculus পরিযায়ী 
ডুবুরি  ( পডিসিপিডিডি পরিবার :  পৃথিবীতে ২২ ,  বাংলাদেশে ৪ প্রজাতি )  
৩১৮ ছোট ডুবুরি Little Grebe Tachybaptus ruficollis 
৩১৯ বড় খোঁপাডুবুরি Great Crested Grebe Podiceps cristatus পরিযায়ী 
৩২০ লালগলা ডুবুরি Red - necked Grebe Podiceps grisegena পরিযায়ী 
৩২১ কালাঘাড় ডুবুরি Black - necked Grebe Podiceps nigricollis পরিযায়ী 
গয়ার  ( অ্যানিঙ্গিডি পরিবার :  পৃথিবীতে ২ ,  বাংলাদেশে ১ প্রজাতি )  
৩২২ গয়ার উধৎঃবৎ Anhinga melanogaster 
পানকৌড়ি  ( ফালাক্রোকোরাসিডি পরিবার :  পৃথিবীতে ৩৭ ,  বাংলাদেশে ৩ প্রজাতি )  
৩২৩ বড় পানকৌড়ি Great Cormorant Phalacrocorax carbo পরিযায়ী 
৩২৪ দেশি পানকৌড়ি Indian Cormorant Phalacrocorax fuscicollis পরিযায়ী 
৩২৫ ছোট পানকৌড়ি Little Cormorant Phalacrocorax niger 
বক  ( আর্ডিডি পরিবার :  পৃথিবীতে ৬৫ ,  বাংলাদেশে ১৮ প্রজাতি )  
৩২৬ ছোট বগা Little Egret Egretta garzetta 
৩২৭ মাঝলা বগা Yellow - billed Egret Egretta intermedia 
৩২৮ প্রশান্ত শৈলবগা Pacific Reef Heron Egretta sacra পরিযায়ী 
৩২৯ ধুপনি বক Grey Heron Ardea cinerea 
৩৩০ দৈত্য বক Goliath Heron Ardea goliath পরিযায়ী 
৩৩১ ধলাপেট বক White - bellied Heron Ardea insignis  ?  
৩৩২ লালচে বক Purple Heron Ardea purpurea 
৩৩৩ বড় বগা Great Egret Casmerodius albus 
৩৩৪ গো বগা Cattle Egret Bubulcus ibis 
৩৩৫ চিনা কানিবক Chinese Pond Heron Ardeola bacchus  ?  
৩৩৬ দেশি কানিবক Indian Pond Heron Ardeola grayii 
৩৩৭ খুদে বক Striated Heron Butorides striata 
৩৩৮ কালামাথা নিশিবক Black - crowned Night Heron Nycticorax nycticorax 
৩৩৯ মালয়ী নিশিবক Malayan Night Heron Gorsachius melanolophus 
৩৪০ খয়রা বগলা Cinnamon Bittern Ixobrychus cinnamomeus 
৩৪১ হলদে বগলা Yellow Bittern Ixobrychus sinensis 
৩৪২ কালা বগলা Black Bittern Dupetor flavicollis 
৩৪৩ বাঘা বগলা Eurasian Bittern Botaurus stellaris পরিযায়ী 
কাস্তেচরা ও চামচঠুঁটি  ( ট্রেস্কিওর্নিটিডি পরিবার :  পৃথিবীতে ৩৩ ,  বাংলাদেশে ৪ প্রজাতি )  
৩৪৪ খয়রা কাস্তেচরা Glossy Ibis Plegadis falcinellus পরিযায়ী 
৩৪৫ কালামাথা কাস্তেচরা Black - headed Ibis Threskiornis melanocephalus পরিযায়ী 
৩৪৬ কালা কাস্তেচরা Red - naped Ibis Pseudibis papillosa পরিযায়ী 
৩৪৭ ইউরেশীয় চামচঠুঁটি Eurasian Spoonbill Platalea leucorodia পরিযায়ী 
গগনবেড়  ( পেলিক্যানিডি পরিবার :  পৃথিবীতে ৯ ,  বাংলাদেশে ২ প্রজাতি )  
৩৪৮ বড় ধলা MMb‡eo Great White Pelican Pelecanus onocrotalus পরিযায়ী 
৩৪৯ চিতিঠুঁটি গগনবেড় Spot - billed Pelican Pelecanus philippensis পরিযায়ী 
মানিকজোড় ও মদনটাক  ( সিকোনিডি পরিবার :  পৃথিবীতে ২৬ ,  বাংলাদেশে ৮ প্রজাতি )  
৩৫০ রাঙা মানিকজোড় Painted Stork Mycteria leucocephala পরিযায়ী 
৩৫১ এশীয় শামখোল Asian Openbill Anastomus oscitans 
৩৫২ ধলা মানিকজোড় White Stork Ciconia ciconia পরিযায়ী 
৩৫৩ ধলাগলা মানিকজোড় Wooly - necked Stork Ciconia episcopus পরিযায়ী 
৩৫৪ কালা মানিকজোড় Black Stork Ciconia nigra পরিযায়ী 
৩৫৫ কালাগলা মানিকজোড় Black - necked Stork Ephippiorhychus asiaticus পরিযায়ী 
৩৫৬ ছোট মদনটাক Lesser Adjutant Leptoptilos javanicus 
৩৫৭ বড় মদনটাক Greater Adjutant Leptoptilos dubius পরিযায়ী 
শুমচা  ( পিটিডি পরিবার :  পৃথিবীতে ৩১ ,  বাংলাদেশে ৫ প্রজাতি )  
৩৫৮ দেশি শুমচা Indian Pitta Pitta brachyura পরিযায়ী 
৩৫৯ নীল শুমচা Blue Pitta Pitta cyanea পরিযায়ী 
৩৬০ প্যারা শুমচা Mangrove Pitta Pitta megarhyncha 
৩৬১ নীলঘাড় শুমচা Blue - naped Pitta Pitta nipalensis 
৩৬২ খয়রামাথা শুমচা Hooded Pitta Pitta sordida পরিযায়ী 
মোটাঠুঁটি  ( ইউরিলাইমিডি পরিবার :  পৃথিবীতে ১৪ ,  বাংলাদেশে ২ প্রজাতি )  
৩৬৩ চাঁদিবুক মোটাঠুঁটি Silver - breasted Broadbill Serilophus lunatus 
৩৬৪ ল্যাঞ্জা মোটাঠুঁটি Long - tailed Broadbill Psarisomus dalhousiae 
নীলপরি ও হরবোলা  ( ইরেনিডি পরিবার :  পৃথিবীতে ১০ ,  বাংলাদেশে ৪ প্রজাতি )  
৩৬৫ এশীয় নীলপরি Asian Fairy Bluebird Irena puella 
৩৬৬ সোনাকপালি হরবোলা Golden - fronted Leafbird Chloropsis aurifrons 
৩৬৭ নীলডানা হরবোলা Blue - winged Leafbird Chloropsis cochinchinensis 
৩৬৮ কমলাপেট হরবোলা Orange - bellied Leafbird Chloropsis hardwickii 
লাটোরা  ( লানিডি পরিবার :  পৃথিবীতে ২৭ ,  বাংলাদেশে ৬ প্রজাতি )  
৩৬৯ বর্মি লাটোরা Burmese Shrike Lanius collurioides পরিযায়ী 
৩৭০ খয়রা লাটোরা Brown Shrike Lanius cristatus পরিযায়ী 
৩৭১ দক্ষিণে মেটেলাটোরা Southern Grey Shrike Lanius meridionalis পরিযায়ী 
৩৭২ ল্যাঞ্জা লাটোরা Long - tailed Shrike Lanius schach 
৩৭৩ মেটেপিঠ লাটোরা Grey - backed Shrike Lanius tephronotus পরিযায়ী 
৩৭৪ তামাপিঠ লাটোরা Bay - backed Shrike Lanius vittatus পরিযায়ী 
হাঁড়িচাচা ,  কাক ,  বেনেবৌ ,  সাহেলি ,  কাবাসি ও ফিঙে  ( কর্ভিডি পরিবার :  পৃথিবীতে ৬৫০ ,  বাংলাদেশে ৩৬ প্রজাতি )  
৩৭৫ নোনাবন শিস্ধসঢ়;মার Mangrove Whistler Pachycephala grisola 
৩৭৬ লালঠোঁট নীলতাউরা Red - billed Blue Magpie Urocissa erythrorhyncha পরিযায়ী 
৩৭৭ পাতি সবুজতাউরা Common Green Magpie Cissa chinensis 
৩৭৮ মেটে হাঁড়িচাচা Grey Treepie Dendrocitta formosae 
৩৭৯ খয়রা হাঁড়িচাচা Rufous Treepie Dendrocitta vagabunda 
৩৮০ দাঁড় কাক Large - billed Crow Corvus macrorhynchos 
৩৮১ পাতি কাক House Crow Corvus splendens 
৩৮২ মেটে বনাবাবিল Ashy Woodswallow Artamus fuscus 
৩৮৩ কালাঘাড় বেনেবউ Black - naped Oriole Oriolus chinensis পরিযায়ী 
৩৮৪ ইউরেশীয় সোনাবউ Eurasian Golden Oriole Oriolus oriolus 
৩৮৫ সরুঠোঁট বেনেবউ Slender - billed Oriole Oriolus tenuirostris পরিযায়ী 
৩৮৬ তামারঙ বেনেবউ Maroon Oriole Oriolus traillii পরিযায়ী 
৩৮৭ কালামাথা বেনেবউ Black - hooded Oriole Oriolus xanthornus 
৩৮৮ বড় কাবাসি Large Cuckooshrike Coracina macei 
৩৮৯ কালামাথা কাবাসি Black - headed Cuckooshrike Coracina melanoptera 
৩৯০ কালাপাখ কাবাসি Black - winged Cuckooshrike Coracina melaschistos পরিযায়ী 
৩৯১ সুইনহোর সাহেলি Swinhoe ’ s Minivet Pericrocotus cantonensis পরিযায়ী 
৩৯২ ছোট সাহেলি Small Minivet Pericrocotus cinnamomeus 
৩৯৩ মেটে সাহেলি Ashy Minivet Pericrocotus divaricatus পরিযায়ী ?  
৩৯৪ ল্যাঞ্জা সাহেলি Long - tailed Minivet Pericrocotus ethologus পরিযায়ী 
৩৯৫ সিঁদুরে সাহেলি Scarlet Minivet Pericrocotus flammeus 
৩৯৬ গোলাপি সাহেলি Rosy Minivet Pericrocotus roseus পরিযায়ী 
৩৯৭ দাগিপাখ চুটকিলাটোরা Bar - winged Flycatcher - shrike Hemipus picatus 
৩৯৮ ধলাগলা ছাতিঘুরুনি White - throated Fantail Rhipidura albicollis 
৩৯৯ ব্রঞ্জ ফিঙে Bronzed Drongo Dicrurus aeneus 
৪০০ কাকঠুঁটো ফিঙে Crow - billed Drongo Dicrurus annectans  ?  
৪০১ কেশরী ফিঙে Hair - crested Drongo Dicrurus hottentottus 
৪০২ মেটে ফিঙে Ashy Drongo Dicrurus leucophaeus পরিযায়ী 
৪০৩ কালা ফিঙে Black Drongo Dicrurus macrocercus 
৪০৪ বড় র‌্যাকেটফিঙে GreaterRacket - tailed Drongo Dicrurus paradiseus 
৪০৫ ছোট র‌্যাকেটফিঙে Lesser Racket - tailed Drongo Dicrurus remifer পরিযায়ী 
৪০৬ কালাঘাড় রাজন Black - naped Monarch Hypothymis azurea 
৪০৭ এশীয় শাবুলবুলি Asian Paradise - flycatcher Terpsiphone paradisi 
৪০৮ পাতি ফটিকজল Common Iora Aegithina tiphia 
৪০৯ বড় বনলাটোরা Large Woodshrike Tephrodornis gularis 
৪১০ পাতি বনলাটোরা Common Woodshrike Tephrodornis pondicerianus 
দামা ,  চুটকি ,  ফিদ্দা ,  গির্দি ও চেরালেজ  ( মাস্কিকাপিডি পরিবার :  পৃথিবীতে ৪৫২ ,  বাংলাদেশে ৬২ প্রজাতি )  
৪১১ নীল শিলাদামা Blue Rock Thrush Monticola solitarius পরিযায়ী 
৪১২ নীল শিস্ধসঢ়;দামা Blue Whistling Thrush Myophonus caeruleus পরিযায়ী 
৪১৩ কমলা দামা Orange - headed Thrush Zoothera citrina 
৪১৪ আঁশটে দামা Scaly Thrush Zoothera dauma পরিযায়ী 
৪১৫ কালাপাশ দামা Dark - sided Thrush Zoothera marginata পরিযায়ী 
৪১৬ খয়রাপিঠ দামা Plain - backed Thrush Zoothera mollissima পরিযায়ী 
৪১৭ লম্বাঠোঁট দামা Long - billed Thrush Zoothera monticola পরিযায়ী 
৪১৮ ধলাঘাড় কালিদামা White - collared Blackbird Turdus albocinctus পরিযায়ী 
৪১৯ ধলাপাখ কালিদামা Grey - winged Blackbird Turdus boulboul পরিযায়ী 
৪২০ কালাবুক দামা Black - breasted Thrush Turdus dissimilis পরিযায়ী 
৪২১ পাতি কালিদামা Common Blackbird Turdus merula পরিযায়ী 
৪২২ কালচে দামা Naumann ’ s Thrush Turdus naumanni পরিযায়ী 
৪২৩ ভ্রুলেখা দামা Eyebrowed Thrush Turdus obscurus পরিযায়ী 
৪২৪ লালগলা দামা Red - throated Thrush Turdus ruficollis পরিযায়ী 
৪২৫ টিকেলের দামা Tickell ’ s Thrush Turdus unicolor পরিযায়ী 
৪২৬ খুদে খাটোডানা Lesser Shortwing Brachypteryx leucophrys পরিযায়ী 
৪২৭ এশীয় খয়রাচুটকি Asian Brown Flycatcher Muscicapa dauurica পরিযায়ী 
৪২৮ মেটেবুক চুটকি Brown - breasted Flycatcher Muscicapa muttui পরিযায়ী 
৪২৯ কালাপাশ চুটকি Dark - sided Flycatcher Muscicapa sibirica পরিযায়ী 
৪৩০ তাইগা চুটকি Taiga Flycatcher Ficedula albicilla পরিযায়ী 
৪৩১ ধলাভ্রু চুটকি Snowy - browed Flycatcher Ficedula hyperythra পরিযায়ী 
৪৩২ নীলকান্ত চুটকি Sapphire Flycatcher Ficedula sapphira পরিযায়ী 
৪৩৩ লালমালা চুটকি Rufous - gorgeted Flycatcher Ficedula strophiata পরিযায়ী 
৪৩৪ ঘননীল চুটকি Ultramarine Flycatcher Ficedula superciliaris পরিযায়ী 
৪৩৫ কালচেনীল চুটকি Slaty - blue Flycatcher Ficedula tricolor পরিযায়ী 
৪৩৬ ছোট পাকরাচুটকি Little Pied Flycatcher Ficedula westermanni পরিযায়ী 
৪৩৭ অম্বর চুটকি Verditer Flycatcher Eumyias thalassina পরিযায়ী 
৪৩৮ বড় নীলমণি Large Niltava Niltava grandis পরিযায়ী 
৪৩৯ ছোট নীলমণি Small Niltava Niltava macgrigoriae পরিযায়ী 
৪৪০ লালপেট নীলমণি Rufous - bellied Niltava Niltava sundara পরিযায়ী 
৪৪১ ধলাগলা চুটকি Pale - chinned Blue Flycatcher Cyornis poliogenys 
৪৪২ নীলগলা নীলচুটকি Blue - throated Blue Flycatcher Cyornis rubeculoides পরিযায়ী 
৪৪৩ টিকেলের নীলচুটকি Tickell ’ s Blue Flycatcher Cyornis tickelliae পরিযায়ী ?  
৪৪৪ নীলচে চুটকি Pale Blue Flycatcher Cyornis unicolor পরিযায়ী ?  
৪৪৫ মেটেমাথা ক্যানারিচুটকি Grey - headed Canary - Flycatcher Culicicapa ceylonensis পরিযায়ী 
৪৪৬ দেশি নীলরবিন Indian Blue Robin Luscinia brunnea পরিযায়ী ?  
৪৪৭ সাইবেরীয় চুনিকণ্ঠী Siberian Rubythroat Luscinia calliope পরিযায়ী 
৪৪৮ লালগলা ফিদ্দা Firethroat Luscinia pectardens পরিযায়ী ?  
৪৪৯ ধলালেজ চুনিকণ্ঠী White - tailed Rubythroat Luscinia pectoralis পরিযায়ী 
৪৫০ নীলগলা ফিদ্দা Bluethroat Luscinia svecica পরিযায়ী 
৪৫১ কমলাপাশ বনরবিন Red - flanked Bluetail Tarsiger cyanurus পরিযায়ী ?  
৪৫২ লালবুক বনরবিন Rufous - breasted Bush Robin Tarsiger hyperythrus পরিযায়ী ?  
৪৫৩ ধলাভ্রু বনরবিন White - browed Bush Robin Tarsiger indicus পরিযায়ী ?  
৪৫৪ ধলাকোমর শামা White - rumped Shama Copsychus malabaricus 
৪৫৫ উদয়ী দোয়েল Oriental Magpie Robin Copsychus saularis 
৪৫৬ ডাউরিয়ান গির্দি Daurian Redstart Phoenicurus auroreus পরিযায়ী 
৪৫৭ নীলকপালি গির্দি Blue - fronted Redstart Phoenicurus frontalis পরিযায়ী 
৪৫৮ কালা গির্দি Black Redstart Phoenicurus ochruros পরিযায়ী 
৪৫৯ ধলাটুপি পানগির্দি White - capped Redstart Chaimarrornis leucocephalus পরিযায়ী 
৪৬০ নীল পানগির্দি Plumbeous Water Redstart Rhyacornis fuliginosa পরিযায়ী 
৪৬১ ধলালেজ রবিন White - tailed Robin Myiomela leucura পরিযায়ী 
৪৬২ কালাপিঠ চেরালেজ Black - backed Forktail Enicurus immaculatus 
৪৬৩ ধলাচাঁদি চেরালেজ White - crowned Forktail Enicurus leschenaulti  ?  
৪৬৪ স্লেটপিঠ চেরালেজ Slaty - backed Forktail Enicurus schistaceus  ?  
৪৬৫ বেগুনি কোচোয়া Purple Cochoa Cochoa purpurea  ?  
৪৬৬ পাকরা ঝাড়ফিদ্দা Pied Bush Chat Saxicola caprata 
৪৬৭ মেটে ঝাড়ফিদ্দা Grey Bush Chat Saxicola ferreus পরিযায়ী 
৪৬৮ ধলাগলা ঝাড়ফিদ্দা White - throated Bush Chat Saxicola insignis পরিযায়ী ?  
৪৬৯ জার্ডনের ঝাড়ফিদ্দা Jerdon ’ s Bush Chat Saxicola jerdoni পরিযায়ী 
৪৭০ ধলালেজ শিলাফিদ্দা White - tailed Stone Chat Saxicola leucurus পরিযায়ী 
৪৭১ পাতি শিলাফিদ্দা Eurasian Stone Chat Saxicola torquatus পরিযায়ী 
৪৭২ ঊষর কানকালি Desert Wheatear Oenanthe deserti পরিযায়ী 
শালিক ও ময়না  ( স্টার্নিডি পরিবার :  পৃথিবীতে ১৪৮ ,  বাংলাদেশে ১২ প্রজাতি )  
৪৭৩ এশীয় তেলশালিক Asian Glossy Starling Aplonis panayensis 
৪৭৪ চিতিপাখ গোশালিক Spot - winged Starling Saroglossa spiloptera  ?  
৪৭৫ পাকরা শালিক Pied Myna Sturnus contra 
৪৭৬ খয়রালেজ কাঠশালিক Chestnut - tailed Starling Sturnus malabaricus 
৪৭৭ বামুনি কাঠশালিক Brahminy Starling Sturnus pagodarum 
৪৭৮ গোলাপি কাঠশালিক Rosy Starling Sturnus roseus পরিযায়ী ?  
৪৭৯ পাতি কাঠশালিক Common Starling Sturnus vulgaris পরিযায়ী ?  
৪৮০ ধলাতলা শালিক Pale - bellied Myna Acridotheres cinereus 
৪৮১ ঝুটি শালিক Jungle Myna Acridotheres fuscus 
৪৮২ গাঙ শালিক Bank Myna Acridotheres ginginianus 
৪৮৩ ভাত শালিক Common Myna Acridotheres tristis 
৪৮৪ পাতি ময়না Common Hill Myna Gracula religiosa 
বনমালী  ( সিট্টিডি পরিবার :  পৃথিবীতে ২৫ ,  বাংলাদেশে ২ প্রজাতি )  
৪৮৫ খয়রাপেট বনমালী Chestnut - bellied Nuthatch Sitta castanea 
৪৮৬ কালাকপাল বনমালী Velvet - fronted Nuthatch Sitta frontalis 
গাছআঁচড়া  ( সার্টিডি পরিবার :  পৃথিবীতে ৯৭ ,  বাংলাদেশে ১ প্রজাতি )  
৪৮৭ দাগিলেজ গাছআঁচড়া Bar - tailed Treecreeper Certhia himalayana  ?  
তিত  ( পারিডি পরিবার :  পৃথিবীতে ৬৫ ,  বাংলাদেশে ২ প্রজাতি )  
৪৮৮ বড় তিত Great Tit Parus major 
৪৮৯ সবুজপিঠ তিত Green - backed Tit Parus monticolus  ?  
নাকুটি ও আবাবিল  ( হিরন্ডিডি পরিবার :  পৃথিবীতে ৮৯ ,  বাংলাদেশে ১০ প্রজাতি )  
৪৯০ ম্লান নাকুটি Pale Martin Riparia diluta  ?  
৪৯১ খয়রাগলা নাকুটি Brown - throated Martin Riparia paludicola 
৪৯২ বালি নাকুটি Sand Martin Riparia riparia পরিযায়ী 
৪৯৩ লালকোমর আবাবিল Red - rumped Swallow Hirundo daurica পরিযায়ী 
৪৯৪ দাগিগলা আবাবিল Streak - throated Swallow Hirundo fluvicola পরিযায়ী 
৪৯৫ পাতি আবাবিল Barn Swallow Hirundo rustica পরিযায়ী 
৪৯৬ তারলেজা আবাবিল Wire - tailed Swallow Hirundo smithii পরিযায়ী 
৪৯৭ দাগি আবাবিল Striated Swallow Hirundo striolata পরিযায়ী 
৪৯৮ এশীয় ঘরনাকুটি Asian House Martin Delichon dasypus পরিযায়ী ?  
৪৯৯ নেপালি ঘরনাকুটি Nepal House Martin Delichon nipalensis পরিযায়ী 
বুলবুল  ( পিকনোনিটিডি পরিবার :  পৃথিবীতে ১৩৮ ,  বাংলাদেশে ১০ প্রজাতি )  
৫০০ কালামাথা বুলবুল Black - headed Bulbul Pycnonotus atriceps 
৫০১ বাংলা বুলবুল Red - vented Bulbul Pycnonotus cafer 
৫০২ মেটে বুলবুল Flavescent Bulbul Pycnonotus flavescens  ?  
৫০৩ সিপাহি বুলবুল Red - whiskered Bulbul Pycnonotus jocosus 
৫০৪ কালাঝুটি বুলবুল Black - crested Bulbul Pycnonotus melanicterus 
৫০৫ ধলাগলা বুলবুল White - throated Bulbul Alophoixus flaveolus 
৫০৬ জলপাই বুলবুল Olive Bulbul Iole virescens 
৫০৭ কালচে বুলবুল Ashy Bulbul Hemixos flavala 
৫০৮ কালা বুলবুল Black Bulbul Hypsipetes leucocephalus  ?  
প্রিনা ও সিস্টিকোলা  ( সিস্টিকোলিডি পরিবার :  পৃথিবীতে ১২০ ,  বাংলাদেশে ৯ প্রজাতি )  
৫০৯ ধলামাথা ছোটন Golden - headed Cisticola Cisticola exilis 
৫১০ ভোমরা ছোটন Zitting Cisticola Cisticola juncidis 
৫১১ লালতলা প্রিনা Rufous - vented Prinia Prinia burnesii 
৫১২ হলদেপেট প্রিনা Yellow - bellied Prinia Prinia flaviventris 
৫১৩ সুন্দরী প্রিনা Graceful Prinia Prinia gracilis 
৫১৪ মেটেবুক প্রিনা Grey - breasted Prinia Prinia hodgsonii 
৫১৫ নিরল প্রিনা Plain Prinia Prinia inornata 
৫১৬ লালচে প্রিনা Rufescent Prinia Prinia rufescens 
৫১৭ কালচে প্রিনা Ashy Prinia Prinia socialis 
ধলাচোখ  ( জোস্টেরোপিডি পরিবার :  পৃথিবীতে ৯৫ ,  বাংলাদেশে ১ প্রজাতি )  
৫১৮ উদয়ী ধলাচোখ Oriental White - eye Zosterops palpebrosus 
টেসিয়া ,  ভোঁতালেজ ও ফুটকি  ( সিলভিডি পরিবার :  পৃথিবীতে ৫৬০ ,  বাংলাদেশে ৭৬ প্রজাতি )  
৫১৯ খয়রামাথা টেসিয়া Chestnut - headed Tesia Tesia castaneocoronata পরিযায়ী 
৫২০ মেটেপেট টেসিয়া Grey - bellied Tesia Tesia cyaniventer পরিযায়ী 
৫২১ স্লেটপেট টেসিয়া Slaty - bellied Tesia Tesia oliva পরিযায়ী 
৫২২ এশীয় ভোঁতালেজ Asian Stubtail Urosphena squameiceps পরিযায়ী 
৫২৩ খয়রাডানা বনফুটকি Brownish - flanked Bush Warbler Cettia fortipes পরিযায়ী 
৫২৪ খয়রা ঝাড়ফুটকি Brown Bush Warbler Bradypterus luteoventris পরিযায়ী 
৫২৫ তিলা ঝাড়ফুটকি Spotted Bush Warbler Bradypterus thoracicus পরিযায়ী 
৫২৬ পালাসি ফড়িংফুটকি Pallas ’ s Grasshopper Warbler Locustella certhiola পরিযায়ী 
৫২৭ পাতারি ফুটকি Lanceolated Warbler Locustella lanceolata পরিযায়ী 
৫২৮ পাতি ফড়িংফুটকি Common Grasshopper Warbler Locustella naevia পরিযায়ী 
৫২৯ মোটাঠোঁট ফুটকি Thick - billed Warbler Acrocephalus aedon পরিযায়ী 
৫৩০ ধানি ফুটকি Paddyfield Warbler Acrocephalus agricola পরিযায়ী 
৫৩১ কালাভ্রু নলফুটকি Black - browed Reed Warbler Acrocephalus bistrigiceps পরিযায়ী 
৫৩২ ভোঁতাডানা ফুটকি Blunt - winged Warbler Acrocephalus concinens পরিযায়ী 
৫৩৩ ব্লাইদের নলফুটকি Blyth ’ s Reed Warbler Acrocephalus dumetorum পরিযায়ী 
৫৩৪ বাচাল নলফুটকি Clamorous Reed Warbler Acrocephalus stentoreus পরিযায়ী 
৫৩৫ বুটপা ফুটকি Booted Warbler Hippolais caligata পরিযায়ী 
৫৩৬ কালাগলা টুনটুনি Dark - necked Tailorbird Orthotomus atrogularis 
৫৩৭ পাহাড়ি টুনটুনি Mountain Tailorbird Orthotomus cuculatus 
৫৩৮ পাতি টুনটুনি Common Tailorbird Orthotomus sutorius 
৫৩৯ টিকেলের পাতাফুটকি Tickell ’ s Leaf Warbler Phylloscopus affinis 
৫৪০ হলদেতলা ফুটকি Yellow - vented Warbler Phylloscopus cantator পরিযায়ী 
৫৪১ লেবুকোমর ফুটকি Lemon - rumped Warbler Phylloscopus chloronotus পরিযায়ী 
৫৪২ পাতি চিফচ্যাফ Common Chiffchaff Phylloscopus collybita পরিযায়ী 
৫৪৩ মেটে ফুটকি Smoky Warbler Phylloscopus fuligiventer পরিযায়ী 
৫৪৪ কালচে ফুটকি Dusky Warbler Phylloscopus fuscatus পরিযায়ী 
৫৪৫ হলদেভ্রু ফুটকি Yellow - browed Warbler Phylloscopus inornatus পরিযায়ী 
৫৪৬ বড়ঠোঁট ফুটকি Large - billed Leaf Warbler Phylloscopus magnirostris পরিযায়ী 
৫৪৭ পশ্চিমা মাথাফুটকি Western Crowned Warbler Phylloscopus occipitalis পরিযায়ী 
৫৪৮ ব্লাইদের পাতাফুটকি Blyth ’ s Leaf Warbler Phylloscopus reguloides পরিযায়ী 
৫৪৯ রাডির ফুটকি Radde ’ s Warbler Phylloscopus schwarzi পরিযায়ী 
৫৫০ সবজে ফুটকি Greenish Warbler Phylloscopus trochiloides পরিযায়ী 
৫৫১ ধলাচোখ ফুটকি White - spectacled Warbler Seicercus affinis পরিযায়ী 
৫৫২ সবুজচাঁদি ফুটকি Green - crowned Warbler Seicercus burkii পরিযায়ী 
৫৫৩ লালচাঁদি ফুটকি Chestnut - crowned Warbler Seicercus castaniceps পরিযায়ী 
৫৫৪ মেটেচাঁদি ফুটকি Grey - crowned Warbler Seicercus tephrocephalus পরিযায়ী 
৫৫৫ হুইস্ধসঢ়;লারের ফুটকি Whistler ’ s Warbler Seicercus whistleri পরিযায়ী 
৫৫৬ মেটেমুখোশ ফুটকি Grey - hooded Warbler Seicercus xanthoschistos পরিযায়ী 
৫৫৭ হলদেপেট ফুটকি Yellow - bellied Warbler Abroscopus superciliaris 
৫৫৮ দাগি ঘাসপাখি Striated Grassbird Megalurus palustris 
৫৫৯ শতদাগি ঘাসপাখি Bristled Grassbird Chaetornis striatus 
৫৬০ বাংলা ঘাসপাখি Rufous - rumped Grassbird Graminicola bengalensis 
৫৬১ হলদেগলা পেঙ্গা Yellow - throated Laughingthrush Garrulax galbanus 
৫৬২ ধলাঝুটি পেঙ্গা White - crested Laughingthrush Garrulax leucolophus 
৫৬৩ ছোট মালাপেঙ্গা Lesser Necklaced Laughingthrush Garrulax monileger 
৫৬৪ বড় মালাপেঙ্গা Greater Necklaced Laughingthrush Garrulax pectoralis 
৫৬৫ লালঘাড় পেঙ্গা Rufous - necked Laughingthrush Garrulax ruficollis 
৫৬৬ অ্যাবটের ছাতারে Abbott ’ s Babbler Malacocincla abbotti 
৫৬৭ দাগিগলা ছাতারে Spot - throated Babbler Pellorneum albiventre 
৫৬৮ বাদা ছাতারে Marsh Babbler Pellorneum palustre 
৫৬৯ গলাফোলা ছাতারে Puff - throated Babbler Pellorneum ruficeps 
৫৭০ খয়রাবুক ছাতারে Buff - breasted Babbler Pellorneum tickelli 
৫৭১ তিলাবুক কাস্তেছাতারে Spot - breasted Scimitar Babbler Pomatorhinus erythrocnemis 
৫৭২ বড় কাস্তেছাতারে Large Scimitar Babbler Pomatorhinus hypoleucos 
৫৭৩ লালঠোঁট কাস্তেছাতারে Red - billed Scimitar Babbler Pomatorhinus ochraciceps 
৫৭৪ ধলাভ্রু কাস্তেছাতারে White - browed Scimitar Babbler Pomatorhinus schisticeps 
৫৭৫ মেটেগলা ছাতারে Grey - throated Babbler Stachyris nigriceps 
৫৭৬ লালকপাল ছাতারে Rufous - fronted Babbler Stachyris rufifrons 
৫৭৭ দাগি তিতছাতারে Striped Tit - Babbler Macronous gularis 
৫৭৮ লালটুপি ছাতারে Chestnut - capped Babbler Timalia pileata 
৫৭৯ হলদেচোখ ছাতারে Yellow - eyed Babbler Chrysomma sinense 
৫৮০ দাগি ছাতারে Striated Babbler Turdoides earlei 
৫৮১ বন ছাতারে Jungle Babbler Turdoides striatus 
৫৮২ ধলামুখোশ ছাতারে White - hooded Babbler Gampsorhynchus rufulus 
৫৮৩ লালমুখ দাগিডানা Rusty - fronted Barwing Actinodura egertoni 
৫৮৪ নেপালি ফালভেটা Nepal Fulvetta Alcippe nipalensis 
৫৮৫ খয়রাগাল ফালভেটা Brown - cheeked Fulvetta Alcippe poioicephala 
৫৮৬ ল্যাঞ্জা সিবিয়া Long - tailed Sibia Heterophasia picaoides  ?  
৫৮৭ দাগি উহিনা Striated Yuhina Yuhina castaniceps 
৫৮৮ কালাগাল উহিনা Black - chinned Yuhina Yuhina nigrimenta 
৫৮৯ ধলাপেট উহিনা White - bellied Yuhina Erpornis zantholeuca 
৫৯০ কালাবুক টিয়াঠুঁটি Black - breasted Parrotbill Paradoxornis flavirostris 
৫৯১ তিলাবুক টিয়াঠুঁটি Spot - breasted Parrotbill Paradoxornis guttaticollis 
৫৯২ বড় লালমাথা wUqvVuzwU Greater Rufous - headed Parrotbill Paradoxornis ruficeps  ?  
৫৯৩ ছোট ধলাগলা Lesser Whitethroat Sylvia curruca পরিযায়ী 
৫৯৪ ওর্ফিয়ান ফুটকি Orphean Warbler Sylvia hortensis পরিযায়ী 
ভরত  ( আলাউডিডি পরিবার :  পৃথিবীতে ৯১ ,  বাংলাদেশে ৭ প্রজাতি )  
৫৯৫ বাংলা ঝাড়ভরত Bengal Bush Lark Mirafra assamica 
৫৯৬ সুরেলা ঝাড়ভরত Singing Bush Lark Mirafra cantillans 
৫৯৭ মেটেচাঁদি চড় – ইভরত Ashy - crowned Sparrow - Lark Eremopterix grisea 
৫৯৮ হিউমের ভোঁতাভরত Hume ' s Short - toed Lark Calandrella acutirostris পরিযায়ী 
৫৯৯ বড় ভোঁতাভরত Greater Short - toed Lark Calandrella brachydactyla পরিযায়ী 
৬০০ বালি ভরত Sand Lark Calandrella raytal 
৬০১ উদয়ী অভ্রভরত Oriental Skylark Alauda gulgula 
ফুলঝুরি ,  মৌটুসি ও মাকড়মার  (  নেকটারিনিডি পরিবার :  পৃথিবীতে ১৭৮ ,  বাংলাদেশে ১৯ প্রজাতি )  
৬০২ ঠোঁটমোটা ফুলঝুরি Thick - billed Flowerpecker Dicaeum agile 
৬০৩ হলদেতলা ফুলঝুরি Yellow - vented Flowerpecker Dicaeum chrysorrheum 
৬০৪ নিরল ফুলঝুরি Plain Flowerpecker Dicaeum concolor 
৬০৫ লালপিঠ ফুলঝুরি Scarlet - backed Flowerpecker Dicaeum cruentatum 
৬০৬ মেটেঠোঁট ফুলঝুরি Pale - billed Flowerpecker Dicaeum erythrorynchos 
৬০৭ লালবুক ফুলঝুরি Fire - breasted Flowerpecker Dicaeum ignipectus  ?  
৬০৮ হলদেপেট ফুলঝুরি Yellow - bellied Flowerpecker Dicaeum melanoxanthum  ?  
৬০৯ কমলাপেট ফুলঝুরি Orange - bellied Flowerpecker Dicaeum trigonostigma 
৬১০ চুনিমুখি মৌটুসি Ruby - cheeked Sunbird Anthreptes singalensis 
৬১১ বেগুনিগলা মৌটুসি Purple - throated Sunbird Leptocoma sperata 
৬১২ বেগুনিকোমর মৌটুসি Purple - rumped Sunbird Leptocoma zeylonica 
৬১৩ বেগুনি মৌটুসি Purple Sunbird Cinnyris asiaticus 
৬১৪ জলপাইপিঠ মৌটুসি Olive - backed Sunbird Cinnyris jugularis  ?  
৬১৫ বেগম - গোল্ডের মৌটুসি Mrs Gould ’ s Sunbird Aethopyga gouldiae  ?  
৬১৬ লাললেজ মৌটুসি Fire - tailed Sunbird Aethopyga ignicauda 
৬১৭ সবুজলেজ মৌটুসি Green - tailed Sunbird Aethopyga nipalensis  ?  
৬১৮ সিঁদুরে মৌটুসি Crimson Sunbird Aethopyga siparaja 
৬১৯ ছোট মাকড়মার Little Spiderhunter Arachnothera longirostra 
৬২০ দাগি মাকড়মার Streaked Spiderhunter Arachnothera magna 
চড় – ই ,  খঞ্জন ও তুলিকা  ( প্যাসারিডি পরিবার :  পৃথিবীতে ৩৮৮ ,  বাংলাদেশে ২৫ প্রজাতি )  
৬২১ পাতি চড় – ই House Sparrow Passer domesticus 
৬২২ ইউরেশীয় গাছচড় – ই Eurasian Tree Sparrow Passer motanus 
৬২৩ বন খঞ্জন Forest Wagtail Dendronanthus indicus পরিযায়ী 
৬২৪ ধলা খঞ্জন White Wagtail Motacilla alba পরিযায়ী 
৬২৫ মেটে খঞ্জন Grey Wagtail Motacilla cinerea পরিযায়ী 
৬২৬ সিট্রিন খঞ্জন Citrine Wagtail Motacilla citreola পরিযায়ী 
৬২৭ পশ্চিমা হলদেখঞ্জন Western Yellow Wagtail Motacilla flava পরিযায়ী 
৬২৮ ধলাভ্রু খঞ্জন White - browed Wagtail Motacilla madaraspatensis 
৬২৯ তামাটে তুলিকা Tawny Pipit Anthus campestres পরিযায়ী ?  
৬৩০ লালগলা তুলিকা Red - throated Pipit Anthus cervinus পরিযায়ী 
৬৩১ ব্লাইদের তুলিকা Blyth ’ s Pipit Anthus godlewskii পরিযায়ী 
৬৩২ জলপাইপিঠ তুলিকা Olive - backed Pipit Anthus hodgsoni পরিযায়ী 
৬৩৩ রিচার্ডের তুলিকা Richard ’ s Pipit Anthus richardi পরিযায়ী 
৬৩৪ গোলাপি তুলিকা Rosy Pipit Anthus roseatus পরিযায়ী 
৬৩৫ ধানি তুলিকা Paddyfield Pipit Anthus rufulus 
৬৩৬ লম্বাঠোঁট তুলিকা Long - billed Pipit Anthus similis পরিযায়ী 
৬৩৭ গেছো তুলিকা Tree Pipit Anthus trivialis পরিযায়ী 
৬৩৮ বাংলা বাবুই Black - breasted Weaver Ploceus benghalensis 
৬৩৯ দাগি বাবুই Streaked Weaver Ploceus manyar 
৬৪০ দেশি বাবুই Baya Weaver Ploceus philippinus 
৬৪১ লাল মামুনিয়া Red Avadavat Amandava amandava 
৬৪২ দেশি চাঁদিঠোঁট Indian Silverbill Lonchura malabarica 
৬৪৩ কালামাথা মুনিয়া Black - headed Munia Lonchura malacca 
৬৪৪ তিলা মুনিয়া Scaly - breasted Munia Lonchura punctulata 
৬৪৫ ধলাকোমর মুনিয়া White - rumped Munia Lonchura striata 
তুতি ও চটক  (  ফ্রিংগিলিডি পরিবার :  পৃথিবীতে ৯৯৫ ,  বাংলাদেশে ৫ প্রজাতি )  
৬৪৬ পাতি তুতি Common Rosefinch Carpodacus erythrinus পরিযায়ী 
৬৪৭ হলদেবুক চটক Yellow - breasted Bunting Emberiza aureola পরিযায়ী 
৬৪৮ লালকান চটক Chestnut - eared Bunting Emberiza fucata পরিযায়ী 
৬৪৯ খুদে চটক Little Bunting Emberiza pusilla পরিযায়ী 
৬৫০ কালামুখ চটক Black - faced Bunting Emberiza spodocephala পরিযায়ী
 বিশেষ শব্দকোষ
অ ,  আ ,  ও
অনিয়মিত  : 		সারা দেশে ১০ বছরে যে পাখি মাত্র ১ / ২ বার দেখা গেছে
অপ্রতুল তথ্য  : 		বিলুপ্তির ঝুঁকি নির্ধারণ করার মতো পর্যাপ্ত তথ্য নেই
আঙুলের পর্দা  : 		চামড়ার পর্দা দিয়ে পায়ের আঙুলগুলো সংযুক্ত  ( হাঁস ) 
আঙুলের পাতা - পর্দা  : 	আঙুলে পাতার মতো চামড়ার পর্দা ,  আঙুলগুলো সংযুক্ত নয়  ( কুট ) 
আবাসিক  : 		যে পাখি এক দেশে থাকে ,  নিয়মিতভাবে দেশান্তরে যায় না
ওড়ার পালক  : 		ডানার প্রান্ত - পালক ও মধ্য - পালক এবং লেজের পালক
ক ,  খ ,  গ
কাঁধ - ঢাকনি  : 		ঘাড়ের পেছনে পিঠের ত্রিকোণ অংশের বড় পালক
কাদাচরা : 		যে পাখি অধিকাংশ আহার কাদা থেকে নেয়
কণ্ঠী  : 			ঘাড়ে ও গলায় হারের মত দাগ
কান - ঝুটি  : 		মাথায় দু পাশে পালকের ঝুটি  ( প্যাঁচা ) 
কান - ঢাকনি  : 		মুখের দু পাশে কানের ছিদ্রের উপর বিশেষ পালক
খেচর  : 			দিনের অধিকাংশ সময় যে পাখি উড়ে বেড়ায়  ( বাতাসি ) 
গুম্ফ - রেখা  : 	         মুখের কোনা থেকে লম্বা কালচে বা অন্য রঙের দাগ
চ ,  ছ ,  জ ,  ঝ
চক্ষু - রেখা  : 		চোখ বরাবর লম্বা কালচে বা অন্য রঙের দাগ 
চক্র  : 			সারি দেওয়া পালকের প্রান্তে উজ্জ্বল রঙের গোল ছোপ  ( ময়ূর / কাঠমৌর ) 
জলচর  : 		যে পাখি অধিকাংশ আহার পানি থেকে নেয়
ঝুটি  : 			কপালে ,  মাথায় অথবা ঘাড়ের বড় ও বিশেষ পালক
ট ,  ঠ ,  ড
টুপি  : 			মাথার চাঁদিতে স্পষ্ট দেখা যায় এমন রঙের পালক
ঠোঁটের কাঁটা  : 		হাঁসের ওপরের ঠোঁটের শেষভাগে কাঁটার মতো অংশ	
ডানা - ঢাকনি  : 		ডানার গোড়ায় শরীরের উপর দিকের বিশেষ পালক
ডানার প্রান্ত - পালক  : 	ডানার শেষ প্রান্তের এক সারি ওড়ার পালক
ডানার মধ্য - পালক  : 	প্রান্ত - পালকের পর ডানার মাঝের সারির ওড়ার পালক
ডানার গোড়ার - পালক  : 	মধ্য - পালকের পর ডানার গোড়ার এক সারি পালক 
ডানার বড় - ঢাকনি  : 	যে পালক ডানার মধ্য - পালকের গোড়া ঢেকে রাখে
ডানার মধ্য - ঢাকনি  : 	যে পালক ডানার বড় - ঢাকনির গোড়া ঢেকে রাখে
ডানার ছোট - ঢাকনি  : 	যে পালক ডানার মধ্য - ঢাকনির গোড়া ঢেকে রাখে
ত ,  থ ,  দ
তৃণচারী : 				দিনের অধিকাংশ সময় যে পাখি ঘাসে থাকে
 ‘ দাঁত ’   : 			শক্ত খাবার কাটার জন্য ঠোঁটের দুধারে চোখা অংশ
দুর্লভ  : 		সঠিক স্থান ও মৌসুমে গেলে যে পাখি হঠাৎ দু - একবার দেখা যায়
প
পতাকা  : 		ডানার মধ্য - পালকে বিশেষ রঙের অংশ 
পরিযায়ী  : 		যে পাখি নিয়মিত এক দেশ থেকে অন্য দেশে যাতায়াত করে
পান্থ - পরিযায়ী  : 	        পরিযায়নের পথে যে পাখি স্বল্প সময়ের জন্য কোন দেশে থাকে
পাড়  : 			সারিবদ্ধ পালকের প্রান্তে রঙিন লাইন
প্রান্তপালক - ঢাকনি  : 	যে পালক ডানার প্রান্ত - পালকের গোড়া ঢেকে রাখে
প্রায় - বিপদগ্রস্ত 	 : 	টিকে থাকার পথে গুরুতর কিছু অন্তরায় রয়েছে
ব ,  ভ ,  ম
বৃক্ষচারী  : 		দিনরাত্রির অধিকাংশ সময় যে পাখি গাছে থাকে
বগল : 			ডানার নিচে পাখির শরীরের অংশ 
বগলের পালক  : 		ডানার গোড়ায় শরীরের নিচ দিকের বিশেষ পালক
বিপন্ন  : 			অদূর ভবিষ্যতে বিলুপ্ত হওয়ার বেশ সম্ভাবনা রয়েছে 
বিপদগ্রস্ত  : 		সংকটাপন্ন ,  বিপন্ন অথবা মহাবিপন্ন অবস্থায় থাকা প্রাণী
বিপদমুক্ত  : 		টিকে থাকার পথে বড় কোন অন্তরায় গোচরে আসে নি
বর্ণ - পর্ব  : 		ঋতু ও বয়সের প্রভাব ছাড়া নিয়মিত রঙ বদলানো  ( মেয়েপাখি ) 
বিরল  : 			সঠিক স্থান ও মৌসুমে বারবার গেলে দেখা যেতেও পারে
ভূচর  : 			দিনের অধিকাংশ সময় যে পাখি মাটিতে থাকে
ভ্রু - রেখা  : 		চোখের উপরে স্পষ্ট রঙিন দাগ 
মালা  : 			গলার ও বুকের পালকে বিশেষ রঙের বিন্যাস
মহাবিপন্ন  : 		অচিরে বিলুপ্ত হওয়ার আশঙ্কা আছে
মুখ - চাকতি  : 		পালকের বিন্যাসে মুখ থালার মত দেখায়  ( প্যাঁচা / কাপাসি )  
ল
লতিকা  : 		মুখে পালকহীন রঙিন চামড়া ,  সচরাচর ঝুলে থাকে
লেজউপরি - ঢাকনি : 	যে পালক ওপর থেকে লেজের গোড়া ঢেকে রাখে
লেজতল - ঢাকনি : 	যে পালক নিচ থেকে লেজের গোড়া ঢেকে রাখে
স
সংকটাপন্ন  : 		ভবিষ্যতে বিলুপ্ত হওয়ার আশঙ্কা দেখা দিয়েছে 
সুলভ  : 			সঠিক স্থান ও মৌসুমে যে পাখি প্রতিদিন দেখা যায় 
পরিবার  :  PHASIANIDAE 
তিতির - মুরগি 
ছোট থেকে বড় আকারের ভূচর পাখি; গোলগাল শরীর; বলিষ্ঠ ও ছোট ঠোঁট; খাটো ও গোলাকার ডানা; ছোট অথবা অনেক লম্বা লেজ; সাদামাটা অথবা দর্শনীয় পালক; মাটিতে চরে ও ডিম পাড়ে; কোন কোন প্রজাতি রাতে গাছে থাকে । 
এ পরিবারে পৃথিবীতে ৪৪ গণে ১৭৬ প্রজাতি ,  বাংলাদেশে ৭ গণে ১৩ প্রজাতি
গণ :  Francolinus Stephens ,  1819
ডানা ছোট ও গোলাকার ,  লম্বায় লেজের এক - চতুর্থাংশ থেকে এক - তৃতীয়াংশ ,  ডানার তৃতীয় অথবা চতুর্থ প্রান্তÍ - পালক সর্বাধিক লম্বা ,  পঞ্চম ও ষষ্ঠটি সামান্য ছোট; লেজে ১৪ পালক; কয়েকটি প্রজাতির পুরুষ ও স্ত্রীপাখির চেহারা অভিন্ন ,  অন্য প্রজাতিতে ভিন্নতা আছে ।   
পৃথিবীতে ৫ প্রজাতি ,  বাংলাদেশে ৩ প্রজাতি
০০১ .  Francolinus  francolinus  ( Linnaeus ,  1766 ) 
সমনাম :  Tetrao francolinus Linnaeus ,  1766
বাংলা নাম :  কালা তিতির
ইংরেজি নাম :  Black Francolin
বর্ণনা :  কালা তিতির কালচে বাদামি ভূচর পাখি  ( দৈর্ঘ্য ৩৪ সেমি ,  ওজন ৪৩০ গ্রাম ,  ডানা ১৫ সেমি ,  ঠোঁট ২ . ৪ সেমি ,  পা ৪ . ৮ সেমি ,  লেজ ১০ সেমি )  ।  পুরুষ ও স্ত্রীপাখির চেহারা ভিন্ন ।  পুরুষপাখির পিঠ ঘন - কালো ,  মধ্যে মধ্যে সাদা ও মেটে তিলা; মুখ কালো ও গাল সাদা; গলাবন্ধ লালচে; দেহতল ঘোর কালো; এবং বগলে মোটা সাদা তিলা থাকে ।  স্ত্রীপাখির পিঠ ফিকে ও বাদামি; ঘাড়ের নিচের অংশ লালচে; কান - ঢাকনি ও ভ্রু - রেখা হালকা পীত রঙের; কালচে চক্ষু - রেখা; কাঁধ - ঢাকনিতে ও পিঠে হালকা পীত বর্ণের লম্বা ছিটা - দাগ; থুতনি ও গলা সাদাটে; দেহতলের বাকি অংশে ও বগলে প্রশস্ত সাদাকালো ডোরা; এবং লেজতল - ঢাকনি তামাটে হয় ।  পুরুষ ও স্ত্রীপাখি উভয়ের চোখ বাদামি কিংবা বাদামি - পিঙ্গল; ঠোঁট কালো; এবং প্রজনন মৌÍসুমে পা ও পায়ের পাতা গাঢ় লাল হয় ।  অপ্রাপ্তবয়স্ক পাখি দেখতে স্ত্রীপাখির মত; তবে তার কালো ভ্রু - রেখা ও কালো বুকে সাদা তিলা থাকে ।   পৃথিবীর ৬টি উপ - প্রজাতির মধ্যে F .  f .  melanonotus বাংলাদেশে আছে ।  
স্বভাব :  কালা তিতির উঁচু ঘাস ,  কৃষি খামার ,  চা বাগান ও পানির ধারের ছোট ঝোপে বিচরণ করে; সচরাচর একাকী কিংবা জোড়ায় দেখা যায় ।  এরা খোলা মাঠ ,  ছোট ঝোপ ও ঘাসের মধ্যে খাবার খোঁজে; খাদ্যতালিকায় রয়েছে ঘাসবীজ ,  আগাছা ,  শস্যদানা ,  ফল ও পোকামাকড় ।  ঊষা ও গোধূলিতে এরা বেশি কর্মচঞ্চল হয়; এবং স্বভাবসিদ্ধ তীক্ষè স্বরে ডাকে :  চিক  .  .  .  . চিক .  .  .  .  চিক - ক্রেকেক ।  মার্চ - অক্টোবর মাসে প্রজনন মৌÍসুমে পুরুষপাখি গলা টান করে ও লেজ ওঠানামা করে ডাকতে থাকে; এবং লম্বা ঘাসের গোড়ায় অথবা ঘন ঝোপের নিচে মাটির খোদলে ঘাস দিয়ে বাসা বানিয়ে এরা ডিম পাড়ে ।  ডিমগুলো হলদে - জলপাই থেকে উষ্ণ জলপাই - বাদামি ,  সংখ্যায় ৬ - ৯টি ,  মাপ ৩ . ৮ ী ৩ . ১ সেমি ।  স্ত্রীপাখি একা ডিমে তা দেয়; ডিম ফোটে ১৮ - ১৯ দিনে  । 
বিস্তৃতি :  কালা তিতির বাংলাদেশের বিরল আবাসিক পাখি; চট্টগ্রাম ও ঢাকা বিভাগের পাতাঝরা বন এবং রাজশাহী বিভাগের উত্তর প্রান্তেÍ গ্রামাঞ্চলে পাখিটি পাওয়া যায়; এক সময় সিলেট বিভাগেও দেখা যেত ।  তুরস্কের পূর্ব থেকে আফগানিস্তানের পূর্বদিকে এবং শ্রীলংকা ও ভুটান ছাড়া ভারত উপমহাদেশে এর বৈশ্বিক বিস্তৃতি রয়েছে । 
অবস্থা :  কালা তিতির বিশ্বে বিপদমুক্ত ও বাংলাদেশে মহাবিপন্ন বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  কালা তিতিরের বৈজ্ঞানিক নামের অর্থ ছোট মুরগি  ( ইতালিয়ান : francolino  =  খুদে মুরগি )  ।  
 [ ইনাম আল হক ও এম শাহরিয়ার মাহমুদ ] 
০০২ .  ঋৎধহপড়ষরহঁং মঁষধৎরং  ( ঞবসসরহপশ ,  ১৮১৫ ) 
সমনাম :  চবৎফরী মঁষধৎরং ঞবসসরহপশ ,  ১৮১৫ 
বাংলা নাম :  বাদা তিতির ,  জলার তিতির  ( অ্যাক্ট ) 
ইংরেজি নাম :  ঝধিসঢ় ঋৎধহপড়ষরহ 
বর্ণনা :  বাদা তিতির হৃষ্টপুষ্ট বাদামি জলচর পাখি  ( দৈর্ঘ্য ৩৭ সেমি ,  ওজন ৫০০ গ্রাম ,  ডানা ১৭ . ৫ সেমি ,  ঠোঁট ২ . ২ সেমি ,  পা ৬ . ৫ সেমি ,  লেজ ১১ . ৫ সেমি )  ।  প্রাপ্তবয়স্ক পাখির মাথার চাঁদি ও ঘাড় বাদামি; হালকা পীত বর্ণের পিঠে বাদামি ডোরা ও লালচে - বাদামি পট্টি থাকে; হালকা পীত রঙের ভ্রু - রেখা ও গালের ডোরার  মধ্যে থাকে মলিন বাদামি চক্ষু - রেখা; লেজটা তামাটে ,  লেজের প্রান্তÍ ফিকে; গলা ও ঘাড়ের উপরের অংশ কমলা এবং দেহতলের শেষাংশ প্রশস্ত সাদা ডোরাসহ বাদামি; চোখ গাঢ় লাল অথবা বাদামি ও চোখের পাতা হালকা খয়েরি - সবুজ; সাদা আগাসহ পাটকিলে ঠোঁট; পা ও পায়ের পাতা কমলা - হলুদ কিংবা অনুজ্জ্বল লাল ।  পুরুষ ও স্ত্রীপাখির চেহারা অভিন্ন ,  তবে শুধু পুরুষপাখির পায়ে গজালের মত খাড়া নখর আছে । 
স্বভাব :  বাদা তিতির সাধারণত লম্বা ঘাস ,  নল অথবা জলাশয় ও নদীর কিনারার ঝোপ এবং পার্শ্ববর্তী শস্যখেতে বিচরণ করে; জোড়ায় কিংবা ৫ - ১৫টির অগোছালো দলে দেখা যায় ।  এরা প্রধানত ঊষা ও গোধূলিতে জলজ তৃণভূমি ও প্লাবনভূমিতে আস্তে আস্তে ঘুরে খাবার খোঁজে; খাদ্যতালিকায় রয়েছে বীজ ,  শস্যদানা ও অন্যান্য শস্য; তা ছাড়া  পোকামাকড়ও খেয়ে থাকে ।  এর মাজে মধ্যে কর্কশ গলার ডাকে :  চুক্রিরু ,  চুকিরু ,  চুকিরু; ভয় পেলে ডাকে :  কিউ - কেয়ার .  . ; এবং তীক্ষ্ম কণ্ঠে  ‘ গান ’  গায় :  চুলি - চুলি - চুলি  .  .  .  ।  ফেব্রুয়ারি - মে মাসের প্রজনন মৌÍসুমে এরা সচরাচর নলতলে কিংবা বনে বা জলাশয়ের ধারে গাছের নিচে ঘন ঝোপঝাড়ের মধ্যে নরম লতাপাতার স্তুপ করে বাসা বানিয়ে ডিম পাড়ে ।  ডিমগুলো উজ্জ্বল ফিকে ও হালকা পীত বর্ণের; মাঝে মাঝে লালচে ফুসকুড়ির মত দাগ থাকে; সংখ্যায় ৪ - ৬টি; মাপ ৩ . ৯ ী ৩ . ০ সেমি ।  স্ত্রীপাখি একাই ডিমে  তা দেয় ।  
বিস্তৃতি :  বাদা তিতির বাংলাদেশের প্রাক্তন আবাসিক পাখি; এক সময় ঢাকা ,  খুলনা ও সিলেট বিভাগের তৃণভূমি ও নলবনে পাওয়া যেত ,  এখন নেই ।  ভারত ও নেপালসহ কেবল দক্ষিণ এশিয়ায় এর বৈশ্বিক বিস্তৃতি রয়েছে । 
অবস্থা :  বাদা তিতির বিশ্বে সংকটাপন্ন ও বাংলাদেশে মহাবিপন্ন হিসেবে বিবেচিত ।  বাংলাদেশের বন্যপ্রাণী আইনে প্রজাতিটি সংরক্ষিত । 
বিবিধ :  বাদা তিতিরের বৈজ্ঞানিক নামের অর্থ গলা - অলা খুদে - মুরগি  ( ইটালিয়ান :  ভৎধহপড়ষরহড়  =  খুদে মুরগি; ল্যাটিন :  মঁষধৎরং  =  গলার  )   । 
  [ সাজেদা বেগম ] 
০০৩ .  ঋৎধহপড়ষরহঁং ঢ়ড়হফরপবৎরধহঁং  ( এসবষরহ ,  ১৭৮৯ ) 
সমনাম :  ঞবঃৎধড় ঢ়ড়হফরপবৎরধহঁং এসবষরহ ,  ১৭৮৯
বাংলা নাম :  মেটে তিতির
ইংরেজি নাম :  এৎবু ঋৎধহপড়ষরহ 
বর্ণনা :  মেটে তিতির ভোঁতা লেজের ধূসর ভূচর পাখি  ( দৈর্ঘ্য ৩৩ সেমি ,  ওজন ২৭৫ গ্রাম ,  ডানা ১৪ . ৬ সেমি ,  ঠোঁট ২ . ৫ সেমি ,  পা ৪ সেমি ,  লেজ ৮ . ৫ সেমি )  ।  প্রাপ্তবয়স্ক পাখির পিঠে রয়েছে হালকা পীত ,  তামাটে ,  ধূসর - বাদামি ও বাদামি ডোরা; অনুজ্জ্বল কমলা মুখে স্পষ্ট কালো চক্ষু - রেখা; পিঙ্গল - বাদামি চোখ; সরু কালো মালাসহ হালকা পীতাভ গলা; এবং দেহতলে কালচে - বাদামি সরু ডোরা ।  এর রূপালি ঠোঁটের নিচের পাটি অপেক্ষাকৃত কালচে এবং পা ও পায়ের পাতা অনুজ্জ্বল লাল; ওড়ার সময় হালকা পীত অবসারণী ও লেজের প্রান্তÍপালকের তামাটে কিনারা চোখে পড়ে ।  পুরুষ ও স্ত্রীপাখির চেহারা অভিন্ন ।  ৩টি উপ - প্রজাতির মধ্যে ঋ .  ঢ় .  রহঃবৎঢ়ড়ংরঃঁং বাংলাদেশে পাওয়া যেত । 
স্বভাব :  মেটে তিতির সাধারণত শুকনো তৃণভূমি ,  ক্ষুদ্র ঝোপ ,  কৃষিখামার ও বালিয়াড়িতে বিচরণ করে; সচরাচর জোড়ায় কিংবা ৪ - ৮টি পাখির পারিবারিক দলে থাকে ।  এরা ঠোঁট ও পা দিয়ে মাটি আঁচড়ে ভূমিতে খাবার খোঁজে; খাদ্যতালিকায় রয়েছে পোকামাকড় ,  আগাছার বীজ ,  শস্যদানা ,  ঘাসের ডগা ও রসালো ফল ।  ডানার প্লত ঝাপটে কিছুক্ষণ জোরে ওড়ার পর এরা কিছু সময় বাতাসে ভেসে থাকে ,  তারপর আবার ডানা চালায় ।  রাতে ছোট কাঁটাগাছ অথবা ঘন ঝোপের নিচে থাকে; ভয় পেলে কাঁটা গাছের ওপর দিয়ে ওড়ে চলে যায় ।  এরা মাঝে মাঝে ডাকে :  খাতিজা - খাতিজা - খাতিজা .  .  . ; এবং ভয় পেলে ঘর্ষণের শব্দ করে ডাকে :  র্ক্ষির - র্ক্ষির ।  মার্চ - সেপ্টেম্বর মাসের প্রজনন মৌÍসুমে এরা কাঁটাঘেরা ঝোপ অথবা পাথরের ফাঁকে ঘাস ও পাতা দিয়ে বাসা বানিয়ে ডিম পাড়ে ।  ডিমগুলো ফিকে - হালকা পীত বর্ণের; সংখ্যায় ৪ - ৯টি; মাপ ৩ . ২ ী ২ . ৬ সেমি ।  স্ত্রীপাখি একাই ডিমে তা দেয় । 
বিস্তৃতি :  মেটে তিতির বাংলাদেশের প্রাক্তন আবাসিক পাখি; এক কালে ঢাকা বিভাগের তৃণভূমিতে দেখা যেত ,  এখন নেই ।  বাংলাদেশের একমাত্র  ‘ নমুনা ’  ১৯শতকে 
পশ্চিমাঞ্চলের শুকনো এলাকা থেকে সংগ্রহ করা হয়েছিল ।  পাকিস্তান ,  ভারত ,  নেপাল ,  শ্রীলংকা ও ইরানসহ দক্ষিণ এবং নিকট পূর্ব এশিয়ায় এর বৈশ্বিক বিস্তৃতি রয়েছে ।  
অবস্থা :  মেটে তিতির বিশ্বে বিপদমুক্ত ও বাংলাদেশে অপ্রতুল - তথ্য শ্রেণিতে রয়েছে ।  বাংলাদেশের বণ্যপ্রাণী আইনে প্রজাতিটি সংরক্ষিত । 
বিবিধ :  মেটে তিতিরের বৈজ্ঞানিক নামের অর্থ পন্ডিচেরির খুদে - মুরগি  ( ইতালিয়ান :  ভৎধহপড়ষরহড়  =  খুদে মুরগি; ঢ়ড়হফরপবৎরধহঁং  =  পন্ডিচেরি ,  দক্ষিণ - পশ্চিম চেন্নাই ,  ভারত )  । 
 [ ইনাম আল হক ও এম শাহরিয়ার মাহমুদ ] 
গণ :  ঈড়ঃঁৎহরী ইড়হহধঃবৎৎব ,  ১৭৯১
তিতিরের মত ছোট পাখি; পরিযায়ী প্রজাতির লম্বা ও সুচালো ডানা এবং অপরিযায়ী প্রজাতির ছোট ও গোলাকার ডানা থাকে; খাটো লেজে ৮ - ১২টি কোমল পালক; ঠোঁট ছোট ও সরু; বলিষ্ঠ ও খাড়া - নখরহীন পা; পুরুষ ও স্ত্রীপাখির রঙে সামান্য তারতম্য থাকে । 
পৃথিবীতে ৯ প্রজাতি ,  বাংলাদেশে ৩ প্রজাতি 
০০৪ .  ঈড়ঃঁৎহরী পযরহবহংরং  ( খরহহধবঁং ,  ১৭৬৬ ) 
সমনাম :  ঞবঃৎধড় পযরহবহংরং খরহহধবঁং ,  ১৭৬৬ 
বাংলা নাম :  রাজ বটেরা
ইংরেজি নাম :  করহম ছঁধরষ  ( ইষঁব - নৎবধংঃবফ ছঁধরষ ) 
বর্ণনা :  রাজ বটেরা স্লেট - নীল রঙের ছোট ভূচর পাখি  ( দৈর্ঘ্য ১৪ সেমি ,  ওজন ৫০ গ্রাম ,  ডানা ৭ সেমি ,  ঠোঁট ১ সেমি ,  পা ২ সেমি ,  লেজ ২ . ৫ সেমি )  ।  পুরুষ ও স্ত্রীপাখির চেহারা ভিন্ন ।  পুরুষপাখির স্লেট - নীল কপাল; মাথায় সাদা কালো নক্সা; পিঠে বাদামি ছিটা - দাগ অথবা পীত ,  লালচে - বাদামি ও কালো ডোরা; ভ্রু - রেখা ও মাথার দু পাশ স্লেট - নীল; গলায় সাদা ও কালো মোটা দাগ; বুক ও বগল স্লেট - নীল; পেট ও লেজতল - ঢাকনি লালচে - তামাটে ।  স্ত্রীপাখির কপাল লালচে; ঘাড়ের নিচের অংশ ,  কাঁধ - ঢাকনি ও ডানা - ঢাকনিতে ছিটা - দাগ; বুক ও বগলে কালো ডোরা থাকে ।  অপ্রাপ্তবয়স্ক পুরুষপাখি অনুজ্জ্বল রঙের; মাথা ও ঘাড়ের পাশে কালো ডোরা থাকে; এবং তলপেটে তামাটে রঙ নেই ।  ১০টি উপ - প্রজাতির মধ্যে ঈ .  প .  পযরহবহংরং বাংলাদেশে পাওয়া যায় । 
স্বভাব :  রাজ বটেরা সাধারণত আর্দ্র তৃণভূমি ,  শস্যখেত ,  রাস্তার পাশে ও ঝোপ - ঝাড়ে বিচরণ করে; সচরাচর জোড়ায় কিংবা ছোট পারিবারিক দলে থাকে ।  আবাদি জমি ,  জলমগ্ন তৃণভূমি ও চা বাগানে ধীরে ধীরে ঘুরে খাবার খোঁজে; খাদ্যতালিকায় রয়েছে ঘাস - বীজ ,  শস্যদানা ও পোকা ।  এরা মাঝে মাঝে বাঁশির সুরে ডাকে  :  টি - ইউ অথবা কুঈ - কী - কিউ .  .  . ; ভয় পেলে কোমল কণ্ঠে ডাকে :  টির - টির - টির .  .  .  ।  জুন - আগস্ট মাসের প্রজনন মৌÍসুমে এরা ঘন লতাপাতায় ঘেরা ঘাসঝোপের মধ্যে মাটির গর্তে ঘাস ও পাতা দিয়ে বাসা বানিয়ে ডিম পাড়ে ।  ডিমগুলো ফিকে - ধূসর কিংবা ফিকে জলপাই - হলদে ,  সংখ্যায় ৫ - ৭টি ,  ছোট প্রান্তÍ সুচালো; মাপ ২ . ৪ ী ১ . ৯ সেমি ।  স্ত্রীপাখি একাই ডিমে  তা দেয় । 
বিস্তৃতি :  রাজ বটেরা বাংলাদেশের বিরল আবাসিক পাখি ।  ঢাকা ও সিলেট বিভাগের তৃণভূমিতে দেখা পাওয়ার কেবল দুটি তথ্য রয়েছে ।  পৃথিবীতে এর বিস্তৃতি অস্ট্রেলিয়া ও এশিয়া মহাদেশে ।  এশিয়ার মধ্যে ভারত ,  নেপাল ,  শ্রীলংকা ,  চিন ,  ইন্দোনেশিয়া ও ফিলিপাইনে পাওয়া যায় । 
অবস্থা :  রাজ বটেরা বিশ্বে বিপদমুক্ত ও বাংলাদেশে অপ্রতুল - তথ্য শ্রেণিতে রয়েছে ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  রাজ বটেরার বৈজ্ঞানিক নামের অর্থ চিনা বটেরা  ( ল্যাটিন :  পড়ঃঁৎহরী =  বটেরা; পযরহবহংরং  =  চিনের  )  । 
 [ সাজেদা বেগম ] 
০০৫ .  ঈড়ঃঁৎহরী পড়ৎড়সধহফবষরপধ  ( এসবষরহ ,  ১৭৮৯ ) 
সমনাম :  ঞবঃৎধড় পড়ৎড়সধহফবষরপঁং এসবষরহ ,  ১৭৮৯
বাংলা নাম :  বৃষ্টি বটেরা
ইংরেজি নাম :  জধরহ ছঁধরষ  ( ইষধপশ - নৎবধংঃবফ ছঁধরষ ) 
বর্ণনা :  বৃষ্টি বটেরা ছোট্ট বাদামি ভূচর পাখি  ( দৈর্ঘ্য ১৮ সেমি ,  ওজন ৭৫ গ্রাম ,  ডানা ৯ . ৫ সেমি ,  ঠোঁট ১ . ৩ সেমি ,  লেজ ৩ সেমি )  ।  পুরুষ ও স্ত্রীপাখির চেহারা ভিন্ন ।  পুরুষপাখির মুখ কালচে; সাদা কালো নকশা করা মাথা; গলায় কালো নোঙর - চিহ্ন আঁকা; চক্ষু - রেখা কালো; সাদা গালের নিচে কালো দাগ; গলা ঘোর কালো; ঘাড়ের পাশ ও বুক দারুচিনি - পাটকিলে; বুক ও পেটের উপরের অংশে কালো ছোপ; এবং বগলে কালো ছিটা - দাগ ।  স্ত্রীপাখির বুক হালকা পীত রঙের; গলায় কালো নোঙর - চিহ্ন নেই; এবং ডানার প্রান্তÍপালকে ডোরা থাকেনা ।  পুরুষ ও স্ত্রীপাখি উভয়ের চোখ গাঢ় বাদামি; ঠোঁটের গোড়া ফিকে ,  বাকি ঠোঁট কালো কিংবা শিঙ - কালো; এবং পা ও পায়ের পাতা মেটে কিংবা মেটে - ধূসর । 
স্বভাব :  বৃষ্টি বটেরা সাধারণত তৃণভূমি ,  কৃষি খামার ও ঝোপে বিচরণ করে; এবং সচরাচর একা কিংবা জোড়ায় থাকে ।  এরা ঘাসে ,  শস্যে ও ঝোপে হেঁটে খাবার খুঁজে বেড়ায়; খাদ্যতালিকায় রয়েছে বীজ ,  শস্যদানা ও পোকামাকড় ।  মাঝে মাঝে এরা উচ্চ স্বরে ডাকে :  হুইট - হুইট .  .  . ; ভয় পেলে তীক্ষèস্বরে শিস দেয়; এবং মনোহর সুরে  ‘ গান ’  গায় :  হুইচ - হুইচ ,  হুইচ - হুইচ .  .  .  ।  মার্চ - অক্টোবর মাসের প্রজনন মৌÍসুমে পুরুষপাখি ঝোপের মধ্যে ঊষা ও গোধূলিতে গান গায় ।  এরা ভূমির প্রাকৃতিক গর্ত কিংবা খোদলে লতাপাতা দিয়ে বাসা বানিয়ে ডিম পাড়ে ।  ডিমগুলো গাঢ় হলদে - বাদামি থেকে লালচে - বাদামি ,  মাঝে মাঝে তামাটে - বাদামি ফুসকুড়ি থাকে; সংখ্যায় ৬ - ১১টি ,  মাপ ২ . ৭ ী ২ . ১ সেমি ।  স্ত্রীপাখি একাই ডিমে  তা দেয়; ১৮ - ১৯ দিনে ডিম ফোটে । 
বিস্তৃতি :  বৃষ্টি বটেরা বাংলাদেশের বিরল আবাসিক পাখি; চট্টগ্রাম ও ঢাকা বিভাগের তৃণভূমিতে পাওয়া যায় ।  পাকিস্তান ,  ভারত ,  নেপাল ,  শ্রীলংকা ,  মিয়ানমার ও থাইল্যা - সহ দক্ষিণ এবং দক্ষিণ - পূর্ব এশিয়ার মধ্যে এ পাখির বিস্তৃতি । 
অবস্থা :  বৃষ্টি বটেরা বিশ্বে বিপদমুক্ত ও বাংলাদেশে অপ্রতুল - তথ্য শ্রেণিতে রয়েছে ।  বাংলাদেশের বন্যপ্রাণী আইনে প্রজাতিটি সংরক্ষিত । 
বিবিধ :  বৃষ্টি বটেরার বৈজ্ঞানিক নামের অর্থ কোরোম্যান্ডেল - এর বটেরা  ( ল্যাটিন :  পড়ঃঁৎহরী  =  বটেরা; পড়ৎড়সধহফবষরপধ  =  চেন্নাই - এর ক্যারোম্যান্ডেল উপকূল ,  ভারত )   । 
  [ সাজেদা বেগম ] 
০০৬ .  ঈড়ঃঁৎহরী পড়ঃঁৎহরী  ( খরহহধবঁং ,  ১৭৫৮ )  
সমনাম :  ঞবঃৎধড়  পড়ঃঁৎহরী খরহহধবঁং ,  ১৭৫৮ 
বাংলা নাম :  পাতি বটেরা ,  বাত্রি  ( আলী ) 
ইংরেজি নাম :  ঈড়সসড়হ ছঁধরষ 
বর্ণনা :  পাতি বটেরা বাদামি রঙের গোলগাল ভূচর পাখি  ( দৈর্ঘ্য ২০ সেমি ,  ওজন ১০০ গ্রাম ,  ডানা ১০ সেমি ,  ঠোঁট ১ . ৫ সেমি ,  পা ২ . ৭ সেমি ,  লেজ ৩ . ৭ সেমি )  ।  পুরুষ ও স্ত্রীপাখির চেহারায় কিছু ভিন্নতা আছে ।  পুরুষপাখির পিঠে লালচে - বাদামি ও কালো ডোরা এবং বল্লমের মত দাগ আছে; পীতাভ ভ্রু - রেখা ও মাথার চাঁদিতে পীতাভ ডোরা; গলায় অস্পষ্ট কালচে নোঙর চিহ্ন; লালচে পীতাভ বুকে উজ্জ্বল  ছিটা - দাগ; বাদামি বগলে কালো ছিটা - দাগ; এবং দেহতলের বাকি অংশ হালকা পীতাভ ।  স্ত্রীপাখির থুতনি ও গলায় হালকা পীতাভ ও বুকে কালো তিল থাকে ।  অপ্রাপ্তবয়ষ্ক পাখি স্ত্রীপাখির মত ,  তবে রং অনুজ্জ্বল ।  ৪টি উপ - প্রজাতির মধ্যে ঈ .  প .  পড়ঃঁৎহরী বাংলাদেশে পাওয়া যায় । 
স্বভাব  :  পাতি বটেরা সাধারণত উঁচু তৃণভূমি ,  খামার ও ঘন ঘাসের চারণভূমিতে বিচরণ করে; জোড়ায় অথবা পারিবারিক দলে বিচরণ করে ।  তৃণভূমি ও শস্যক্ষেতে আস্তে আস্তে হেঁটে এরা খাবার খুঁজে বেড়ায়; খাদ্যতালিকায় রয়েছে ঘাসবীজ ,  শস্যদানা ও পোকামাকড় ।  আত্মরক্ষার জন্য ওড়ার চেয়ে দৌÍড়ে পালানো ও ঝোপের আড়াল থেকে এরা পছন্দ করে ।  তাড়া দিলে পালাবার সময় ডাক দেয় :  চাক - চাক - চাক - চাক .  . ; অন্য সময় উচ্চ স্বরে শিস্ দেয়; এবং গান গায় :  হুইট - হুইট - টিট .  .  .  ।  মার্চ - জুলাই মাসের প্রজনন মৌÍসুমে পুরুষপাখি সকাল ও সন্ধ্যায়  ‘ গান ’  গেয়ে প্রজনন এলাকা প্রতিষ্ঠা করে ।  এরা তৃণভূমি বা খামারে মাটির গর্তে লতাপাতা দিয়ে বাসা বানিয়ে ডিম পাড়ে ।  ডিমগুলো তামাটে বাদামি অথবা হলদে - পীতাভ বা লালচে - বাদামি ,  সংখ্যায় ৫ - ১৩টি ,  মাপ ৩ . ০ ী ২ . ৩ সেমি ।  ১৬ - ১৮ দিনে ডিম ফোটে । 
বিস্তৃতি :  পাতি বটেরা বাংলাদেশের বিরল পরিযায়ী পাখি; শীতে রাজশাহী ও খুলনা বিভাগের তৃণভূমিতে দেখা গেছে; অতীতে ঢাকা এবং সিলেট বিভাগে পাওয়া যেত ।  পাতি বটেরা ইউরোপ থেকে পশ্চিম এশিয়ার অর্ধেক পর্যন্তÍ বিস্তৃত ।  শ্রীলংকা ও ভুটান ছাড়া শীতকালে সমগ্র ভারত উপমহাদেশ ও আফ্রিকাতে দেখা যায় ।  
অবস্থা :  পাতি বটেরা বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এই পাখিকে সংরক্ষিত ঘোষণা করা হয় নি । 
বিবিধ  :  পাতি বটেরার বৈজ্ঞানিক নামের অর্থ বটেরা  ( ল্যাটিন :  পড়ঃঁৎহরী  =  বটেরা  )  । 
								 [ সাজেদা বেগম ] 
গণ :  অৎনড়ৎড়ঢ়যরষধ ঐড়ফমংড়হ ,  ১৮৩৭
প্রায় তিতিরের মত ,  স্বভাবে আলাদা; পা তিতিরের পায়ের চেয়ে লম্বা; পায়ের পিছনে গজালের মত খাড়া নখর নেই; পা লম্বায় নখর - সহ মধ্যমার দৈর্ঘ্যরে প্রায় সমান; সামনের আঙুলগুলির নখর লম্বা ও সোজা; ডানা ছোট ও গোলাকার; ৪র্থ ও ৫ম প্রান্তÍপালক সব চেয়ে লম্বা; ১৪ পালকের কোমল লেজ ,  ডানার প্রায় অর্ধেক ।  
পৃথিবীতে ২০ প্রজাতি ,  বাংলাদেশে ২ প্রজাতি
০০৭ .   অৎনড়ৎড়ঢ়যরষধ ধঃৎড়মঁষধৎরং  ( ইষুঃয ,  ১৮৪৯ )  
সমনাম  :   অৎনড়ৎরপড়ষধ ধঃৎড়মঁষধৎরং ইষুঃয , ১৮৪৯
বাংলা নাম  :  ধলাগাল বাতাই
ইংরেজি নাম  :  ডযরঃব - পযববশবফ চধৎঃৎরফমব 
বর্ণনা :  ধলাগাল বাতাই সাদা গালওয়ালা ছোট্ট ভূচর পাখি  ( দৈর্ঘ্য ২৮ সেমি ,  ওজন ২৫৫ গ্রাম ,  ডানা ১৩ . ৭ সেমি ,  ঠোঁট ২ সেমি ,  পা ৪ . ৩ সেমি ,  লেজ ৬ . ২ সেমি )  ।  প্রাপ্তবয়স্ক পাখির ধূসর কপাল ,  জলপাই - বাদামি চাঁদি ,  ও ঘাড়ের নিচ দিক কমলা হলুদে মেশানো; পুরো পিঠ কালো দাগসহ হালকা বাদামি; ভ্রু - রেখা ধূসর; চোখের কাছে কালো ডোরা ,  চোখের পাতা লালচে পীতবর্ণের; গাল সাদা; কাঁধে কালো ও লালচে ডোরা; বগল ও বুকে ধূসর রঙের ওপর কালো সাদা দাগ; তলপেট কালো; লেজতল - ঢাকনির সাদা প্রান্তÍসহ লাল পালকে কালো চিতি; চোখ বাদামি বা লালচে বাদামি; এবং চক্ষুগোলক ও থুতনির নিচের চামড়া উজ্জ্বল পাটল বর্ণের হয় ।  পুরুষপাখির ঠোঁট কালো ,  পা ও পায়ের পাতা অনুজ্জ্বল গোলাপি থেকে মোমের মত অনুজ্জ্বল হলুদ ।  
স্বভাব :  ধলাগাল বাতাই চিরসবুজ বনতলের ঝোপ ও বাঁশবনে বিচরণ করে; সাধারণত  ছোট দলে দেখা যায় ।  এরা খোলা মাঠে লতাপাতা থেকে খাবার সংগ্রহ করে; খাদ্যতালিকায় আছে বীজ ,  রসালো ফল ,  কচিকুঁড়ি ,  পোকামাকড় ও ক্ষুদ্র শামুকজাতীয় প্রাণী ।  ভয় পেলে প্লত দৌÍড়ে পাতার নিচে বা ঝোপে লুকিয়ে যায় ।  প্রায়ই তারা শিস দিয়ে গোধূলিতে ডাকে :  হুুইও - হুুইও .  .  ও উচ্চ স্বরে শিস দিয়ে গান গায় ।  মার্চ - এপ্রিল মাসের প্রজনন মৌÍসুমে এরা বনের ভিতরের ক্ষুদ্র ঝোপ ,  ঘাস ও বাঁশবনে মাটির গর্তে পাতা ও ঘাস দিয়ে বাসা বানিয়ে ডিম পাড়ে ।  ডিমগুলো সাদা ,  সংখ্যায় ৪ - ৫টি ,  মাপ ৩ . ৭ দ্ধ ২ . ৮ সেমি ।  স্ত্রীপাখি একাই ডিমে তা দেয় ।  
বিস্তৃতি :  ধলাগাল বাতাই বাংলাদেশের বিরল আবাসিক পাখি; সিলেট বিভাগের চিরসবুজ বনে চোখে পড়ে; অতীতে চট্টগ্রাম বিভাগেও ছিল ।  এ দেশ ছাড়া কেবলমাত্র ভারত ,  চিন ও মিয়ানমারে পাখিটির বিস্তৃতি রয়েছে ।  
অবস্থা :  ধলাগাল বাতাই বিশ্বে প্রায় - বিপদগ্রস্ত ও বাংলাদেশে অপ্রতুল - তথ্য শ্রেণিতে রয়েছে ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  ধলাগাল বাতাই পাখির বৈজ্ঞানিক নামের অর্থ কালো - গলার বৃক্ষপ্রেমী তিতির  ( ল্যাটিন  :  ধৎনড়ৎ  =  বৃক্ষ ,  গ্রিক  :  ঢ়যরষড়ং  =  প্রিয়  ,  ল্যাটিন  :  ধঃবৎ  =  কালো ,  মঁষধ  =  গলা )   ।  
 [ সাজেদা বেগম ] 
০০৮ .   অৎনড়ৎড়ঢ়যরষধ ৎঁভড়মঁষধৎরং  ( ইষুঃয ,  ১৮৪৯ ) 
সমনাম :  অৎনড়ৎড়ঢ়যরষধ রহঃবৎসবফরধ ইষুঃয ,  ১৮৪৯
বাংলা নাম :  লালগলা বাতাই ,  পাহাড়ি তিতির  ( অ্যাক্ট ) 
ইংরেজি নাম  :  জঁভড়ঁং - ঃযৎড়ধঃবফ চধৎঃৎরফমব 
বর্ণনা :  লালগলা বাতাই লালচে গোলাপি গলার ছোট ভূচর পাখি  ( দৈর্ঘ্য ২৭ সেমি ,  ওজন ৩৫৫ গ্রাম ,  ১৪ সেমি ,  ঠোঁট ১ . ৮ সেমি ,  পা ৪ সেমি ,  লেজ ৫ . ৫ সেমি )  ।  পুরুষপাখির চেহারা স্ত্রীপাখি থেকে কিছুটা পৃথক ।  পুরুষপাখির পিঠ সোনালী জলপাই - বাদামি; কপাল ধূসর ,  জলপাই - বাদামি চাঁদিতে কালো দাগ; ধূসর - সাদা ভ্রু - রেখা ও সাদা গুম্ফ - রেখা আছে; থুতনী ও গলায় লালের ওপর কালো তিলা ,  ঘাড়ের উপরিভাগ লালচে - কমলা রঙের; বুক স্লেটরঙা - ধূসর; ঘাড়ের উপরিভাগে ও বুকের মাঝখানে একটি সরু কালো ডোরা নেমে গেছে; এবং কোমর ও লেজের নিচে কালো তিলা আছে ।  স্ত্রীপাখির থুতনি ও গলায় কয়েকটি কালো তিলা; এবং দেহতলের বাকি অংশে অনেক ফুটকি রয়েছে ।  পুরুষ ও স্ত্রীপাখি উভয়ের বাদামি চোখ; অক্ষিকোটর ও গলার চামড়া লাল; কালচে ঠোঁট; এবং লাল পায়ে পাটকিলে নখর থাকে ।  অপ্রাপ্তবয়স্ক পাখির দেহতলে সাদা তিলা ও ডোরাহীন কাঁধ - ঢাকনি থাকে ।  ৬টি উপ - প্রজাতির মধ্যে অ .  ৎ .  রহঃবৎসবফরধ বাংলাদেশে পাওয়া যায় ।  
স্বভাব :  লালগলা বাতাই চিরসবুজ বনতলে জলাশয়ের পাড়ের ঘন ঝোপে বিচরণ করে; সাধারণত জোড়ায় বা ৫ - ৬ টির বিচ্ছিন্ন দলে দেখা যায় ।  এরা ধীরে ধীরে হেঁটে বেড়ায় ও মাঠের ঘাসে বা লতাপাতার মধ্যে খাবার খোঁজে :  খাদ্যতালিকায় আছে বীজ ,  রসালো ফল ,  নবপল্লব ও অমেরুদ - ী প্রাণী ,  বিশেষ করে পোকামাকড় ও শামুক ।  নিচু স্বরে এরা মাঝে মাঝে শিস দেয়; এপ্রিল - আগস্ট মাসের প্রজনন ঋতুতে ভোরে ও গোধূলিতে  ‘ গান ’  গায় :  হুইয়া - হু .  .  . ; এবং ঘন লতাপাতা ঘেরা মাটির প্রাকৃতিক গর্তে ঘাস ও পাতা দিয়ে বাসা বানিয়ে ডিম পাড়ে ।  ডিমগুলো সাদা; সংখ্যায় ৩ - ৬টি ,  মাপ ৩ . ৯দ্ধ২ . ৯ সেমি ।  স্ত্রীপাখি একাই ডিমে তা দেয়; ২০ - ২১ দিনে ডিম ফোটে । 
বিস্তৃতি :  লালগলা বাতাই বাংলাদেশের বিরল আবাসিক পাখি; চট্টগ্রাম ও সিলেট বিভাগের চিরসবুজ বনে দেখা পাওয়ার তথ্য রয়েছে ।  ভারত ,  নেপাল ,  ভুটান ,  চিন ,  মিয়ানমার ,  থাইল্যান্ড ,  লাওস ও ভিয়েতনামে এর বৈশ্বিক বিস্তৃতি রয়েছে ।  
অবস্থা :  লালগলা বাতাই বিশ্বে বিপদমুক্ত ও বাংলাদেশে অপ্রতুল - তথ্য শ্রেণিতে রয়েছে ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  লালগলা বাতাই পাখির বৈজ্ঞানিক নামের অর্থ লাল - গলার বৃক্ষপ্রেমী তিতির  ( ল্যাটিন :  ধৎনড়ৎ  =  বৃক্ষ ,  গ্রিক  :  ঢ়যরষড়ং  =  প্রিয় ,  ল্যাটিন  :  ৎঁভঁং  =  লাল ,  মঁষধ  =  গলা )   । 
 [ সাজেদা বেগম ]  
গণ :  এধষষঁং ইৎরংংড়হ ,  ১৭৬০
মাঝারি আকারের ভূচর পাখি; মাথায় ঝুটি; গলার পাশে দুটি ঝুলন্তÍ লতিকা; গোলাকার ডানার ৫ম প্রান্তÍপালকটি দীর্ঘতম ,  ১মটি ১০মটির চেয়ে ছোট; লেজ দুপাশ থেকে চাপা; লেজে ১৪টি পালক ,  মাঝের দুটি পালক লম্বা ও কাস্তের মত বাঁকা; ঘাড় ও কোমর সরু ও লম্বা কাঠির মত পালকে ঘেরা; পা শক্তিশালী ও লম্বা ,  নখরসহ মধ্যমার চেয়ে বড়; পুরুষপাখির পায়ে গজালের মত লম্বা তীক্ষè নখর আছে ।  
পৃথিবীতে ৪ প্রজাতি ,  বাংলাদেশে ১ প্রজাতি
০০৯ .  এধষষঁং মধষষঁং  ( খরহহধবঁং ,  ১৭৫৮ ) 
সমনাম :  চযধংরধহঁং মধষষঁং খরহহধবঁং ১৭৫৮
বাংলা নাম :  লাল বনমুরগি ,  বন মোরগ  ( অ্যাক্ট )  
ইংরেজি নাম :  জবফ ঔঁহমষবভড়ষি
বর্ণনা  :  লাল বনমুরগি সবার পরিচিত বর্ণাঢ্য ভূচর পাখি  ( দৈর্ঘ্য ৫৭ সেমি ,  ওজন ১ কেজি ,  ডানা ২০ . ৫ সেমি ,  ঠোঁট ২ সেমি ,  পা ৭ . ৫ সেমি ,  লেজ ২৪ . ৭ সেমি ) ; পুরুষপাখি সব ঋতুতে সুরেলা কন্ঠে ডাকে ।  এর চেহারা ও আকার স্ত্রীপাখি থেকে অনেকটা আলাদা ।  পুরুষপাখির পিঠে গাঢ় কমলা - লাল রঙের ওপর সোনালী হলুদ মেশানো ঝুলন্তÍ পালক ঘাড় থেকে নেমে গেছে; কাস্তের মত লম্বা কেন্দ্রীয় পালকসহ লেজ সবুজাভ কালো; দেহতল কালচে বাদামি; উপরের ঠোঁট থেকে মাংসল ঝুঁটি ও নিচের ঠোঁটে ঝুলন্তÍ লতিকা থাকে; চোখ কমলা - লাল; এবং ঠোঁট লাল ও ঠোঁটের গোড়া বাদামি ।  স্ত্রীপাখির কপাল তামাটে ও মাথার চূড়া অনুজ্জ্বল লাল; দেহতলে হালকা লাল - বাদামির ওপর পীতাভ ডোরা; চোখ বাদামি ও ঝুঁটি গাঢ় লাল; এবং ঠোঁটের হলুদাভ গোড়া ছাড়া বাকি অংশ পুরুষপাখির ঠোঁটের মত ।  পুরুষ ও স্ত্রীপাখি উভয়ের পা ,  পায়ের পাতা ও নখর স্লেট - বাদামি ।  ৫টি উপ - প্রজাতির মধ্যে এ .  ম .  সঁৎমযর বাংলাদেশে পাওয়া যায় । 
স্বভাব :  লাল বনমুরগি সব ধরনের বন ও বাঁশের ঝোপে বিচরণ করে; সাধারণত জোড়ায় বা পারিবারিক দলে ঘুরে বেড়ায় ।  এরা মাটিতে হেঁটে পায়ের আঁচরে ঝরাপাতা সরিয়ে খাবার খোঁজে :  খাদ্যতালিকায় আছে শস্যদানা ,  ঘাসের কচিকা -  ,  ফসলাদি ,  ফল ,  কেঁচো ও পোকামাকড় ।  এরা ভোরে ও গোধূলিতে বেশি সক্রিয় থাকে; পুরুষপাখি উচ্চ স্বরে ডাকে :  কোক - আ - ডুড্ল - ডু  .  .  ।  জানুয়ারি - অক্টোবর মাসের প্রজনন ঋতুতে পূর্বরাগের সময় পুরুষপাখি ডানা মেলে স্ত্রীপাখির চারদিকে ঘুরে বেড়ায় ।  স্ত্রীপাখি ঘন ঝোপের নিচে নখর দিয়ে মাটি আঁচড়ে গর্ত করে ঘাস ,  লতাপাতা দিয়ে বাসা বানিয়ে ডিম পাড়ে ।  ডিমগুলো ফ্যাকাসে পীতাভ থেকে লালচে বাদামি ,  সংখ্যায় ৫ - ৬টি ,  মাপ ৪ . ৫দ্ধ৩ . ৪ সেমি ।  স্ত্রীপাখি একাই ডিমে তা দেয়; ২০ - ২১ দিনে ডিম ফোটে ।  ডিম ফোঁটার পর ছানারা বাসা ছেড়ে যায় ও মায়ের পাশে হেঁটে নিজেরা খাবার খুঁটে খায় । 
বিস্তৃতি :  লাল বনমুরগি বাংলাদেশের সুলভ আবাসিক পাখি; চট্রগ্রাম ,  ঢাকা ,  খুলনা ও সিলেট বিভাগের সব বনে দেখা যায় ।  ভারতবর্ষ ছাড়া মালয়েশিয়া ও ফিলিপাইনে এ পাখির বিস্তৃতি রয়েছে । 
অবস্থা :  লাল বনমুরগি বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  লাল বনমুরগির বৈজ্ঞানিক নামের অর্থ গোলাবাড়ির মুরগি  ( ল্যাটিন  :  মধষষঁং  =  গোলাবাড়ি সংলগ্ন জমির মুরগি )  ।  লাল বনমুরগি থেকেই পৃথিবীর সব পোষা মুরগির আবির্ভাব হয়েছে ।  
 [ সাজেদা বেগম ] 
গণ :  খড়ঢ়যঁৎধ ঋষবসরহম ১৮২২
গোলাকার ডানার ভূচর পাখি; ৫ম ও ৬ষ্ঠ প্রান্তÍপালক দীর্ঘতম ,  ১মটি ছোট ,  ২য়টি ৯ম বা ১০ম টির সমান; লেজ চাপা ,  পুরুষপাখির লেজের পালক প্রশস্ত ও কাস্তের মত বাঁকা; ঠোঁট মাঝারি আকারের ,  শক্তিশালী; পালকহীন উন্মুুক্ত মুখের ত্বকে উজ্জ্বল রঙ; পুরুষপাখির পায়ের পিছনে গজালের মত খাড়া নখর ,  কোন কোন প্রজাতির স্ত্রীপাখির পায়েও তা আছে; পুরুষ ও স্ত্রীপাখির  চেহারায় অনেক পার্থক্য ।  
পৃথিবীতে ৯ প্রজাতি ,  বাংলাদেশে ১ প্রজাতি
 ০১০ .  খড়ঢ়যঁৎধ ষবঁপড়সবষধহড়ং  ( খধঃযধস ,  ১৭৯০ ) 
সমনাম :  চযধংরধহঁং ষবঁপড়সবষধহড়ং খধঃযধস ,  ১৭৯০
বাংলা নাম  :  কালা মথুরা ,  ময়ূর  ( আই )  ,  কালো ময়ূর  ( অ্যাক্ট )  
ইংরেজি নাম :  কধষরল চযবধংধহঃ
বর্ণনা :  কালা মথুরা কালচে ভূচর পাখি  ( দৈর্ঘ্য ৬২ সেমি ,  ওজন ১ . ৩ কেজি ,  ডানা ২২ সেমি ,  ঠোঁট ৩ . ৫ সেমি ,  পা ৭ . ৫ সেমি ,  লেজ ২৩ সেমি )  ।  পুরুষ ও স্ত্রীপাখির চেহারা ও আকারে অনেক পার্থক্য ।  পুরুষপাখির পিঠ উজ্জ্বল  নীল ও কালোয় মেশানো ,  কোমর ও পাছার পালকের প্রান্তÍ সাদা; মাথার চূড়ার পালক খাড়া; মুখের চামড়া ও গলায় ঝুলন্তÍ লতিকা উজ্জ্বল লাল; দেহতলে পুরো কালো রঙের ওপর ইস্পাত - নীল ও বেগুনি চাকচিক্য ।  স্ত্রীপাখির দেহে অন্জ্জ্বুল বাদামি পালকের ধূসর প্রান্তÍ আঁইশের মত দেখায়; মাথার চূড়া ও লেজের পালক প্রায় বাদামি; পীতাভ বাদামি গলা এবং কোমর ও পায়ের পালকের প্রান্তÍদেশ ফ্যাকাসে ।  পুরুষ ও স্ত্রীপাখি উভয়ের চোখ পিঙ্গল থেকে কমলা - বাদামি; চোখের পাশে পালকহীন চামড়া উজ্জ্বল লাল; ঠোঁট সবুজাভ ও শিঙ - বর্ণের ,  ঠোঁটের গোড়া কালো ও আগা ফ্যাকাসে; পা ও পায়ের পাতা বাদামি ।  অপ্রাপ্তবয়স্ক পাখির পিঠের কালচে - বাদামি ও পীতাভ ডোরা ছাড়া দেখতে স্ত্রীপাখির মত ।  ৯টি উপ - প্রজাতির মধ্যে খ .  ষ .  ষধঃযধস বাংলাদেশে রয়েছে ।  
স্বভাব :  কালা মথুরা বনের প্রান্তেÍ ও জঙ্গলসংলগ্ন মাঠে বিচরণ করে; সাধারণত জোড়ায় বা পারিবারিক ছোট দলে থাকে ।  মাটিতে হেঁটে ও মাটি থেকে কুড়িয়ে এরা খাবার খায়; খাদ্যতালিকায় আছে বাঁশবীজ ,  ডুমুর ,  পিঁপড়া ,  উইপোকা ,  ছোট সাপ ও টিকটিকি ।  ভোরে ও গোধূলিতে এরা বেশি সক্রিয় থাকে; দিনে গাছের নিচু ডালে বিশ্রাম নেয় ।  সকাল ও সন্ধ্যায় নিচু স্বরে মুরগির মত ডাকে :  কুড়্ড় - কুড়ড় - কুড়চি - কুড়ড় .  .  ।  মার্চ - অক্টোবর মাসের প্রজনন ঋতুতে পুরুষপাখি গাছের ডালে বসে ডাকে; স্ত্রীপাখি ঘন ঝোপের নিচে নখর দিয়ে মাটি আঁচড়ে পাথর ,  লতাপাতা বা ঘাসের গোছা দিয়ে বাসা বানিয়ে ডিম পাড়ে ।  ডিমগুলো ফ্যাকাসে - পীতাভ বা পীতাভ - সাদা থেকে লালচে পীত বর্ণের ,  সংখ্যায় ৬ - ৯টি ,  মাপ ৪ . ৯দ্ধ৩ . ৭ সেমি ।  স্ত্রীপাখি একাই ডিমে তা দেয়; ২০ - ২১ দিনে ডিম ফোটে ।  
বিস্তৃতি :  কালা মথুরা বাংলাদেশের বিরল আবাসিক পাখি; চট্রগ্রাম ও সিলেট বিভাগের চিরসবুজ বনে পাওয়া যায় ।  পাকিস্তান ,  ভারত ,  নেপাল ,  ভুটান ,  তিব্বত ,  মিয়ানমার ও থাইল্যান্ডে এর বৈশ্বিক বিস্তৃতি রয়েছে । 
অবস্থা :  কালা মথুরা বিশ্বে বিপদমুক্ত ও বাংলাদেশে বিপন্ন বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  কালা মথুরার বৈজ্ঞানিক নামের অর্থ চূড়াধারী পাকরা ময়ূর  ( গ্রিক :  ষড়ঢ়ড়ং  =  চূড়া ,  ড়ঁৎধ  =  লেজ ,  ষবহশড়ং  =  সাদা ,  সবষধহড়ং  =  কালো )  । 
 [ সাজেদা বেগম ] 
গণ :  চড়ষুঢ়ষবপঃৎড়হ ঞবসসরহপশ ,  ১৮১৩
মথুরার মত ভূচর পাখি; কিছুটা ধূসর বা ধূসর - বাদামি বা পীতাভ পালকসজ্জা; ডানার ৬ষ্ঠ প্রান্তÍপালক দীর্ঘতম ,  ১মটি অতি ছোট ,  ২য়টি ১০মটির চেয়ে ছোট; ডানা ও লেজের প্রান্তেÍ পীত বর্ণের চক্র; ক্রমান্ত ^ য়ে ছোট থেকে বড় ২০ - ২৪ টি পালকের লেজ ,  গোলাকার ,  প্রসারিত করলে পাখার মত দেখায়; মুখের পাশ পালকহীন; নখরসহ মধ্যম আঙুলের চেয়ে পা লম্বা; পুরুষপাখির পায়ের পিছনে গজালের মত খাড়া নখর; পুরুষ ও স্ত্রীপাখির চেহারা ও আকার ভিন্ন ।   
পৃথিবীতে ৭ প্রজাতি ,  বাংলাদেশে ১ প্রজাতি
 ০১১ .  চড়ষুঢ়ষবপঃৎড়হ নরপধষপধৎধঃঁস  ( খরহহধবঁং ,  ১৭৫৮ ) 
সমনাম  :  চধাড় নরপধষপধৎধঃঁস খরহহধবঁং ,  ১৭৫৮
বাংলা নাম  :  মেটে কাঠমৌÍর ,  কাট - মোর  ( অ্যাক্ট )  ,  কাঠমৌÍর  ( আলী )  
ইংরেজি নাম  :  এৎবু চবধপড়পশ - চযবধংধহঃ 
বর্ণনা  :  মেটে কাঠমৌÍর বাহারি লেজের ধূসর ভূচর পাখি  ( দৈর্ঘ্য ৫৬ সেমি ,  ওজন ৭৩০ গ্রাম ,  ডানা ২১ সেমি ,  ঠোঁট ২ . ১ সেমি ,  পা ৭ . ২ সেমি ,  লেজ ৩১ সেমি )  ।  পুরুষপাখির চেহারা ও আকার স্ত্রীপাখি থেকে কিছুটা আলাদা ।  পুরুষপাখির মাথা ও ঘাড় বাদামি পীতাভ; মাথার চূড়ার পালক ছোট ও খাড়া; পিঠে ধূসর বাদামি ফোঁটা; কোমর ও লেজের উপরের পালকে সাদা ডোরা; ডানার পালকে ও লেজের প্রান্তেÍ বেগুনি ও সবুজ রঙের চক্র আছে; থুতনি ও গলা সাদাটে; এবং দেহতলের বাকি অংশে সাদা ডোরা থাকে ।  স্ত্রীপাখি পুরুষপাখির থেকে ছোট ও অনুজ্জ্বল; মাথায় খাটো চূড়া; ডানা ও লেজে অস্পষ্ট চক্র ।   পুরুষ ও স্ত্রীপাখি উভয়ের সাদা চোখ; হলুদাভ মুখের চামড়া; হালকা পীত বর্ণের ঠোঁট ,  ঠোঁটের আগা ও মধ্যভাগ কালো; পা ও পায়ের পাতা মলিন স্লেট - রঙ বা কালচে ।  অপ্রাপ্ত — বয়স্ক পাখি দেখতে স্ত্রীপাখির মত ।  ৫টি উপ - প্রজাতির মধ্যে ২টি বাংলাদেশে রয়েছে ।  অতি হালকা পীতাভ চ .  ন .  নরপধষপধৎধঃঁস সিলেট বিভাগে  ও  অতি ধূসর এবং পাতার মত পীতাভ চ .  ন .  নধশবৎর চট্টগ্রাম বিভাগে আছে । 
স্বভাব  :  মেটে কাঠমৌÍর চিরসবুজ বনতলের ঘন ঝোপঝাড়ে ও বনের প্রান্তেÍ বিচরণ করে; সাধারণত জোড়ায় দেখা যায় ।  এরা ঝোপের নিচে ও  খোলা মাঠে চুপিসারে লতাপাতা থেকে কুড়িয়ে খাবার খায়; খাদ্যতালিকায় আছে বীজ ,  শস্যদানা ,  ফল ,  পোকামাকড় ,  শামুক বা ক্ষুদ্র প্রাণী ।  এরা মাঝে মাঝে ডেকে ওঠে : অক - কক - কক - কক .  . ; মার্চ - জুন মাসের প্রজনন ঋতুতে পুরুষপাখি ঘন ঘন ডাকে ।  ঝোপের নিচে মাটির প্রাকৃতিক গর্তে শুকনো পাতা দিয়ে বাসা বানিয়ে এরা পাখি ডিম পাড়ে ।  ডিমগুলো পীতাভ থেকে চকলেট - পীতাভ ,  সাদা তিলা আছে ,  সংখ্যায় ২ - ৫ টি ,  মাপ ৪ . ৬দ্ধ৩ . ৬ সেমি ।  স্ত্রীপাখি একাই ডিমে তা দেয়; ২১ দিনে ডিম ফোটে ।  ডিম ফোঁটার পর ছানারা বাসা ছেড়ে যায় ও মায়ের পাশে হেঁটে নিজেরা খাবার খুঁটে খায় । 
বিস্তৃতি :  মেটে কাঠমৌÍর বাংলাদেশের বিরল আবাসিক পাখি; চট্টগ্রাম ও সিলেট বিভাগের চিরসবুজ বনে পাওয়া যায় ।  দক্ষিণ ও দক্ষিণ - পূর্ব এশিয়ায় ভারত ,  ভুটান ,  মিয়ানমার ,  থাইল্যান্ড ,  লাওস ও ভিয়েতনাম পর্যন্তÍ বিস্তৃত রয়েছে ।   
অবস্থা :  মেটে কাঠমৌÍর বিশ্বে বিপদমুক্ত ও বাংলাদেশে মহাবিপন্ন বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  মেটে কাঠমৌÍর পাখির বৈজ্ঞানিক নামের অর্থ নখরধারী কাঠমৌÍর  ( গ্রিক :  ঢ়ড়ষঁ  =  বহু ,  ঢ়ষবশঃৎড়হ  =  গজালের মত খাড়া নখর ,  ল্যাটিন  :  নরপধষপধৎধঃঁস  =  গজালের মত খাড়া দুই নখর )   । 
 [ সাজেদা বেগম ] 	
 
গণ :  চধাড় খরহহধবঁং ,  ১৭৫৮
গোলাকার ডানার বড় ভূচর পাখি; ডানার ১ম প্রান্তÍপালক ১০মটির চেয়ে ছোট; মাথায় খাড়া চূড়ার পালক; লেজের ওপর লম্বা পেখম; পুরুষ স্ত্রী উভয়ের লেজে ক্রমান্ত ^ য়ে ছোট থেকে বড় ২০টি পালক ,  লেজের ওপর বাড়তি পালকের পেখম ,  পেখমের পালকের প্রান্তেÍ  ‘ চক্র ’  ,  লেজের নিচে কোমল পালকের ¯ু ‘ প; পা লম্বা ও শক্তিশালী ,  পুরুষপাখির পায়ের পিছনে গজালের মত খাড়া নখর আছে ।  
পৃথিবীতে ২ প্রজাতি ,  বাংলাদেশে ২ প্রজাতি
 ০১২ .  চধাড় পৎরংঃধঃঁং খরহহধবঁং ,  ১৭৫৮
সমনাম :  নেই
বাংলা নাম  :  দেশি ময়ূর ,  ময়ূর  ( আলী ) 
ইংরেজি নাম  :  ওহফরধহ চবধভড়ষি
বর্ণনা  :  দেশি ময়ূর বড় আকারের ভূচর পাখি  ( দৈর্ঘ্য ১০০ - ২৩০ সেমি ,  ওজন ৪ . ১ কেজি ,  ডানা ৪৪ সেমি ,  ঠোঁট ৪ সেমি ,  পা ১৩ . ৬ সেমি ,  লেজ ৪৩ সেমি ,  পেখম ১৫০ সেমি )  ।  পুরুষপাখির চেহারা ও আকার স্ত্রীপাখি থেকে অনেকটা আলাদা ।  পুরুষপাখির মাথার খাড়া চূড়া; মাথা ও ঘাড় উজ্জ্বল নীল; পিঠ ও কোমর ধাতব সবুজ; প্রজনন ঋতুতে লেজের ওপর দীর্ঘ বেগুনি পেখম হয় ,  পেখমের দীর্ঘ পালকের প্রান্তেÍ কালো চক্রের মধ্যে নীল  ‘ চোখ ’  থাকে; উজ্জ্বল নীল ডানা - ঢাকনির উপরে ও ডানায় কালো ডোরা আছে; ডানার প্রান্তÍপালক বাদামি রঙের ।  স্ত্রীপাখির  ঘাড় সবুজ; মুখ ,  গলা ও পেট সাদা; ঘাড়ের নিচের দিকটা ধাতব সবুজ ও বুকে পীভাভ বাদামির মিশ্রণ থাকে; এবং লেজের ওপর পেখম হয়না ।  পুরুষ ও স্ত্রীপাখি উভয়ের চোখ পিঙ্গল - বাদামি; মুখের উন্মুক্ত চামড়া সাদা; ঠোঁট গাঢ় শিঙ - রঙের; পা ও পায়ের পাতা ধূসর বাদামি এবং নখর কালচে । 
স্বভাব :  দেশি ময়ূর পাতা - ঝরা বনে ,  বনতলে ,  বনসংলগ্ন গ্রামে ও মাঠে বিচরণ করে; সাধারণত এক ঝাঁকে একটি পুরুষ ৩ - ৫টি স্ত্রীপাখি থাকে ।  মাটি আঁচড়ে ,  ঝরা - পাতা উল্টে এরা খাবার খোঁজে; খাদ্যতালিকায় রয়েছে শস্যদানা ,  বীজ ,  ফল ,  কেঁচো ,  পোকামাকড় ,  টিকটিকি ও সাপ ।  এরা আত্মরক্ষার জন্য মাটি ছেড়ে অতি প্লত সোজা উপরে ওড়ে উঠতে পারে; ভোরে ও গোধূলিতে এরা বেশি সক্রিয় হয়; উচ্চ - কণ্ঠে ধাতব ঝংকার দিয়ে ডাকে :  ম্যা - অ্যাও .  .  ।  জানুয়ারি - মার্চ মাসের প্রজনন ঋতুতে পুরুষপাখি পেখম উঠিয়ে নাড়াতে থাকে ,  এবং স্ত্রীপাখি তার চারদিকে ধীরে ধীরে ঘুরতে থাকে; ঘন ঝোপের নিচে মাটিতে বাসা করে স্ত্রীপাখি ডিম পাড়ে ।  ডিমগুলো পীতাভ; সংখ্যায় ৪ - ৬টি; মাপ ৬ . ৯দ্ধ৫ . ২ সেমি ।  স্ত্রীপাখি একাই ডিমে তা দেয়; ২৮ দিনে ডিম ফোটে ।  ডিম ফোঁটার পর ছানারা বাসা ছেড়ে যায় ও মায়ের পাশে হেঁটে নিজেরা খাবার খুঁটে খায় ।  
বিস্তৃতি :  দেশি ময়ূর বাংলাদেশের প্রাক্তন আবাসিক পাখি; ১৯৮০ সাল পর্যন্তÍ ঢাকা বিভগের পাতাঝরা বনে দেখা গেছে ,  এখন নেই ।  এখন মালদ্বীপ ছাড়া দক্ষিণ এশিয়ার সর্বত্র এর বৈশ্বিক বিস্তৃতি রয়েছে । 
অবস্থা :  দেশি ময়ূর বিশ্বে বিপদমুক্ত হলেও বাংলাদেশ থেকে বিদায় হয়ে গেছে ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  দেশি ময়ূরের বৈজ্ঞানিক নামের অর্থ চূড়াধারী ময়ূর  ( ল্যাটিন  :  ঢ়ধাড়  =  ময়ূর ,  পৎরংঃধঃঁং  =  চূড়াওয়ালা ) 
 ( মো :  আনোয়ারুল ইসলাম ও মো :  শাহরিয়ার মাহমুদ ) 
০১৩ .   চধাড় সঁঃরপং খরহহধবঁং ,  ১৭৬০ 
সমনাম :  নেই
বাংলা নাম :  সবুজ ময়ূর ,  বর্মী ময়ূর  ( অ্যাক্ট ) 
ইংরেজি নাম :  এৎববহ চবধভড়ষি  ( ইঁৎসবংব চবধভড়ষি ) 
বর্ণনা :  সবুজ ময়ূর ঘন সবুজ রঙের ভূচর পাখি  ( দৈর্ঘ্য ১০০ - ৩০০ সেমি ,  ওজন ৪ . ৫ কেজি ,  ডানা ৪৫ সেমি ,  ঠোঁট ৪ . ৩ সেমি ,  পা ১৫ . ২ সেমি ,  লেজ ৪ . ৩ সেমি ,  পেখম ১৫০ সেমি )  ।  পুরুষপাখির চেহারা ও আকার স্ত্রীপাখি থেকে অনেকটা আলাদা ।  পুরুষপাখির পিঠ ও ঘাড় সবুজ; পালকহীন মুুখের চামড়া নীল - হলুদ মেশানো; ডানা - ঢাকনি সবুজ ,  ডানার মধ্যভাগ ও গোড়ার পালক বাদামি; লেজের পেখমের প্রান্তেÍ কালো চক্রের মধ্যে বেগুনি ফোঁটা; দেহতলে সরু কালো ঢেউসহ পিতল ,  সবুজ ও বেগুনি দাগ ।  স্ত্রীপাখির পিঠ গাঢ় বাদামি; লেজ পেখমহীন; ডানা - ঢাকনি ,  পিঠের শেষভাগ ও কোমর কালচে বাদামি; লেজে পীতাভ ,  বাদামি ও কালো রঙের ডোরা আছে ।  অপ্রাপ্তবয়স্ক পাখির সবুজাভ ও তামাটে কোমর ছাড়া দেখতে ময়ূরীর মত ।  ৩টি উপ - প্রজাতির মধ্যে চ . ম .  ংঢ়রভরপবৎ বাংলাদেশে ছিল । 
স্বভাব  :  সবুজ ময়ূর বনতলে ও বনের প্রান্তেÍ বিচরণ করে; সাধারণত একটি ঝাঁকে একটি পুরুষ ৩ - ৫টি স্ত্রী থাকে ।  এরা মাটি আঁচড়ে ,  ঝরা - পাতা উল্টে খাবার খোঁজে; খাদ্যতালিকায় রয়েছে বীজ ,  শস্যদানা ,  ফুলের কলি ,  রসালো ফল ,  পোকামাকড় ,  কেঁচো ,  সাপ ও টিকটিকি ।  জোরে পাখা ঝাপটে এরা প্লত উড়তে পারে; ভোরে ও গোধূলিতে বেশি সরব ও সক্রিয় হয়; পুরুষপাখির উঁচু স্বরের ডাক :  ইয়েই - অও .  . ;  আর স্ত্রীপাখির ডাক :  অ্যাও - অ্যা .  .  ; ভয় পেলে এরা ডাকে :  কের - র - র - রু .  .  ।  জানুয়ারি - মে মাসের প্রজনন ঋতুতে পুরুষপাখি পেখম মেলে ধীরে ধীরে ঘুরতে থাকে ।  ঘন ঝোপের নিচে মাটিতে বাসা বানিয়ে স্ত্রীপাখি ডিম পাড়ে ।  ডিমগুলো পীতাভ ,  সংখ্যায় ৩ - ৬ টি ,  মাপ ৭ . ২দ্ধ৫ . ৩ সেমি ।  স্ত্রীপাখি একাই ডিমে তা দেয়; ২৬ - ২৮ দিনে ডিম ফোটে । 
বিস্তৃতি :  সবুজ ময়ূর বাংলাদেশের প্রাক্তন আবাসিক পাখি; চট্টগ্রাম বিভাগের চিরসবুজ বনে দেখা মিলত ,  এখন নেই ।  এখন ভারত থেকে ইন্দোনেশিয়া পর্যন্তÍ এর বৈশ্বিক বিস্তৃতি রয়েছে ।  
অবস্থা :  সবুজ ময়ূর বিশ্বে সংকটাপন্ন ও বাংলাদেশে অপ্রতুল - তথ্য শ্রেণিতে রয়েছে ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ  :  সবুজ ময়ূরের বৈজ্ঞানিক নামের অর্থ ছোট - ময়ূর  ( ল্যাটিন  :  ঢ়ধাড়  =  ময়ূর ,  সঁঃরপঁং  =  খুদে / সংক্ষিপ্ত )   । 
 [  ইনাম আল হক ও মো :  শাহরিয়ার মাহমুদ  ]  
	
পরিবার :  উঊঘউজঙঈণএঘওউঅঊ
শরালি হাঁস
ডানায় বিশেষ পালকে শব্দ করে ওড়ে এমন মাঝারি আকারের হাঁস; লম্বা ঘাড় ও পা; প্রশস্ত ডানা; ওড়ার সময় বাধা পেলে বৃত্তাকারে ঘুরতে থাকে; পুরুষ ও স্ত্রীপাখির চেহারায় পার্থক্য নেই; অপ্রাপ্ত — বয়স্ক পাখির পালক অনুজ্জ্বল ।  
এ পরিবারে পৃথিবীতে ২ গণে ৯ প্রজাতি ,  বাংলাদেশে ১ গণে ২ প্রজাতি 
গণ :  উবহফৎড়পুমহধ ঝধিরহংড়হ ,  ১৮৩৭
মাঝারি আকারের শরালি; মাঝারি আকারের ঠোঁট ,  আগাগোড়া সমান প্রশস্ত; ঠোঁটের মাথায়  ‘ কাঁটা ’  থাকে ,  কাঁটাটি নিচের দিকে হঠাৎ বাঁকানো; নাসারন্ধ্র ঠোঁটের গোড়া থেকে এক - তৃতীয়াংশ দৈর্ঘ্যরে মধ্যে অবস্থিত; ডানা প্রশস্ত; পা লম্বা ও শক্ত ,  পায়ের সামনের দিক খাঁজকাটা ।  
পৃথিবীতে ৮ প্রজাতি ,  বাংলাদেশে ২ প্রজাতি
 ০১৪ .  উবহফৎড়পুমহধ নরপড়ষড়ৎ  ( ঠরবষষড়ঃ ,  ১৮১৬ ) 
সমনাম :  অহংবৎ নরপড়ষড়ৎ ঠরবষষড়ঃ ,  ১৮১৬
বাংলা নাম  :  রাজ শরালি ,  বড় সরালী  ( আলী )  
ইংরেজি নাম :  ঋঁষাড়ঁং ডযরংঃষরহম উঁপশ 
বর্ণনা :  রাজ শরালি বাদামি শরীর আর সাদা কোমরের হাঁস  ( দৈর্ঘ্য ৫১ সেমি ,  ওজন ৭০০ গ্রাম ,  ডানা ২২ সেমি ,   ঠোঁট ৪ . ৭ সেমি ,  পা ৫ . ৮ সে  . মি ,  লেজ ৫ . ৫ সেমি .  )  ।  প্রাপ্তবয়স্ক পাখির পিঠ বাদামি ও কালোয় মেশানো; দেহতল তামাটে থেকে দারুচিনি রঙের; লালচে - কমলায় মেশানো মাথায় লালচে বাদামি চাঁদি; ঘাড়ের পিছনে অস্পষ্ট কালো লাইন; ডানার উপরে অস্পষ্ট তামাটে ডানা - ঢাকনি; বগলে সাদাটে ডোরা ও কোমরের সাদা ফেটা ওড়ার সময় স্পষ্ট চোখে পড়ে ।  এর চোখ বাদামি; ঠোঁট স্লে¬ট - নীল; পা ,  পায়ের পাতা ও নখর কালো ।   পুরুষ ও স্ত্রীপাখির চেহারায় কোন পার্থক্য নেই ।  অপ্রাপ্তবয়স্ক পাখির মাথার পাশ ,  ঘাড়ের উপরিভাগ ও পিঠ হালকা খয়েরি; বগলের ডোরা অস্পষ্ট ।  
স্বভাব  :  রাজ শরালি নলবন ও উদ্ভিদভরা মিঠাপানির অগভীর হ্রদ ,  বড় নদী ও মোহনায় বিচরণ করে; সাধারণত বড় বড়  দলে থাকতে দেখা যায় ।  রাতে অথবা মেঘলা দিনে এরা জলাশয়ে ঘন ঘন ডুব দিয়ে বা পানির উপরে সাঁতার দিয়ে আহার খোঁজে; খাদ্যতালিকায় রয়েছে জলজ উদ্ভিদের বীজ ও নতুন কুঁড়ি ,  মৃত মাছ ও জলজ অমেরুদ - ী প্রাণী ।  দিনে এরা পানিতে ,  মাটিতে অথবা গাছে বিশ্রাম নেয়; ঠোঁট পিঠের পালকে গুঁজে এক পায়ে দাঁড়িয়ে থাকে ।  এরা সাধারণত  সমস্বরে শিস দিয়ে ডাকে :  কে - উইও .  .  .  ।  জুন - অক্টোবর মাসের প্রজনন ঋতুতে এরা গাছের প্রাকৃতিক গর্তে ,  বড় শাখার ভাঁজে ,  বা জলবেষ্টিত ভূমিতে লতাপাতার বাসা বানিয়ে ডিম পাড়ে ।  ডিমগুলো সাদা ,  সংখ্যায় ৬ - ৮টি ,  মাপ ৫ . ৬দ্ধ৪ . ৩ সেমি ।  ৩০ - ৩২ দিনে ডিম ফোটে । 
বিস্তৃতি :  রাজ শরালি বাংলাদেশের সুলভ পরিযায়ী পাখি; শীতে সব জলাশয়েই পাওয়া যায় ,  তবে বেশি দেখা যায় সিলেট বিভাগের হাওরাঞ্চলে; চট্টগ্রাম ,  ঢাকা ও রাজশাহী বিভাগেও পাওয়া যায় ।  দক্ষিণ এশিয়া ,  আফ্রিকা ,  আমেরিকার দেশসমূহে এর বৈশ্বিক বিস্তৃতি রয়েছে । 
অবস্থা :  রাজ শরালি বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  রাজ শরালির বৈজ্ঞানিক নামের অর্থ দোরঙা বৃক্ষবাসী - হাঁস  ( গ্রিক  :  ফবহফৎড়হ  =  বৃক্ষ ,  পুমহঁং  =  হাঁস ,   ল্যাটিন  :  নর  =  দুই ,  পড়ষড়ৎ  =  রঙ )   । 
 [ মোঃ আনোয়ারুল ইসলাম ও মোঃ শাহরিয়ার মাহমুদ ] 
০১৫ .  উবহফৎড়পুমহধ লধাধহরপধ  ( ঐড়ৎংভরবষফ ,  ১৮২১ ) 
সমনাম  :  অহংবৎ লধাধহরপধ ঐড়ৎংভরবষফ ,  ১৮২১
বাংলা নাম  :  পাতি শরালি ,  শরালি  ( আলী )  
ইংরেজি নাম :  খবংংবৎ ডযরংঃষরহম উঁপশ  
বর্ণনা  :  পাতি শরালি কালচে - বাদামি রঙের লম্বা ঘাড়ওয়ালা হাঁস  ( দৈর্ঘ্য ৪২ সেমি ,  ওজন ৫০০ গ্রাম ,  ডানা ১৮ . ৭ সেমি ,  ঠোঁট ৪ সেমি ,  পা ৪ . ৫ সেমি ,  লেজ ৫ . ৫ সেমি )  ।  প্রাপ্তবয়স্ক পাখির ধূসরাভ ও পীত রঙের মাথায় গাঢ় বাদামি টুপি; ঘাড়ের উপরিভাগ ধূসর পীতাভ; ওড়ার পালক কালচে; ডানার আগা ,  কোমর ,  ও লেজ - ঢাকনি উজ্জ্বল তামাটে; বগল হালকা হলুদ; পিঠে আঁইশের মত দাগ; হালকা হলুদ তলপেটসহ দেহতল তামাটে ।  এর চোখ মলিন বাদামি ,  ঠোঁট স্লে¬ট - ধূসর ও চোখের পাতা উজ্জ্বল হলুদ; পা ও পায়ের পাতা ফ্যাকাসে - নীল; আঙুলের পর্দা ও নখর কালচে ।  পুরুষ ও স্ত্রীপাখির চেহারা অভিন্ন ।  অনুজ্জ্বল অপ্রাপ্তবয়স্ক পাখির দেহতল ধূসরাভ - পীতাভ । 
স্বভাব :  পাতি শরালি মিঠাপানির পুকুর ,  বিল ,  ঝিল ,  নদীতীর ইত্যাদি অগভীর জলাশয়ে বিচরণ করে; সাধারণত ঝাঁকে থাকতে দেখা যায় ।  রাতে জলমগ্ন জমিতে অল্প ডুব দিয়ে ,  সাঁতরে বা হেঁটে এরা আহার খোঁজে; খাদ্যতালিকায় আছে জলজ আগাছা ,  কচিকা -  ,  শস্যদানা ,  মরা মাছ ,  পোকামাকড় ও জলজ অমেরুদ - ী প্রাণী ।  দিনে এরা পানিতে ,  মাটিতে অথবা গাছে বিশ্রাম নেয় অথবা ঘুমায় ।  ওড়ার সময় এদের ডানার বিশেষ পালক থেকে নূপুরের মত ঝন্ - ঝন্ শব্দ হয়; তা ছাড়া সাধারণত শিস দিয়ে ডাকে :  হুই - হুয়ি .  .  ।  জুন - অক্টোবর মাসের প্রজনন ঋতুতে গাছের গর্তে ,  তাল ও নারকেল গাছের মাথায় ,  নলবনে ও জলবেষ্টিত ঝোপে লতাপাতা ও ঘাস ¯ূ ‘ প করে বাসা বেঁধে এরা ডিম পাড়ে ।  ডিমগুলো সাদা ,  সংখ্যায় ৭ - ১২ টি ,  মাপ ৪ . ৭দ্ধ২ . ৬ সেমি ।  স্ত্রীপাখি একা ডিমে তা দেয়; ২২ - ২৪ দিনে ডিম ফোটে ।  পুরুষ ও স্ত্রীপাখি উভয়ে মিলে ছানা পাহারা দেয় । 
বিস্তৃতি :  পাতি শরালি বাংলাদেশের সুলভ আবাসিক পাখি; শীতে অনেক পরিযায়ী পাতি শরালি এ দেশে আসে; দেশের সব বিভাগের সব জলাশয়ে এদের দেখা যায় ।  পৃথিবীতে এর বিস্তৃতি দক্ষিণ ,  পূর্ব ও দক্ষিণ - পূর্ব এশিয়ায় পাকিস্তান ,  ভারত ,  নেপাল ,  শ্রীলংকা ,  চিন ,  তাইওয়ান ,  মিয়ানমার ,  থাইল্যান্ড ,  ইন্দোচিন ,  মালয়েশিয়া ও ইন্দোনেশিয়া । 
অবস্থা :  পাতি শরালি বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  পাতি শরালির বৈজ্ঞানিক নামের অর্থ জাভা দ্বীপের বৃক্ষবাসী - হাঁস  ( গ্রিক  :  ফবহফৎড়হ  =  বৃক্ষ ,  পুমহঁং  =  হাঁস ,  লধাধহরপধ  =  জাভা দ্বীপের ,  ইন্দোনেশিয়া )   । 
  [ মোঃ আনোয়ারুল ইসলাম ও মোঃ শাহরিয়ার মাহমুদ ] 
পরিবার :  অঘঅঞওউঅঊ
হাঁস - রাজহাঁস - মরাল
মাঝারি থেকে বড় আকারের গোলগাল জলার পাখি; পা খাটো ও চ্যাপ্টা; ঠোঁট ছোট ,  শক্তিশালী; প্রজনন ঋতুর শেষে ওড়ার পালক খসে পড়ে ও কয়েক সপ্তাহ উড়তে পারে না ।  
এ পরিবারে পৃথিবীতে ৪৩ গণে ১৪৮ প্রজাতি ,  বাংলাদেশে ১৩ গণে ২৯ প্রজাতি
গণ :  অহংবৎ ইৎরংংড়হ ,  ১৭৬০
বড় আকারের গোলাকার হাঁস; ঠোঁট খাটো ,  মোটা ও উঁচু গোড়া; ঠোঁটের গোড়া থেকে মাঝামাঝি দূরত্বে নাসারন্ধ্র ,  তার পরের অংশ খাঁজকাটা; পা শক্তিশালী ও সামান্য লম্বা; ডানা লম্বা ও সুচালো; ১৬ - ১৮ পালকের লেজটি খাটো ও গোলাকার ।  
পৃথিবীতে ১০ প্রজাতি ,  বাংলাদেশে ৩ প্রজাতি
 ০১৬ .   অহংবৎ ধষনরভৎড়হং  ( ঝপড়ঢ়ড়ষর ১৭৬৯ ) 
সমনাম  :  ইৎধহঃধ ধষনরভৎড়হং ঝপড়ঢ়ড়ষর ,  ১৭৬৯
বাংলা নাম  :  বড় ধলাকপাল রাজহাঁস
ইংরেজি নাম :  এৎবধঃবৎ ডযরঃব - ভৎড়হঃবফ এড়ড়ংব 
বর্ণনা  :  বড় ধলাকপাল রাজহাঁস বড় আকারের জলচর পাখি  ( দৈর্ঘ্য ৭৬ সেমি ,  ওজন ২ . ৫ কেজি ,  ডানা ৪০ সেমি ,  ঠোঁট ৪ . ৬ সেমি ,  পা ৬ . ৫ সেমি ,  লেজ ১২ সেমি )  ।  অপ্রাপ্তবয়স্ক পাখির মাথা কালচে; মুখের সামনে ও ঠোঁটের চারদিক সাদা; গাঢ় ধূসরাভ - বাদামি পিঠে আঁইশের মত দাগ; ডানার পালকে সরু সাদা পাড়; পেটে কালো ডোরা; দেহতল বাদামি; লেজতল - ঢাকনি সাদা; চোখ বাদামি ,  ঠোঁট গোলাপি বা ফ্যাকাসে - কমলা ও হলুদে মেশানো; নখ হালকা খয়েরি; পা ও পায়ের পাতা কমলা হলুদ থেকে মেটে লাল এবং নখর সাদাটে ।  পুরুষ ও স্ত্রীপাখির চেহারায়  কোন পার্থক্য নেই ।  অপ্রাপ্তবয়স্ক পাখির মুখে সাদা রঙ ও পেটে ডোরা নেই ।  ৫টি উপ - প্রজাতির মধ্যে অ .  ধ .  ধষনরভৎড়হং বাংলাদেশে পাওয়া গেছে । 
স্বভাব  :  বড় ধলাকপাল রাজহাঁস মিঠাপানির জলাশয় ,  নলবন ,  বাদাবন ,  আর্দ্র তৃণভূমি ও শস্যখেতে বিচরণ করে; সাধারণত দলবদ্ধ হয়ে থাকতে দেখা যায় ।  ধীরে ধীরে হেঁটে অথবা সাঁতরে এরা আহার খুঁজে নেয়; খাদ্যতালিকায় রয়েছে ঘাস ,  কচি নল ,  জলজ উদ্ভিদ .  শস্যদানা ,  পোকামাকড় ও শামুক ।  এক পায়ে দাঁড়িয়ে অথবা মাটিতে পেট ঠেকিয়ে বসে এরা বিশ্রাম নেয় ।  প্রয়োজনে এরা মাটি থেকে সোজা উপরের দিকে ওড়ে পালাতে পারে; এবং পরিযায়ন কালে দীর্ঘ পথ একবারে অতিক্রম করতে পারে ।  ওড়ার সময় এরা নাকি সুরে ডাকে :  ইহ - ঈয়ি .  . ; এদের গানের সুর :  লিও - লিয়ক .  .  ।  গ্রীষ্মকালে সাইবেরিয়ার তুন্দ্রা অঞ্চলে এদের প্রজনন হয়; নরম উদ্ভিদ ও পালক দিয়ে বাসা তৈরী করে এরা ডিম পাড়ে ।  ডিমগুলো ফ্যাকাসে; সংখ্যায় ৩ - ৬টি ।  স্ত্রী রাজহাঁস একাই ডিমে তা দেয় , ; ২২ - ২৮ দিনে ডিম ফোটে ।  
বিস্তৃতি :  বড় ধলাকপাল রাজহাঁস বাংলাদেশের অনিয়মিত পাখি; শীতকালে ঢাকা বিভাগের নদীতে এর দেখা পাবার তথ্য রয়েছে ।  এশিয়া ,  ইউরোপ থেকে উত্তর আমেরিকা পর্যন্তÍ এর বৈশ্বিক বিস্তৃতি রয়েছে । 
অবস্থা :  বড় ধলাকপাল রাজহাঁস বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত ।  
বিবিধ :  বড় ধলাকপাল রাজহাঁসের বৈজ্ঞানিক নামের অর্থ সাদাকপাল রাজহাঁস  ( ল্যাটিন  :  ধহংবৎ  =  রাজহাঁস ,  ধষনঁং  =  সাদা ,   ভৎড়হং  =  কপাল )   । 
 [  মোঃ আনোয়ারুল ইসলাম ও মোঃ শাহরিয়ার মাহমুদ ] 
 ০১৭ .  অহংবৎ ধহংবৎ  ( খরহহধবঁং ,  ১৭৫৮ ) 
সমনাম  :  অহধং ধহংবৎ খরহহধবঁং ,  ১৭৫৮
বাংলা নাম  :  মেটে রাজহাঁস ,  ধূসর রাজহাঁস  ( অ্যাক্ট ) 
ইংরেজি নাম  :  এৎবুষধম এড়ড়ংব 
বর্ণনা  :  মেটে রাজহাঁস পাটলবর্ণের ঠোঁট ও পা এবং লম্বা গলার বড় জলচর পাখি  ( দৈর্ঘ্য ৮২ সেমি ,  ওজন ৩ কেজি ,  ডানা ৪৫ সেমি ,  ঠোঁট ৬ . ২ সেমি ,  পা ৭ সেমি ,  লেজ ১৩ . ৫ সেমি )  ।  প্রাপ্ত — বয়স্ক পাখির মাথা ও গলা হালকা ছাই রঙের; কালচে কোমর ও উপরের লেজ - ঢাকনি সাদা; দেহতল ধূসর বাদামি; তলপেট সাদা; ওড়ার সময় ডানার ফ্যাকাসে সম্মুখভাগ স্পষ্ট চোখে পড়ে ।  এর চোখ বাদামি; ঠোঁট লালচে সাদা থেকে পাটল বর্ণের ,  ঠোঁটের আগা হালকা খয়েরি ও সাদায় মেশানো; পা ও পায়ের পাতা প্রায় পাটল বর্ণের ।  পুরুষ ও স্ত্রীপাখির চেহারায় পার্থক্য নেই ।  অপ্রাপ্ত — বয়স্ক পাখির হালকা খয়েরি পিঠ ও পেটের পালকের বেড় অস্পষ্ট ।  এই প্রজাতির ২টি উপ - প্রজাতির মধ্যে  অ .  ধ .  ৎঁনৎরৎড়ংঃৎরং বাংলাদেশে দেখা গেছে । 
স্বভাব  :  মেটে রাজহাঁস নদ - নদী ,   হ্রদ ,  নিচু জলাবদ্ধ জমি ,  আর্দ্র তৃণভূমি ও সদ্যকাটা শস্যখেতে বিচরণ করে; সাধারণত দলবদ্ধভাবে থাকতে দেখা যায় ।  অগভীর জলে হেঁটে ,  সাঁতার কেটে বা পানির নিচে ঠোঁট ডুবিয়ে খাবার খোঁজে; খাদ্যতালিকায় আছে ঘাস ,  জলজ আগাছা ,  শস্যের কচি ডগা ,  শামুক ,  গুগলি ইত্যাদি ।  এরা প্রধানত দিনের বেলা বিচরণ করে ,  আবার পূর্ণিমা রাতেও সক্রিয় থাকে; অন্য সময় এক পায়ে দাঁড়িয়ে বা মাটিতে বুক লাগিয়ে বিশ্রাম নেয় ।  এদের গভীর নাকি সুরের পরিচিত ডাক :  অ্যাবঙ - অ্যাবঙ .  .  .  .  ।  এপ্রিল মাসে এশিয়া ও সাইবেরিয়ার দক্ষিণাঞ্চলের জলাশয়ে এরা প্রজনন শুরু করে এবং নলবনে ও ঝোপের মধ্যে বাসা বেঁধে ডিম পাড়ে ।  ডিমগুলো পীতাভ ও সাদায় মেশানো; সংখ্যায় ৮ - ৬টি; মাপ ৮ . ৫দ্ধ ৫ . ৮ সেমি ।  স্ত্রীপাখি একাই ডিমে তা দেয়; ২৭ - ২৮ দিনে ডিম ফোটে; ছানাগুলো বাসা ছেড়ে স্ত্রীপাখির পিছু পিছু মাটিতে ও পানিতে চরে বেড়ায়; শীতের পরিযায়নেও তারা একে অনুসরণ করে । 
বিস্তৃতি :  মেটে রাজহাঁস বাংলাদেশের বিরল পরিযায়ী পাখি; প্রধানত শীতে বরিশাল ও চট্টগ্রাম বিভাগের সমুদ্র - উপকূলে বিচরণ করে; তা ছাড়া ঢাকা ও সিলেট বিভাগের বড় জলাশয়গুলোতেও পাওয়া যায় ।  এশিয়া ও ইউরোপ মহাদেশে এর বৈশ্বিক বিস্তৃতি রয়েছে ।  
অবস্থা :  মেটে রাজহাঁস বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত ।  
বিবিধ  :  মেটে রাজহাঁসের বৈজ্ঞানিক নামের অর্থ রাজহাঁস  ( ল্যাটিন  :  ধহংবৎ  =  রাজহাঁস )   ।  
 [ মোঃ আনোয়ারুল ইসলাম ও মোঃ শাহরিয়ার মাহমুদ ]  
 ০১৮ .  অহংবৎ রহফরপঁং  ( খধঃযধস ,  ১৭৯০ ) 
সমনাম  :  অহধং রহফরপধ খধঃযধস ,  ১৭৯০
বাংলা নাম  :  দাগি রাজহাঁস ,  বাদিহাঁস  ( আলী )  ,  রাজহাঁস  ( আই )  
ইংরেজি নাম  :  ইধৎ - যবধফবফ এড়ড়ংব 
বর্ণনা :  দাগি রাজহাঁস বড় আকারের জলচর পাখি  ( দৈর্ঘ্য ৭৩ সেমি ,  ওজন ১ . ৬ কেজি ,  ডানা ৪৫ সেমি ,  ঠোঁট ৫ . ৫ সেমি ,  পা ৭ . ১ সেমি ,  লেজ ১৪ . ৮ সেমি )  ।  প্রাপ্তবয়স্ক পাখি দেখতে ধূসর মনে হয়; সাদা মাথা থেকে সাদা একটি লাইন ধূসর গলার নিচ পর্যন্তÍ নেমে গেছে; মাথায় দুটি স্পষ্ট কালো ডোরা থাকে; ওড়ার সময় এদের সাদা মাথা ,  ফ্যাকাসে দেহ ও ডানার কালো আগা স্পষ্ট  চোখে পড়ে ।  এদের চোখ বাদামি; হলুদ ঠোঁটের আগা ও নাক কালো; পা ও পায়ের পাতা গাঢ় হলুদ ।  পুরুষ ও স্ত্রীপাখির চেহারায় কোন পার্থক্য নেই ।  অপ্রাপ্তবয়স্ক পাখির মাথায় ডোরা নেই; এর সাদা কপাল ,  গাল ও গলা মলিন ,  ধূসর - বাদামি মাথার চাঁদি ও ঘাড়ের নিচের অংশ থেকে পৃথক করেছে; পিঠ ও পেটের রঙ এক । 
স্বভাব  :  দাগি রাজহাঁস এদেশে লতাপাতা ঘেরা জলাশয়ের পাড় ,  জনবসতিহীন উপকূলীয় দ্বীপ এবং বড় নদীর চরে বিচরণ করে; সাধারণত ৫ - ১০০টি পাখির ঝাঁক চোখে পড়ে ।  রাতে খাবার খেলেও দ্বীপাঞ্চলে এদের দিনেও খাবার খেতে দেখা যায়; খাদ্যতালিকায় আছে সবুজ ঘাস ,  লতাপাতা ইত্যাদি; মাঝে মাঝে  উপকূলের ধানখেতেও হানা দেয় ।  সোজা লাইনে অথবা ঠ আকৃতির সারিতে এরা ওড়ে চলে ।  খাওয়ার সময় এরা নাকি সুরে ডাকে :  গ্যাগ - গ্যাগ .  .  এবং কোলাহলময় ডাক :  আহন্ঙ - আঙ - আঙ .  .  .  .  অনেক দূর থেকে শোনা যায় ।  মে - জুন মাসে তিব্বতে হিমালয়ের উঁচু জলাভূমিতে এদের প্রজনন হয় ।  হ্রদের ধারের মাটিতে লতাপাতার মাঝে পালকের বাসা তৈরি করে এরা ডিম পাড়ে ।  ডিমগুলো গজদন্তেÍর মত সাদা; সংখ্যায় ৩ - ৪টি; মাপ ৮ . ৪দ্ধ৫ . ৫ সেমি ।  স্ত্রীপাখি একাই ডিমে তা দেয়; ৩০ দিনে ডিম ফোটে ।  বাবা ও মাপাখি উভয়ে মিলে ছানা পালন করে ।  
বিস্তৃতি  :  দাগি রাজহাঁস বাংলাদেশের দুর্লভ পরিযায়ী পাখি; শীতকালে উপকূলে থাকে; বরিশাল , চট্টগ্রাম ,  ঢাকা ,  খুলনা ও সিলেট বিভাগের বড় জলাভূমিতে কালেভদ্রে দেখা যায় ।  দক্ষিণ ,  পূর্ব ও দক্ষিণ - পূর্ব এশিয়ায় পাকিস্তান ,  ভারত ,  নেপাল ,  ভুটান ,  সাইবেরিয়া ,  মঙ্গোলিয়া ,  আফগানিস্তান ও চিনে এর বৈশ্বিক বিস্তৃতি রয়েছে ।  
অবস্থা  :  দাগি রাজহাঁস বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ  :  পরিযায়নের পথে দাগি রাজহাঁসের দল এভারেস্ট শিখরের ওপর দিয়ে উড়ে আসে বলে তথ্য আছে ।  এর বৈজ্ঞানিক নামের অর্থ ভারতীয় রাজহাঁস  ( ল্যাটিন  :  ধহংবৎ  =  রাজহাঁস ,  রহফরপঁং  =  ভারতের )   । 
 ( মোঃ আনোয়ারুল ইসলাম ও এম .  কামরুজ্জামান ) 
গণ :  ঞধফড়ৎহধ ঙশবহ ,  ১৮১৭
আকার ও স্বভাব রাজহাঁসের মত; ঠোঁট ছোট ,  গোড়া উঁচু ,  উপরে উত্তল ,  আগা চ্যাপ্টা ,  ঠোঁটের আগার কাঁটা হঠাৎ নিচে বাকানো; ঠোঁটের গোড়া থেকে নাসিকার দৈর্ঘ্য ঠোঁটের এক - তৃতীয়াংশেরও কম; ডানা দীর্ঘ ও সুচালো; ১৪ পালকের লেজটি গোলাকার । 
পৃথিবীতে ৭ প্রজাতি ,  বাংলাদেশে ২ প্রজাতি
০১৯ .  ঞধফড়ৎহধ ভবৎৎহমরহবধ  ( চধষষধং ,  ১৭৬৪ ) 
সমনাম  :  অহধং ভবৎৎঁমরহবধ চধষষধং ,  ১৭৬৪
বাংলা নাম  :  খয়রা চকাচকি ,  চকাচকি  ( আলী ) 
ইংরেজি নাম  :  জঁফফু ঝযবষফঁপশ
বর্ণনা :  খয়রা চকাচকি দারুচিনি ও বাদামি রঙের বড় আকারের হাঁস  ( দৈর্ঘ্য ৬৪ সেমি ,  ওজন ১ . ৫ কেজি ,  ডানা ৩৬ সেমি ,  ঠোঁট ৪ . ৩ সেমি ,  পা ৬ সেমি ,  লেজ ১৪ সেমি ।  পুরুষ ও স্ত্রীপাখির চেহারায় কিছুটা পার্থক্য আছে ।  পুরুষপাখি কমলা - বাদামি থেকে দারুচিনি বর্ণের; হালকা বাদামি মাথা ও ঘাড়; ডানায় ধাতব সবুজ পতাকা ও সাদা ঢাকনি; প্রান্তÍপালক ও লেজ কালো ।  প্রজনন ঋতুতে পুরুষপাখির গলায় সরু কালো বলয় হয় ।  পুরুষপাখির চেয়ে আকারে স্ত্রী সামান্য ছোট; স্ত্রীপাখির মাথা ফ্যাকাসে রঙের এবং গলায় বলয় হয় না ।  পুরুষ ও স্ত্রী উভয়ের চোখ বাদামি এবং ঠোঁট ,  পা ও পায়ের পাতা কালো ।  অপ্রাপ্তবয়স্ক পাখি দেখতে স্ত্রীপাখির মত ,  তবে ডানার গোড়ার - পালক ও ডানা - ঢাকনি ধুসর বর্ণের । 
স্বভাব  :  খয়রা চকাচকি পলিময় উপকূল ও বড় নদীর চরে বিচরণ করে :  সাধারণত জোড়ায় বা ছোট ঝাঁকে দেখা যায় ।  এরা কখনও হাঁসের মত নরম কাদামাটিতে কখনও রাজহাঁসের মত আর্দ্র তৃণভূমিতে আহার খোঁজে; খাদ্যতালিকায় আছে শস্যদানা ,  অঙ্কুুরিত উদ্ভিদ ,  নরম পাতা ,  চিড়িং ও কাঁকড়া - জাতীয় প্রাণী ,  শামুক ,  জলজ পোকামাকড় ,  সরীসৃপ ইত্যাদি ।  ভয় পেলে এরা উচ্চস্বরে ডাকে :  আঙক - আঙক .  .  .  ওড়ার সময় হনের্র মত শব্দ করে ডাকে :  আআখ .  .  .  অথবা ট্রাম্পেট বাজানোর মত শব্দ :  পক - পক - পক  - পক .  .  .  ।  মে - জুন মাসে মধ্য এশিয়া ও তিব্বতে এদের প্রজনন হয় ।  উঁচু মালভূমির মধ্যে যে সব বাদা আর জলাশয় আছে তার পাশে মাটির গর্তে পালকের বাসা বানিয়ে তারা ডিম পাড়ে ।  ডিমগুলো গজদন্তেÍর মত সাদা ,  সংখ্যায় ৬ - ১০টি ,  মাপ ৬ . ৫ দ্ধ ৪ . ৫ সেমি .  ।  ২৮ - ৩০ দিনে ডিম ফোটে ।   
বিস্তৃতি :  খয়রা চকাচকি বাংলাদেশের সুলভ পরিযায়ী পাখি; শীতে বরিশাল ,  চট্ট্রগ্রাম ,  ঢাকা ,  রাজশাহী ও সিলেট বিভাগের হাওর ও নদনদীতে দেখা যায় ।  এশিয়া ও আফ্রিকার দক্ষিণাংশে এর বৈশ্বিক বিস্তৃতি রয়েছে; এশিয়ার মধ্যে তুর্কি ,  চিন ,  কোরিয়া ,  জাপান এবং শুধু মালদ্বীপ ছাড়া ভারত মহাদেশের অন্যান্য দেশে রয়েছে । 
অবস্থা :  খয়রা চকাচকি বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ  :  খয়রা চকাচকির বৈজ্ঞানিক নামের অর্থ মরচে - রঙ চকাচকি  ( ফ্রেঞ্চ  :  ঃধফড়ৎ চকাচকি ;  ল্যাটিন  :  ভবৎৎঁমরহবঁং  =  মরিচা রঙ  )   । 
  [ মোঃ আনোয়রুল ইসলাম ও এম .  কামরুজ্জামান  ] 
০২০ .  ঞধফড়ৎহধ ঃধফড়ৎহধ  ( খরহহধবঁং ,  ১৭৫৮ ) 
সমনাম :  অহধং ঃধফড়ৎহধ খরহহধবঁং ,  ১৭৫৮
বাংলা নাম :  পাতি চকাচকি ,  শাহ চখা  ( আলী ) 
ইংরেজি নাম :  ঈড়সসড়হ ঝযবষফঁপশ 
বর্ণনা :  পাতি চকাচকি টকটকে লাল ঠোঁট আর সাদা বুকে লাল ফিতা পরা হাঁস  ( দৈর্ঘ্য ৬২ সেমি ,  ওজন ১কেজি ,  ডানা ১১ . ৫ সেমি ,  ঠোঁট ৩ . ২ সেমি ,  পা ৫ . ২ সেমি ,  লেজ ১১ . ৫ সেমি )  ।  এর মাথা ও ঘাড় চকচকে সবুজ কালোয় মেশানো; সাদা দেহ জুড়ে তিনটি প্রশস্ত কালো লাইন; বুকে তামাটে রঙের ফোটা; চোখ বাদামি; ঠোঁট মেটে লাল থেকে প্রবাল - লাল; ঠোঁটের আগা প্রায় বাদামি; পা ও পায়ের পাতা মেটে পাটল বর্ণ থেকে মেটে লাল ,  ও নখর কালো ।  পুরুষ ও স্ত্রীপাখির  চেহারা ও আকারে পার্থক্য আছে; পুরুষপাখির ঠোঁটের গোড়ায় লাল স্ফীত গোল পুটলি আছে; পুরুষপাখির চেয়ে স্ত্রী আকারে ছোট ,  এবং এর বুকে তামাটে বর্ণের দাগের প্রান্তÍ কালো ।  অপ্রাপ্তবয়স্ক পাখির মাথার চাঁদি ,  গলার পিছন ও পিঠ কালচে - বাদামি; দেহতল ,  কপাল ,  গাল ,  গলার উপরিভাগ সাদা; এবং বুকে ফেটা নেই । 
স্বভাব  :  পাতি চকাচকি উপকূলের কাদামাঠ ,  নতুন জেগে ওঠা চর ,  হ্রদ ও মোহনায় বিচরণ করে; সাধারণত বড় বড় দলে দেখা যায় ।  কাদা পানিতে ঠোঁট ডুবিয়ে অথবা অগভীর জলে মাথা ডুবিয়ে এরা আহার খোঁজে; খাদ্যতালিকায় আছে শামুক ,  চিংড়ি ও কাঁকড়া - জাতীয় প্রাণী ,  পোকামাকড় ,  কেঁচো ,  শৈবাল ,  বীজ ,  পাতা ,  ইত্যাদি ।  পুরুষপাখি পরিষ্কার গলায় শিস দেয় ও স্ত্রীপাখি অতিপ্লত ডাকে :  গ্যাগ - অ্যাগ - অ্যাগ - অ্যাগ ।  মে - জুন মাসের প্রজনন ঋতুতে মধ্য - এশিয়ায় এদের প্রজনন হয়; মাটির প্রাকৃতিক ফাটল বা খাড়া উঁচু পাহাড়ের গর্তে বা মাটির গর্তে পালকের বাসা বেঁধে এরা ডিম পাড়ে ।  ডিমগুলো গজদন্তেÍর মত সাদা ,  সংখ্যায় ৬ - ১০টি; মাপ ৬ . ৫ ী ৪ . ৫ সেমি ।  ৩০ দিনে ডিম  ফোটে ।  
বিস্তৃতি :  পাতি চকাচকি বাংলাদেশের সুলভ পরিযায়ী পাখি; শীতে বরিশাল ,  চট্টগ্রাম ,  ঢাকা ,  রাজশাহী ও সিলেট বিভাগের সমুদ্রপোকূল ও নদ - নদীতে বিচরণ করে ।  উত্তর আফ্রিকা ,  ইউরোপ ও এশিয়ার বহু দেশে এর বৈশ্বিক বিস্তৃতি রয়েছে; এশিয়ার মধ্যে পাকিস্তান ,  ভারত ,  নেপাল ,  ভুটান ,  ইরান ,  মালয়েশিয়া ,  চীন ,  তিব্বত ,  ইরাক ও জাপানে বিস্তৃত । 
অবস্থা :  পাতি চকাচকি বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  পাতি চকাচকির বৈজ্ঞানিক নাম ঞধফড়ৎহধ  - এর অর্থ চকাচকি  ( ফ্রেঞ্চ :  ঃধফড়ৎ  =  চকাচকি )  । 
 [ মো :  আনোয়ারুল ইসলাম ও এম .  কামরুজ্জামান ] 
গণ :  ঈধরৎরহধ ঋষবসরহম ,  ১৮২২
বড় আকারের হাঁস; পুরুষপাখি স্পষ্টতঃই স্ত্রীপাখির চেয়ে বড়; উপরের ঠোঁটে কোন মাংসপি -  থাকেনা; প্রজনন ঋতুতে উপরের ঠোঁটের গোড়া স্ফীত হয়; ডানার মধ্য - পালক ও উপরের ঢাকনিতে সাদা পতাকা থাকে; ক্রমান্ত ^ য়ে ছোট থেকে বড় ১২টি পালকের লেজ ।  
পৃথিবীতে ১ প্রজাতি ,  বাংলাদেশে ১ প্রজাতি
 ০২১ .  ঈধরৎরহধ ংপঁঃঁষধঃধ  ( গহৃষষবৎ ,  ১৮৪২ ) 
সমনাম :  অহধং ংপঁঃঁষধঃধ গহৃষষবৎ ,  ১৮৪২
বাংলা নাম :  বাদি হাঁস
ইংরেজি নাম :  ডযরঃব - রিহমবফ উঁপশ  ( ডযরঃব - রিহমবফ ডড়ড়ফ উঁপশ ) 
বর্ণনা :  বাদি হাঁস বিশালদেহী হলদে - চোখ হাঁস  ( দৈর্ঘ্য ৭৩ . ৫ সেমি ,  ওজন ৩ কেজি ,  ডানা ২০ . ৫ সেমি ,  ঠোঁট ৬ সেমি ,  পা ৫ . ৭ সেমি ,  লেজ ১৫ সেমি )  ।  পুরুষপাখির চেহারা ও আকার স্ত্রী থেকে কিছুটা আলাদা ।  পুরুষপাখির ডানায় কাঁধ বরাবর কোভার্টে সাদা পট্টি; সাদা মাথা ও ঘাড়ে  কালো ছোট দাগ; পিঠের বাকি অংশ কালচে ও তামাটে বাদামি মেশানো পালকে ঢাকা; ও চোখ কমলা - হলুদ ।  স্ত্রীহাঁসআকারে ছোট ও অনুজ্জ্বল পালকের জন্য পুরুষপাখি থেকে দেখতে আলাদা; মাথায়  বেশ ঘন কালো দাগ রয়েছে ।   পুরুষ ও স্ত্রীহাঁস উভয়ের চোখ বাদামি; ঠোঁেট কমলা রঙের ,  উপরে কালো চিতি; এবং পা ও পায়ের পাতা কমলা হলুদে মেশানো  । 
স্বভাব :  বাদি হাঁস গ্রীষ্মম - লীয় পাহাড়ি বনের বদ্ধ জলে এবং ধীরগতির স্রোতধারায় বিচরণ করে; সাধারণত জোড়ায় বা ৫ - ৬টির দলে দেখা যায় ।  এরা  গাছে ঢাকা জঙ্গলের জলাশয়ে রাতে সাঁতার দিয়ে অথবা হেঁটে আহার খোঁজে; খাদ্যতালিকায় আছে  শামুক ,  পোকামাকড় ও লতাগুল্ম ,  তবে প্রানীজ খাদ্য বেশি পছন্দ করে ।  দিনে এরা গাছের ডালে বসে ঘুমায় এবং আহারের খোঁজে গোধূলিতে পানির সামান্য ওপর দিয়ে ওড়ে চলে; ভোরে আবার দিনের আশ্রয়ে ফিরে আসে ।  পুরুষহাঁস শিঙ্গার মত আওয়াজ করে ডাকে :  ক্রংক - ক্রংক .  .   ।  জুলাই - সেপ্টেম্বর মাসের প্রজনন ঋতুতে পানির কাছাকাছি কোন গাছের কোটরে ঘাস ও আবর্জনা দিয়ে বাসা বেঁধে এরা ডিম পাড়ে ।  ডিমগুলো সবুজাভ - হলুদ; সংখ্যায় ৭ - ১০টি; মাপ ৬ . ৫ ী ৪ . ৫ সেমি ।  ৩০ দিনে ডিম ফোটে । 
বিস্তৃতি :  বাদি হাঁস বাংলাদেশের প্রাক্তন আবাসিক পাখি; চট্টগ্রাম বিভাগের চিরসবুজ পাহাড়ি বনে দেখা মিলত ,  এখন নেই  ( সম্প্রতি পাখিটি এদেশে কারও নজরে পড়েনি )  ।  এর বৈশ্বিক বিস্তৃতি কেবল এশিয়ার মধ্যে সীমিত ,  প্রধানত উত্তরপূর্ব ভারত থেকে ইন্দোনেশিয়ার পূর্বভাগ পর্যন্ত রয়েছে । 
অবস্থা :  বাদি হাঁস বিশ্বে বিপন্ন ও বাংলাদেশে অতিবিপন্ন বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  বাদি হাঁসের বৈজ্ঞানিক নামের অর্থ কায়রোর হীরক - হাঁস  ( ইতালিয়ান :  পধরৎরহড়  =  কায়রোর অধিবাসী ; ল্যাটিন :  ংপঁঃঁষধঃঁং  =  হীরা - আকৃতি )  । 
 [ মো :  আনোয়ারুল ইসলাম ও এম কামরুজ্জামান ] 
গণ :  ঝধৎশরফরড়ৎহরং ঊুঃড়হ ,  ১৮৩৮
বড় আকারের হাঁস; ঠোঁট মাঝারি আকারের ,  পুরুষের ঠোঁটের গোড়ায় স্ফীত মাংসপি -  আছে যা প্রজনন ঋতুতে আরও স্ফীত হয়; ক্রমান্ত ^ য়ে ছোট থেকে বড় ১৪ পালকের লেজ; পায়ের পিছনের আঙুলকিছুটা ছড়ানো; ডানায় কনুইতে গজালের মত খাড়া নখর আছে ।  
পৃথিবীতে ১ প্রজাতি ,  বাংলাদেশে ১ প্রজাতি
০২২ .  ঝধৎশরফরড়ৎহরং সবষধহড়ঃড়ং  ( চবহহধহঃ ,  ১৭৬৯ ) 
সমনাম :  অহংবৎ সবষধহড়ঃড়ং চবহহধহঃ ,  ১৭৬৯
বাংলা নাম :  নাকতা হাঁস ,  নকতা  ( আলী ) 
ইংরেজি নাম :  কহড়ন - নরষষবফ উঁপশ  ( ঈড়সন উঁপশ ) 
বর্ণনা :  নাকতা হাঁস বিরাট আকারের কালচে ডানার হাঁস  ( দৈর্ঘ্য ৬৬ সেমি ,  ওজন ২ . ২ কেজি ,  ডানা ৩৪ সেমি ,  ঠোঁট ৬ . ৪ সেমি ,  পা ৭ সেমি .  ,  লেজ ১৪ . ৫ সেমি )  ।  পুরুষ ও স্ত্রীহাঁসের আকার ও চেহারায় কিছুটা পার্থক্য আছে ।  পুরুষপাখির পিঠ দেখতে কালো ,  সবুজ ও বেগুনি আভা আছে; সাদা মাথা ও গলা; সাদা গলায় কালো তিলা; এবং ঠোঁটে স্ফীত মাংসপি -  থাকে ।  স্ত্রীহাঁস অনেক ছোট ও এর অনুজ্জ্বল পিঠে বাদামি ফোঁটা ছিটানো; ঠোঁটে স্ফীত মাংসপি -  নেই ।   পুরুষ ও স্ত্রীহাঁসের উভয়েরই চোখ ঘন বাদামি ,  ঠোঁট কালো এবং পা ও পায়ের পাতা ফ্যাকাসে ।  অপ্রাপ্তবয়স্ক হাঁসের হালকা ভ্রু - রেখা ,  অনুজ্জল দেহ ,  পিঠে পীতাভ আঁইশের দাগ ও দেহতল লালচে - বাদামি  ।  ২টি উপ - প্রজাতির মধ্যে ঝ .  স .  সবষধহড়ঃড়ং বাংলাদেশে দেখা যায় । 
স্বভাব :  নাকতা হাঁস  নলবনে ও বাদাভূমিতে বিচরণ করে; সাধারণত ৪ - ১০টির পারিবারিক দলে দেখা যায় ,  ২৫ - ১০০টির ঝাঁকও চোখে পড়ে ।  অগভীর জলাশয়ে সাঁতার কেটে ও মাথা পানিতে অল্প ডুবিয়ে খাবার খায়; খাদ্যতালিকায় আছে শস্যদানা ,  কচিকা -  ,  জলজ উদ্ভিদের বীজ ,  ব্যাঙ ও জলজ পোকামাকড় ।  বেশ উড়তে সক্ষম ।  বিপদে পড়লে এরা পানিতে ডুব দিয়ে পালায়; তবে খাদ্যের খোঁজে তা করে না; প্রায়শঃ গাছের ডালে দাঁড়িয়ে বিশ্রাম করে ।  পুরুষপাখিরা নিচু স্বরে ব্যাঙের মত ডাকে এবং প্রজনন ঋতুতে গাড়ির হর্নের শব্দে ডাক দেয় ।  জুলাই - সেপ্টেম্বর মাসের প্রজনন ঋতুতে পানির কাছাকাছি কোন প্রাচীন গাছের প্রাকৃতিক গর্তে ডালপালা ,  ঘাস ,  শুকনো পাতা ও পালক দিয়ে বাসা বেঁধে ডিম পাড়ে ।  ডিমগুলো ফ্যাকাসে ও পীতাভ ,  সংখ্যায় ৭ - ১৫টি ,  মাপ ৬ . ২ ী ৪ . ৩ সেমি ।  স্ত্রীহাঁসএকাই ডিমে তা দেয়; ৩০ দিনে ডিম ফোটে । 
বিস্তৃতি :  নাকতা হাঁস বাংলাদেশের প্রাক্তন আবাসিক এবং বর্তমানে বিরল পরিযায়ী পাখি; এখন শীতে ঢাকা ও সিলেট বিভাগের আর্দ্রভূমি ও হাওরে চোখে পড়ে যেখানে তারা আগে স্থায়িভাবে বাস করত ।  বাসা তৈরির উপযুক্ত জায়গার অভাবে এখন এ দেশে এর প্রজনন সম্ভব নয় ।  দক্ষিণ আমেরিকা ,  আফ্রিকা ও এশিয়ায় এর বৈশ্বিক বিস্তৃতি রয়েছে; এশিয়ার মধ্যে দক্ষিণ চিন ,  মিয়ানমার ,  থাইল্যান্ড ,  কাম্পুচিয়া ,  লাওস ,  এবং ভুটান ও মালদ্বীপ ব্যতীত ভারত উপমহাদেশের অন্যান্য দেশে আছে । 
অবস্থা :  নাকতা হাঁস বিশ্বে বিপদমুক্ত ও বাংলাদেশে মহাবিপন্ন বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  নাকতা হাঁসের বৈজ্ঞানিক নামের অর্থ নাকওয়ালা কালোপিঠ  ( গ্রিক :  ংধৎী  =  মাংসল উপাঙ্গ ,  ড়ৎহরং  =  পাখি ,  সবষধং  =  কালো ,  হড়ঃড়ং  =  পিঠের )  । 
 [ মো :  আনোয়ারুল ইসলাম ও এম .  কামরুজ্জামান ] 
গণ :  ঘবঃঃধঢ়ঁং ইৎধহফঃ ,  ১৮৩৬
ছোট আকারের হাঁস; রাজহাঁসের মত খাটো ঠোঁট ,  গোড়া থেকে ক্রমান্ত ^ য়ে সামনে সরু; নাসিকা ছোট ও ডিম্বাকার; পা খাটো; ডানা সুচালো; লেজ গোলাকার; পুরুষ ও স্ত্রীহাঁসের চেহারায় পার্থক্য আছে ।  
পৃথিবীতে ১ প্রজাতি ,  বাংলাদেশে ১ প্রজাতি
০২৩ .  ঘবঃঃধঢ়ঁং পড়ৎড়সধহফবষরধহঁং  ( এসবষরহ ,  ১৭৮৯ ) 
সমনাম :  অহধং  পড়ৎড়সধহফবষরধহঁং এসবষরহ ,  ১৭৮৯
বাংলা নাম :  ধলা বালিহাঁস ,  ভূলিয়া হাঁস  ( আলী ) 
ইংরেজি নাম :  ঈড়ঃঃড়হ চুমসু এড়ড়ংব 
বর্ণনা :  ধলা বালিহাঁস খাটো ঠোঁটওয়ালা খুদে হাঁস  ( দৈর্ঘ্য ৩৩ . ৫ সেমি ,  ওজন ২৫০ গ্রাম ,  ডানা ১৫ . ৫ সেমি ,  ঠোঁট ২ . ৮ সেমি .  ,  পা ২ . ৪ সেমি ,  লেজ ৭ . ৩ সেমি )  ।  পুরুষ ও স্ত্রীহাঁসের চেহারায় পার্থক্য আছে ।  পুরুষহাঁসের মাথার চাঁদি ও পিঠ কালচে - বাদামি; মুখ ,  ঘাড় ও  দেহতল সাদা; গলায় স্পষ্ট কালো বলয় ও ডানায় সাদা ডোরা; চোখ লালচে - বাদামি; ও ঠোঁট কালো ।  স্ত্রীহাঁসের দেহতল অনুজ্জ্বল ফিকে সাদা; ডানার প্রান্তÍ সাদা; চোখ বরাবর কালো কাজলের মত চক্ষু - রেখা; চোখ বাদামি; ঠোঁট কালচে জলপাই বা বাদামি ,  ঠোঁটের নিচের ভাগ ও ঠোঁটের সঙ্গমস্থল হলুদাভ ।  পুরুষ ও স্ত্রীহাঁসের উভয়েরই পা ও পায়ের পাতা কালচে - বাদামির বা কালো রঙের ।  অপ্রাপ্তবয়স্ক হাঁস স্ত্রীহাঁসের অনুরূপ; তবে চক্ষু - রেখা প্রশস্ততর এবং দেহতলের রঙয়ে পার্থক্য আছে ।  ২টি উপ - প্রজাতির মধ্যে ঘ .  প .  পড়ৎড়সধহফবষরধহঁং বাংলাদেশে দেখা যায় ।  
স্বভাব  :  ধলা বালিহাঁস জলজ উদ্ভিদ - ভরা হ্রদ ,  বড় পুকুর ,  অগভীর লেগুন ,  হাওর ও জলাবদ্ধ ধানখেতে বিচরণ করে; সাধারণত ৫ - ১৫ টি হাঁসের ছোট দলে দেখা যায় ।  পানিতে ভাসমান জলজ উদ্ভিদ থেকে এরা খাবার গ্রহণ করে; খাদ্যতালিকায় রয়েছে জলজ উদ্ভিদের কচিকা -  ও বীজ ,  চিংড়ি ও কাঁকড়া - জাতীয় প্রাণী ,  পোকামাকড় ও এদের লার্ভা ।  এরা পত - পত শব্দে ডানা ঝাপটে প্লত ওড়ে চলে এবং তীক্ষè স্বরে গোঙানো ডাক দেয় :  গ্যাহ গ্যাগি - গ্যাহ  অথবা কুওয়াক ,  কুওয়াক - কুওয়াকিডাক  ।  জুন - সেপ্টেম্বর মাসে প্রজনন ঋতুতে পানির ধারে কাছে কোন গাছের কা - ে প্রাকৃতিক গর্তে অথবা দালানকোঠার ফাঁকে বাসা বানিয়ে ডিম পাড়ে ।  ডিমগুলো মুক্তার মত সাদা ,  সংখ্যায় ৬ - ১৪ টি ,  মাপ ৪ . ২দ্ধ৩ . ২ সেমি ।  ১৫ - ১৬ দিনে ডিম ফোটে ।  
বিস্তৃতি :  ধলা বালিহাঁস বাংলাদেশের দুর্লভ আবাসিক পাখি; প্রধানত চট্টগ্রাম ,  ঢাকা ,  খুলনা ,  রাজশাহী ও সিলেট বিভাগের পুকুর ও  হ্রদে দেখা যায় ।  অস্ট্রেলিয়ার উত্তরাঞ্চল থেকে উত্তর - পশ্চিম এশিয়া পর্যন্তÍ এর বৈশ্বিক বিস্তৃতি রয়েছে; এশিয়া মহাদেশে চিন ,  ইন্দোনেশিয়া ,  ফিলিপাইন ,  এবং ভুটান ব্যতীত পুরো ভারত উপমহাদেশে আছে ।  
অবস্থা :  ধলা বালিহাঁস বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  ধলা বালিহাঁসের বৈজ্ঞানিক নামের অর্থ করোম্যান্ডল - এর শোরগোল করা হাঁস  ( গ্রিক  :  হবঃঃধ  =  হাঁস ,  ড়ঢ়ং  =  ডাকাডাকি ,  পড়ৎড়সধহফবষরধহঁং  =  কোলাম্যানডেলাম ,  পূর্ব ভারতের প্রাচীন দ্রাবিড় রাজ্য )  । 
 [ মো :  আনোয়ারুল ইসলাম ও এম .  কামরুজ্জামান ] 
গণ :  অরী ইড়রব ,  ১৮২৮
মাঝারি আকারের হাঁস; পুরুষহাঁসের ঘাড়ের উপরের পালক বেশ লম্বা ,  গলবস্ত্রের মত দেখায়; ডানার একটি মধ্য - পালক অতি - লম্বা ও প্রশস্ত; মাথায় ঝুটি আছে; পাজোড়া দেহের সামনের দিকে থাকে; পায়ে সুচালো নখর যা দিয়ে খাড়া গাছ বেয়ে ওঠা যায় ।  
পৃথিবীতে ২ প্রজাতি ,  বাংলাদেশে ১ প্রজাতি
০২৪ .  অরী মধষবৎরপঁষধঃধ  ( খরহহধবঁং ,  ১৭৫৮ ) 
সমনাম :  অহধং মধষবৎরপঁষধ খরহহধবঁং ,  ১৭৫৮
বাংলা নাম  :  মান্দারিন হাঁস
ইংরেজি নাম :  গধহফধৎরহ উঁপশ 
বর্ণনা :  মান্দারিন হাঁস বাহারি রঙের ছোট জলচর পাখি  ( দৈর্ঘ্য ৪৪ সেমি ,  ডানা ২২ . ৫ সেমি .  ,  ঠোঁট ২ . ৮ সেমি ,  পা ৩ . ৮ সেমি ,  লেজ ১১ সেমি )  ।  পুরুষ ও স্ত্রীহাঁসের  চেহারায় অনেক পার্থক্য আছে ।  প্রজনন ঋতুতে পুরুষহাঁসের ডানায় কমলা রঙ; ডানায় নৌÍকার পালের মত দ ’ ুটি খাড়া পালক; গোল মাথায় বাদামি চাঁদি; চোখের উপরে চওড়া সাদা ফেটা; ঘাড় ও চিবুক কমলা রঙের ঘন পালকে আবৃত; বগল কমলা; বুক সাদা; ঠোঁট লাল ,  চোখ ঘন বাদামি; এবং কমলা - পীতাভ পা ।  স্ত্রীহাঁসের পিঠ জলপাই - বাদামি; দেহতল সাদা; সাদা ফুটফুটে বগল ও বুকে সাদা ডোরা ।  প্রজনন ঋতু ছাড়া পুরুষহাঁসের চকচকে পিঠ ,  লালচে ঠোঁট ছাড়া দেখতে স্ত্রীহাঁসের মত ।  অপ্রাপ্তবয়স্ক হাঁসের চেহারা প্রায় স্ত্রীহাঁসের  মত ,  তবে মাথা বাদামি ,  বুক ও বগলে বিচ্ছিন্ন ফোঁটা থাকে ।  
স্বভাব :  মান্দারিন হাঁস মিঠাপানির আর্দ্রভূমি ,  ¬দ্রুত প্লাবিত ধানখেত ,  বনের জলধারা ও তৃণময় জলাশয়ে বিচরণ করে; সাধারণত হাঁসের মিশ্র ঝাঁকে দেখা যায় ।  অগভীর জলে মাথা ডুবিয়ে ঘাস ও লতাপাতা থেকে খাবার সংগ্রহ করে; খাদ্যতালিকায় রয়েছে জলজ পোকামাকড় ,  চিংড়ি ও কাঁকড়া - জাতীয় প্রাণী এবং উদ্ভিদ ।  এরা ভাল সাঁতারু ও প্লত উড়তে পারে ,  কিন্ত ‘  পানিতে ডুব দিতে পটু নয় ।  মে - আগস্ট মাসের প্রজনন ঋতুতে পুরুষহাঁস হোয়েক .  .  হোয়েক .  .  ডাক দিয়ে আকাশে স্ত্রীহাঁসকে তাড়া করে; স্ত্রীহাঁস উড়ে উড়ে ডাকতে থাকে :  গ্যাগ -  অ্যাগ -  অ্যাগ -  অ্যাগ .  .  .  ।  বনের মধ্যে জলের কাছাকাছি কোন গুহায় বা কোটরে ঘাস ও পালক বিছিয়ে বাসা করে এরা ডিম দেয় ।  ডিমগুলো পীতাভ ,  সংখ্যায় ৯ - ১২ টি ,  মাপ ৪ . ৯দ্ধ৩ . ৬ সেমি ।  ২৮ - ৩০ দিনে ডিম ফোটে । 
বিস্তৃতি  :  মান্দারিন হাঁস বাংলাদেশের অনিয়মিত পাখি; সম্প্রতিকালে সিলেট বিভাগের হাওরে শীতে মাত্র একবার দেখা গেছে ।  প্রাকৃতিকভাবে কেবলমাত্র কোরিয়া ,  চীন ও জাপানে এ হাঁস আছে; ভারত ও নেপালে কয়েক বছর পর পর চোখে পড়ে; ইদানীং ইংল্যান্ডেও দেখা গেছে ।  
অবস্থা :  মান্দারিন হাঁস বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে একে সংরক্ষিত ঘোষণা করা হয় নি । 
বিবিধ :  মান্দারিন হাঁসের বৈজ্ঞানিক নামের অর্থ টুপিপড়া ডুবুরি  ( গ্রিক  :  ধরী  =  ডুবুরি পাখি; ল্যাটিন  :  মধষবৎরপঁষধঃধ  =   টোপর )   । 
 [ এম .  মনিরুল এইচ .  খান ] 
গণ :  অহধং খরহহধবঁং ,  ১৭৫৮
মাঝারি আকারের হাঁস; চকাচকির চেয়ে খাটো পা ও লেজ; পা দেহের অনেক পিছনে অবস্থিত; মাটিতে হাঁটার সময় অনেক বেশি হেলেদুলে চলতে হয়; পায়ের সামনের অংশে বর্ম থাকে; ডুবুরি হাঁসের চেয়ে পায়ের পিছনের আঙুলে পর্দা কম ।  
পৃথিবীতে ৪২ প্রজাতি ,  বাংলাদেশে ১০ প্রজাতি
০২৫ .  অহধং ধপঁঃধ খরহহধবঁং ,  ১৭৫৮
সমনাম :  নেই
বাংলা নাম :  উত্তুরে ল্যাঞ্জাহাঁস ,  লেঞ্জাহাঁস  ( আই )  
ইংরেজি নাম :  ঘড়ৎঃযবৎহ চরহঃধরষ 
বর্ণনা :  উত্তুরে ল্যাঞ্জাহাঁস লম্বা লেজ ও লম্বা গলার বিরাট এক হাঁস  ( দৈর্ঘ্য ৫৫ সেমি ,  ওজন ৭০০ গ্রাম ,  ডানা ২৬ সেমি ,  ঠোঁট ৫ . ২ সেমি ,  পা ৪ সেমি ,  লেজ ১৯ সেমি )  ।  পুরুষহাঁসের চেহারা ও আকার স্ত্রী থেকে অনেকটা আলাদা ।  প্রজননকালে পুরুষহাঁসের মাথা ও ঘাড় চকলেট রঙের; ঘাড়ের দু ’ পাশ থেকে দুটি সাদা দাগ নেমে বুকের সাদাা অংশে মিশে গেছে; বগল ও পিঠ তামাটে এবং পাছা কালো; ডানার পতাকা ব্রঞ্জ ও সবুজের মিশ্রণ; ডানা - ঢাকনি কালো ।  স্ত্রীপাখির   মাথা ,  ঘাড় ,  ও লেজ পুরুষহাঁসের চেয়ে ছোট; মাথা ও ঘাড় বাদামি; পিঠের বাদামি পালকের প্রান্ত ফ্যাকাসে ।  প্রজননকাল ছাড়া পুরুষহাঁসের দেহ স্ত্রীহাঁসের মত হয় ।  পুরুষ ও স্ত্রী উভয়ের ঘন বাদামি চোখে লাল আভা; হালকা থেকে গাঢ় ফ্যাকাসে ঠোঁটের গোড়া কালচে; পা ও পায়ের নিচ কালচে ,  পায়ের পর্দা ,  নখর ও অস্থি - সন্ধি কালো ।  অপ্রাপ্তবয়স্ক হাঁসের দেহ স্ত্রীহাঁসের  মত ,  কিন্ত ‘  ডানার পালক পুরুষহাঁসের মত । 
স্বভাব :  উত্তুরে ল্যাঞ্জাহাঁস বড় নদী ,   হ্রদ ,  মোহনা ,  উপকূলীয় লেগুন ও ঝিলে বিচরণ করে; সাধারণত ঝাঁকে চরে ,  মাঝে মাঝে অনেক বড় ঝাঁকেও দেখা যায় ।   এরা তীরে হেঁটে ,  অগভীর জলে সাঁতার কেটে অথবা পানিতে মাথা ডুবিয়ে আহার খোঁজে; খাদ্যতালিকায় রয়েছে জলজ উদ্ভিদ ,  লতাপাতা ,  জলজ অমেরুদ - ী প্রাণী ।  প্লত ডানা ঝাপটিয়ে হিস্ হিস্ শব্দে এরা ওড়ে চলে; ভোরে ও গোধূলিতে বেশি সক্রিয়; রাতেও চরে ।  পুরুষহাঁস ডাকে :  প্রিউ .  .  ,  আর স্ত্রীহাঁস ডাকে :  কিউয়্যাহ .  .  ।  এপ্রিল - সেপ্টেম্বর মাসের প্রজনন ঋতুতে সাইবেরিয়া ও মঙ্গোলিয়ার উত্তরাঞ্চলের আর্দ্রভূমির লতাপাতার মধ্যে ঘাস ,  গাছ - গাছড়া ও পালক বিছিয়ে বাসা বানিয়ে এরা ৭ - ৯টি ডিম পাড়ে ।  ২১ - ২২ দিনে ডিম ফোটে; ৪০ - ৪৫ দিনে ছানার গায়ে ওড়ার পালক গজায়  । 
বিস্তৃতি :  উত্তুরে ল্যাঞ্জাহাঁস বাংলাদেশের সুলভ পরিযায়ী পাখি; শীতে সব বিভাগের সব জলাশয়েই দেখা যায় ।  এরা উত্তর আমেরিকা থেকে ইউরোপ ,  আফ্রিকা ও ভারত উপমহাদেশসহ এশিয়া পর্যন্তÍ বিস্তৃত । 
অবস্থা :  উত্তুরে ল্যাঞ্জাহাঁস বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  উত্তুরে ল্যাঞ্জাহাঁসের বৈজ্ঞানিক নামের অর্থ চোখালেজ হাঁস  (  ল্যাটিন :  ধহধং  =  হাঁস ; ধপঁঃধং  =  সুচালো  )  । 
 [ এম .  মনিরুল এইচ .  খান ] 
০২৬ .  অহধং পষুঢ়বধঃধ খরহহধবঁং ,  ১৭৫৮
সমনাম :  নেই	
বাংলা নাম :  উত্তুরে খুন্তেÍহাঁস ,  খুন্তেÍ হাঁস  ( আলী )  ,  পান্তÍামুখি  ( আই ) 
ইংরেজি নাম :  ঘড়ৎঃযবৎহ ঝযড়াবষবৎ 
বর্ণনা :  উত্তুরে খুন্তেÍহাঁস লম্বা ও প্রশস্ত ঠোঁটের পাখি  ( দৈর্ঘ্য ৪৮ সেমি ,  ওজন ৬৪০ গ্রাম ,  ডানা ২৩ . ৯ সেমি ,  ঠোঁট ৬ . ৩ সেমি ,  পা ৩ . ৫ সেমি ,  লেজ ৭ . ৯ সেমি )  ।  পুরুষ ও স্ত্রীহাঁসের চেহারায় পার্থক্য আছে ।  পুরুষহাঁসের মাথা গাঢ় সবুজ; বুক সাদা; বগল তামাটে; কাঁধ নীল; ধাতব সবুজ পতাকা; চোখ গোলাপি ও ঠোঁট কালো ।  স্ত্রীহাঁসের  ঘন বাদামি দেহ; ডানায় তামাটে নীল পট্টি; হালকা সবুজ পতাকা; বাদামি চোখ; হালকা বাদামি ঠোঁটে কমলার আমেজ ।  পুরুষ ও স্ত্রী উভয়ের পা কমলা; চ্যাপ্টা পাতলা ঠোঁটের প্রান্তÍ বেশ প্রশস্ত; ঠোঁটের চার ধার চিরুনির মত ।  প্রজনন ঋতু ছাড়া পুরুষহাঁস দেখতে অনেকটা স্ত্রীহাঁসের  মত ।  অপ্রাপ্তবয়স্ক হাঁসের ডোরাহীন কোমর ও দাগি পেট ছাড়া স্ত্রীহাঁসের মত দেখায় । 
স্বভাব :  উত্তুরে খুন্তেÍহাঁস অগভীর মিঠাপানির  হ্রদ ,  জলাধার ,  নদ - নদী এবং উপকূলের লেগুন ও দ্বীপে বিচরণ করে; সাধারণত দলবদ্ধভাবে থাকতে পছন্দ করে ।  অগভীর পানিতে অথবা নরম কাদায় ঠোঁট ডুবিয়ে দিয়ে এরা খাবার ছেকে নেয়; খাদ্যতালিকায় রয়েছে জলজ অমেরুদ - ী প্রাণী ,  লার্ভা ,  মাছের রেণু ও জলজ আগাছা ।  ডানায় শন - শন শব্দ করে এরা প্লত ওড়ে চলে এবং প্রজনন ঋতু ছাড়া কদাচিৎ ডাকে; পুরুষহাঁসের নিচু স্বরে ডাক :  ভেক - ভেক .  .  .  এবং স্ত্রীহাঁসের  ভাঙা গলায় ডাক :  কয়েহ .  .  .  কয়েহ .  .  ।  মে - সেপ্টেম্বর মাসের প্রজনন ঋতুতে সাইবেরিয়ায় খোলা ঘাসের মাঠে বা ঝোপের নিচে ঘাস ও পালক বিছিয়ে বাসা বেঁধে এরা ডিম পাড়ে ।  ডিমগুলো সবুজাভ ও পীতাভের মিশ্রণ; সংখ্যায় ৭ - ১৬টি; মাপ ৫ . ২ ী ৩ . ৭ সেমি ।  ২৩ - ২৫ দিনে ডিম ফোটে । 
বিস্তৃতি :  উত্তুরে খুন্তেÍহাঁস বাংলাদেশের সুলভ পরিযায়ী পাখি; শীতে সব বিভাগের সব ধরনের জলাভূমিতে দেখা যায় ।  উত্তর আমেরিকা ,  আফ্রিকা ও এশিয়ার ভারত উপমহাদেশের সব দেশে এর বৈশ্বিক বিস্তৃতি রয়েছে । 
অবস্থা :  উত্তুরে খুন্তেÍহাঁস বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে একে সংরক্ষিত ঘোষণা করা হয় নি । 
বিবিধ :  উত্তুরে খুন্তেÍহাঁসের বৈজ্ঞানিক নামের অর্থ বর্মধারী হাঁস  ( ল্যাটিন :  ধহধং  =  হাঁস ; পষুঢ়বধঃঁং  =  বর্মধারী  )   । 
 [ এম .  মনিরুল এইচ .  খান ] 
০২৭ .  অহধং পৎবপপধ খরহহধবঁং ,  ১৭৫৮
সমনাম :  নেই
বাংলা নাম :  পাতি তিলিহাঁস ,  পাতারি হাঁস  ( আলী ) 
ইংরেজি নাম :  ঊঁৎধংরধহ ঞবধষ  ( ঈড়সসড়হ ঞবধষ ) 
বর্ণনা :  পাতি তিলিহাঁস ,  খাটো ঠোঁটওয়ালা ছোট হাঁস  ( দৈর্ঘ্য ৩৬ সেমি ,  ওজন ২৮০ গ্রাম ,  ডানা ১৮ সেমি .  ,  ঠোঁট ৩ . ৪ সেমি ,  পা ২ . ৮ সেমি ,  লেজ ৬ . ৫ সেমি )  ।  পুরুষ ও স্ত্রীহাঁসের চেহারায় পার্থক্য আছে ।  প্রজননকালে পুরুষহাঁসের মাথা তামাটে ,  শরীর সূক্ষ্ম দাগে ভরা; চোখের পাশে চওড়া সবুজ পট্টির চার দিক হলুদে ঘেরা; হলদে লেজের চার দিকে কালো বর্ডার; ঠোঁট কালো ,  নিচের চঞ্চু ফ্যাকাসে ।   স্ত্রীহাঁসের গায়ের রঙ হালকা বাদামি; দেহতল ফ্যাকাসে; সবুজ আভাসহ হলদে - বাদামি ঠোঁট ।  পুরুষ ও স্ত্রীহাঁসের উভয়ের চোখ বাদামি; পা ও পায়ের পাতা হালকা নীল বা জলপাই - ধূসর থেকে স্লে¬ট - নীল বা কালচে জলপাই ফ্যাকাসে ।  প্রজননকাল ছাড়া পুরুষহাঁসের মাথার কালচে চাঁদি ও ঘাড় ছাড়া দেখতে স্ত্রীহাঁসের মত ।  অপ্রাপ্ত — বয়স্ক হাঁসের পেটে ফুটকি ব্যতীত স্ত্রীহাঁসের সঙ্গে চেহারার মিল রয়েছে । 
স্বভাব :  পাতি তিলিহাঁস নদী ,  হ্রদ ,  লেগুন ,  হাওর ,  কাদাচর ,  লতাপাতাওয়ালা অগভীর কর্দমাক্ত খোলা জলাভূমিতে বিচরণ :  সাধারণত হাঁসের মিশ্র ঝাঁকে দেখা যায় ।  অগভীর জলে মাথা ডুবিয়ে এরা খাদ্য খুঁজে ফেরে; খাদ্যতালিকায় রয়েছে জলজ লতাপাতার কচিকা -  ,  টিউবার ,  বীজ ,  ইত্যাদি ।  এরা বাতাসে বেশ জোড়ে উড়তে এবং প্লত দিক পরিবর্তন করতে পারে; বসে খাড়া হয়ে; বাঁশির মত শিস দেয় আর ডাকে :  ক্রিট ,  ক্রিট .  .   ।  এপ্রিল - আগস্ট মাসের প্রজনন ঋতুতে সাইবেরিয়ার জলাশয় ও বাদাভূমির পাশে লতাপাতা - ঢাকা ভূমিতে শুকনো পাতা ও কোমল পালকের বাসা বানিয়ে এরা ৮ - ১১টি ডিম পাড়ে ।  ২১ - ২৩ দিনে ডিম ফোটে; ছানার গায়ে ২৫ - ৩০ দিনে ওড়ার পালক গজায়  । 
বিস্তৃতি :  পাতি তিলিহাঁস বাংলাদেশের সুলভ পরিযায়ী পাখি; শীতে সব বিভাগের সব জলাভূমিতে দেখা যায় ।  ইউরোপ ,  আফ্রিকার উত্তরাঞ্চল ও এশিয়ার ভারত উপমহাদেশের সব দেশে এর বৈশ্বিক বিস্তৃতি রয়েছে । 
অবস্থা :  পাতি তিলিহাঁস বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  পাতি তিলিহাঁসের বৈজ্ঞানিক নামের অর্থ সবুজ - ডানা হাঁস  ( ল্যাটিন :  ধহধং  =  হাঁস; সুইডিশ :  শৎরশধ  =  সবুজ ডানার হাঁস )  ।  এখন এটিকে উত্তর আমেরিকার সবুজ ডানার হাঁস অহধং পধৎড়ষরহবহংরং থেকে সম্পূর্ণ আলাদা প্রজাতি হিসেবে গণ্য করা হয় । 
 [ এম .  মনিরুল এইচ .  খান ] 
০২৮ .  অহধং ভধষপধঃধ এবড়ৎমর ,  ১৭৭৫
সমনাম :  নেই
বাংলা নাম :  ফুলুরি হাঁস
ইংরেজি নাম :  ঋধষপধঃবফ উঁপশ 
বর্ণনা :  ফুলুরি হাঁস বর্গাকার মাথা ও কালচে ঠোঁটওয়ালা মাঝারি আকারের হাঁস  ( দৈর্ঘ্য ৫১ সেমি ,  ওজন ৬৫০ গ্রাম ,  ডানা ২৩ . ৫ সেমি ,  ঠোঁট ৪ সেমি ,  পা ৩ . ৮ সেমি ,  লেজ ৮ . ৫ সেমি )  ।  পুরুষ ও মেয়েপাখির চেহারায় পার্থক্য রয়েছে ।  প্রজননকালে পুরুষহাঁসের মাথা গাঢ় সবুজ; কাস্তের মত বাঁকানো সুদর্শন পালক লেজের ওপর পড়ে; দেহ ধূসর; কালো বেড় ওয়ালা সাদা গলা ,  গলাতে সবুজ বলয়; বুকে সাদা - কালো নকশা; ডানার পতাকা উজ্জ্বল সবুজ; লেজের তলা হলুদ আর কালো; চোখের রঙ ঘন বাদামি; এবং ঠোঁট ও পা কালো ।  স্ত্রীহাঁসের মাথা ধূসর; শরীরে বাদামি ডোরা; ওড়ার সময় ধূসরাভ ডানা ও সাদা ডানা - তল স্পষ্ট দেখা যায় ।  প্রজননকাল ছাড়া পুরুষ তার কাল চাঁদি ,  ঘাড় ও পিঠ বাদে দেখতে স্ত্রীহাঁসের মত ।  অপ্রাপ্তবয়স্ক ও স্ত্রীহাঁস দেখতে একই রকম । 
স্বভাব :  ফুলুরি হাঁস অগভীর বাদাবন ও জলমগ্ন উদ্ভিদময় জলাভূমিতে বিচরণ করে; সাধারণত একা ,  জোড়ায় বা অন্য হাঁসের দলে দেখা যায় ।  অগভীর জলে মাথা ডুবিয়ে এরা আহার খোঁজে; খাদ্যতালিকায় রয়েছে জলজ লতাপাতা ও কীটপতঙ্গ ।  বনবন শব্দ করে এরা জোরে উড়ে যায়; প্রজনন ঋতু ছাড়া নীরব থাকে; প্রজনন ঋতুতে সাঁতার কাটার সময় মুরিগর মত ডাকে ও ওড়ার সময় শিস্ দেয় ।  মে - অক্টোবর মাসের প্রজনন ঋতুতে উত্তর - পূর্ব চিন ও সাইবেরিয়ার পূর্বাঞ্চলে পানির কাছাকাছি মাটিতে নল ও  পালক বিছিয়ে বাসা তৈরি করে ডিম পাড়ে ।  ডিমগুলো পীতাভ - সাদা ,  সংখ্যায় ৬ - ১০টি; মাপ ৫ . ৬ ী ৪ . ০ সেমি ।  ২৪ - ২৫ দিনে ডিম ফোটে । 
বিস্তৃতি :  ফুলুরি হাঁস বাংলাদেশের বিরল পরিযায়ী পাখি; শীতে বরিশাল ,  চট্টগ্রাম ,  ঢাকা ও সিলেট বিভাগের মিঠাপানির জলাভূমিতে দেখা যায় ।  পৃথিবীতে এর বিস্তৃতি পাকিস্তান থেকে শুরু করে ভারত ,  নেপাল ,  সাইবেরিয়া ,  মঙ্গোলিয়া ,  চীন ,  জাপান ,  ইরান ,  মিয়ানমার ও ভিয়েতনামে । 
অবস্থা :  ফুলুরি হাঁস বিশ্বে প্রায় - বিপদগ্রস্ত বলে বিবেচিত ।  বাংলাদেশের বন্যপ্রাণী আইনে একে সংরক্ষিত ঘোষণা করা হয় নি । 
বিবিধ :  ফুলুরি হাঁসের বৈজ্ঞানিক নামের অর্থ কাস্তে - পালকের হাঁস  ( ল্যাটিন :  ধহধং  =  হাঁস ,  ভধষপধঃঁং  =  কাস্তের মত )   । 
 [ এম .  মনিরুল এইচ .  খান ] 
০২৯ .  অহধং ভড়ৎসড়ংধ এবড়ৎমর ,  ১৭৭৫
সমনাম :  নেই
বাংলা নাম :  বৈকাল তিলিহাঁস
ইংরেজি নাম :  ইধরশধষ ঞবধষ
বর্ণনা :  বৈকাল তিলিহাঁস রঙিন এক খুদে হাঁস  ( দৈর্ঘ্য ৪১ সেমি ,  ওজন ২০০ গ্রাম ,  ডানা ২১ . ৫ সেমি ,  ঠোঁট ৩ . ৫ সেমি ,  পা ৩ . ৩ সেমি ,  লেজ ৯ সেমি )  ।  পুরুষ ও মেয়েপাখির চেহারায় পার্থক্য আছে ।  প্রজননকালে পুরুষহাঁসের মাথায় ও মুখে নানা রঙের নকশা হয়; মাথার চাঁদি ,  ঘাড় ,  ঘাড়ের পিছনভাগ ও গলা কালো; পীতাভ মুখে দুটি স্পষ্ট পট্টি থাকে :  কালো খাড়া এক পট্টি চোখ থেকে নেমে গলায় ও সবুজ এক পট্টি চোখের পিছন থেকে মাথার পাশ দিয়ে চলে যায়; বুকে কালো ফুটকি; বগল ধূসর; পেট সাদা;  ব্রঞ্জ - সবুজে মেশানো ডানার পতাকা; এবং লেজের তলায় স্লে¬¬ট - রঙ ।  স্ত্রীহাঁসের  দেহ বাদামি; মাথার কালচে চাঁদি ও ঠোঁটের গোড়ায় সাদা পট্টি আছে ।  পুরুষ ও স্ত্রীহাঁসেরউভয়ের চোখ বাদামি; ঠোঁট কালচে - নীল বা কালো; এবং পা ও পায়ের পাতা স্লেট - নীল ।  প্রজননকাল ছাড়া পুরুষহাঁসের লালচে বুক ও বগল ছাড়া দেখতে স্ত্রীহাঁসের মত ।  ঠোঁটের গোড়ায় সাদা পট্টি ছাড়া অপ্রাপ্তবয়স্ক হাঁসও দেখতে স্ত্রীহাঁসের মত ।  
স্বভাব :  বৈকাল তিলিহাঁস লতাপাতা - সমৃদ্ধ মিঠাপানির বড় জলাভূমিতে বিচরণ করে; সাধারণত একা ,  জোড়ায় বা অন্য হাঁসের দলে মিশে থাকতে দেখা যায় ।  পানিতে মাথা ডুবিয়ে খাবার খোঁজে; খাদ্যতালিকায় রয়েছে জলজ উদ্ভিদের পাতা ,  মূল ,  কচিকা -  ও বীজ ,  পোকামাকড় ,  কেঁচো ,  শামুক - জাতীয় প্রাণী ,  ইত্যাদি ।  প্রয়োজনে পানি থেকে এরা খাড়া উঠে যেতে পারে; ঘন ঘন ডানা সঞ্চালন করে প্লত উড়ে যায় ।  প্রজনন ঋতুতে পুরুষহাঁসেরা মুরগির মত ডাকে :  ওট - ওট - ওট .  .  .  এবং স্ত্রীহাঁসেরা নিচু কম্পিত কণ্ঠে সাড়া দেয় ।  গ্রীষ্মে এরা সাইবেরিয়ার পূর্বাঞ্চলে পানির ধারে উঁচু ঘাসের জমিতে বাসা করে ডিম পাড়ে ।  ডিমগুলো সবুজাভ - ধূসর; সংখ্যায় ৮ - ১০টি । 
বিস্তৃতি :  বৈকাল তিলিহাঁস বাংলাদেশের অনিয়মিত পাখি; শীতে ঢাকা ও সিলেট বিভাগের জলাশয়ে দেখতে পাওয়ার দ ’ ুটি তথ্য রয়েছে ।  পৃথিবীতে এর বিস্তৃতি কেবল এশিয়ার সাইবেরিয়া ,  চিন ,  কোরিয়া ও জাপানে সীমাবদ্ধ; পাকিস্তান ,  ভারত নেপাল ও মিয়ানমারে কালেভদ্রে আসে । 
অবস্থা :  বৈকাল তিলিহাঁস বিশ্বে সংকটাপন্ন বলে বিবেচিত ।  বাংলাদেশের বন্যপ্রাণী আইনে একে সংরক্ষিত ঘোষণা করা হয় নি । 
বিবিধ :  বৈকাল তিলিহাঁসের বৈজ্ঞানিক নামের অর্থ সুন্দর হাঁস  ( ল্যাটিন  :  ধহধং  =  হাঁস ,   ভড়ৎসড়ংঁং  =  সুন্দর )   । 
 [ এম .  মনিরুল এইচ .  খান ] 
০৩০ .  অহধং  ঢ়বহবষড়ঢ়ব খরহহধবঁং ,  ১৭৫৮
সমনাম :  নেই
বাংলা নাম :  ইউরেশীয় সিঁথিহাঁস ,  লালশির  ( আই ) 
ইংরেজি নাম :  ঊঁৎধংরধহ ডরমবড়হ 
বর্ণনা :  ইউরেশীয় সিঁথিহাঁস নীলচে ঠোঁটওয়ালা মাঝারি আকারের হাঁস  ( দৈর্ঘ্য ৪৯ সেমি ,  ওজন ৬৭০ গ্রাম ,  ডানা ২৫ . ৫ সেমি ,  ঠোঁট ৩ . ৩ সেমি ,  পা ৩ . ৭ সেমি ,  লেজ ১০ সেমি )  ।  পুরুষ ও স্ত্রীহাঁসের চেহারায় পার্থক্য রয়েছে ।  প্রজননকালে পুরুষহাঁসের স্পষ্ট হলুদ কপাল; মাথা তামাটে; বগল ধূসর; লেজের তলা কালো; বুক প্রায় পাটল বর্ণের; ওড়ার সময় ডানার সাদা অগ্রভাগ স্পষ্ট চোখে পড়ে ।  লালচে বাদামি স্ত্রীহাঁসের বগল পীতাভ; পেট সাদা; খয়েরি ডানা - ঢাকনি ।  পুরুষ ও স্ত্রীহাঁসের উভয়ের চোখ বাদামি বা লালচে বাদামি; ঠোঁট ধূসর ও নীলে মিশ্রিত; পায়ের পর্দা ও অস্থিসন্ধি কালো ,  এবং নখর কালচে ।  প্রজননকাল ছাড়া পুরুষহাঁসের পিঠে কালো সূক্ষ্ম লাইন ও সাদাটে দেহতল ছাড়া স্ত্রীহাঁসের  মত দেখতে । 
স্বভাব :  ইউরেশীয় সিঁথিহাঁস অগভীর হ্রদ ,  নদী ,  ডোবা ,  জোয়ার - ভাটার খাঁড়ি ,  লবনের ঘের ও লতাপাতা আবৃত জলাশয়ে বিচরণ করে; সাধারণত বড় বড় ঝাঁকে দেখা যায় ।  জলাশয়ের পাড়ে হেঁটে অথবা অগভীর জলে মাথা ডুবিয়ে খাবার খোঁজে; খাদ্যতালিকায় রয়েছে ভেজা ঘাস ,  জলজ উদ্ভিদ ,  পোকামাকড় ,  লার্ভা ইত্যাদি ।  ওড়ার সময় এরা মুখে শন শন শব্দ করে; অন্য সময় পুরুষহাঁস শিস দেয় :  হুউহিও .  . ; এবং স্ত্রীহাঁস ডাকে :  এরর্র - এর্রর - এর্রর .  .  ।  জুন - সেপ্টেম্বর মাসের প্রজনন ঋতুতে সাইবেরিয়ায় পানির কাছাকাছি ঝোপের মধ্যে মাটিতে নল ,  ঘাস ইত্যাদির ওপর পালকের বাসা বেঁধে এরা ডিম পাড়ে ।  ডিমগুলো হালকা পীতাভ; সংখ্যায় ৭ - ১২টি; মাপ ৫ . ৪ ী ৩ . ৫ সেমি ।  ২৪ - ২৫ দিনে ডিম ফোটে । 
বিস্তৃতি :  ইউরেশীয় সিঁথিহাঁস বাংলাদেশের সুলভ পরিযায়ী হাঁস; শীতে বরিশাল ,  চট্টগ্রাম ,  ঢাকা ,  রাজশাহী ও সিলেট বিভাগের উপকূলসহ নদী ও হাওরে পাওয়া যায় ।  ইউরোপ হয়ে আফ্রিকার উত্তরাংশ ও এশিয়া পর্যন্তÍ এর বৈশ্বিক বিস্তৃতি রয়েছে; এশিয়া মহাদেশে পাকিস্তান ,  ভারত ,  নেপাল ,  শ্রীলংকা ,  ভুটান ,  চীন ও ফিলিপাইনে পাওয়া যায় । 
অবস্থা :  ইউরেশীয় সিঁথিহাঁস বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  ইউরেশীয় সিঁথিহাঁসের বৈজ্ঞানিক নামে অর্থ পেনিলোপ হাঁস  ( ল্যাটিন :  ধহধং  =  হাঁস ; গ্রীক :  ঢ়বহবষড়ঢ়ব  =   পেনিলোপ ,  ইউলিসিসের পতœী  )  । 
 [ এম .  মনিরুল এইচ .  খান ] 
০৩১ .  অহধং ঢ়ষধঃুৎযুহপযড়ং খরহহধবঁং ,  ১৭৫৮
সমনাম :  নেই
বাংলা নাম :  নীলমাথা হাঁস ,  নীলশির  ( আই )  
ইংরেজি নাম :  গধষষধৎফ
বর্ণনা :  নীলমাথা হাঁস বড় আকারের হালকা বাদামি হাঁস  ( দৈর্ঘ্য ৫৭ সেমি ,  ওজন ১ . ২ কেজি ,  ডানা ২৭ সেমি ,  ঠোঁট ৫ সেমি ,  পা ৪ . ২ সেমি ,  লেজ ৯ সেমি )  ।  পুরুষহাঁসের চেহারা ও আকার স্ত্রীহাঁসের থেকে কিছুটা আলাদা ।  প্রজননকালে পুরুষহাঁসের গায়ের রঙ গাঢ় ধূসর; মাথা ও ঘাড় গাঢ় সবুজ; বুক বেগুনি - বাদামি; গলায় সাদা বলয় ,  কালো পালকের লেজ ওপর দিকে বাঁকানো ,  ডানায় নীল পতাকা; ও কমলা পা ।  প্রজননকাল ছাড়া পুরুষ অনেকটা স্ত্রীহাঁসের  মত ।  স্ত্রীহাঁসের দেহে বাদামি বর্ণের ওপর কালো ডোরা; বাদামি চোখ; ঠোঁট কালচে - সবুজ বা হলুদ ,  ঠোঁটের গোড়া হলুদ ও আগা কালো; পা ও পায়ের পাতা কমলা - হলুদ থেকে প্রবাল - লাল এবং নখর কালো ।  অপ্রাপ্তবয়স্ক হাঁস স্ত্রীহাঁসের  মত হলেও তার দেহ অনুজ্জ্বল এবং অল্প সংখ্যক দাগ আছে ।  ৫টি উপ - প্রজাতির মধ্যে অ .  ঢ় .  ঢ়ষধঃুৎযুহপযড়ং বাংলাদেশে পাওয়া যায় ।  
স্বভাব :  নীলমাথা হাঁস অগভীর  হ্রদ ,  নদী ,  পুকুর ও পার্কে স্বচ্ছন্দে ঘুরে বেড়ায়; সাধারণত ঝাঁক বেঁধে চলে ।  এরা মাথা পানিতে ডুবিয়ে খাবার খোঁজে;  খাদ্যতালিকায় রয়েছে জলজ লতাপাতা ,  বীজ ,  কচিকা -  ,  শামুক - জাতীয় অমেরুদ - ী প্রাণী ,  ব্যাঙাচি ,  মাছের রেণু পোনা ,  কেঁচো ,  ইত্যাদি ।  খাবার প্রাপ্তির ওপর ভিত্তি করে এরা দিনে অথবা রাতে চরে; ভয় পেলে পানিতে ডুব দিয়ে লুকিয়ে যায় কিন্ত ‘  খাবার খুজঁতে ডুব দেয় না ।  এপ্রিল - জুলাই মাসের প্রজনন ঋতুতে পুরুষ হাঁস লোহা ঘসার শব্দের মত নিচু স্বরে ডাকে :  কিউয়্যাক - কিউয়্যাক .  .  . ; স্ত্রীহাঁসডাকে :  টিউকাটা - টিউকাটা .  .  .  ।  সাইবেরিয়ায় পানির ধারে ঘাস ,  লতাপাতা ও কোমল পালকের বাসা করে এরা ডিম পাড়ে ।  ডিমগুলো সবুজাভ - ধূসর ,  সংখ্যায় ৬ - ১০টি ,  মাপ ৫ . ৬ ী ৪ . ০ সেমি ।  ২৬ দিনে ডিম ফোটে; সংসারের সব কাজ স্ত্রীহাঁস একাই করে । 
বিস্তৃতি :  নীলমাথা হাঁস বাংলাদেশের বিরল পরিযায়ী পাখি; শীতে বরিশাল ,  ঢাকা এবং সিলেট বিভাগের হাওর ও বিলে দেখা যায় ।  উত্তর আমেরিকা ,  উত্তর আফ্রিকা ও এশিয়ায় এরা বিস্তৃত; এশিয়া মহাদেশে পাকিস্তান ,  ভারত ,  নেপাল ,  মিয়ানমার ,  আফগানিস্তান ,  আরব ,  চীন ও জাপানে আছে; সম্প্রতি অস্ট্রেলিয়া ও নিউজল্যান্ডে বিস্তৃতির সূচনা হয়েছে । 
অবস্থা :  নীলমাথা হাঁস বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  নীলমাথা হাঁসের বৈজ্ঞানিক নামের অর্থ চওড়াঠোঁট হাঁস  ( ল্যাটিন :  ধহঁং  =  হাঁস; গ্রীক :  ঢ়ষধঃঁৎযঁহশযড়ং  =  প্রশস্ত ঠোঁট  )  ।  এই প্রজাতিটি আমাদের গৃহপালিত হাঁসের পূর্বপুরুষ । 
 [ এম .  মনিরুল এইচ .  খান ] 
০৩২ .  অহধং ঢ়ড়বপরষড়ৎযুহপযধ ঋড়ৎংঃবৎ ,  ১৭৮১
সমনাম :  নেই
বাংলা নাম :  দেশি মেটেহাঁস ,  পাতি হাঁস  ( আই ) 
ইংরেজি নাম :  ওহফরধহ ঝঢ়ড়ঃ - নরষষবফ উঁপশ  ( ঝঢ়ড়ঃ - নরষষবফ উঁপশ ) 
বর্ণনা :  দেশি মেটেহাঁস দুইরঙ্গা ঠোঁটের বড় আকারের হাঁস  ( দৈর্ঘ্য ৬১ সেমি ,  ওজন ১ . ৪ কেজি ,  ডানা ২৬ . ৫ সেমি ,  ঠোঁট ৫ . ৭ সেমি ,  পা ৪ . ৭ সেমি ,  লেজ ১৩ সেমি )  ।  পুরুষ ও স্ত্রীহাঁসের চেহারায় বিশেষ পার্থক্য নেই ।  বাদামি পালকের প্রান্তÍ হালকা রঙের বলে দেখতে এদের দেহে আঁইশের মত দাগ আছে; বুকে কালো ফুটকি; মাথার চাঁদি বাদামি; চোখ ঘন বাদামি; প্রশস্ত কালো ভ্রু - রেখা ঠোঁট থেকে শুরু হয়ে চোখের ওপর দিয়ে চলে গেছে; চোখের সামনে ঠোঁটের দু ’ দিকে দ ’ ুটি লালচে দাগ রয়েছে; ঠোঁটের দুই - তৃতীয়াংশ কালো ও বাকি এক - তৃতীয়াংশ হলুদ; পা ও পায়ের পাতা প্রবাল - লাল ও নখর কালো ।  অপ্রাপ্তবয়স্ক হাঁস হালকা বাদামি ও এর কপালে লাল দাগ নেই ।  ২টি উপ - প্রজাতির মধ্যে অ .  ঢ় .  ঢ়ড়বপরষড়ৎযুহপযধ বাংলাদেশে পাওয়া যায় ।  
স্বভাব :  দেশি মেটেহাঁস হ্রদ ,  সেচের জলাধার ,  নদীর পাড় এবং নলবন ও আগাছাভরা মিঠাপানির জলাভূমিতে বিচরণ করে; সাধারণত পারিবারিক দলে বা ছোট ঝাঁকে দেখা যায় ।  অগভীর পানিতে সাঁতার কেটে বা পানিতে মাথা ডুবিয়ে আহার খোঁজে; খাদ্যতালিকায় রয়েছে লতাপাতা ও অমেরুদ - ী প্রাণী ।  বিপদে পানিতে ডুব দিয়ে এরা লুকিয়ে যায় ,  এবং কেবল মাত্র চোখ পানির ওপর রেখে ডুবে থাকতে পারে ।  জুলাই - অক্টোবর মাসের প্রজনন ঋতুতে পুরুষহাঁসেরা ভাঙা ভাঙা কণ্ঠে নিচু স্বরে ডাকে ,  স্ত্রীহাঁসেরা জোরে গ্যাক গ্যাক করে ডাকে; এবং পানির কাছে মাটিতে লতাপাতায় ঘাস ,  আগাছা ও পালকের বাসা করে ডিম পাড়ে ।  ডিমগুলো সবুজে ও সাদায় মেশানো ,  সংখ্যা ৭ - ৯টি; মাপ ৫ . ৬ ী ৪ . ২ সেমি ।  স্ত্রী একাই ডিমে তা দেয়; ২৪ দিনে ডিম ফোটে; পুরুষ ও স্ত্রীহাঁসের উভয় মিলে ছানা পাহারা দেয় । 
বিস্তৃতি :  দেশি মেটেহাঁস বাংলাদেশের দুর্লভ আবাসিক পাখি; দেশের সব বিভাগের সব ধরনের জলাভূমিতে পাওয়া যায় ।  পৃথিবীতে এই প্রজাতির বিস্তৃতি কেবল এশিয়ায় সীমাবদ্ধ; বিশেষ করে সাইবেরিয়া ,  চীন ,  জাপান ও মিয়ানমার; এবং মালদ্বীপ ছাড়া ভারত উপমহাদেশের সব দেশে আছে । 
অবস্থা :  দেশি মেটেহাঁস বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  দেশি মেটেহাঁসের বৈজ্ঞানিক নামের অর্থ দাগিঠোঁট হাঁস  ( ল্যাটিন :  ধহঁং  =  হাঁস; গ্রীক :  ঢ়ড়রশরষড়ং  =  দাগ ,  ৎযঁহশযড়ং  =  ঠোঁট )  । 
 [  এম .  মনিরুল এইচ .  খান  ]  ১
০৩৩ .  অহধং য়ঁবৎয়ঁবফঁষধ খরহহধবঁং ,  ১৭৫৮
সমনাম :  নেই
বাংলা নাম :  গিরিয়া হাঁস
ইংরেজি নাম :  এধৎমধহবু
বর্ণনা :  গিরিয়া হাঁস দর্শনীয় ভ্রু - রেখা আঁকা ছোট হাঁস  ( দৈর্ঘ্য ৩৯ সেমি ,  ওজন ৩৫০ গ্রাম ,  ডানা ১৮ . ৫ সেমি ,  ঠোঁট ৩ . ৭ সেমি ,  পা ২ . ৮ সেমি ,  লেজ  ৬ . ৫ সেমি )  ।  পুরুষ ও স্ত্রীহাঁসের  চেহারায় কিছু পার্থক্য রয়েছে ।  প্রজননকালে পুরুষহাঁসের বাদামি মাথায় বড় সাদা ভ্রু - রেখা; ধূসর বগল; কালো কালো বুটি ওয়ালা খলেরি বুক ও পেট; পেটের মাঝ থেকে হঠাৎ করে সাদা; ওড়ার সময় ডানার সামনের রূপালি প্রান্ত নজরে পড়ে ।  স্ত্রীহাঁসের  হালকা বাদামি দেহ; এবং অস্পষ্ট ভ্রু - রেখা ।   পুরুষ ও স্ত্রীহাঁসেরউভয়ের কালচে বাদামি ঠোঁট ,  ও ঘন বাদামি চোখ ।  প্রজননকাল ছাড়া পুরুষহাঁসেরা অনেকটা স্ত্রীহাঁসের  মত দেখতে ,  যদিও ডানার রঙয়ে কিছু পার্থক্য থাকে ।  অপ্রাপ্তবয়স্ক পুরুষহাঁসের ডানার পতাকা ও বাদামি দেহতল ছাড়া দেখতে স্ত্রীহাঁসের  মত  । 
স্বভাব :  গিরিয়া হাঁস হ্রদ ,  লেগুন ,  জলা ,  উদ্ভিদ ও আর্দ্র ঘাস সম্বলিত প্লাবনভূমি ইত্যাদিতে বিচরণ করে; সাধারণত অন্যান্য হাঁসের মিশ্রদলে দেখা যায় ।  এরা হেঁটে অথবা পানিতে মাথা ডুবিয়ে আহার খোঁজে; খাদ্যতালিকায় রয়েছে বীজ ,  পাতা ,  অঙ্কুরিত পাতা ,  ঘাসের পত্রফলক ,  পোকামাকড় ,  লার্ভা ,  কীট ও শামুক ।  খাদ্যের জন্য পানিতে ডুব না দিলেও এরা বিপদে খুব ভালভাবেই ডুব দেয় ।  এরা উড়লে হিস্ হিস্ করে ডানার শব্দ হয় ।  পুরুষহাঁস ঝিঁঝিঁ পোকার মত ডাকে ও স্ত্রীহাঁস ডাকে :  ওয়ায়েহ .  .  .  ।  এপ্রিল - মে মাসের প্রজনন ঋতুতে ইউরোপ ও সাইবেরিয়ায় তুন্দ্রা অঞ্চলে মাটিতে তৃণলতা বা ঘাসবনে ঘাস ও পালকের বাসা করে এরা ডিম পাড়ে ।  ডিম হালকা পীত বর্ণের ,  সংখ্যায় ১১ - ১২টি ,  মাপ ৪ . ৫ ী ৩ . ২ সেমি ।  ২১ - ২৩ দিনে ডিম ফোটে ।  ৩৫ - ৪০ দিনে গিরিয়া হাঁসের ছানার গায়ে ওড়ার পালক গজায় । 
বিস্তৃতি :  গিরিয়া হাঁস বাংলাদেশের সুলভ পরিযায়ী পাখি; শীতে সব বিভাগের সকল জলাভূমিতে পাওয়া যায় ।  পৃথিবীতে এর বিস্তৃতি ইউরোপ ,  আফ্রিকা ও এশিয়া; ভারত উপমহাদেশের সব দেশে পাওয়া যায় ।  
অবস্থা :  গিরিয়া হাঁস বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  গিরিয়া হাঁসের বৈজ্ঞানিক নামের অর্থ হাঁস  ( ল্যাটিন :  ধহধং  =  হাঁস ,  য়ঁবৎয়ঁবফঁষধ  =  এক প্রকারের হাঁস )  । 
  [ এম .  মনিরুল এইচ .  খান ] 
০৩৪ .  অহধং ংঃৎবঢ়বৎধ খরহহধবঁং ,  ১৭৫৮
সমনাম :  নেই
বাংলা নাম :  পিয়াং হাঁস  ( আলী ) 
ইংরেজি নাম :  এধফধিষষ
বর্ণনা :  পিয়াং হাঁস খাড়া কপাল ওয়ালা এক মাঝারি আকারের হাঁস  ( র্দৈঘ্য ৪১ সেমি ,  ওজন ৭৪০ গ্রাম ,  ডানা ৫ . ১ সেমি ,  পা ৩ . ৮ সেমি ,  লেজ ৯ সেমি )  ।  পুরুষ ও স্ত্রীহাঁসের  চেহারায় কিছু পার্থক্য আছে ।  প্রজননকালে পুরুষহাঁসের পিঠ ধূসর - বাদামি; বুকে গোল গোল রেখার নকশা; ধূসর ঠোঁট; পেট সাদা; লেজ ও লেজ - তল কালো; ডানার অগ্্রভাগে তামাটে পট্টি ওড়ার সময় চোখে পড়ে ।  স্ত্রী ও পুরুষহাঁসের চেয়ে বেশি বাদামি; ঠোঁটের দু ’ পাশ কমলা ।  পুরুষ ও স্ত্রীহাঁসেরউভয় পাখির চোখ কালচে; পা ও পায়ের পাতা বাদামি - হলুদ ।  প্রজননকাল ছাড়া পুরুষহাঁসের পিঠ কালচে ।  অপ্রাপ্তবয়স্ক হাঁস কমলা রঙের বুক ছাড়া দেখতে স্ত্রীহাঁসের  মত ।  ২টি উপ - প্রজাতির মধ্যে অ .  ং .  ংঃৎবঢ়বৎধ বাংলাদেশে দেখা যায় । 
স্বভাব :  পিয়াং হাঁস নলবন ,  অগভীর হ্রদ ,  নদী ও মোহনায় বিচরণ করে; সাধারণত হাঁসের মিশ্র ঝাঁকে দেখা যায় ।  অগভীর জলে অল্প অল্প ডুব দিয়ে খাদ্য সংগ্রহ করে; খাদ্যতালিকায় রয়েছে জলজ উদ্ভিদ ,  কচিকা -  ,  বীজ ,  টিউবার ,  পোকামাকড় ,  কীট ও মলাস্ক ।  এরা প্লত উড়তে পারে; ডানা ঝাপটানোর ফলে শিস্ দেবার মত শব্দ হয় ।  প্রজনন ঋতুতে পুরুষহাঁসেরা হালকা শিস্ দিয়ে ডাকে; স্ত্রীহাঁসেরা পালা - হাঁসের মত উচ্চ স্বরে গ্যাক গ্যাক করে ডাকে ।  মে - আগস্ট মাসের প্রজনন ঋতুতে ইউরোপ ,  মধ্য এশিয়া ও সাইবেরিয়ার দক্ষিণাংশে পানির ধারে মাটিতে ঘাস বা ঝোপের মধ্যে শুকনো ঘাস - পাতা আর পালকের বাসা করে  ডিম পাড়ে ।  ডিমগুলো হালকা ও পীতাভ ,  সংখ্যায় ৮ - ১২টি ,  মাপ ৫ . ৪ ী ৩ . ৬ সেমি ।  ২৫দিনে ডিম ফোটে । 
বিস্তৃতি :  পিয়াং হাঁস বাংলাদেশের সুলভ পরিযায়ী পাখি; শীতে সব বিভাগের সব হাওর ও নদীতে শীতকালে দেখা যায় ।  এর বিস্তৃতি উত্তর আমেরিকা ,  ইউরোপ ও এশিয়ায়; এশিয়ার মালদ্বীপ ছাড়া ভারত উপমহাদেশের সকল দেশে রয়েছে ।  
অবস্থা :  পিয়াং হাঁস বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  পিয়াং হাঁসের বৈজ্ঞানিক নামের অর্থ কোলাহল - প্রিয় হাঁস  ( ল্যাটিন :  ধহধং  =  হাঁস ,   ংঃৎবঢ়বৎধ  =  কোলাহল প্রিয় )  । 
 [ এম .  মনিরুল এইচ .  খান ] 
গণ :  জযড়ফড়হবংংধ   জবরপযবহনধপয ,  ১৮৫৩
 ( একটি বিলুপ্ত গণ )  মাঝারি আকারের হাঁস; লম্বা শরীর; লম্বা গলা; কৌÍণিক মাথা; চওড়া গাল; খুব লম্বা ঠোঁট; ঠোঁটের গোড়া মোটা ,  সামনে ক্রমশ সরু; পুরুষ ও স্ত্রীহাঁসের চেহারায় পার্থক্য অনেক ।   
পৃথিবীতে ১ প্রজাতি ,  বাংলাদেশে ১ প্রজাতি
০৩৫ .  জযড়ফড়হবংংধ পধৎুড়ঢ়যুষষধপবধ  ( খধঃযধস ,  ১৭৯০ ) 
সমনাম :  অহধং পধৎুড়ঢ়যুষষধপবধ খধঃযধস ,  ১৭৯০
বাংলা নাম :  গোলাপি হাঁস
ইংরেজি নাম :  চরহশ - যবধফবফ উঁপশ
বর্ণনা :  গোলাপি হাঁস লম্বা গোলাপি গলার মাঝারি আকারের হাঁস  ( দৈর্ঘ্য ৬০ সেমি ,  ওজন ৮৪০ গ্রাম ,  ডানা ২৬ সেমি ,  ঠোঁট ৫ . ৩ সেমি ,  পা ৪ সেমি ,  লেজ ১১ . ৫ সেমি )  ।  পুরুষ ও স্ত্রীহাঁসের  চেহারায় বেশ পার্থক্য আছে ।  পুরুষহাঁসের মাথা ,  মুখ ও ঘাড় গোলাপি; কপাল কালচে বাদামি; ডানার অনেকটা অংশ গোলাপি :  ডানার মধ্য - পালক ও ডানাতল - ঢাকনি; বাকি শরীর কালচে বাদামি ।  স্ত্রীহাঁসের  ধূসর মাথায় হালকা গোলাপি আভা ,  চাঁদি ও ঘাড়ের পিছনে বাদামি; ডানার মধ্য - পালক ফ্যাকাসে বাদামি; দেহের বাকি অংশে হালকা বাদামি পালকের কিনারা সাদা ছিল ।  পুরুষ ও স্ত্রীহাঁসেরউভয়ের চোখ লাল; ঘন লাল ঠোঁট; লালচে পা ও পায়ের পাতা ছিল ।  অপ্রাপ্তবয়স্ক পাখির পালকের সাদা প্রান্তÍ ছাড়া স্ত্রীহাঁসের চেহারার সঙ্গে মিল ছিল ।  
স্বভাব :  গোলাপি হাঁস বাদাবন ,  নলবন ,  ও উঁচু ঘাসভরা বিলে বিচরণ করত; সাধারণত ৬ - ৮টির ছোট দলে দেখা যেত ।  অগভীর পানিতে সাঁতার কেটে ,  মাথা ডুবিয়ে এবং ডুব দিয়ে পানির নিচে গিয়েআহার খোঁজ করত; খাদ্যতালিকায় ছিল জলজ আগাছা ,  ক্ষুদ্র শামুক ,  ও ছোট অমেরুদ - ী প্রাণী ।  গাছপালা ও লতাপাতার আড়াল ছেড়ে এরা সহজে বাইরে আসত না; মাঝে মাঝে  ঘরঘরে গলায় শিস দিত ও গ্যাক গ্যাক করে ডাকত ।  জুন - জুলাই মাসের প্রজনন ঋতুতে তারা পানির পাশে মাটিতে লম্বা ঘাসের মধ্যে শুকনো ঘাসের স্তুূপ বানিয়ে তার ওপর পালকের বাসা করে ডিম পাড়ত ।  ডিমগুলো ছিল গোল ও গজদন্তেÍর মত সাদা ,  সংখ্যায় ৫ - ১০টি ,  মাপ ৪ . ৩ ী ৪ . ২ সেমি । 
বিস্তৃতি :  গোলাপি হাঁস বাংলাদেশের প্রাক্তন আবাসিক পাখি; ঢাকা ,  খুলনা ,  রাজশাহী ও সিলেট বিভাগের মিঠা পানির জলাভূমিতে দেখা যেত ।  ১৯৩৫ সালে সর্বশেষ পাখিটি দেখা গিয়েছিল; এখন বিলুপ্ত হয়েছে বলে আশঙ্কা করা হয় ।  এদেশ ছাড়া ভারত ,  নেপাল ও মিয়ানমারে এর বৈশ্বিক বিস্তৃতি ছিল । 
অবস্থা :  গোলাপি হাঁস বিশ্বে মহাবিপন্ন বলে বিবেচিত এবং জানামতে পৃথিবী থেকে বিলুপ্ত হয়েছে ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  গোলাপি হাঁসের বৈজ্ঞানিক নামের অর্থ গোলাপি হাঁস  ( গ্রিক :  ৎযড়ফড়  =  গোলাপি ,  হবংংধ  =  হাঁস; ল্যাটিন :  পধৎুড়ঢ়যুষষধপবঁং   =  গোলাপি )  ।  
  [ ইনাম আল হক ও মো :  শাহরিয়ার মাহমুদ ] 
গণ :  ঘবঃঃধ   কধঁঢ় ,  ১৮২৯
মাঝারি আকারের হাঁস; লম্বা ঠোঁট ,  ঠোঁটের গোড়া বেশি উঁচু নয়; ঠোঁটের গোড়া থেকে এক - তৃতীয়াংশেরও কম দূরত্বে¡র মধ্যে নাসিকা; পা লম্বা কিন্তÍু আদর্শ ভূতিহাঁসের চেয়ে ছোট; পায়ের পিছনের আঙুলের পর্দা চওড়া; ডানা তুলনামূলকভাবে খাটো ,  সুচালো ও দেহের অনেক পিছনে থাকে; ১৬ পালকের খাটো লেজ; পুরুষ ও স্ত্রীহাঁসের চেহারায় পার্থক্য আছে ।  
পৃথিবীতে  ৩ প্রজাতি ,  বাংলাদেশে ১ প্রজাতি
০৩৬ .  ঘবঃঃধ ৎঁভরহধ  ( চধষষধং ,  ১৭৭৩ )  
সমনাম :  অহধং ৎঁভরহধ চধষষধং ,  ১৭৭৩
বাংলা নাম :  লালঝুটি ভুতিহাঁস
ইংরেজি নাম :  জবফ - পৎবংঃবফ চড়পযধৎফ
বর্ণনা :  লালঝুটি ভুতিহাঁস মাঝারি গড়নের হাঁস  ( দৈর্ঘ্য ৫৪ সেমি ,  ওজন ৯৮০ গ্রাম ,  ডানা ২৬ সেমি ,  ঠোঁট ৫ সেমি ,  পা ৪ . ২ সেমি ,  লেজ ৬ . ৭ সেমি )  ।  পুরুষ ও স্ত্রীহাঁসের চেহারায় পার্থক্য আছে ।  প্রজনন ঋতুতে পুরুষহাঁসের গোল মাথা মরচে - কমলা ,  ঘাড় কালো ,  কাঁধে সাদা পট্টি ও বগল সাদা থাকে; বুক ও পেট কালো হয়; ডানায় স্পষ্ট সাদা ডোরা আছে ও ওড়ার পালক সাদা ।  ফ্যাকাসে ঠোঁটের আগাসহ ঠোঁটটি উজ্জ ^ ল  লাল; চোখ উজ্জ্বল লাল এবং পা ও পায়ের পাতা কালো বেড়সমেত কমলা - হলুদ ।  স্ত্রী ও প্রজননকাল ছাড়া পুরুষহাঁসের টুপি ও ঘাড় বাদামি ,  গাল সাদা ,  পিঠ বাদামি ও দেহতল পীতাভ; চোখ ও ঠোঁট লালচে ।  স্ত্রীহাঁসের বাদামি ঠোঁটের আগা পাটল বর্ণের ও অপ্রাপ্তবয়স্কের  ঠোঁট কালচে ।  
স্বভাব :  লালঝুটি ভুতিহাঁস মিঠাপানির হাওর ,  বিল ,  বড় জলাশয় ও নদীতে বিচরণ করে; সাধারণত বড় বড় ঝাঁকে দেখা যায় ।  পানিতে সাঁতার দিয়ে অথবা অল্প পানিতে গলা ডুবিয়ে আহার খোঁজে; খাদ্যতালিকায় রয়েছে লতাপাতা ,  মুকুল ,  কচিকা -  ,  জলজ ঘাস ,  আগাছার বীজ ,  জলজ পোকামাকড় ,  ক্ষুদ্র শামুক - জাতীয় প্রাণী ও ব্যাঙাচি ।  এরা জোরে উড়তে পারে এবং ভয় পেলে পানি থেকে খাড়া ওড়ে উঠে যায় ।  পুরুষপাখি র্ককশ গলায় ডাকে :  আওয়েহ গিক , পারর - পারর - পারর ।  গ্রীষ্মকালের প্রজনন ঋতুতে মধ্য এশিয়ায় জলাশয়ের পাশে লতাপাতার মধ্যে নল ও ঘাসের স্তুূপ বানিয়ে তার ওপর পালকের বাসা করে ডিম পাড়ে ।  ডিমগুলো জলপাই - ধূসর ,  সংখ্যায় ৭ - ১৪টি ,  মাপ ৫ . ৭ ী ৪ . ২ সেমি । 
বিস্তৃতি :  লালঝুটি ভুতিহাঁস বাংলাদেশের দুর্লভ পরিযায়ী পাখি; ঢাকা ,  রাজশাহী ও সিলেট বিভাগের হাওরে শীতে থাকে ।  ইউরোপ ও এশিয়া মহাদেশে; এশিয়ায় ভারত ,  নেপাল ,  ভুটান ,  মিয়ানমার ,  চীন ,  থাইল্যান্ড ও ইন্দোচীনে এর বৈশ্বিক বিস্তৃতি রয়েছে । 
অবস্থা :  লালঝুটি ভুতিহাঁস বিশ্বব্যাপী বিপদমুক্ত পাখি ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  লালঝুটি ভুতিহাঁসের বৈজ্ঞানিক নামের অর্থ লাল হাঁস  ( গ্রীক :  হবঃঃধ  =   হাঁস; ল্যাটিন :  ৎঁভঁং  =  লাল )  । 
  [ ইনাম আল হক ও এম .  কামরুজ্জামান ] 
গণ :  অুঃযুধ   ইড়রব ,  ১৮২২
মাঝারি আকারের হাঁস; ঠোঁটের গোড়া উঁচু ,  ঠোঁট আগাগোড়া সমান চওড়া অথবা প্রান্তÍ সামান্য বেশি চওড়া; পা বড় ও দেহের অনেক পিছনে থাকে ।  
পৃথিবীতে ১২  প্রজাতি ,  বাংলাদেেেশ ৫ প্রজাতি  
০৩৭ .  অুঃযুধ নধবৎর  ( জধফফব ,  ১৮৬৩ ) 
সমনাম :  অহধং নধবৎর জধফফব ,  ১৮৬৩
বাংলা নাম :   বেয়ারের ভুতিহাঁস
ইংরেজি নাম :  ইধবৎ ’ ং চড়পযধৎফ 
বর্ণনা :  বেয়ারের ভুতিহাঁস মাঝারি আকারের তামাটে - বাদামি হাঁস  ( দৈর্ঘ্য ৪৬ সেমি ,  ডানা ২২ সেমি ,  ঠোঁট ৫ সেমি ,  পা ৩ সেমি ,  লেজ ৭ সেমি )  ।  প্রজননকালে পুরুষহাঁসের মাথা চকচকে কালো ও ঘাড়ে সবুজাভ দীপ্তি রয়েছে; বুক মেহগনির মত বাদামি ,  বগল অনুজ্জ ^ ল তামাটে এবং পেট ও লেজের নিচের পালক সাদা ।  কালচে আগা ও নখসহ ঠোঁট স্লেট - নীল; চোখ সাদা বা সোনালী - হলুদ ,  পা ও পায়ের পাতা ধূসর কিন্তÍু অস্থি সন্দ্বি এবং আঙুলের - পর্দা মলিন ।  প্রজননকাল ছাড়া পুরুষহাঁসের মাথা অনুজ্জ্বল ও চোখ সাদা ।  উষ্ণ বাদামি বুক ও ঠোঁটের গোড়ায় বিচ্ছিন্নœ তামাটে - বাদামি চিতি ছাড়া তরুণ পুরুষ ও স্ত্রীহাঁসের চেহারা অপ্রজননশীল পুরুষহাঁসের মত; তবে ,  স্ত্রীহাঁসের  চোখ বাদামি ।  অপ্রাপ্তবয়স্ক পাখির অনুজ্জ্বল দেহ ,  অতি তামাটে - বাদামি মাথা ও ঘাড়ের চিতিবিহীন অংশ ছাড়া দেখতে স্ত্রীহাঁসের মত । 
স্বভাব :  বেয়ারের ভুতিহাঁস হাওর ,  জলাশয় ও হ্রদে বিচরণ করে; দলে থাকে এবং শীতকালীন আবাসে অন্যান্য ডুবুরি হাঁসের দলে দেখা যায় ।  অগভীর পানিতে ডুব দিয়ে খাবার সংগ্রহ করে; খাদ্যতালিকায় রয়েছে উদ্ভিজ্জ ও প্রাণিজ বস্তু; কিন্ত ‘  এদের পছন্দের আহার্য ও খাবার গ্রহণের কৌÍশল এখনও ভালোভাবে জানা যায় নি ।  শীতকালীন আবাসে এরা সাধারনত নীরব ও ভয়ার্ত থাকে এবং সর্তকতার সঙ্গে চলাফেরা করে ।  গ্রীষ্মে প্রজননকালে উত্তর - পূর্ব চীন ও দক্ষিণ - পূর্ব সাইবেরিয়ায় এরা র্ককশ গলার ডাকে :  গ্র্যাক .  . ; এবং জোড়ায় জোড়ায় অথবা বিচ্ছিন্ন ছোট দলে মাটিতে বাসা করে ডিম পাড়ে ।  ডিমের সংখ্যা ৬ - ১০টি; ২৭দিনে ডিম ফোটে । 
বিস্তৃতি :  বেয়ারের ভুতিহাঁস বাংলাদেশের বিরল পরিযায়ী পাখি; প্রধানত সিলেট বিভাগের হাওরে শীতকালে বিচরণ করে; ঢাকা ও রাজশাহী বিভাগে পাওয়ার তথ্য আছে ।  দক্ষিণ এশিয়ার পূর্বাঞ্চল ,  দক্ষিণ - পূর্ব এশিয়া ,  চীন ও জাপানে এর বৈশ্বিক বিস্তৃতি রয়েছে । 
অবস্থা :  বেয়ারের ভুতিহাঁস বিশ্বে সংকটাপন্ন পাখি হিসেবে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  বেয়ারের ভুতিহাঁসের বৈজ্ঞানিক নামের অর্থ বেয়ারের সিন্ধুবিহঙ্গ  (  গ্রীক  :  ধরঃযঁরধ  =  সামুদ্রিক পাখি  -  এরিস্টটলের উল্লেখানুসারে ; নধবৎর  =  কার্ল র্আনস্ট ফন বেয়ার ,  ১৭৯২ - ১৮৭৬ ,  পারস্যের ভ্রুণতত্ত্ব¡বিদ , ভূগোলবিদ ও অনুসন্ধানকারী )  । 
 [ ইনাম আল হক ও এম .  কামরুজ্জামান  ] 
০৩৮ .  অুঃযুধ ভধৎরহধ  ( খরহহধবঁং ,  ১৭৫৮ ) 
সমনাম :  অহধং ভবৎরহধ খরহহধবঁং ,   ১৭৫৮
বাংলা নাম :  পাতি ভুতিহাঁস
ইংরেজি নাম :  ঈড়সসড়হ চড়পযধৎফ
বর্ণনা :  পাতি ভুতিহাঁস গম্বুজ - মাথা রূপালি হাঁস  (  দৈর্ঘ্য ৪৮ সে . মি ,  ওজন ৮২০ গ্রাম ,  ডানা ২১ সেমি ,  ঠোঁট ৪ . ৬ সেমি ,  পা ৩ . ৭ সেমি ,  লেজ ৬ . ৫ সেমি )  ।  প্রজননকালে পুরুষহাঁসের দেহের উপরিভাগ রূপালি - ধূসর ও দেহতলের বেশীর ভাগই ধূসরাভ - সাদা; মাথা তামাটে ,  পিঠ রূপালি - ধূসর ও কোমর  কালো; ডানায় অনুজ্জ ^ ল ধূসর ছোট দাগ ,  লেজের উপরের ও নিচের ঢাকনি কালো; বগল ও ওড়ার পালক রূপালি - ধূসর; এবং বুক ও অবসারণী কালো; চোখ হলুদ ,  পা স্লেট - নীল ,  ও ঠোঁট কালো ।  প্রজননকাল ছাড়া পুরুষহাঁসের পিঠ বাদামি - ধূসর এবং দেহতল কালচে বাদামি; বুক বাদামি - কালো ও বগল বাদামি - ধূসর ।  স্ত্রীহাঁসের দেহের উপরিভাগ পীতাভ বাদামি - ধূসর এবং অনুজ্জ ^ ল দারুচিনি রঙের মাথা ,  ঘাড় ও দেহতল; পিঠ ও বগল পীতাভ বাদামি । 
স্বভাব :  পাতি ভুতিহাঁস হাওর ,  বিল ,  হ্রদ , ও লেগুনের খোলা অংশে বিচরণ করে; সাধারণত  বড় বড় ঝাঁকে দেখা যায় ।  সাঁতার দিয়ে ও অগভীর পানিতে ডুব দিয়ে পানির নিচে গিয়ে নিমজ্জিত উদ্ভিদ থেকে খাবার সংগ্রহ করে ।  খাদ্যতালিকায় রয়েছে লতাপাতা ,  কুঁড়ি ,  কচিকা -  ,  বীজ ,  কেঁচো ,  চিংড়ি ,  শামুক - জাতীয় প্রাণী ,  জলজ পোকামাকড় এবং তাদের লার্ভা ।  বসন্তÍকালের প্রজনন ঋতুতে ইউরোপ ,  মধ্য এশিয়া ও সাইবেরিয়ার দক্ষিণাঞ্চলে পুরুষহাঁসেরা মৃদু স্বরে হিস হিস শব্দে শিস্ দেয় ও স্ত্রীহাঁস জোর গলায় ডাকে :  র্কর .  .  .  র্কর .  .  .  র্কর .  .  . ; এবং নল ও লম্বা ঘাসের মধ্যে মাটিতে নল ও নরম পালকের বাসা বানিয়ে ডিম পাড়ে ।  ডিমগুলো জলপাই রঙের ,  সংখ্যায় ৬ - ১৪টি ,  মাগ ৬ . ০দ্ধ ৪ . ২ সেমি ।   
বিস্তৃতি :  পাতি ভুতিহাঁস বাংলাদেশের সুলভ পরিযায়ী পাখি; শীতে চট্টগ্রাম ,  ঢাকা ,  রাজশাহী ও সিলেট বিভাগের নদী ,  হাওর ও বিলে বিচরণ করে ।  আফ্রিকা ,  ইউরোপ ও এশিয়ায় এর বৈশ্বিক বিস্তৃতি রয়েছে ।  এশিয়া মহাদেশে পাকিস্তান ,  ভারত ,  নেপাল ,  ভুটান ,  চীন ও ফিলিপাইনে রয়েছে । 
অবস্থা :  পাতি ভুতিহাঁস বিশ্বব্যাপী বিপদমুক্ত পাখি ।  বাংলাদেশ বন্যপ্রাণী আইনে একে সংরক্ষিত ঘোষণা করা হয় নি । 
বিবিধ :  পাতি ভুতিহাঁসের বৈজ্ঞানিক নামের অর্থ বানিয়ো সিন্ধুবিহঙ্গ  ( গ্রীক :  ধরঃযঁরধ  =  সামুদ্রিক পাখি  -  এরিস্টটলের উল্লেখানুসারে ; ল্যাটিন :  ভবৎরহঁং  =  বন্য )  । 
 [ ইনাম আল হক ও এম .  কামরুজ্জামান ]  
০৩৯ .  অুঃযুধ ভঁষরমঁষধ  ( খরহহধবঁং ,   ১৭৫৮ ) 
সমনাম :  অহধং ভঁষরমঁষধ খরহহধবঁং ,   ১৭৫৮
বাংলা নাম :  টিকি হাঁস ,  বামুনিয়া হাঁস  ( আই ) 
ইংরেজি নাম :  ঞঁভঃবফ উঁপশ  ( ঞঁভঃবফ চড়পযধৎফ ) 
বর্ণনা :  টিকি হাঁস মাঝারি আকারের ঝুটিয়াল হাঁস  ( দৈর্ঘ্য ৪৩ সেমি ,  ওজন ৭৫০ গ্রাম ,  ডানা ২০ সেমি ,  ঠোঁট ৪ সেমি ,  পা ৩ . ৫ সেমি ,  লেজ ৫ . ৫ সেমি )  ।  প্রজননকালে পুরুষহাঁসের পিঠ চকচকে কালো ও দেহতল সাদা দেখায়; মাথার চূড়ায় স্পষ্ট সাদা ফোঁটা ,  মাথা ও ঘাড় ঘন কালো এবং বগল সাদা; মাথার পেছনে বড় ঝুলন্তÍ ঝুটি থাকে; লেজ ,  বুক ও অবসারণী কালো; ওড়ার সময় ডানার প্রশ¯ সাদা ছোপ ও অনিয়মিত প্রান্তÍদেশ চোখে পড়ে ।  কালো নখ ও আগাসহ ঠোঁট কালচে ফ্যাকাসে; চোখ উজ্জ্বল হলুদ; কালো আঙুলের পর্দাসহ পা ও পায়ের পাতায় নীলচে - শ্লেট রঙ ।  প্রজননকাল ছাড়া পুরুষ ও অপ্রাপ্তবয়স্ক পুরুষপাখির বগল ধূসরাভ ,  মাথা ও বুক বাদামি - কালো ,  চূড়া খাটো এবং থুতুনি ও গলায় সাদা রঙ থাকে ।  স্ত্রীহাঁসের  পিঠ ঘন বাদামি এবং কপালে ও ঠোঁটের গোড়ায় কম - বেশি সাদা; ঝুটিসহ কালচে বাদামি মাথা ও ঘাড়; ডানার সাদা ডোরা কম বিস্তৃত ।  
স্বভাব :  টিকি হাঁস হাওর ,  বিল ,  নদী ,  জলাধার ও অন্যান্য উন্ম ুক্ত জলাভূমিতে বিচরণ করে; শীতের আবাসে বড় বড় ঝাঁকে দেখা যায় ,  সাধরণত পানকৌÍড়ি ও নানা জাতের হাঁসের দলে মিশে থাকে ।  ডুব দিয়ে পানির নিচে গিয়ে জলজ লতাপাতা থেকে খাবার সংগ্রহ করে; খাদ্যতালিকায় রয়েছে জলজ উদ্ভিদের পাতা ,  কচিকা -  ও বীজ এবং পোকামাকড় ,  লার্ভা ,  কেঁচো ,  চিংড়ি ,  শামুক ,  ব্যাঙ এবং ছোট মাছ ।  মাঝে মাঝে  এরা কর্কশ গলায় ডাকে :  হু - ওওও .  .  .  এবং ওড়ার সময় মৃদু বা শুষ্ক কন্ঠে ডাকে  :  র্গের  .  .  .  ।  মে মাসে উত্তর ইউরোপ থেকে সাইবেরিয়া পর্যন্তÍ এদের প্রজনন চলে; এবং নদীতীরে বা নির্জন দ্বীপে লতাপাতার বাসা বানিয়ে ডিম পাড়ে ।  ডিমের সংখ্যা ৮ - ১১টি; ২৩ - ২৮ দিনে ডিম ফোটে; ৪৫ - ৫০ দিনে ছানার গায়ে ওড়ার পালক গজায় । 
বিস্তৃতি :  টিকি হাঁস বাংলাদেশের সুলভ পরিযায়ী পাখি; শীতে সব বিভাগের মিঠাপানির আর্দ্রভূমিতে দেখা যায় ।  ইউরোপ ,  আফ্রিকার উত্তরাঞ্চল ও ভারত উপমহাদেশের সব দেশসহ এশিয়ায় এর বৈশ্বিক বিস্তৃতি রয়েছে । 
অবস্থা :  টিকি হাঁস বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  টিকি হাঁসের বৈজ্ঞানিক নামের অর্থ গলায় কালিগলা সিন্ধুবিহঙ্গ  ( গ্রীক :  ধরঃযঁরধ  =  সামুদ্রিক পাখি  -  এরিস্টটলের উল্লেখানুসারে ; ল্যাটিন :  ভঁষরমড়  =  কালি ,  মঁষধ  =  গলা )  । 
 [ ইনাম আল হক ও এম .  কামরুজ্জামান ] 
০৪০ .   অুঃযুধ সধৎরষধ  ( খরহহধবঁং ,  ১৭৬১ ) 
সমনাম :  অহধং সধৎরষধ খরহহধবঁং ,   ১৭৬১
বাংলা নাম :  বড় স্কপ
ইংরেজি নাম :  এৎবধঃবৎ ঝপধঁঢ়  ( ঝপধঁঢ় উঁপশ ) 
বর্ণনা :  বড় স্কপ বাদামি রঙের বড় মাথাওয়ালা হাঁস  ( দৈর্ঘ্য ৪৬ সেমি ,  ওজন ১ কেজি ,  ডানা ২২ সেমি ,  ঠোঁট ৪ . ৩ সেমি ,  পা ৩ . ৫ সেমি ,  লেজ ৫ . ৫ সেমি )  ।  প্রজননকালে পুরুষহাঁসের মাথা ও লেজ ছাড়া পিঠ ধূসর এবং দেহতল বিশেষ করে বুকের নিচের অংশ ও বগল সাদা; কালচে মাথায় সবুজ ও বেগুনি আভা; ঠোঁট কালো ,  ঠোঁটের  ‘ কাঁটা ’  ধূসর নীল; চোখ সোনালী ও হলুদে মেশানো; কালচে পায়ের পর্দাসহ পা ও পায়ের  পাতা ধূসরাভ - নীল ।  প্রজননকাল ছাড়া পুরুষহাঁসের মাথা ,  ঘাড় ও বুক বাদামি - কালো ।  অপ্রাপ্তবয়স্ক পুরুষহাঁসের দেহে ফুটকি থাকে; হালকা নানা রঙের ছাপসহ মাথা ও  ঘাড় কালচে বাদামি; বুক পীতাভ - বাদামি ,  বগল বাদামি ও পেট সাদাটে বর্ণের ।  স্ত্রীহাঁসের পিঠ ও বগল ধূসর - সাদা; কপালে ও ঠোঁটের  গোড়ার চারদিকে স্পষ্ট সাদা পট্টি রয়েছে ।  ২টি উপ - প্রজাতির মধ্যে অ .  স .  সধৎরষধ বাংলাদেশে পাওয়া যায় । 
স্বভাব :  বড় স্কপ হাওর ,  বিল ,  হ্রদ ,  নদী ও উপকুলের লেগুনে বিচরণ করে;  শীতের আবাসে নানা জাতের হাঁসের ঝাঁকে মিশে থাকে ।  সাঁতার কেটে ,  মাথা ডুবিয়ে অথবা  ডুব দিয়ে পানির নিচে গিয়ে জলজ উদ্ভিদ থেকে খাদ্য সংগ্রহ করে; খাদ্যতালিকায় রয়েছে শামুক ,  ঝিনুক ,  জলজ পোকামাকড় ,  বীজ ও জলজ উদ্ভিদ ।  বসন্তেÍ প্রজননকালে তুন্দ্রাঞ্চলে পুরুষ হাঁস কোমল গলায় শিস দেয় এবং স্ত্রীহাঁস যান্তি¿ক শব্দে ডাকে :  র্আর - র্আর - র্আর .  .  . ; এবং মাটিতে বাটির মত খাদওয়ালা গর্ত করে তাতে ঘাস দিয়ে বাসা বানিয়ে ডিম পাড়ে ।  ডিম বাদামি - জলপাই ও পীত রঙের ,  সংখ্যায় ৫ - ১৩টি; মাপ ৬ . ২দ্ধ৪ . ৩ সে , মি ।  ২৩ - ২৭ দিনে ডিম ফোটে; এবং ৪০ - ৪৫ দিনে  ছানার ডানায় ওড়ার পালক গজায় । 
বিস্তৃতি :  বড় স্কপ বাংলাদেশের অনিয়মিত পাখি; শীতকালে সিলেট বিভাগের টাঙ্গুয়া ও এর কাছাকাছি হাওরে মাঝে মাঝে দেখা যায় ।  আমেরিকা ,  ইউরোপ ও এশিয়ায় বিস্তৃত ।  এশিয়াতে ভারত ও পাকিস্তানে এর বৈশ্বিক বিস্তৃতি রয়েছে । 
অবস্থা :  বড় স্কপ বিশ্বে বিপদমুক্ত বলে বিবেচিত ।  বাংলাদেশ বন্যপ্রাণী আইনে একে সংরক্ষিত ঘোষণা করা হয় নি । 
বিবিধ :  বড় স্কপের বৈজ্ঞানিক নাম  অুঃযুধ সধৎরষধ -  এর অর্থ ধূসর সিন্ধুবিহঙ্গ  ( গ্রীক :  ধরঃযঁরধ  =  সামুদ্রিক পাখি ,  এরিস্টটলের উল্লেখানুসারে ; সধৎরষব  =  ধূসর )   । 
 [ ইনাম আল হক ও এম .  কামরুজ্জামান ] 
০৪১ .   অুঃযুধ হুৎড়পধ  ( এহৃষফবহংঃব্ধফঃ ,  ১৭৭০ ) 
সমনাম :  অহধং হুৎড়পধ এহৃষফবহংঃব্ধফঃ ,  ১৭৭০
বাংলা নাম :  মরচেরঙ ভুতিহাঁস
ইংরেজি নাম :  ঋবৎৎঁমরহড়ঁং উঁপশ  ( ঋবৎৎঁমরহড়ঁং চড়পযধৎফ ,  ডযরঃব - বুবফ চড়পযধৎফ ) 
বর্ণনা :  মরচেরঙ ভুতিহাঁস তামাটে মাথা , বুক ও বগলওয়ালা কালচে বাদামি হাঁস  ( দৈর্ঘ্য ৪১ সেমি ,  ওজন ৬০০ গ্রাম ,  ডানা ১৮ . ৫ সেমি ,  ঠোঁট ৩ . ৯ সেমি ,  পা ৩ . ১ সেমি ,  লেজ ৫ . ৫ সেমি )  ।  প্রজননশীল পুরুষহাঁসের পিঠ ঘন বাদামি ।  মাথা ,  ঘাড় ও বুক অতি তামাটে এবং লেজতলের  কোভার্ট সাদা ।  ঠোঁট অনুজ্জ্বল স্লেট - রঙের বা নীলচে - কালো ।  চোখ সাদা বা হলুদ ।  পা ও পায়ের পাতা ধূসর বা সবুজ , তবে মধ্যে মধ্যে সন্ধিস্থলে চিতি দেখা যায় ।  অপ্রজননশীল পুরুষহাঁসের মাথা ,  ঘাড় , বুক ও বগল অনুজ্জ ^ ল তামাটে এবং চোখ কালচে ।  স্ত্রীহাঁসের অনুজ্জ্বল তামাটে - বাদামি মাথা , ঘাড় ও বুক ছাড়া অপ্রজননশীল পুরুষহাঁসের সঙ্গে চেহারার কোন পার্থক্য নেই ।  উভয় হাঁসেরই 
ডানায় সাদা ডোরা ও পার্থক্যসূচক অঙ্গ পেট সাদা ।  অপ্রাপ্তবয়স্ক হাঁসের চেহারা স্ত্রীহাঁসের মত হলেও তুলনামূলকভাবে বেশ বাদামি । 
স্বভাব :  মরচেরঙ ভুতিহাঁস হাওর ,  বিল ,  নদী ,  মিঠাপানির ডোবা ,  জলাধার ও লেগুনে বিচরণ করে; শীতের আবাসে বড় বড় দলে থাকে এবং প্রায়ই নানা জাতের হাঁসের বড় দলে দেখা যায় ।  সাঁতার কেটে ,  মাথা ডুবিয়ে ও ডুব দিয়ে পানির নিচে গিয়ে খাদ্য সংগ্রহ করে; খাদ্যতালিকায় রয়েছে জলজ উদ্ভিদের কচিকা -  ,  কন্দ ,  পাতা ,  বীজ ,  কেঁচো ,  জলজ পোকামাকড় ,  লার্ভা ,  চিংড়ি ,  ইত্যাদি ।  শীতের আবাসে এরা কদাচিৎ কর্কশ গলায় ডাকে :  কেররর .  .  ।  মে - জুলাই মাসের প্রজনন ঋতুতে মধ্য ইউরোপ ও মধ্য এশিয়ায় নলবনে পানির ধারে নল ও উদ্ভিদের স্তুূপ বানিয়ে তার ওপর সরু ঘাস ও কোমল পালকের বাসা বানিয়ে এরা ডিম পাড়ে ।  ডিমগুলো পীতাভ; সংখ্যায় ৬ - ১২টি; মাপ ৫ . ১ ৩ . ৭ সেমি ।  ২৫ - ২৭ দিনে ডিম ফোটে এবং ৫৫ - ৬০ দিনে ছানারা উড়তে পারে ।   
বিস্তৃতি :  মরচেরঙ ভুতিহাঁস বাংলাদেশে সুলভ পরিযায়ী পাখি; শীতকালে বরিশাল ,  চট্টগ্রাম , ঢাকা ও সিলেট বিভাগের হাওর ও বিলে বিচরণ করে ।  আফ্রিকা ,  ইউরোপ ও এশিয়ায় এর বৈশ্বিক বিস্তৃতি রয়েছে; এশিয়া মহাদেশে তুর্কি ,  রাশিয়া ,  ইরান ,  আরব ,  আফগানিস্তান ,  চিন ,  পাকিস্তান ,  ভারত ,  নেপাল , ভুটান ও মালদ্বীপে রয়েছে । 
অবস্থা :  মরচেরঙ ভুতিহাঁস বিশ্বে প্রায় - বিপদগ্রস্ত পাখি ।  এ প্রজাতিটিকে বাংলাদেশ বন্যপ্রাণী আইনে সংরক্ষিত ঘোষণা করা হয় নি । 
বিবিধ :  মরচেরঙ ভুতিহাঁসের বৈজ্ঞানিক নামের অর্থ হাঁস  ( গ্রীক :  ধরঃযঁরধ  =  সামুদ্রিক পাখি   -  এরিস্টটলের উল্লেখানুসারে ; রাশিয়ান :  হুৎড়পধ  =  হাঁস )   । 
 [ ইনাম আল হক ও এম .  কামরুজ্জামান  ] 
গণ :  ইঁপবঢ়যধষধ   ইধরৎফ ,  ১৮৫৮
মাঝারি আকারের হাঁস; ঠোঁটের গোড়া যত চওড়া তার বেশি উঁচু ,  আগা কম চ্যাপ্টা ,  শেষটা গোলাকার; নাক ঠোঁটের গোড়ার চেয়ে আগার কাছে; পা খাটো; পায়ের পিছনের আঙুল সুগঠিত ও প্রশস্ত পর্দাযুক্ত; পা শরীরের বেশ পেছনে ,  ফলে হাঁটতে অসুবিধে হয়; ডানা সুচালো; ক্রমান্ত ^ য়ে ছোট থেকে বড় পালকের লম্বাটে লেজ; পুরুষ ও স্ত্রীপাখির চেহারায় পার্থক্য আছে ।  
পৃথিবীতে ৩ প্রজাতি ,  বাংলাদেশে ১ প্রজাতি
০৪২ .   ইঁপবঢ়যধষধ পষধহমঁষধ  ( খরহহধবঁং ,  ১৭৫৮ ) 
সমনাম :  অহধং পষধহমঁষধ খরহহধবঁং ,   ১৭৫৮
বাংলা নাম :  পাতি সোনাচোখ
ইংরেজি নাম :  ঈড়সসড়হ এড়ষফবহবুব  ( এড়ষফবহবুব উঁপশ ,  এড়ষফবহবুব ) 
বর্ণনা :  পাতি সোনাচোখ মাঝারি আকারের ডুবুরি হাঁস  ( দৈর্ঘ্য ৪৬ সেমি ,  ওজন ৮০০ গ্রাম ,  ডানা ২১ সেমি ,  ঠোঁট ৩ সেমি ,  পা ৩ . ৬ সেমি ,  লেজ ৮ . ৫ সেমি )  ।  প্রজনন ঋতুতে পুরুষহাঁসের পিঠ পাকরা ও কালো লেজ ছাড়া দেহতল সাদা; মাথা কালচে - সবুজ; পিঠ ,  ডানা ও  লেজ কালো এবং মুখে সাদা পট্টি রয়েছে; ডানার মধ্য - পালক ,  বুক ,  দেহপার্শ্ব ও পেট উজ্জ্বল সাদা ।  এর ঠোঁট কালো; চোখ সোনালী; পা ও পায়ের পাতা হলুদ বা কমলা ।  প্রজননকাল ছাড়া পুরুষহাঁসের দেহ কালচে; ডানায় সাদা পট্টি; মাথা চকলেট বাদামি ও লেজ স্লেট - ধূসর ।  স্ত্রীপাখির  দেহ ধূসর; মাথা বাদামি; ও কালো ঠোঁটের নখের পরের অংশে হলুদ পট্টি রয়েছে; চোখ ফ্যাকাসে হলুদ এবং পা ও পায়ের পাতা বাদামি হলুদে মেশানো ।  ২টি উপ - প্রজাতির মধ্যে ই .  প .  পষধহমঁষধ বাংলাদেশে পাওয়া যায় । 
স্বভাব :  পাতি সোনাচোখ হ্রদ ,  নদী ,  লেগুন ,  উপসাগর ও পোতাশ্রয়ে বিচরণ করে; সচরাচর ছোট ঝাঁকে দেখা যায় ।  অগভীর পানিতে সাঁতার কেটে এরা ধীর গতির শিকার ধরে; খাদ্যতালিকায় রয়েছে শামুক ,  চিংড়ি জাতীয় প্রাণী ও জলজ পোকামাকড় ।  খাটো ও সুচালো ডানা ঝাপটে এরা প্লত ওড়ে চলে ও ওড়ার সময় শিস দেয়; এবং  প্রজনন ঋতুতে উঁচু ও কর্কশ কণ্ঠে  ‘ গান ’  গায় :  স্পির , স্পির .  .  .  অথবা  ( কে )  - কুয়েহ .  .  .  ।  গ্রীষ্মকালে প্রজনন ঋতুতে সাইবেরিয়ায় গাছের প্রাকৃতিক গর্তে স্ত্রীহাঁসের কোমল পালক বিছিয়ে বাসা বানায় ও ডিম পাড়ে ।  ডিমগুলো চকচকে সবুজ; সংখ্যায় ৬ - ১৫টি; মাপ ৫ . ৫ ৪ . ২ সেমি ।  
বিস্তৃতি :  পাতি সোনাচোখ বাংলাদেশের অনিয়মিত পাখি :  বিশ শতকের গোড়ার দিকে শীতকালে সিলেট বিভাগের হাওরে দেখতে পাওয়ার একটি তথ্য রয়েছে ।  উত্তর আমেরিকা ,  ইউরোপ ও এশিয়ায় এর বৈশ্বিক বিস্তৃতি রয়েছে; এশিয়ায় ভারত ,  পাকিস্তান ও নেপালে পাওয়া যায় । 
অবস্থা :  পাতি সোনাচোখ বিশ্বে বিপদমুক্ত বলে বিবেচিত ।  এই প্রজাতিটিকে বাংলাদেশ বন্যপ্রাণী আইনে সংরক্ষিত ঘোষণা করা হয় নি । 
বিবিধ :  পাতি সোনাচোখের বৈজ্ঞানিক নামের অর্থ সরব ষাঁড়মাথা হাঁস  ( গ্রীক :  নড়ঁশবঢ়যধষড়ং  =  ষাঁড়ের মাথা - আকৃতি ; ল্যাটিন :  পষধহমবৎব  =  পুনঃশব্দ উৎপাদন )   । 
 [ ইনাম আল হক ও এম .  কামরুজ্জামান ] 
গণ :  গবৎমবষষঁং  ঝবষনু ,  ১৮৪০
মাঝারি আকারের হাঁস; ঘাড়ে ঝুলানো ঝুঁটি; ঠোঁট মাথার চেয়ে ছোট ,  ক্রমশ সরু ,  ঠোঁটের প্রান্তেÍর কাঁটাটি বড়শির মত; ঠোঁটের ভিতর দিক খাঁজ কাটা; নাক বড় ও আয়তাকার; পা বেশ ছোট ও দেহের অনেক পিছনে থাকে; পায়ের পাতা ও পর্দা বড়; লেজ লম্বা ,  প্রান্ত গোলাকার মাঝারি দৈর্ঘ্যরে ও গোলাকার; পুরুষ ও স্ত্রীহাঁসের  চেহারায় পার্থক্য আছে ।  
পৃথিবীতে ১ প্রজাতি ,  বাংলাদেশে ১ প্রজাতি
০৪৩ .   গবৎমবষষঁং ধষনবষষঁং  ( খরহহধবঁং ,  ১৭৫৮ ) 
সমনাম :  গবৎমঁং সবৎমধহংবৎ খরহহধবঁং ,   ১৭৫৮
বাংলা নাম :  স্মিউ হাঁস
ইংরেজি নাম :  ঝসবি
বর্ণনা :  স্মিউ হাঁস বর্গাকার মাথাওয়ালা খুদে হাঁস  ( দৈর্ঘ্য ৪৬ সেমি ,  ওজন ৬৮০ গ্রাম ,  ডানা ১৯ সেমি ,  ঠোঁট ৩ সেমি ,  পা ৩ সেমি ,  লেজ ৭ . ৫ সেমি )  ।  পুরুষ ও স্ত্রীহাঁসের মধ্যে চেহারায় পার্থক্য রয়েছে ।  প্রজননকালে পুরুষহাঁসের  ঠোঁটের গোড়া ও চোখের মাঝামাঝি অংশ কালো ,  ঘাড়ে কালো ফেটা এবং সাদা ন্যুচাল ঝুঁটি পুরো দেহ সাদা; ডানা কালচে ও বুকের পাশে কালো ডোরা; দেহের পাশ ও লেজ ধূসর; চোখ লালচে এবং ঠোঁট ,  পা ও পায়ের পাতা ফ্যাকাসে বর্ণের ।  স্ত্রীহাঁসের তামাটে - লাল টুপি; ঘাড় ও ঝুঁটি ছাড়া ধূসর - বাদামি দেখায়; গলা সাদা ও পেট সাদাটে; সাদাটে নখর সমেত ঠোঁট সীসা ও ধূসর রঙে মেশানো; কালো পায়ের পর্দাসহ পা ও পায়ের পাতা সবুজ ।  প্রজননকাল ছাড়া পুরুষহাঁসের কালো পাছা ও ডানার মধ্য - পালকের ওপর বড় সাদা পট্টি ছাড়া দেখতে স্ত্রীহাঁসের মত ।  অপ্রাপ্তবয়স্ক হাঁস পা - ুর বর্ণের । 
স্বভাব :  স্মিউ হাঁস হাওর ,  বিল ,  নদী ,  হ্রদও জলাধারে বিচরণ করে; ছোট ছোট দলে দেখা যায় ।  পানির তলে ডুব দিয়ে এরা খাবার খোঁজে; আহার্য তালিকায় রয়েছে চিংড়ি ও শামুক - জাতীয় প্রাণী ,  জলজ পোকামাকড় ,  লার্ভা ,  কেঁচো এবং লতাপাতা ।  মুহুর্মুহু সুচালো ডানা চালিয়ে এরা প্লত শব্দহীনভাবে ওড়ে চলে; প্রজনন ঋতু ছাড়া সাধারণত নীরব থাকে; কদাচ ব্যাঙের মত নিচু গলায় ডাকে অথবা শিস দেয় ।  এপ্রিল - মে মাসের প্রজনন ঋতুতে সাইবেরিয়ায় পানির কাছাকাছি গাছের প্রাকৃতিক কোটরে বা কৃত্রিম বাক্সে বাসা তৈরি  করে এরা ডিম পাড়ে ।  ডিমগুলো পীতাভ বা হালকা পীতাভ; সংখ্যায় ৭ - ৯টি ,  মাপ ৫ . ২৩ . ৭ সেমি ।  ২৬ - ২৮ দিনে ডিম ফোটে । 
বিস্তৃতি :  স্মিউ হাঁস বাংলাদেশের অনিয়মিত পাখি; শীতকালে সিলেট বিভাগের হাওরে দেখা পাওয়ার একটি তথ্য রয়েছে ।  ইওরেশিয়ায় বিশেষ করে ইউরোপ থেকে ভারত ,  পাকিস্তান ,  নেপাল ,  চিন ও জাপানে এর বৈশ্বিক বিস্তৃতি রয়েছে ।  
অবস্থা :  স্মিউ হাঁস বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  স্মিউ হাঁসের বৈজ্ঞানিক নাম গবৎমবষষঁং ধষনবষষঁং  - এর অর্থ সাদা জলার পাখি  ( ল্যাটিন :  সবৎমঁং  =  জলার পাখি ,  প্লিনির উল্লেখানুসারে ,  ধষনঁং  =  সাদা   )   । 
 [ ইনাম আল হক ও এম .  কামরুজ্জামান  ] 
গণ :  গবৎমঁং   খরহহধবঁং ,   ১৭৫৮
মাঝারি আকারের হাঁস ,  অনেকটা স্মিউ হাঁেসর মত; লম্বাটে শরীর; লম্বা মাথা; আরো লম্বা ও দীর্ঘ ঠোঁট ,  সামনের অংশ বড়শির মত বাঁকানো; ঘাড়ের পিছনে ঝুটি; ডুবুরি হিসেবে দেহের অন্যান্য বিশেষত্ব আছে ।   
পৃথিবীতে ৫ প্রজাতি ,  বাংলাদেশে ১ প্রজাতি
০৪৪ .   গবৎমঁং সবৎমধহংবৎ খরহহধবঁং ,  ১৭৫৮
সমনাম :  নেই
বাংলা নাম :  পাতি মার্গেঞ্জার
ইংরেজি নাম :  ঈড়সসড়হ গবৎমধহংবৎ 
বর্ণনা :  পাতি মার্গেঞ্জার লম্বা দেহ ও লম্বা লেজওয়ালা ছিপছিপে হাঁস  ( দৈর্ঘ্য ৬৬ সেমি ,  ওজন ১ . ২ কেজি ,  ডানা ২৭ সেমি ,  ঠোঁট ৫ . ৩ সেমি ,  পা ৪ . ৮ সেমি ,  লেজ ১১ সেমি )  ।  প্রজননকালে পুরুষহাঁসের পিঠ পাকরা ও দেহতল সাদা; মাথা ঝলমলে সবুজাভ - কালো; ঘাড় সাদা; পিঠের নিচে সাদা অংশ ,  কোমর ,  লেজউপরি - ঢাকনি ধূসর; রূপালি - বাদামি লেজ; পাটল বর্ণের আভাসহ সাদা বগল; ডানার প্রান্তÍ - পালক কালচে ও ডানার ভেতরের অংশ সাদা ।  স্ত্রীহাঁসের বগলে সাদা ডোরা এবং সাদাটে পেট ও ডানার মধ্য - পালক নীলচে ,  মধ্যে ধূসর - বাদামি ছিটা - দাগ থাকে; মাথা ,  ঝুঁটি ও ঘাড় ঘন তামাটে; থুতনি সাদা ও লেজ ধূসর - বাদামি ।  পুরুষ ও স্ত্রীহাঁসের উভয়ের চোখ এবং পা ও পায়ের পাতা লাল; উজ্জ্বল লাল - কমলা রঙের সরু ঠোঁট; মাছ ধরার জন্য ঠোঁটের ধারে খাঁজ ও প্রান্তÍ বড়শির মত বাঁকানো থাকে ।  ৩টি উপ - প্রজাতির মধ্যে গ .  স .  সবৎমধহংবৎ বাংলাদেশে পাওয়া যায় । 
স্বভাব :  পাতি মার্গেঞ্জার প্লত প্রবহমান নদী ও নালায় বিচরণ করে; ছোট দলে বা বড় ঝাঁকে দেখা যায় ।  স্রোতের বিপরীতে পানির নিচে ডুব দিয়ে এরা শিকার ধরে খায়; খাদ্যতালিকায় রয়েছে মাছ ,  জলজ পোকামাকড় ,  চিংড়ি; শামুক - জাতীয় প্রাণী ,  কেঁচো ,  ব্যাঙ ,  পাখি ,  খুদে স্তন্যপায়ী ও লতাপাতা ।  শীতের আবাসে এরা কদাচিৎ ডাকে ।    জুন মাসের প্রজনন ঋতুতে সাইবেরিয়া ও তিব্বতে পুরুষহাঁস ভাঙা ,  কর্কশ কণ্ঠে ব্যাঙের মত ডাকে :  ক্রেহ - ক্রেহ  .  .  . ; এবং স্ত্রীহাঁস একটি মাত্র শব্দে ডাকে :  গ্র “ ক .  .  ।  গাছের প্রাকৃতিক গর্তে এরা আবর্জনা ও  কোমল পালকের বাসা বানিয়ে ডিম পাড়ে ।  ডিমগুলো পীতাভ; সংখ্যায় ৬ - ১৭টি; মাপ ৬ . ৪৪ . ৪ সেমি ।  ২৮ - ৩২ দিনে ডিম ফোটে । 
বিস্তৃতি :  পাতি মার্গেঞ্জার বাংলাদেশের অনিয়মিত পাখি; শীতকালে ঢাকা বিভাগের যমুনা নদীতে দেখা গেছে; সিলেট বিভাগেও থাকার একটি পুরোনো তথ্য রয়েছে ।  উত্তর আমেরিকা ,  ইউরোপ ও এশিয়ায় এর বৈশ্বিক বিস্তৃতি রয়েছে; এশিয়ার মধ্যে পাকিস্তান ,  ভারত ,  নেপাল ও ভূটানে পাওয়া যায় । 
অবস্থা :  পাতি মার্গেঞ্জার বিশ্বে বিপদমুক্ত বলে বিবেচিত ।  এই প্রজাতিটিকে বাংলাদেশ বন্যপ্রাণী আইনে সংরক্ষিত ঘোষণা করা হয় নি । 
বিবিধ :  পাতি মার্গেঞ্জারের বৈজ্ঞানিক নাম গবৎমঁং সবৎমধহংবৎ  - এর অর্থ রাজহংসী  ( ল্যাটিন :  সবৎমঁং  =  জলার পাখি ,  প্লিনির উল্লেখানুসারে ,  সবৎমধহংবৎ  =  রাজহংসী )   । 
 [  মো :  আনোয়ারুল ইসলাম ও এম .  কামরুজ্জামান  ] 
পরিবার :  ঞটজঘওঈওউঅঊ
নাটাবটের
ছোট ও গোল দেহের ভূচর পাখি; খাটো পা ,  পায়ের পিছনে আঙুল নেই; লেজ খুব ছোট; লুকিয়ে চলে; প্রাত্যহিক ধূলিস্নানে অভ্য¯; পুরুষ ও স্ত্রীপাখির  রঙয়ে পার্থক্য থাকে; স্ত্রীপাখিরা বহুগামী ।  
এ পরিবারে পৃথিবীতে ১৭ গণে ২১ প্রজাতি ,  বাংলাদেশে ১ গণে ৩ প্রজাতি 
গণ :  ঞঁৎহরী   ইড়হহধঃবৎৎব ,  ১৭৯১
খুদে ভূচর পাখি; খাদ্যথলি  ( পৎড়ঢ় )  নেই; পায়ের পিছনে আঙুল নেই; ছোট পা; লেজ আরো ছোট; পুরুষপাখির চেয়ে স্ত্রী লম্বা ও উজ্জ ^ লতর; স্ত্রী বহুগামী ।   
পৃথিবীতে ১৫ প্রজাতি ,  বাংলাদেশে ৩ প্রজাতি
০৪৫ .   ঞঁৎহরী ংঁংপরঃধঃড়ৎ  ( এসবষরহ ,  ১৭৮৯ ) 
সমনাম :  ঞবঃৎধড় ংঁংপরঃধঃড়ৎ এসবষরহ ,  ১৭৮৯
বাংলা নাম :  দাগি নাটাবটের ,  বটের  ( আলী ) 
ইংরেজি নাম :  ইধৎৎবফ ইঁঃঃড়হয়ঁধরষ  ( ঈড়সসড়হ ইঁংঃধৎফ - ছঁধরষ ,  ইধৎৎবফ ইঁংঃধৎফ - ছঁধরষ ) 
বর্ণনা :  দাগি নাটাবটের ছোট ভূচর পাখি  ( দৈর্ঘ্য ১৫ সেমি ,  ওজন ৫৫ গ্রাম ,  ডানা ৪ সেমি ,  ঠোঁট ১ . ৫ সেমি ,  পা ২ . ৩ সেমি ,  লেজ ৩ . ৫ সেমি )  ।  স্ত্রীপাখি পুরুষপাখির চেয়ে বেশি রঙ্গীন ।  পুরুষপাখির পিঠ লালচে - বাদামি ও কালো; ডানার পালক - ঢাকনিতে খাড়া ,  কালো ও ঈষৎ পীত বর্ণের ডোরা রয়েছে; থুতনি ও গলা সাদাটে; বুক  ও ঘাড়ের পাশে পীতাভ ও কালো ডোরা; বগলে কালো ডোরাসহ দেহতল উষ্ণ কমলা - লাল ।  স্ত্রীপাখির থুতনি ,  গলা ও বুকের ঠিক মাঝখানটা কালচে; বুকের পাশ ও তলদেশে কালো ও পীতাভ ডোরা থাকে ।  পুরুষ ও স্ত্রী উভয়ের চোখ সাদা বা হলদে; ঠাঁট নীলচে - স্লেট রঙ ,  গোড়া ঘন বাদামি; পা ও পায়ের পাতা সীসার মত ধূসর ।  ১৮টি উপ - প্রজাতির মধ্যে ঞ .  ং .  ঢ়ষঁসনরঢ়বং ও ঞ .  ং .  নবহমধষবহংরং বাংলাদেশে পাওয়া যায় ।  
স্বভাব :  দাগি নাটাবটের ক্ষুদ্র ঝোপ ও জঙ্গলসহ তৃণভূমি ,  বনপ্রান্তÍ ও খামারে বিচরণ করে; একা অথবা জোড়ায় থাকতে দেখা যায় ।  এরা মাটিতে হেঁটে ঝরাপাতা উল্টে খাবার খুঁজে বেড়ায়; খাদ্যতালিকায় রয়েছে বীজ ,  শস্যদানা ,  কচিকা -  ,  উই পোকা ও পিঁপড়া ।  এরা সাধারণত একই জায়গায় দিনের পর দিন খাবার খেতে আসে; উড়লে পাখায় বোঁ বোঁ শব্দ হয়; হঠাৎ উঁচু স্বরে ডেকে ওঠে :  ঢুরর - র - র - র - র  .  .  .  ।  জুন - অক্টোবর মাসে প্রজনন ঋতুতে ঘাসবন ,  ঝোপ - জঙ্গল বা শস্যক্ষেতের মাটিতে ঘাস দিয়ে বাসা বানিয়ে এরা পাড়ে ।  ডিমগুলো ধূসর - সাদা ছোট দাগ ও ফুসকুড়িসহ লালচে - বাদামি বা কালচে - বেগুনি; সংখ্যায় ৪টি ।  ১৫দিনে ডিম ফোটে ।  পুরুষপাখি ডিমে তা দেওয়া থেকে শুরু করে গৃহস্থালির যাবতীয় কাজ একা করে ।  
বিস্তৃতি :  দাগি নাটাবটের বাংলাদেশের বিরল আবাসিক পাখি; চট্টগ্রাম ,  ঢাকা ও সিলেট বিভাগের বনের ধারে এবং গ্রামে পাওয়া যায় ।  ভারত ,  পাকিস্তান ,  নেপাল ,  ভুটান ,  চীন ,  ইন্দোনেশিয়া ও ফিলিপাইনসহ কেবল এশিয়া মহাদেশে এর বৈশ্বিক বিস্তৃতি রয়েছে । 
অবস্থা :  দাগি নাটাবটের বিশ্বে বিপদমুক্ত এবং বাংলাদেশে অপ্রতুল - তথ্য শ্রেণিতে রয়েছে ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  দাগি নাটাবটের পাখির  বৈজ্ঞানিক নামের অর্থ সতর্ক তিতির  ( ল্যাটিন :  পড়ঃঁৎহরী  =  তিতির ,  ংঁংপরঃধঃড়ৎ  =  সতর্ক  )   । 
 [ ইনাম আল হক ও সুপ্রিয় চাকমা ] 
০৪৬ .   ঞঁৎহরী ংুষাধঃরপধ  ( উবংভড়হঃধরহবং ,  ১৭৮৭ ) 
সমনাম :  ঞবঃৎধড় ংুষাধঃরপঁং উবংভড়হঃধরহবং ,  ১৭৮৭
বাংলা নাম :  ছোট নাটাবটের ,  ছোট বটের  ( আলী ) 
ইংরেজি নাম :  কঁৎৎরপযধহব ইঁঃঃড়হয়ঁধরষ  ( ঝসধষষ ইঁঃঃড়হয়ঁধরষ ) 
বর্ণনা :  ছোট নাটাবটের খাটো ,  সুচালো লেজওয়ালা খুদে ভূচর পাখি  ( দৈর্ঘ্য ১৩ সেমি ,  ওজন ৪০ গ্রাম ,  ডানা ৭ সেমি ,  ঠোঁট ১ সেমি ,  পা ২ সেমি ,  লেজ ৩ . ৫ সেমি )  ।  স্ত্রীপাখি পুরুষপাখির চেয়ে বড় কিন্ত ‘  দেখতে অভিন্ন ।  প্রাপ্তবয়স্ক পাখির পিঠ লালচে কালো; দেহতল পীতাভ সাদা; পিঠে বিশেষ করে কাঁধ - ঢাকনিতে প্রশস্ত পীতাভ ডোরা আছে; মাথার চাঁদি বাদামি ও মরচে রঙের ঘাড়; গলা ,  পেট ,  অবসারণী ও লেজতল - ঢাকনি সাদা; বুক কমলা - পীতাভ এবং বগলে কালো ও তামাটে চিতি; চোখ হালকা হলুদ ও ঠোঁট ফ্যাকাসে; পা ও পায়ের পাতা পা - ুর ও ধূসর নীল ।  অপ্রাপ্তবয়স্ক পাখির পিঠ লালচে - বাদামি ,  দেহতল ফ্যাকাসে - পীতাভ এবং ঘাড়ের পাশে ও বুকে কালো চিতি রয়েছে ।  ৯টি উপ - প্রজাতির মধ্যে ঞ .  ং .  ফঁংংঁসরবৎ বাংলাদেশে রয়েছে । 
স্বভাব :  ছোট নাটাবটের তৃণভূমি ও ঘাসে ভরা আবাদি জমির কিনারার ক্ষুদ্র ঝোঁপে বিচরণ করে; একা বা জোড়ায় থাকে ।  মাটিতে হেঁটে ঝরাপাতা উল্টে এরা খাবার খুঁজে বেড়ায়; খাদ্যতালিকায় রয়েছে বীজ ,  শস্যদানা ,  কচিকা -  ,  উইপোকা ,  কালো পিঁপড়া ও অন্যান্য পোকামাকড় ।  নিজস্ব বিচরণভূমিতে এরা অন্য পাখির অনুপ্রবেশে বাধা দেয় ।  সারা বছরই এদের প্রজনন ঋতু ,  তবে বর্ষা মৌÍসুমে বেশি; পূর্বরাগের সময় পুরুষপাখিরা গর্জনের মত ডাকে :   ( গ্র “  গ্র “  )  ডরর - র - র - র - র .  .  . হু - ওও - ওন .  .  . হু - ওও - ওন .  .  .  ।  মাটি সামান্য খুঁড়ে নিয়ে ঘাস ও ঝোঁপে সেটা আবৃত করে এরা বাসা বানায় এবং বাসার প্রবেশ পথের ঘাস বাকা করে এক সারি তোরণ বানায় ।  স্ত্রীপাখি ধূসরাভ ৪টি ডিম পাড়ে ,  মাপ ২ . ১১ . ৭ সেমি ।  পুরুষপাখি একাই ডিমে তা দেয় ও ছানা লালন করে; ১২ দিনে ডিম ফোটে; ১৪ - ১৬ দিনে ছানার গায়ে ওড়ার পালক গজায় । 
বিস্তৃতি :  ছোট নাটাবটের বাংলাদেশের প্রাক্তন আবাসিক পাখি; ঢাকা বিভাগের তৃণভূমি ও গ্রামে পাওয়া যেত ,  এখন নেই  ।  এখন আফ্রিকা ও এশিয়ায় এর বৈশ্বিক বিস্তৃতি রয়েছে; এশিয়া মহাদেশে পাকিস্তান ,  ভারত ,  চীন ,  মিয়ানমার ,  থাইল্যান্ড থেকে মালয়েশিয়া এবং ফিলিপাইনে পাওয়া যায় । 
অবস্থা :  ছোট নাটাবটের বিশ্বে বিপদমুক্ত এবং বাংলাদেশে অপ্রতুল - তথ্য শ্রেণিতে রয়েছে ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  ছোট নাটাবটের পাখির বৈজ্ঞানিক নামের অর্থ কাঠ - তিতির  ( ল্যাটিন :  পড়ঃঁৎহরী  =  তিতির ,  ংরষাধঃরপঁং  =  কাঠ  )  ।  
 [ মো :  আনোয়ারুল ইসলাম ও সুপ্রিয় চাকমা ] 
০৪৭ .   ঞঁৎহরী ঃধহশর ইষুঃয ,  ১৮৪৩
সমনাম :  নেই
বাংলা নাম :  হলদেপা নাটাবটের ,  বটের  ( আলী ) 
ইংরেজি নাম :  ণবষষড় - িষবমমবফ ইঁঃঃড়হয়ঁধরষ  ( ইঁঃঃড়হ ছঁধরষ ) 
বর্ণনা :  হলদেপা নাটাবটের খুদে গোলগাল দেহের হলুদ পা ও হলুদ ঠোঁটওয়ালা ভূচর পাখি  ( দৈর্ঘ্য ১৫ সেমি ,  ওজন ৪০ গ্রাম ,  ডানা ৮ সেমি ,  ঠোঁট ১ . ৪ সেমি ,  পা ২ . ৪ সেমি ,  লেজ ৩ সেমি )  ।  প্রজনন ঋতুতে পুরুষপাখির পিঠ বাদামি - ধূসর ও দেহতল পীতাভ ।  মাথার চাঁদি পীতাভ ডোরাসহ কালচে ।  থুতুনি ও গলা সাদাটে ।  পীতাভ ডানার কোর্ভাট ,  পাছা ,  স্ক্যাপুলার ,  পিঠ ,  বুকের পাশ ও বগলে স্পষ্ট কালো চিতি রয়েছে ।  প্রজননক্ষম স্ত্রীপাখির ঘাড় লাল এক রঙা ।  গলা ,  ঘাড়ের পাশ ও বুক লাল - কমলা ।  অপ্রাপ্তবয়স্ক স্ত্রীপাখির মাথার চাঁদিতে পীতাভ ডোরা ,  লাল - ধূসর ঘাড় ,  ধূসরাভ পাছা এবং কালো ও লাল স্ক্যাপুলার ।  পুরুষ ও স্ত্রীপাখি উভয়ের চোখ সাদা এবং ঠোঁট ,  পা ,  পায়ের পাতা ও নখর হলুদ ।  ২টি উপ - প্রজাতি ঞ .  ঃ .  ঃধহশর ও ঞ .  ঃ .  নষধহভড়ৎফরর উভয়ই বাংলাদেশে পাওয়া  যেতে পারে ।  
স্বভাব :  হলদেপা নাটাবটের ক্ষুদ্র ঝোপ ও জঙ্গলসহ তৃণভূমি ,  বনপ্রান্তÍ ,  বাগান ও খামারে বিচরণ করে; সাধারনত জোড়ায় থাকতে দেখা যায় ।  ধীরে সুস্থে ও সাবধানে হেঁটে ও মাটিতে ঠোকর  দিয়ে এবং ঝোপের নিচে ঝরাপাতা উল্টে খাবার খায়; খাদ্যতালিকায় রয়েছে বীজ ,  শস্যদানা ,  কচিকা -  ,  পোকামাকড় ,  পিঁপড়া ও উইপোকা ।  মাঝে মাঝে এরা জোর গলায় ডাকে :  হু - ওন .  .  ; প্রজননকালে দিনরাত ডাকে ।  মার্চ - নভেম্বর মাসে প্রজনন ঋতু ।  ঘাসবনে অথবা ক্ষুদ্র ঝোপের নিচে মাটিতে এরা ঘাস দিয়ে গম্বুজ আকৃতির বাসা বানিয়ে ডিম পাড়ে ।  ডিমগুলো ধূসরাভ সাদার মধ্যে ছোট ছোট হলদে - বাদামি ছিটা - দাগ; সংখ্যায় ৪টি; মাপ ২ . ২২ . ০ সে . মি ।  পুরুষপাখি একাই ডিমে তা দেয় ও ছানা লালন করে  ।  ১২ দিনে ডিম ফোটে; ১৪ - ১৬ দিনে ছানার গায়ে ওড়ার পালক গজায় ।  
বিস্তৃতি :  হলদেপা নাটাবটের বাংলাদেশের বিরল আবাসিক পাখি; সম্প্রতি ঢাকা ও সিলেট বিভাগে দেখা গেছে; ১৯ শতকে চট্টগ্রাম বিভাগে ছিল ।  ভারত ,  পাকিস্তান ,  নেপাল ,  ভুটান ,  চিন ,  মিয়ানমার  ,  থাইল্যান্ড এবং কোরিয়াসহ  দক্ষিণ ও পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  হলদেপা নাটাবটের বিশ্বে বিপদমুক্ত এবং বাংলাদেশে অপ্রতুল - তথ্য শ্রেণিতে রয়েছে ।  বাংলাদেশ বন্যপ্রাণী আইনে একে সংরক্ষিত ঘোষণা করা হয় নি । 
বিবিধ :  হলদেপা নাটাবটের পাখির বৈজ্ঞানিক নামের অর্থ টংকি - তিতির  ( ল্যাটিন :  পড়ঃঁৎহরী  =  তিতির ,  ঃধহশর  =  টংকি ,  লেপ্চা ভাষায় কাপাশি পাখি । 
 [ মো :  আনোয়ারুল ইসলাম ও সুপ্রিয় চাকমা ] 
পরিবার :  চওঈওউঅঊ
কাঠঠোকরা
ছোট থেকে মাঝারি আকারের বৃক্ষবাসী পাখি; সোজা বাটালির মত ঠোঁট; খাটো পা; লম্বা আঙুল ,  চার অথবা তিন আঙুল; লম্বা ও শক্ত লেজ ,  মাঝের পালক দীর্ঘতম; লম্বা জিহ্বা ,  জিহ্বার আগায় হুল থাকে ।  
এ পরিবারে পৃথিবীতে ২৮ গণে ২১৬ প্রজাতি ,  বাংলাদেশে ১২ গণে ১৯ প্রজাতি  
গণ :  ঔুহী   খরহহধবঁং ,  ১৭৫৮
মাটিতে চরতে অভ্য¯; মাঝারি আকারের ঠোঁট ক্রমশ সরু ,  চাপা ও সুচালো; নাসিকা বড়; ডানার প্রান্ত চোখা; ডানা সুচালো ,  পালক কোমল; লেজ বর্গাকার ,  ডানার দৈর্ঘ্যের তিন - চতুর্থাংশ বা বেশী ,  লেজের পালক নমনীয় ।  
পৃথিবীতে ২ প্রজাতি ,  বাংলাদেশে ১ প্রজাতি
০৪৮ .   ঔুহী ঃড়ৎয়ঁরষষধ খরহহধবঁং ,  ১৭৫৮
সমনাম :  নেই
বাংলা নাম :  ইউরেশীয় ঘাড়ব্যথা
ইংরেজি নাম :  ঊঁৎধংরধহ ডৎুহবপশ  ( ডৎুহবপশ ) 
বর্ণনা :  ইউরেশীয় ঘাড়ব্যথা লম্বা লেজ ওয়ালা খুদে বাদামি - ধূসর পাখি  ( দৈর্ঘ্য ১৯ সেমি ,  ডানা ৮ . ৫ সেমি ,  ঠোঁট ১ . ৬ সেমি ,  পা ২ সেমি ,  লেজ ৬ . ৮ সেমি )  ।  এর পিঠ ধূসর ও দেহতলে পীতাভ ডোরা; দেহতলে লাল - পীতাভের আভা; কালচে চক্ষু - রেখা ঘাড়ের মাঝ বরাবর চলে গেছে ,  বাদামি ডানা সূক্ষ্ম দাগে ভরা এবং কালো ,  পীতাভ ও ধূসর চিতি ও ডোরা আছে; পীতাভ গলায় ও বুকে কালো ডোরা; বগলে ও পেটে কালো লাইন; ডানায় সাদাটে তীর - ফলক চিহ্ন এবং ৩ - ৪টি স্পষ্ট কালচে ফেটা আছে ।  ওড়ার সময় লম্বা ও প্রশস্ত লেজ এক চেনা যায়; এর চোখ পিঙ্গল - বাদামি এবং ঠোঁট ,  পা ও পায়ের পাতা ফ্যাকাসে বাদামি ।  পুরুষ ও স্ত্রীপাখির  চেহারা অভিন্ন ।  ৪টি উপ - প্রজাতির মধ্যে কেবল ঔ .  ঃ .  ঃড়ৎয়ঁরষষধ বাংলাদেশে পাওয়া যায় । 
স্বভাব :  ইউরেশীয় ঘাড়ব্যথা ঝোপঝাড় ,  মরুভূমি - প্রায় প্রান্তÍর ,  বনপ্রান্তÍ ,  বাগান ,  খামার ও জমির আইলে বিচরণ করে; শীতের আবাসে একে সাধারণত একা থাকতে দেখা যায় ।  মাটিতে লাফিয়ে লাফিয়ে যায় এবং পিঁপড়ার লাইন ,  উই - ঢিবি ,  ইত্যাদিতে খাবার খোঁজে; খাদ্যতালিকায় রয়েছে পিঁপড়া ,  পিঁপড়ার ডিম ,  পিউপা ,  উইপোকা ,  গোবরে পোকা ,  ইত্যাদি ।  ভয় পেলে এরা বুক মাটিতে পেট ঠেকিয়ে বসে পড়ে অথবা অনিচ্ছুক ভাবে ঝোপেবা গাছে উড়ে যায় কিন্ত ‘  তাড়াতাড়ি মাটিতে ফিরে আসে; পালকের ছদ্মবেশ - সহায়ক রঙের কারণে একে খোলা মাঠে খুঁজে পাওয়া মুশকিল ।  সহজে এরা উড়তে চায় না ,  কিন্ত ‘  পরিযায়নে এরা একনাগাড়ে ওড়ে দীর্ঘ পথ পাড়ি দেয় ।  শীতের আবাসে এরা মাঝে মাঝে নাকি সুরে ডাকে :  চিওন ,  চিওন ,  চিওন  .  .  . ; এবং প্রজনন ঋতুতে বিলাপের সুরে ডাকে :  টির - টির - টির .  .  .  ।  মে - জুলাই মাসে প্রজননকালে সাইবেরিয়ার দক্ষিণাঞ্চল থেকে চীন পর্যন্তÍ এরা ছোট গাছের গর্তে বাসা বাঁধে । 
বিস্তৃতি :  ইউরেশীয় ঘাড়ব্যথা বাংলাদেশের দুর্লভ পরিযায়ী পাখি; শীতে চট্টগ্রাম ,  ঢাকা ,  খুলনা ও সিলেট বিভাগের গ্রামাঞ্চলে দেখা যায় ।  আফ্রিকা ও ইউরেশীয়ায় এর বৈশ্বিক বিস্তৃতি রয়েছে; এশিয়ায় পাকিস্তান ,  ভারত ,  নেপাল ,  ভুটান ও জাপানে পাওয়া যায় । 
অবস্থা :  ইউরেশীয় ঘাড়ব্যথা বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  ইউরেশীয় ঘাড়ব্যথা পাখির বৈজ্ঞানিক নামের অর্থ দৃঢ় - ঘাড় পাখি  ( গ্রীক :  রঁহী  =  ঘাড়ব্যাথা ,  ল্যাটিন :  ঃড়ৎয়ঁবৎব  =  ঘোরানো )  ।  
 [ ইনাম আল হক ও এম .  কামরুজ্জামান ] 
গণ :  চরপঁসহঁং   ঞবসসরহপশ ,  ১৮২৫ 
খুব ছোট আকারের কাঠঠোকরা; ঠোঁট চাপা ও সুচালো; শক্ত লোমের মত ঘন পালকে নাসিকা ও থুতুনি ঢাকা থাকে; চোখের চারপাশে পালক থাকে; দেহপালক কোমল ও লম্বাটে; ডানা ও লেজ গোলাকার; আঙুলের সংখ্যা চার ।  
পৃথিবীতে ২৭ প্রজাতি ,  বাংলাদেশে ১ প্রজাতি
০৪৯ .   চরপঁসহঁং রহহড়সরহধঃঁং ইঁৎঃড়হ ,  ১৮৩৬
সমনাম :  নেই
বাংলা নাম :   তিলা কুটিকুড়ালি
ইংরেজি নাম :  ঝঢ়বপশষবফ চরপঁষবঃ 
বর্ণনা :  তিলা কুটিকুড়ালি কুঁজো দেহের খুদে কাঠঠোকরা  ( দৈর্ঘ্য ১০ সেমি ,  ডানা ৬ সেমি ,  ঠোঁট ১ . ১ সেমি ,  পা ১ . ৩ সেমি ,  লেজ ৩ . ৩ সেমি )  ।  প্রাপ্তবয়স্ক পাখির পিঠ হলদে - সবুজ ও দেহতল সাদাটে; বগলে ছোট দাগ ও বগলের পিছনের দিকের খাড়া চিতি গুলো ডোরায় রূপ নিয়েছে; চোখের উগরে ও নিচে দুটি মোটা সাদা দাগ ,  তার মধ্যে জলপাই রঙের একটি মোটা দাগ আছে; চোখের নিচের সাদা দাগের তলে কালচে ডোরা আছে ।  এর চোখ লালচে - বাদামি থেকে বাদামি; ঠোঁট ঘন স্লে¬ট - কালো; পা ও পায়ের পাতা অনুজ্জ্বল ফ্যাকাসে ।  পুরুষ ও স্ত্রীপাখির  মাথার চাঁদির রঙে পার্থক্য আছে :  স্ত্রীপাখির চাঁদির পুরোটাই হলুদ - জলপাই; পুরুষপাখির দুরঙা :  কপাল ও চাঁদির সামনের অংশ অনুজ্জ্বল কমলা এবং চাঁদির অবশেষ হলুদ - জলপাই ।  ৩টি উপ - প্রজাতির মধ্যে চ .  র .  সধষধুড়ৎঁস বাংলাদেশে রয়েছে ।  
স্বভাব :  তিলা কুটিকুড়ালি প্যারাবন ,  আর্দ্র পাতাঝরা ও অর্ধ - চিরসবুজ বন ও বাঁশতলের ঝোপেবিচরণ করে; সাধারণত একা ও জোড়ায় দেখা যায় ।  গাছের চিকন শাখা আঁকড়ে ধরে এবং চারদিকে ঘুরে খাবার সংগ্রহ করে; খাদ্যতালিকায় রয়েছে পিঁপড়া ,  লার্ভা ,  পিউপা ইত্যাদি ।  ভোরে ও গোধূলিতে এরা বেশি কর্মচঞ্চল থাকে; মাঝে মাঝে তীক্ষè স্বরে ডাকে :  স্পিট ,  স্পিট .  .  .   ।  জানুয়ারি - এপ্রিল মাসের প্রজনন ঋতুতে পুরুষপাখিরা শরীর ঝাঁকিয়ে স্ত্রীপাখিকে অনুসরণ করে এবং মরা শাখে বা বাঁশে আঘাত করে :  বরর - র - র , বরর - র - র  .  . ; এবং বনের বাঁশে বা ছোট গাছের মরা ডালে গর্ত খুঁড়ে বাসা বানিয়ে এরা ডিম পাড়ে ।  ডিমগুলো সাদা ,  সংখ্যায় ৩ - ৪টি; মাপ ১ . ৪´১ . ২ সেমি ।  ১১দিনে ডিম ফোটে । 
বিস্তৃতি :  তিলা কুটিকুড়ালি বাংলাদেশের বিরল আবাসিক পাখি; খুলনা বিভাগের প্যারাবনে ও সিলেট বিভাগের চিরসবুজ বনে পাওয়া যায় ।  এশিয়ার ভারত ,  পাকিস্তান ,  নেপাল ,  ভুটান ও চীন থেকে ইন্দোনেশিয়া পর্যন্তÍ এর বৈশ্বিক বিস্তৃতি রয়েছে । 
অবস্থা :   তিলা কুটিকুড়ালি বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  তিলা কুটিকুড়ালির বৈজ্ঞানিক নামের অর্থ নামহীন কাঠঠোকরা  ( ফ্রেঞ্চ  :  ঢ়রপঁসহব  =  কাঠঠোকরা ,  ল্যাটিন :  রহহড়সরহধঃঁং  =  নামহীন )  । 
 [ ইনাম আল হক ও এম .  কামরুজ্জামান ] 
গণ :  ঝধংরধ   ঐড়ফমংড়হ ,  ১৮৩৭
খুব ছোট কাঠঠোকরা; চোখের চারপাশ পালকহীন; আঙুলের সংখ্যা তিন; লেজ খুব ছোট; নাসিকা ও থুতুনি পালকে ঢাকা থাকে; দেহপালক কোমল ও লম্বাটে; ডানা গোলাকার । 
পৃথিবীতে ৩ প্রজাতি ,  বাংলাদেশে ১ প্রজাতি
০৫০ .   ঝধংরধ ড়পযৎধপবধ ঐড়ফমংড়হ ,  ১৮৩৬
সমনাম :   নেই
বাংলা নাম :   ধলাভ্রু কুটিকুড়ালি
ইংরেজি নাম :  ডযরঃব - নৎড়বিফ চরপঁষবঃ
বর্ণনা :  ধলাভ্রু কুটিকুড়ালি কালো লেজ ও সাদা ভ্রু - রেখা আঁকা খুদে কাঠঠোকরা  ( দৈর্ঘ্য ৯ সেমি ,  ওজন ১০ গ্রাম ,  ডানা ৫ . ৩ সেমি ,  ঠোঁট ১ . ৩ সেমি ,  পা ১ . ৫ সেমি ,  লেজ ২ . ৩ সেমি )  ।  প্রাপ্তবয়স্ক পাখির দেহতলের পুরোটাই লাল; পিঠ সবুজাভ - জলপাই রঙ; মোটা সাদা ভ্রু - রেখা চোখের পিছন থেকে শুরু হয়েছে; খাটো ও মোটা লেজটি কালো ।  এর দুইরঙা ঠোঁট :  উপরের ঠোঁট কালো ও নিচের ঠোঁট ফ্যাকাশে - ধূসর; চোখ লাল এবং পা ও পায়ের পাতা হলদে - বাদামি ।  পুরুষ ও স্ত্রীপাখিতে দুটি অতি ক্ষুদ্র অংশে পার্থক্য রয়েছে :  পুরুষপাখির কপাল সোনালী - হলূদ কিন্ত ‘  স্ত্রীতে লাল এবং পুরুষপাখির চোখের পাশের ত্বক গাঢ় লাল তবে স্ত্রীতে তা ফ্যাকাশে - ম্যাজেন্টা ।  অপ্রাপ্তবয়স্ক পাখির  দেহতলে পরিবর্তনশীল ধূসর বা সবুজ আভা রয়েছে ।  ৩টি উপ - প্রজাতির মধ্যে ঝ .  ড় .  ড়পযৎধপবধ বাংলাদেশে আছে । 
স্বভাব :  ধলাভ্রু কুটিকুড়ালি প্রশস্ত পাতার অর্ধ - চিরসবুজ বন ,  পাহাড়ি বন ও বাঁশবনে বিচরণ করে; একা বা জোড়ায় থাকতে দেখা যায়; কদাচিৎ ছোট পতঙ্গভুক পাখির দলে যোগ দিয়ে পোকা শিকার করে ।  গাছের ডালে ,  বাঁশে অথবা কঞ্চিতে ঠোকর দিয়ে এরা খাবার সংগ্রহ করে; খাদ্যতালিকায় রয়েছে পিঁপড়া ,  পিঁপড়ার ডিম ,  পিউপা ও অন্যান্য পোকামাকড় ।  মাঝে মাঝে এরা তীক্ষè সুরে ডাকে :  চিপ .  .  .  এবং চি . রররররররররা .  .  ।  মার্চ - জুন মাসের প্রজনন ঋতুতে পূর্বরাগের অংশ হিসেবে স্ত্রীপাখি ঝুঁকে বসে ঘাড় মোচড়ায় এবং পুরুষপাখি ডানা ঝাপ্টায় ,  দৌÍড়ায় ও কিচমিচ শব্দ করে ।  মিশ্র ঝোপেবা বাঁশ বনে ক্ষয়প্রাপ্ত বাঁশ বা ছোট গাছে গর্ত কেটে বাসা বানিয়ে এরা ডিম পাড়ে ।  ডিমগুলো সাদা; সংখ্যায় ৩ - ৪টি; মাপ ১ . ৫´১ . ২ সেমি । 
বিস্তৃতি :  ধলাভ্রু কুটিকুড়ালি বাংলাদেশের দুর্লভ আবাসিক পাখি; চট্টগ্রাম ও সিলেট বিভাগের চিরসবুজ এবং বাঁশ বনে পাওয়া যায় ।  ভারত ,  নেপাল ,  ভুটান ,  মিয়ানমার ,  থাইল্যান্ড ও ইন্দোচিনসহ দক্ষিণ ও দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  ধলাভ্রু কুটিকুড়ালি বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  ধলাভ্রু কুটিকুড়ালির বৈজ্ঞানিক নামের অর্থ খয়রা কাঠঠোকরা  ( নেপালি  :  ংধংুধ  =  কাঠঠোকরা ,  ল্যাটিন :  ড়পযৎধপবধ  =  মেটে খয়েরি রঙ )  । 
 [ ইনাম আল হক ও এম .  কামরুজ্জামান ] 
গণ :  উবহফৎড়পড়ঢ়ড়ং   কড়পয ,  ১৮১৬
ছোট কাঠঠোকরা; ঠোঁট চিকন ,  চাপা ও সুচালো; শক্ত ,  ক্ষুদ্র লোমে নাক ঢাকা; চতুর্থ আঙুল তৃতীয়র চেয়ে লম্বা; লেজের প্রান্তেÍ পালকজোড়া লেজে - ঢাকনির পালকের চেয়ে খাটো ।  
পৃথিবীতে ২২ প্রজাতি ,  বাংলাদেশে ৩ প্রজাতি
০৫১ .  উবহফৎড়পড়ঢ়ড়ং পধহরপধঢ়রষষঁং  ( ইষুঃয ,  ১৮৪৫ )  
সমনাম :  চরপঁং পধহরপধঢ়রষষঁং ইষুঃয ,  ১৮৪৫
বাংলা নাম :  মেটেটুপি বাটকুড়ালি
ইংরেজি নাম :  এৎবু - পধঢ়ঢ়বফ চুমসু ডড়ড়ফঢ়বপশবৎ
বর্ণনা :  মেটেটুপি বাটকুড়ালি বড় সাদা ভ্রু - রেখা আঁকা খুদে কাঠঠোকরা  ( দৈর্ঘ্য ১৪ সেমি ,  ডানা ৮ . ৭ সেমি ,  ঠোঁট ১ . ৭ সেমি ,  পা ১ . ৪ সেমি ,  লেজ ৪ সেমি )  ।  প্রাপ্তবয়স্ক পাখির পিঠ সাদা ডোরাসহ কালচে; দেহতল বাদামি ডোরাসমেত হালকা খয়েরি; চাঁদি ও কপাল মলিন ধূসর; প্রশস্ত সাদাটে ভ্রু - রেখা ফেটার মত ঘাড়ের পাশে নেমে গেছে; ডানায় প্রশস্ত কালো ও সাদা ডোরা; লেজ - ওপর - ঢাকনি ও কোমর কালো; কালো ডোরাসহ থুতনি ও গলা সাদাটে ।  এর ঠোঁটের কিছুটা শিঙরঙা - বাদামি ও কিছুটা ফ্যাকাসে; চোখ লালচে - বাদামি ,  পা ও পায়ের পাতা ফ্যাকাসে ও নখর বাদামি ।  পুরুষ ও স্ত্রীপাখির মধ্যে সামান্য পার্থক্য রয়েছে :  পুরুষপাখির মাথার দু পাশে লাল দাগ ও স্ত্রীপাখির  দাগা কালো ।  ১১টি উপ - প্রজাতির মধ্যে  উ .  প .  পধহরপধঢ়রষষঁং  কেবল বাংলাদেশে আছে । 
স্বভাব :  মেটেটুপি বাটকুড়ালি প্যরাবন ,  গ্রীষ্মম - লীয় অর্ধ - চিরসবুজ বন ,  পহাড়ি বন ও বাগানে বিচরণ করে; একা অথবা জোড়ায় চড়ে বেড়াতে দেখা যায় ।  গাছের বাকল জড়িয়ে ধরে ও চিকন ডালে ঠোঁকর দিয়ে এরা আহার সংগ্রহ করে; খাদ্যতালিকায় রয়েছে পিঁপড়া ,  পোকামাকড় ,  ফলের ত্বক ও ফুলের মধু ।  কয়েকটি ওপরমুখি ডালার মিলনস্থলে এরা রাতে থাকে ও খোলা গাছের ডালে জড়িয়ে ধরে সকালে রোদ পোহায় ।  একটি মাত্র ম্রিয়মাণ সুরে ডাকে :  কিক .  . ; এবং তা ছাড়া  গাছের ফাঁপা মগডালে আঘাত করে হালকা আওয়াজে ড্রাম বাজায় :  টিট - টিট - এরররররর .  .  .  ।  এপ্রিল - মে মাসের প্রজনন ঋতুতে খাড়া চিকন ডালে গর্ত খুঁড়ে এরা ডিম পাড়ে ।  ডিমগুলো সাদা; সংখ্যায় ৪ - ৫টি; মাপ ১ . ৮´১ . ৪ সেমি ।  ১২ - ১৩ দিনে ডিম ফোটে ।   
বিস্তৃতি :  মেটেটুপি বাটকুড়ালি বাংলাদেশের দুর্লভ আবাসিক পাখি; চট্টগ্রাম ,  ঢাকা ,  খুলনা এবং সিলেট বিভাগের পাতাঝরা ও চিরসবুজ বনে এবং প্যারাবনে বিচরণ করে ।  ভারত ,  পাকিস্তান ,  নেপাল ,  ভুটান ,  ইন্দোনেশিয়া ,  মিয়ানমার ,  চিন ও কোরিয়াসহ দক্ষিণ ,  দক্ষিণ - পূর্ব ও পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  মেটেটুপি বাটকুড়ালি বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত ।  
বিবিধ :  মেটেটুপি বাটকুড়ালির বৈজ্ঞানিক নামের অর্থ মেটেটুপি কাঠুরে  ( গ্রিক  :  ফবহফৎড়হ  =  গাছ ,  শড়ঢ়ড়ং  =  চূর্ণ;  ল্যাটিন :  পধহঁং  =  মেটে ,  পধঢ়রষষঁং   =  টুপি )  । 
 [ ইনাম আল হক ও এম .  কামরুজ্জামান  ] 
০৫২ .  উবহফৎড়পড়ঢ়ড়ং সধপবর  ( ঠরবরষষড়ঃ ,  ১৮১৮ )  
সমনাম :  চরপঁং সধপবর ঠরবরষষড়ঃ ,  ১৮১৮
বাংলা নাম :  বাতাবি কাঠকুড়ালি
ইংরেজি নাম :  ঋঁষাড়ঁং - নৎবধংঃবফ ডড়ড়ফঢ়বপশবৎ  ( ঋঁষাড়ঁং - নৎবধংঃবফ চরবফ ডড়ড়ফঢ়বপশবৎ ) 
বর্ণনা :  বাতাবি কাঠকুড়ালি কালো কাঁধ - ঢাকনি পড়া পাকরা কাঠঠোকরা  ( দৈর্ঘ্য ১৯ সেমি ,  ওজন ৪৫ গ্রাম ,  ডানা ১০ . ৫ সেমি ,  ঠোঁট ২ . ৩ সেমি ,  পা ১ . ৮ সেমি ,  লেজ ৬ . ৫ সেমি )  ।  প্রাপ্তবয়স্ক পাখির দেহতল কালচে সরু ডোরা সমেত পীতাভ লাল - বাদামি; কাঁধ - ঢাকনি কালো; ডানা - ঢাকনিতে সাদা কালো ডোরা আছে; বুকে ও লালচে অবসারণীতে আবছা কালো ডোরাসহ ঘাড়ের উপরিভাগ ও গলা একই রকম ফ্যাকাসে লাল - বাদামি দেখায় ।  এর চোখের ও ঘাড়ের মাঝের ডোরা কালো; ঠোঁটের রঙ দু ’ রকমের :  ঠোঁটের উপরের অংশ শিঙ - বাদামি ও নিচের ভাগ ফ্যাকাসে - শে¬ট ,  আগা কালচে; চোখ লালচে - বাদামি ,  পা ও পায়ের পাতা সবুজাভ - স্লে¬ট এবং পায়ের তলা সাদা ।  পুরুষ ও স্ত্রীপাখিতে বড় পার্থক্য মাথার চাঁদিতে :  পুরুষপাখির চাঁদি লাল ও স্ত্রীপাখির  চাঁদি কালো ।  অপ্রাপ্তবয়স্ক পাখির দেহ ফ্যাকাসে ও অবসারণী পাটল বর্ণের ।  ৫টি উপ - প্রজাতির মধ্যে উ .  স .  সধপবর বাংলাদেশে পাওয়া যায় । 
স্বভাব :  বাতাবি কাঠকুড়ালি খোলা বন ,  বনপ্রান্তÍ ,  পত্রবহুল খোলা বন ,  লোকালয় ও রাস্তার ধারের গাছে বিচরণ করে; সাধারণত একটিমাত্র ছোট গাছেই সপরিবারে ব্যস্ত সময় কাটাতে দেখা যায় ।  গাছের বাকলের ফাঁক থেকে এরা আহার সংগ্রহ করে; খাদ্যতালিকায় আছে পোকা ,  পিউপা ,  বিছা ,  পিঁপড়ার ডিম ,  ফুলের মধু ,  বাকলের রস ,  ইত্যাদি ।  খাওয়ার সময় এরা কোমল সুরে ডাকে :  পিক .  .  . পিক .  . ; প্রতিবাদ করার জন্য জোরে ডাকে :  পিক - পিপিপিপিপিপিপিপিপি .  .  ।  এপ্রিল - মে মাসে প্রজনন ঋতুতে পুরুষপাখি স্ত্রীপাখির  পাশে লাফিয়ে লাফিয়ে চলে ও ঘাড় দু পাশে নাড়ায়; এবং ছোট গাছে বা শাখায় গর্ত খুঁড়ে বাসা বানালে স্ত্রীপাখি ডিম পাড়ে ।  ডিমের সংখ্যা ৩ - ৫টি ,  মাপ ২ . ২´১ . ৬ সেমি । 
বিস্তৃতি :  বাতাবি কাঠকুড়ালি বাংলাদেশের সুলভ আবাসিক পাখি; সব বিভাগের খোলা বন ,  গ্রাম ও শহরে পাওয়া যায় ।  ভারত ,  পাকিস্তান ,  নেপাল ,  মিয়ানমার ,  থাইল্যান্ড ,  কাম্পুচিয়া ,  লাওস ,  ভিয়েতনাম ও ইন্দোনেশিয়াসহ দক্ষিণ ও দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  বাতাবি কাঠকুড়ালি বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  বাতাবি কাঠকুড়ালির বৈজ্ঞানিক নামের অর্থ ম্যাসি ’ র কাঠুরে  ( গ্রীক  :  ফবহফৎড়হ  =  গাছ ,  শড়ঢ়ড়ং  =  চূর্ণ; সধপবর  =  এম .  ম্যাসি ,  ১৭৫০ সালে ভারতে ভ্রমণকারী ফরাসি নাগরিক )  । 
 [ ইনাম আল হক ও এম .  কামরুজ্জামান  ] 
০৫৩ .  উবহফৎড়পড়ঢ়ড়ং সধযৎধঃঃবহংরং  ( খধঃযধস ,  ১৮০১ )  
সমনাম :  চরপঁং সধযৎধঃঃবহংরং খধঃযধস ,  ১৮০১
বাংলা নাম :  হলদেচাঁদি কাঠকুড়ালি
ইংরেজি নাম :  ণবষষড় - িপৎড়হিবফ ডড়ড়ফঢ়বপশবৎ
বর্ণনা :  হলদেচাঁদি কাঠকুড়ালি সাদাকালো ছোপে ভরা ছোট কাঠঠোকরা  ( দৈর্ঘ্য ১৮ সেমি ,  ওজন ৩৫ গ্রাম ,  ডানা ১০ সেমি ,  ঠোঁট ২ . ৪ সেমি ,  পা ১ . ৮ সেমি ,  লেজ ৬ সেমি )  ।  প্রাপ্তবয়স্ক পাখির কাঁধ - ঢাকনি ও ডানা - ঢাকনিতে সাদা ছোপ ও লেজের মধ্য পালকে সাদা ডোরা রয়েছে; থুতনি ও গলা সাদা এবং কালচে ডোরাসহ দেহতল পীতাভ; পেটের তলদেশে ক্ষুদ্র উজ্জ ^ ল লাল পট্টি; লেজতল - ঢাকনি সাদাটে; কপাল ও মাথার সামনের ভাগ হলদে ,  চোখ ও ঘাড়ের মাঝামাঝি হরিদ্রাভ - বাদামির ডোরা এবং ঘাড়ের উভয় পাশে হরিদ্রাভ - বাদামির পট্টি রয়েছে ।  এর ঠোঁট ফ্যাকাসে ও চোখ বাদামি থেকে লালচে - বাদামি; পা , পায়ের পাতা ও নখর শিঙ - ধূসর ।  পুরুষ ও স্ত্রীপাখির  চেহারায় সামান্য পার্থক্য রয়েছে :  পুরুষপাখির চাঁদির পিছন ও ঘাড় উজ্জ ^ ল লাল এবং স্ত্রীতে তা সোনালী - বাদামি ।  অপ্রাপ্তবয়স্ক পাখির অনুজ্জ ^ ল দেহ ও পেটের মোটা ডোরা ছাড়া দেখতে স্ত্রীপাখির  মত ।  ২টি উপ - প্রজাতির মধ্যে উ .  স .  সধযৎবঃঃবহংরং বাংলাদেশে রয়েছে । 
স্বভাব :  হলদেচাঁদি কাঠকুড়ালি খোলা বন ,  বাগান ,  আমবাগান ও চারদিকে ছড়ানো গাছপালায় বিচরণ করে; জোড়ায় অথবা ছোট পারিবারিক দলে থাকে ।  গাছের বাকলে আঘাত করে ও ফাটলে ঠোঁট দিয়ে খাবার সংগ্রহ করে; খাদ্যতালিকায় রয়েছে পোকামাকড় ,  লার্ভা ,  পিঁপড়া ,  উইপোকা ,  মথ ,  গোবরে পোকা ,  শুয়ো পোকা ,  শক্ত খোলকওয়ালা গোবরে পোকা ,  ফড়িং ,  নরম ফল ও ফুলের মধু ।  পরিবারের পাখিদের সঙ্গে যোগাযোগ রাখার জন্য এরা কিছুক্ষণ পর পর ডাকে :  চাক  .  .  চাক  .  . ; ভয় পেলে ডাকে :  ক্লিক ,  ক্লিক বা ক্লিকার - র - র - র .  .  ।  ফেব্রুয়ারি - মে মাসের প্রজনন ঋতুতে গাছের ডালে ঘা দিয়ে এরা মৃদু শব্দে ড্রাম বাজায় :  ডর - র - র - র - র .  .  . ; এবং গাছের ছোট ডালে গর্ত খুঁড়ে বাসা বানিয়ে অথবা কোন পুরোনো বাসায় ঢুকে ডিম পাড়ে ।  ডিমগুলো সাদা ,  সংখ্যায় ৩টি; মাপ  ২ . ২´১ . ৬ সেমি । 
বিস্তৃতি :  হলদেচাঁদি কাঠকুড়ালি বাংলাদেশের বিরল আবাসিক পাখি; চট্টগ্রাম বিভাগের গ্রামাঞ্চলে দেখা গেছে বলে দুটি তথ্য রয়েছে ।  পাকিস্তান ,  ভারত ,  নেপাল ,  শ্রীলংকাসহ দক্ষিণ এশিয়ায় বিস্তৃত ।  মিয়ানমার ,  লাওস ও ভিয়েতনামের সীমানায় এর বৈশ্বিক বিস্তৃতি রয়েছে । 
অবস্থা :  হলদেচাঁদি কাঠকুড়ালি বিশ্বে বিপদমুক্ত এবং বাংলাদেশে অপ্রতুল - তথ্য শ্রেণিতে রয়েছে  ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  হলদেচাঁদি কাঠকুড়ালির বৈজ্ঞানিক নামের অর্থ মারাঠি কাঠুরে  ( গ্রিক  :  ফবহফৎড়হ  =  গাছ ,  শড়ঢ়ড়ং  =  চূর্ণ; সধযৎধঃঃবহংরং  =  মারাঠার  ,  ভারত )  । 
 [ ইনাম আল হক ও এম .  কামরুজ্জামান  ] 
গণ :  ঈবষবঁং   ইড়রব ,  ১৮৩১
মাঝারি আকারের কাঠঠোকরা; ঠোঁটে নাকের - খাঁজ নেই; নাকের ছিদ্র গোল ও অনাবৃত; ডানা গোলাকার; লেজের পালক সুচালো ,  লেজের প্রান্তেÍর পালকজোড়া লেজে - ঢাকনির পালকের চেয়ে কিছটিা বড়; প্রথম আঙুল খুব ছোট ,  নখর ক্ষুদ্র ; তৃতীয় ও চতুর্থ আঙুল প্রায় সমান । 
পৃথিবীতে ১২ প্রজাতি ,  বাংলাদেশে ১ প্রজাতি
০৫৪ .  ঈবষবঁং নৎধপযুঁৎঁং  ( ঠরবরষষড়ঃ ,  ১৮১৮ )  
সমনাম :  চরপঁং নৎধপযুঁৎঁং ঠরবরষষড়ঃ ,  ১৮১৮
বাংলা নাম :   খয়রা কাঠকুড়ালি
ইংরেজি নাম :  জঁভড়ঁং ডড়ড়ফঢ়বপশবৎ
বর্ণনা :  খয়রা কাঠকুড়ালি লালচে বাদামি শরীরে কালো ডোরা পড়া কাঠঠোকরা  ( দৈর্ঘ্য ২৫ সেমি ,  ওজন ১০৫ গ্রাম ,  ডানা ১২ . ৫ সেমি ,  ঠোঁট ২ . ৮ সেমি )  ।  প্রাপ্তবয়স্ক পাখির পিঠের স্পষ্ট  কালো পাথালি ডোরা ছাড়া দেহের পূরোটাই লাল - বাদামি মেশানো; মাথার চূড়া লোমশ এবং কাঁধ - ঢাকনি ,  ডানা ,  লেজ ও বগলে কালো পাথালি ডোরা রয়েছে; গলার পালকে ফ্যাকাসে প্রান্তÍদেশ থাকায় আঁইশের মত দেখায় ।  এর চোখের তলে অর্ধ - চন্দ্রাকৃতির উজ্জ্বল লাল পট্টি আছে; চোখ বাদামি - লাল; মুখ ধূসর - পাটল; ঠোঁট কালো;  পা ও পায়ের পাতা নীলচে - সবুজ এবং নখর কালো ।  স্ত্রীপাখির কান - ঢাকনি ফ্যাকাসে - পীতাভ; এবং পুরুষপাখির তুলনায় স্ত্রী কিছুটা ছোট ।  অপ্রাপ্তবয়স্ক পাখির  বুকে ও তলপেটে স্পষ্ট পাথালি ডোরা ও অর্ধ - চন্দ্রাকৃতি দাগ থাকে ।  ৯টি উপ - প্রজাতির মধ্যে ঈ .  ন .  ঢ়যধরড়পবঢ়ং বাংলাদেশে আছে । 
স্বভাব :  খয়রা কাঠকুড়ালি আর্দ্র পাতাঝরা বন ,  শালবন ,  বাঁশবন ,  বাগান ও লোকালয়ে বিচরণ করে; একা বা জোড়ায় দেখা যায় ।  গাছের বাকল ,  পিঁপড়ার বাসা অথবা উইপোকার ঢিবি থেকে খাবার সংগ্রহ করে; খাদ্যতালিকায় রয়েছে পিঁপড়া ,  উইপোকা ,  পিউপা ,  বন্য ডুমুর এবং ফুলের মিষ্টি রস ।  জোড়ার পাখির সঙ্গে যোগাযোগ করার জন্য এরা নাকি সুরে ডাকে :  কুয়িন - কুয়িন - কুয়িন .  .  ।  এপ্রিল - মে মাসে প্রজনন ঋতুতে পুরুষপাখিরা গাছে আঘাত করে ড্রাম বাজায় এবং প্লত ওড়ে ডানায় ভন ভন আওয়াজ তোলে ।  এরা সাধারণত গাছে পিঁপড়ার বাসার একাংশ খুঁড়ে নিজেদের বাসা বানিয়ে ডিম পাড়ে ।  ডিমগুলো সাদা ,  সংখ্যায় ২ - ৩টি; মাপ ২ . ৮´২ . ০ সেমি । 
বিস্তৃতি :  খয়রা কাঠকুড়ালি বাংলাদেশের সুলভ আবাসিক পাখি; সব বিভাগের চিরসবুজ ,  পাতাঝরা বন এবং গ্রামীণ কুঞ্জবনে দেখা যায় ।  চিন ,  মিয়ানমার ,  থাইল্যান্ড ও ইন্দোনেশিয়াসহ দক্ষিণ ও দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  খয়রা কাঠকুড়ালি বিশ্বে ও বাংলাদেশে বিপদমুক্ত বলে বিবেচিত ।  এই প্রজাতিটিকে বাংলাদেশ বন্যপ্রাণী আইনে সংরক্ষিত ঘোষণা করা হয় নি । 
বিবিধ :  খয়রা কাঠকুড়ালির বৈজ্ঞানিক নামের অর্থ খাটো - লেজ সবুজ কাঠঠোকরা  ( গ্রীক  :  শবষবড়ং  =  সবুজ কাঠঠোকরা  ,  নৎধশযঁং  =  ছোট  ,  ড়ঁৎড়ং  =  লেজ ওয়ালা   )  । 
 [ ইনাম আল হক ও এম .  কামরুজ্জামান ] 
গণ :  চরপঁং   খরহহধবঁং ,  ১৭৫৮
মাঝারি আকারের কাঠঠোকরা; নাকের ছিদ্র রুক্ষ পালকে ঢাকা; নাকের ছিদ্র ঠোঁটের একেবারে উপরে; আঙুলের সংখ্যা ৪ ,  সামনের আঙুল পিছনের চেয়ে দীর্ঘ ।  ডানার দুই - তৃতীয়াংশের চেয়ে ছোট লেজ ,  সুচালো গড়ন; লেজের প্রান্তেÍর পালকদুটি লেজ - ঢাকনির চেয়ে খাটো; পুরুষ ও স্ত্রীপাখির  চেহারায় পার্থক্য আছে ।  
পৃথিবীতে ১৫ প্রজাতি ,  বাংলাদেশে ৪ প্রজাতি
০৫৫ .  চরপঁং পধহঁং এসবষরহ ,  ১৭৮৮
সমনাম :  নেই
বাংলা নাম :  মেটেমাথা কাঠকুড়ালি
ইংরেজি নাম :  এৎবু - যবধফবফ ডড়ড়ফঢ়বপশবৎ   
বর্ণনা :  মেটেমাথা কাঠকুড়ালি ছোট আকারের সবুজ কাঠঠোকরা  ( দৈর্ঘ্য ৩২ সেমি ,  ওজন ১৪০ গ্রাম ,  ডানা ১৪ . ৩ সেমি ,  ঠোঁট ৯ সেমি ,  পা ২ . ৯ সেমি ,  লেজ ১০ . ৫ সেমি )  ।  প্রাপ্তবয়স্ক পাখির পিঠ সবুজাভ; দেহতল একই রকম ধূসরাভ - সবুজ; কালচে - বাদামি ডানার পালকের শলাকায় সাদা ডোরা; লেজ কালো; মাথার পাশ ধূসর; গলা থেকে ঠোঁটের নিচের ভাগে কালো ডোরা; ধূসরাভ - ছাই বর্ণের থুতনি ও গলা; ধূসর অবসারণীসহ দেহতল ধূসর - সবুজ; ঠোঁটের ফ্যাকাসে সঙ্গমস্থলসহ ঠোঁট শিং - কালো বা নীলচে - শে¬ট রঙা; চোখ গাঢ় লাল - বাদামি ও নখর শিং - বাদামি ।  পুরুষপাখির কপাল ও চাঁদির সামনের ভাগ উজ্জ ^ ল লাল এবং চাঁদির পিছনের অংশ ও ঘাড় কালো ।  স্ত্রীপাখির কপাল ,  চাঁদি ও ঘাড় কালো ,  মধ্যে ধূসর ছিট - দাগ আছে ।  অপ্রাপ্তবয়স্ক পাখির পিঠ বেশ ধূসর ও দেহতল ডোরাসহ সাদা ।  ১২টি উপ - প্রজাতির মধ্যে চ .  প .  যবংংবর বাংলাদেশে রয়েছে । 
স্বভাব :  মেটেমাথা কাঠকুড়ালি অর্ধ - চিরসবুজ ও নাতিশীতোষ্ণ বনভূমি ,  পাতাঝরা বা মিশ্র কনিফার বন ,  প্যারাবন ও গাছগাছালি সমৃদ্ধ বাগানে বিচরণ করে; একাকী অথবা জোড়ায় দেখা যায় ।  মাটির ঢিবিতে অথবা গাছের বাকলে ঠোঁট ঢুকিয়ে এরা খাবার খোঁজে; খাদ্যতালিকায় রয়েছে পিঁপড়া ,  উইপোকা ,  লার্ভা ,  কাঠ ছিদ্রকারী পোকার পিউপা ,  ফল ও ফুলের মধু ।  ভোরে ও গোধূলিতে এরা বেশি কর্মচঞ্চল থাকে; মাঝে মাঝে উচ্চকণ্ঠে ডাকে :  পীক ,  পীক ,  পীক ,  পীক .  .  ।  মে - জুন মাসের প্রজনন ঋতুতে গাছের ফাঁপা ডালে আঘাত করে এরা ড্রাম বাজায়; এবং বনপ্রান্তেÍ গাছের কা - ে গর্ত খুঁড়ে বাসা তৈরি করে ডিম পাড়ে ।  ডিমগুলো সাদা ,  সংখ্যায় ৪ - ৫টি ,  মাপ ২ . ৯´২ . ২ সেমি ।  পুরুষ ও স্ত্রী উভয়ই বাসার সব কাজ করে । 
বিস্তৃতি :  মেটেমাথা কাঠকুড়ালি বাংলাদেশের সুলভ আবাসিক পাখি; চট্টগ্রাম ,  ঢাকা ,  খুলনা ও সিলেট বিভাগের বনে দেখা যায় ।  চিন ও হিমালয়সহ ইউরোপ থেকে শুরু করে সাইবেরিয়ার দক্ষিণাঞ্চল হয়ে পূর্ব ও দক্ষিণ - পূর্ব এশিয়া পর্যন্তÍ এর বৈশ্বিক বিস্তৃতি রয়েছে । 
অবস্থা :  মেটেমাথা কাঠকুড়ালি বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  মেটেমাথা কাঠকুড়ালির বৈজ্ঞানিক নামের অর্থ ধূসর কাঠঠোকরা  ( গ্রিক  :  ঢ়রশড়ং  =  কাঠঠোকরা ,  ল্যাটিন :   পধহঁং  =  ধূসর  )  । 
 [ ইনাম আল হক ও এম .  কামরুজ্জামান ] 
০৫৬ .  চরপঁং পযষড়ৎড়ষড়ঢ়যঁং ঠরবরষষড়ঃ ,  ১৮১৮ 
সমনাম :  নেই
বাংলা নাম :  ছোট হলদেকুড়ালি
ইংরেজি নাম :  খবংংবৎ ণবষষড়হিধঢ়ব  
বর্ণনা :  ছোট হলদেকুড়ালি চোখে ও ঘাড়ে লাল রঙের সাজসজ্জা করা হলদেঝুটি কাঠঠোকরা  ( দৈর্ঘ্য ২৭ সেমি ,  ডানা ১৩ . ৫ সেমি ,  ঠোঁট ২ . ৪ সেমি ,  পা ২ . ২ সেমি ,  লেজ ৮ . ৫ সেমি )  ।  প্রাপ্তবয়স্ক পাখির পিঠ সবুজাভ - হলুদ; দেহতলে ডোরা আছে; ডানার মধ্য - পালক তামাটে লাল; ডানার কালো প্রান্তÍ - পালকে সাদা ডোরা; বাদামি - কালো লেজ; পেটে সাদা ও সবুজ ডোরা রয়েছে; ঘাড়ে এক গুচ্ছ হলুদ পালক; থুতনি সাদা এবং বুক ও পিঠ সবুজাভ ।  এর ঠোঁট শিঙ - বাদামি ,  চোখ গাঢ় লাল ও চোখের চারিপাশে লোমহীন স্লেট - রঙা ত্বক;  পা ও পায়ের পাতা সবুজাভ ও নখর বাদামি ।  পুরুষপাখির চোখ ও ঘাড়ের মাঝখানটায় উজ্জ্বল লোহিত রঙের ডোরা ,  গাঢ় লাল রঙের টান চোখের ওপর দিয়ে চলে গেছে ।  স্ত্রীপাখিতে চোখ ও ঘাড়ের মাঝখানটায় উজ্জ্বল লোহিত রঙের ডোরা নেই কিন্ত ‘  প্রশস্ত গাঢ় লাল রঙের টান চোখের পিছন থেকে ঘাড় পর্যন্তÍ বিস্তৃত ।  ৯টি উপ - প্রজাতির মধ্যে চ .  প .  পযষড়ৎড়ষড়ঢ়যঁং কেবল বাংলাদেশে পাওয়া গেছে ।  
স্বভাব :  ছোট হলদেকুড়ালি প্রশস্ত পাতার চিরসবুজ বন ,  পাতাঝরা বন ,  পাহাড়ি বন ও প্যারাবনে বিচরণ করে; সাধারণত  জোড়ায় ঘুরে বেড়ায়; মাঝে মাঝে ফিঙে ,    ছাতারে ও অন্যান্য পতঙ্গভুক পাখির সহযোগী হয়ে শিকার করতে দেখা যায় ।  ঠোকর দিয়ে গাছের বাকল থেকে এরা খাদ্য সংগ্রহ করে; খাদ্যতালিকায় রয়েছে :  পিঁপড়া ও উইপোকা ,  কাঠ ছিদ্রকারী পোকা ,  পিউপা ও রসালো ফল ।  খাবার খাওয়ার সময় এরা নাকি সুরে ডাকে :  পী - অ্যা .  .  ।  এপ্রিল - মে মাসে প্রজনন ঋতুতে পুরুষপাখি ঘাড়ের হলুদ ঝুটি খাড়া করে মাথা এপাশ ওপাশ ঘুরায় ও ফাঁপা কাঠে আঘাত করে ড্রাম বাজায়; এবং বনের মধ্যে ক্ষয়ে যাওয়া গাছের কা - ে গর্ত খুঁড়ে বাসা বানিয়ে স্ত্রীপাখি ডিম পাড়ে ।  ডিমগুলো সাদা ,  সংখ্যায় ৩ - ৫টি; মাপ ২ . ৪´১ . ৯ সেমি ।  পুরুষ ও স্ত্রী উভয়ই বাসার সব কাজ করে ।  
বিস্তৃতি :  ছোট হলদেকুড়ালি বাংলাদেশের সুলভ আবাসিক পাখি; চট্টগ্রাম ,  খুলনা ও সিলেট বিভাগের চিরসবুজ বনে ও প্যারাবনে বিচরণ করে ।  ভারত ,  পাকিস্তান ,  নেপাল ,  ভুটান ,  শ্রীলংকা ,  চীন ও ইন্দোনেশিয়াসহ দক্ষিণ ও দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  ছোট হলদেকুড়ালি বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  ছোট হলদেকুড়ালির বৈজ্ঞানিক নামের অর্থ হলদেঝুটি কাঠঠোকরা  ( গ্রীক  :  ঢ়রশড়ং  =  কাঠঠোকরা ,  শযষড়ৎড়ং  =  হলুদ ,  ষড়ঢ়যড়ং  =  ঝুটি )  । 
 [ ইনাম আল হক ও এম .  কামরুজ্জামান ] 
০৫৭ .  চরপঁং ভষধারহঁপযধ এড়ঁষফ ,  ১৮৩৪ 
সমনাম :  নেই
বাংলা নাম :  বড় হলদেকুড়ালি
ইংরেজি নাম :  এৎবধঃবৎ ণবষষড়হিধঢ়ব  
বর্ণনা :  বড় হলদেকুড়ালি সুদর্শন ঘাড় - ঝুটি পড়া কাঠঠোকরা  ( দৈর্ঘ্য ৩৩ সেমি ,  ওজন ১৮৫ গ্রাম , ডানা ১৭ সেমি ,  ঠোঁট ৪ . ২ সেমি ,  পা ৩ সেমি ,  লেজ ১২ সেমি )  ।  প্রাপ্তবয়স্ক পাখির পিঠ হলদে সবুজ ও দেহতল জলপাই - ধূসর; মাথা ও ঘাড়ের পিছনে সোনালী - হলুদ ঝুটি ,  ডানার মধ্য - পালকে প্রশস্ত লাল ও কালো ডোরা; লেজ কালো; এবং ঘাড়ের পিছনে বাদামি ।  ঠোঁট হলদে - ধূসর ,  গোড়া কালচে ও আগা গজদন্তেÍর মত; চোখ বাদামি - গাঢ় লাল; পা ও পায়ের পাতা ধূসর - সবুজ বা ফ্যাকাসে এবং নখর ফ্যাকাসে ।  পুরুষ ও স্ত্রীপাখির  চেহারায় পার্থক্য থুতনি ও গলার রঙয়ে ,  পুরুষপাখির ক্ষেত্রে যা হলুদ আর স্ত্রীপাখির  ক্ষেত্রে লাল - বাদামি ।  পুরুষপাখি স্ত্রীপাখির  চেয়ে ওজনে কিছুটা বেশি ।  অপ্রাপ্তবয়স্ক পাখির ঘাড় ফ্যাকাসে ,  পীতাভ বা সাদা গলায় কালো চিতি এবং বেশ ধূসর পেট ।  ৭টি উপ - প্রজাতির মধ্যে চ .  ভ .  ভষধারহঁপযধ বাংলাদেশে পাওয়া যায় । 
স্বভাব :  বড় হলদেকুড়ালি প্রশস্ত পাতার চিরসবুজ ও পাতাঝরা বন ,  পর্বতের পাদদেশের বন ,  প্যারাবন ও চা বাগানে বিচরণ করে; জোড়ায় বা ছোট পারিবারিক দলে থাকে; মাঝে মাঝে পেঙ্গা ও ফিঙের সহযোগী হয়ে শিকার করে ।  গাছের বাকল থেকেই  এরা খাদ্য সংগ্রহ করে; খাদ্যতালিকায় রয়েছে পিঁপড়া ,  গাছ ছিদ্রকারী পোকা ,  উইপোকা ,  ফুল ও ফলের রস ।  জোড়ার পাখির সঙ্গে যোগাযোগ করার জন্য এরা করুণ চীৎকারের মত ডাকে :  পী - উ .  .   ,  বা কিউ .  .  ,  বা চ্যাঙ্ক .  .  .  ।  মার্চ - মে মাসের প্রজনন ঋতুতে সার বনে পুরুষপাখি স্ত্রীপাখির  পশ্চাদ্বাবন করে ,  ঠোঁট ওপরমুখি করে ও শরীর কাঁপায় ।  বনের বড় গাছের কা - ে অথবা ওপরমুখি শাখায় গর্ত বানিয়ে বাসা করে ডিম পাড়ে ।  ডিমগুলো সাদা ,  সংখ্যায় ৩ - ৪টি ,  মাপ ২ . ৮´২ . ২ সেমি ।  
বিস্তৃতি :  বড় হলদেকুড়ালি বাংলাদেশের সুলভ আবাসিক পাখি; চট্টগ্রাম ,  খুলনা ও সিলেট বিভাগের চিরসবুজ ও প্যারাবনে পাওয়া যায় ।  ভারত ,  নেপাল ,  ভুটান ,  চীন ও ইন্দোনেশিয়াসহ দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  বড় হলদেকুড়ালি বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  বড় হলদেকুড়ালির বৈজ্ঞানিক নামের অর্থ সোনাঘাড় কাঠঠোকরা  ( গ্রীক  :  ঢ়রশড়ং  =  কাঠঠোকরা ,  ল্যাটিন :  ভষধাঁং  =   সোনালী ,  হঁপযধ  =  ঘাড় )  । 
 [ ইনাম আল হক ও এম .  কামরুজ্জামান ] 
০৫৮ .  চরপঁং ারৎরফধহঁং ইষুঃয ,  ১৮৪৩
সমনাম :  নেই
বাংলা নাম :  দাগিবুক কাঠকুড়ালি
ইংরেজি নাম :  ঝঃৎবধশ - নৎবধংঃবফ ডড়ড়ফঢ়বপশবৎ
বর্ণনা :  দাগিবুক কাঠকুড়ালি সরু সাদা ভ্রু - রেখা আঁকা মাঝারি আকারের কাঠঠোকরা  ( দৈর্ঘ্য ২৪ সেমি ,  ওজন ১০০ গ্রাম ,  লেজ ১০ . ৫ সেমি )  ।  প্রাপ্তবয়স্ক পাখির পিঠ  ব্রঞ্জ - সবুজ ও দেহতল অনুজ্জ্বল ফিকে সবুজে; ধূসর গালে দাগ থাকেনা; ফিকে জলপাই - বাদামি গলায় সাদা ছিটা - দাগ থাকে; কপাল কালো; ঘাড়ের পিছনের অংশ  ব্রঞ্জ - সবুজ ,  কান - ঢাকনি মলিন সাদা থেকে ধূসরাভ; ঠোঁটের কোনায় কালো দাগ; বুক ,  পেট ও বগল কালো লম্বা দাগসহ নিরল অনুজ্জ্বল সবুজ ,  কোমর অনুজ্জ্বল হলুদ - সবুজ ,  লেজের উপরি - ঢাকনি সামান্য বাদামি ডোরাসহ কালচে; লেজতল - ঢাকনি সাদাটে ,  মধ্যে কালচে জলপাই রঙের ছিটা - দাগ; এবং কালচে ডানায় সাদা দাগ ।  এর চোখ কালচে লাল; পা ধূসর - সবুজ এবং দুরঙা ঠোঁটের উপরের ঠোঁট ধোঁয়াটে ও নিচের ঠোঁট হলুদ ,  আগা কালচে ।  পুরুষপাখির চাঁদি লাল এবং স্ত্রীপাখির চাঁদি কালো ও বুক অপেক্ষাকৃত অনুজ্জ্বল ।  অপ্রাপ্তবয়স্ক পাখির পালক অপেক্ষাকৃত অনুজ্জ্বল এবং বগল ও পেটে বেশি আঁইশের দাগ থাকে । 
স্বভাব  :  দাগিবুক কাঠকুড়ালি প্যারাবন ,  চিরসবুজ বন ও উপকূলীয় ক্ষুদ্র ঝোপে বিচরণ করে; বাংলাদেশে সুন্দরবনেই এর বিচরণ সীমিত ।  এরা সচরাচর একা কিংবা জোড়ায় থাকে ।  পতিত কাঠের গুঁড়িতে লাফিয়ে কিংবা গাছের কা - ে জড়িয়ে ধরে এরা খাবার খোঁজে; খাদ্যতালিকায় রয়েছে পিঁপড়া ,  উইপোকা ও পোকার লার্ভা ।  জোড়ার পাখির সঙ্গে যোগাযোগ করার জন্য এরা তীক্ষè স্বরে ডাকে  :  কিউপ .  .  কিংবা খইর ’ র ’ র .  . ; এবং ভয় পেলে গাছের কা -  জড়িয়ে ধরে নিশ্চল হয়ে থাকে ।  ফেব্রুয়ারি - এপ্রিল মাসের প্রজনন মৌÍসুমে গাছের কা - ে কিংবা বড় ডালে গর্ত খুঁড়ে এরা বাসা তৈরি করে; এবং স্ত্রীপাখি ৪টি ডিম পাড়ে ।  বাংলাদেশে আজও এর প্রজনন পর্যবেক্ষণ করে তথ্য জানা যায় নি । 
বিস্তৃতি :  দাগিবুক কাঠকুড়ালি বাংলাদেশের বিরল আবাসিক পাখি; প্রধানত খুলনা বিভাগের প্যারাবনে পাওয়া যায় ।  মিয়ানমার থেকে মালয় পেনিনসুলায় এর বৈশ্বিক বিস্তৃতি সীমাবদ্ধ । 
অবস্থা :  দাগিবুক কাঠকুড়ালি বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতিকে সংরক্ষিত ঘোষণা করা হয় নি । 
বিবিধ :  দাগিবুক কাঠকুড়ালির  বৈজ্ঞানিক নামের অর্থ সবুজ কাঠঠোকরা  ( গ্রীক :  ঢ়রশড়ং  =  কাঠঠোকরা ,  ল্যাটিন :  ারৎরফধহং  =  সবুজ )  
 [ ইনাম আল হক ও এম কামরুজ্জামান ] 
০৫৯ .  চরপঁং ীধহঃযড়ঢ়ুমধবঁং  ( এৎধু ধহফ এৎধু ,  ১৮৪৬ ) 
সমনাম :  ইৎধপযুষড়ঢ়যঁং ীধহঃযড়ঢ়ুমধবঁং এৎধু ধহফ এৎধু ,  ১৮৪৬
বাংলা নাম :  দাগিগলা কাঠকুড়ালি
ইংরেজি নাম :  ঝঃৎবধশ - ঃযৎড়ধঃবফ ডড়ড়ফঢ়বপশবৎ
বর্ণনা :  দাগিগলা কাঠকুড়ালি সবুজ রঙের মাঝারি আকারের কাঠঠোকরা  ( দৈর্ঘ্য ২৯ সেমি ,  ওজন ১১০ গ্রাম ,  ডানা ১৩ সেমি ,  ঠোঁট ৩ . ৩ সেমি ,  পা ২ . ৪ সেমি ,  লেজ ৮ . ৫ সেমি )  ।  প্রাপ্তবয়স্ক পাখির পিঠ সবুজাভ ও এতে কালোয় ঢেউ খেলানো; দেহতল ফ্যাকাসে সবুজাভ ও হালকা হলুদে মেশানো; কোমর জলপাই - হলুদ; সাদা ডোরাসহ সবুজাভ লেজ; সাদা থুতনি ও গলায় হালকা হলদে - ধূসর ডোরা; বুক ,  বগল ও পেটে জলপাই রঙের আঁইশের দাগ; ভ্রু - রেখা সাদা; কান - ঢাকনি ফ্যাকাসে ধূসর - বাদামি; ধূসরাভ - সাদা গালে কালো ছিটা - দাগ; চোখ ও ঘাড়ের মাঝখানটায় উপরিভাগে সাদা ডোরা রয়েছে; ঠোঁট শিঙরঙা; চোখ সাদা বা ফ্যাকাসে পাটল বর্ণের; পা ও পায়ের পাতা সবুজ এবং নখর ধূসর ।  কপাল ও চাঁদির রঙ পুরুষপাখির ক্ষেত্রে উজ্জ ^ ল লাল আর স্ত্রীপাখির  ক্ষেত্রে কালো ।  অপ্রাপ্তবয়স্ক পাখির কাঁধ - ঢাকনি ও ডানা - ঢাকনির পালকের গোড়া ধূসর । 
স্বভাব :  দাগিগলা কাঠকুড়ালি পাতাঝরা বন ,  প্রশস্ত পাতার বন ,  বাগান ও লোকালয়ে বিচরণ করে; একা বা জোড়ায় থাকে ।  গাছের কা - ে জড়িয়ে ধরে অথবা মাটিতে লাফিয়ে লাফিয়ে খাদ্য সন্ধান করে; খাদ্যতালিকায় রয়েছে পিঁপড়া ,  উইপোকা ,  গোবরে পোকা ,  ফুল ও ফলের রস ।  জোড়ার পাখির সঙ্গে যোগাযোগ করার জন্য তীক্ষè সুরে ডাকে :  কুয়িম্প .  .  ।  জানুয়ারি - জুন মাসের প্রজনন ঋতুতে এরা বাঁশ অথবা গাছের ফাঁপা ডালে আঘাত করে ড্রাম বাজানোর মত আওয়াজ করে; এবং ওপরমুখি ডালে গর্ত খুঁড়ে বাসা বানিয়ে ডিম পাড়ে ।  ডিমগুলো সাদা ,  সংখ্যায় ৩ - ৫টি ,  মাপ ২ . ৬´২ . ০ সেমি ।  
বিস্তৃতি :  দাগিগলা কাঠকুড়ালি বাংলাদেশের দুর্লভ আবাসিক পাখি; ঢাকা ,  খুলনা ও রাজশাহী বিভাগের পাতাঝরা বনে বিচরণ করে ।  ভারত ,  নেপাল ,  ভুটান ,  শ্রীলংকা ও ভিয়েতনামসহ দক্ষিণ এবং দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  দাগিগলা কাঠকুড়ালি বিশ্বে ও বাংলাদেশে বিপদমুক্ত বলে বিবেচিত ।  বাংলাদেশ বন্যপ্রাণী আইনে দাগিগলা কাঠকুড়ালিকে সংরক্ষিত ঘোষণা করা হয় নি । 
বিবিধ :  দাগিগলা কাঠকুড়ালির বৈজ্ঞানিক নামের অর্থ হলদেতলা কাঠঠোকরা  ( গ্রীক  :  ঢ়রশড়ং  =  কাঠঠোকরা ,  ীধহঃযড়ং  =  হলুদ ;ল্যাটিন :   ঢ়রমরঁং  =  পাছা  )  । 
 [ ইনাম আল হক ও এম .  কামরুজ্জামান ] 
গণ :  উরহড়ঢ়রঁস   জধভরহবংয়ঁব ,  ১৮১৪
মাঝারি আকারের ঝুটি - ওয়ালা কাঠঠোকরা; সামান্য বাঁকানো ঠোঁট ,  দৈর্ঘ্যে মাথার সমান , ; নাসিকা উন্মুক্ত; পিছনের একটি আঙুল খুব ছোট অথবা নেই; তৃতীয় ও চতুর্থ আঙুল  দৈর্ঘ্যে প্রায় সমান ।    
পৃথিবীতে ৪ প্রজাতি ,  বাংলাদেশে ৩ প্রজাতি
০৬০ .  উরহড়ঢ়রঁস নবহমযধষবহংব  ( খরহহধবঁং ,  ১৭৫৮ )  
সমনাম :  চরপঁং নবহমযধষবহংরং খরহহধবঁং ,   ১৭৫৮
বাংলা নাম :  বাংলা কাঠঠোকরা
ইংরেজি নাম :  খবংংবৎ এড়ষফবহনধপশ  ( ইষধপশ - ৎঁসঢ়বফ ঋষধসবনধপশ ) 
বর্ণনা :  বাংলা কাঠঠোকরা বাংলাদেশের অতিচেনা কাঠঠোকরা  ( দৈর্ঘ্য ২৯ সেমি ,  ওজন ১০০ গ্রাম ,  ডানা ১৪ . ২ সেমি ,  ঠোঁট ৩ . ৭ সেমি ,  পা ২ . ৫ সেমি ,  লেজ ৯ সেমি )  ।  প্রাপ্তবয়স্ক পাখির পিঠ সোনালী - হলুদ; দেহতলে কালো আঁইশের দাগ; ওড়ার পালক ও লেজ কালো; থুতনিতে কালো ডোরা; সাদা ঘাড়ের পাশে কালো দাগ; বুকে মোটা কালো আঁইশের দাগ; চোখে কালো ডোরা; ডানার গোড়ার ও মধ্য - পালক ঢাকনিতে সাদা বা ফ্যাকাসে ফুটকি এবং পিঠ ও ডানার অবশেষ সোনালী ।  সবুজ গোলকসহ এর চোখ লালচে - বাদামি; পা ও পায়ের পাতা ধূসর সবুজ এবং ঠোঁট শিঙ - রঙ ও কালোর মিশ্রণ ।  পুরুষ ও স্ত্রীপাখির  চেহারায় পার্থক্য তাদের চাঁদিও ঝুটির রঙে :  পুরুষপাখির চাঁদি ও ঝুটি উজ্জ্বল লাল এবং স্ত্রীপাখির সাদা বিন্দুসহ চাঁদির সামনের অংশ কালো ও পিছনের ঝুটি লাল ।  তরুণ পাখির অনুজ্জ ^ ল দেহ ও চাঁদির সামনের ভাগের সাদা বিন্দু ছাড়া দেখতে স্ত্রীপাখির  মত ।  ৪টি উপ - প্রজাতির মধ্যে উ .  ন .  নবহমযধষবহংব বাংলাদেশে আছে ।  
স্বভাব :  বাংলা কাঠঠোকরা বন ,  বাগান ও লোকালয়ে সর্বত্র বিচরণ করে; একাকী ,  জোড়ায় বা পারিবারিক দলে দেখা যায় ।  গাছের কা -  ও ডালে হাতুড়ির মত আঘাত করে অখবা মাটিতে ঝরাপাতা উল্টে এরা খাবার সংগ্রহ করে; খাদ্যতালিকায় রয়েছে পিঁপড়া ,  শুয়ো পোকা ,  বিছা ,  মাকড়সা ,  অন্যান্য পোকামাকড় এবং ফুল ও ফলের রস ।  শক্ত পা ও অনমনীয় লেজে ভর দিয়ে ছোট ছোট লাফ মেরে এরা গাছের কা -  বেয়ে উপরের ওঠে; ওড়ার সময় উচ্চ স্বরে ডাকে :  কিয়ি কিয়ি কিয়ি - কিয়ি - কিয়িকিয়িইরররর - র - র - র .  .  ।  ফেব্রুয়ারি - জুলাই মাসের প্রজনন ঋতুতে গাছের কা - ে গর্ত খুড়ে বাসা বেঁধে এরা ডিম পাড়ে ।  ডিমগুলো সাদা ,  সংখ্যায় ৩টি ,  মাপ ২ . ৮´২ . ০ সেমি ।  পুরুষ ও স্ত্রীপাখির উভয়ই বাসার সব কাজ করে ।  বাসায় হামলা হলে ছানারা সাপের মত হিস হিস শব্দ করে । 
বিস্তৃতি :  বাংলা কাঠঠোকরা বাংলাদেশের সুলভ আবাসিক পাখি; সব বিভাগের সব বনে ও লোকালয়ে রয়েছে ।  পাকিস্তান ,  ভারত ও শ্রীলংকাসহ দক্ষিণ এশিয়ায় এর বৈশ্বিক বিস্তৃতি রয়েছে । 
অবস্থা :  বাংলা কাঠঠোকরা বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  বাংলা কাঠঠোকরার বৈজ্ঞানিক নামের অর্থ বাংলার বলীয়ান  ( গ্রীক  :  ফবরহড়ং  =  শক্তিমান ,  ড়ঢ়ড়ং  =  চেহারা;  নবহমধষবহংব  =  বাংলার )  ।  পাখিটি বাংলাদেশে শুধু  ‘ কাঠঠোকরা ’  নামে পরিচিত । 
 [ ইনাম আল হক ও এম .  কামরুজ্জামান ] 
০৬১ .  উরহড়ঢ়রঁস লধাধহবহংব  ( খলঁহময ,  ১৭৯৭ )  
সমনাম :  চরপঁং লধাধহবহংরং খলঁহময ,  ১৭৯৭
বাংলা নাম :  পাতি কাঠঠোকরা
ইংরেজি নাম :  ঈড়সসড়হ এড়ষফবহনধপশ  ( ঈড়সসড়হ ঋষধসবনধপশ )  
বর্ণনা :  পাতি কাঠঠোকরা লম্বা সাদা ভ্রু আঁকা সোনালী ডানার পাখি  ( দৈর্ঘ্য ৩০ সেমি ,  ডানা ১৫ সেমি ,  ঠোঁট ২ . ৮ সেমি ,  পা ২ . ৪ সেমি ,  লেজ ৯ . ৫ সেমি )  ।  এর পিঠ প্রাপ্তবয়স্ক পাখির সোনালী - হলুদ ও দেহতল কালো আঁইশের মত; লেজ কালো; ফ্যাকাসে - সাদা গলায় কালো ডোরা; বুকে ও তলপেটে কালোয় স্পষ্ট ঢেউ - খেলানো; চোখ থেকে ঘাড় পর্যন্তÍ সাদা ভ্রু; চোখের কালো ডোরা; মাথা ও ঘাড়ের পাশ সাদা; চোখ থেকে কালো ডোরা ঘাড় হয়ে বুকের তল পর্যন্তÍ অবিভক্তভাবে নেমে গেছে; ঘাড়ের পিছন ও ম্যান্টলের উপরিভাগ ফুটকিহীন ।  চোখ বাদামি বা পিঙ্গল; ঠোঁটের গোড়ার অর্ধেক বাদামি ,  বাকি ঠোঁট কালো; পা ও পায়ের পাতা অনুজ্জ্বল বাদামি - সবুজ ।  পুরুষ ও স্ত্রীপাখির  চেহারায় পার্থক্য তাদের ঝুটির রঙে :  পুরুষপাখির ঝুটি উজ্জ্বল লাল ও স্ত্রীপাখির  কালো ঝুটিতে সাদা বিন্দু ।  ৬ টি উপ - প্রজাতির মধ্যে উ .  ল .  রহঃবৎসবফরঁস বাংলাদেশে পাওয়া যায় । 
স্বভাব  :  পাতি কাঠঠোকরা প্যারাবন ,  প্রশস্ত পাতার চিরসবুজ বন ,  আর্দ্র পাতাঝরা বন এবং গ্রামের বাগানে বিচরণ করে; একাকী ,  জোড়ায় বা র্যা কেট ফিঙে ও অন্য পতঙ্গভুক পাখির মিশ্রদলে ঘুরে বেড়ায় ।  বনের নিচের স্তরে গাছের ডালে ঠুকরে খাবার সংগ্রহ করে; খাদ্যতালিকায় রয়েছে পিঁপড়া ও অন্য পোকামাকড়; পিঁপড়ার বাসার পাশে থাকতে পছন্দ করে; কদাচ মাটিতে নামে ।  জানুয়ারি  - মে মাসের প্রজনন ঋতুতে এরা নাকি সুরে ছোট্ট ডাক দেয় :  উইকা উইক উইকা .  .  .  ; এবং প্রবেশ - পথ পাতা ঢাকা  থাকে এমন আনুভূমিক ডালে গর্ত খুঁড়ে ডিম পাড়ে ।  ডিমগুলো সাদা ,  সংখ্যায় ২ - ৩টি ,  মাপ ২ . ৯´২ . ০ সেমি ।  
বিস্তৃতি :  পাতি কাঠঠোকরা বাংলাদেশের দুর্লভ আবাসিক পাখি; খুলনা বিভাগের প্যারাবনে দেখা যায় ,  চট্টগ্রাম বিভাগে দেখা গেছে বলে তথ্য আছে এবং ২০ শতকের গোড়ার দিকে সিলেট বিভাগে পাওয়া যেত ।  দক্ষিণ - পূর্ব এশিয়া থেকে চীনের দক্ষিণাঞ্চল ও ইন্দোনেশিয়া এবং ভারতের পশ্চিম ঘাটে এর বৈশ্বিক বিস্তৃতি রয়েছে । 
অবস্থা :  পাতি কাঠঠোকরা বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  পাতি কাঠঠোকরার বৈজ্ঞানিক নামের অর্থ জাভার বলীয়ান  ( গ্রীক  :  ফবরহড়ং  =  শক্তিমান ,  ড়ঢ়ড়ং  =  চেহারা;  লধাধহবহংব  =  জাভার ,  ইন্দোনেশিয়া )  । 
 [ ইনাম আল হক ও এম .  কামরুজ্জামান ] 
০৬২ .  উরহড়ঢ়রঁস ংযড়ৎরর  ( ঠরমড়ৎং ,  ১৮৩২ )  
সমনাম :  চরপঁং ংযড়ৎরর ঠরমড়ৎং ,  ১৮৩২
বালা নাম :  হিমালয়ী কাঠঠোকরা
ইংরেজি নাম :  ঐরসধষধুধহ এড়ষফবহনধপশ  ( ঐরসধষধুধহ ঋষধসবনধপশ ) 
বর্ণনা :  হিমালয়ী কাঠঠোকরা তিন আঙুলে গাছ আঁকড়ে চলা কাঠঠোকরা  ( দৈর্ঘ্য ৩১ সেমি ,  ওৎন ১১০ গ্রাম ,  ডানা ১৫ . ৮ সেমি ,  ঠোঁট ৪ সেমি ,  লেজ ১০ সেমি )  ।  প্রাপ্তবয়স্ক পাখির পিঠ সোনালী - হলুদ এবং সাদা দেহতলে কালো খাড়া দাগ; ফুটকিহীন কালো ঘাড়; পিঠ সোনালী - হলুদ; কোমর উজ্জ্বল লাল; লেজ কালো; গলার মাঝখানটা বাদামি - পীতাভ ।  এর চোখ ও ঘাড়ের মধ্যে ফ্যাকাসে - বাদামি মধ্যভাগসহ বিভক্ত অস্পষ্ট কালো ডোরা রয়েছে; চোখের পিছন থেকে প্রশস্ত সাদা ভ্রু পিছনের দিকে চলে গেছে; কালো চোখের ডোরা চোখ থেকে ঘাড় ,  সাদা বর্ণ ঠোঁটের গোড়া থেকে ঘাড়ের তল পর্যন্তÍ বিস্তৃত; চোখ লালচে - বাদামি ,  ঠোঁট কালচে এবং পা ও পায়ের পাতা ফ্যাকাসে ।  পুরুষ ও স্ত্রীপাখির  চেহারার পার্থক্য শুধু তাদের মাথার চাঁদি ও চূড়ায়; পুরুষপাখির চাঁদি ও চূড়া জ্জ্বল লাল ,  আর স্ত্রীপাখির  কপাল ও চাঁদির সামনের ভাগ বাদামি - কালো এবং চাঁদি ও চূড়া লম্বা সাদা ডোরাসহ কালো ।  ২টি উপ - প্রজাতির মধ্যে উ .  ং .  ংযড়ৎরর বাংলাদেশে পাওয়া যায় । 
স্বভাব :  হিমালয়ী কাঠঠোকরা অর্ধ - চিরসবুজ ও প্রশস্ত পাতা ওয়ালা পত্রঝরা বনে বিচরণ করে; সাধারণত একা ,  জোড়ায় বা পারিবারিক দলে দেখা যায় ।  মাটিতে লাফিয়ে বা গাছের কা - ের চারদিকে ঘুরে খাবার সংগ্রহ করে; খাদ্যতালিকায় রয়েছে পিঁপড়া ও নানা জাতের পোকা ।  খাওয়ার সময় এরা বারংবার ডাকে :  ক্লাক  –  ক্লাক  –  ক্লাক .  .  ।  মার্চ - মে মাসের প্রজনন ঋতুতে পুরুষপাখি স্ত্রীপাখির  পাশাপাশি ওড়ে চলে এবং বার বার ডাকে :  কি - কি - কি - কি  .  .  . ; তারপর গাছের কা - ে বা বড় ডালে গর্ত খুঁড়ে বাসা বানিয়ে ডিম পাড়ে ।  ডিম সাদা ,  সংখ্যায় তটি; মাপ ২ . ৯´২ . ০ সেমি ।  পুরুষ ও স্ত্রী উভয়ই বাসার সব কাজ করে ।  
বিস্তৃতি :  হিমালয়ী কাঠঠোকরা বাংলাদেশের বিরল আবাসিক পাখি; ঢাকা ও সিলেট বিভাগের বনে বিচরণ করে ।  ভারত ,  নেপাল ,  ভুটান ও হিমালয় থেকে মিয়ানমার পর্যন্তÍ দক্ষিণ এশিয়ায় এর বৈশ্বিক বিস্তৃতি রয়েছে । 
অবস্থা :  হিমালয়ী কাঠঠোকরা বিশ্বে বিপদমুক্ত এবং বাংলাদেশে অপ্রতুল - তথ্য শ্রেণিতে রয়েছে ।  বাংলাদেশ বন্যপ্রাণী আইনে হিমালয়ী কাঠঠোকরাকে সংরক্ষিত ঘোষণা করা হয় নি
বিবিধ :  হিমালয়ী কাঠঠোকরার বৈজ্ঞানিক নামের অর্থ শোরের বলীয়ান  ( গ্রীক  :  ফবরহড়ং  =  শক্তিমান ,  ড়ঢ়ড়ং  =  চেহারা; ংযড়ৎরর  =  ফ্রেডেরিক জন শোরের সম্মাানে ,  ১৭৯৯ - ১৮৩৭ )  । 
 [ ইনাম আল হক ও এম .  কামরুজ্জামান ] 
গণ :  ঈযৎুংড়পড়ষধঢ়ঃবং   ইষুঃয ,  ১৮৪৩
মাঝারি আকারের ঝুটি - ওয়ালা কাঠঠোকরা; ঠোঁট লম্বা ও সোজা; নাকের খাঁজ বেশ উন্নত; পা বিশেষভাবে শক্তিশালী; নখর লম্বা ও শক্ত ।  লেজের প্রান্তেÍর পালকদুটি লেজ - ঢাকনির চেয়ে বড়; পুরুষ ও স্ত্রীপাখির  চেহারায় পার্থক্য আছে ।    
পৃথিবীতে ২ প্রজাতি ,  বাংলাদেশে ১ প্রজাতি
০৬৩ .  ঈযৎুংড়পড়ষধঢ়ঃবং ষঁপরফঁং  ( ঝপড়ঢ়ড়ষর ,  ১৭৮৬ ) 
সমনাম :  চরপঁং ষঁপরফঁং ঝপড়ঢ়ড়ষর ,  ১৭৮৬
বাংলা নাম :  বড় কাঠঠোকরা
ইংরেজি নাম :  এৎবধঃবৎ এড়ষফবহনধপশ  ( এৎবধঃবৎ ঋষধসবনধপশ ) 
বর্ণনা :  বড় কাঠঠোকরা তস্করের মত চোখে কালো পট্টি বাঁধা পাখি  ( দৈর্ঘ্য ৩৩ সেমি ,  ডানা ১৭ সেমি ,  ঠোঁট ৪ . ৮ সেমি ,  পা ৩ . ২ সেমি ,  লেজ ৯ . ২ সেমি )  ।  প্রাপ্তবয়স্ক পাখির পিঠ ও দেহতলে সাদা ও কালো চিতি রয়েছে; পিঠের উপরিভাগে সাদা চিতিসহ কালো; পিঠের শেষাংশ ও কাঁধ - ঢাকনি সোনালী - হলুদ; লেজের নিচে উজ্জ্বল লাল এবং লেজ ও লেজ - উপরি - ঢাাকনি কালো ।  এর ঠোঁটের গোড়া সরু কালো রেখায় ঘেরা প্রশস্থ সাদা ডিম্বাকার চিহ্ন থাকে; গলার কেন্দ্রভাগের নিচে ও সাদা ফুটকি সমেত কালো পেটে একটি কালো  রেখা চলে গেছে ।  ফ্যাকাসে ঠোঁটের সঙ্গমস্থল ও ঠোঁটের নিচের ভাগের গোড়া সমেত ঠোঁট শিঙ - বাদামি বর্ণের; চোখ হালকা পীত ও কমলায় মেশানো; পা ও পায়ের পাতা সবুজাভ - ফ্যাকাসে এবং নখর শিং - বাদামি ।  পাখির মাথার চাঁদি ও ঝুটি পুরুষপাখির ক্ষেত্রে উজ্জ ^ ল লাল আর স্ত্রীপাখির  ক্ষেত্রে কালোর মধ্যে সাদা তিলা ।  স্ত্রী ও অপ্রাপ্তবয়স্ক পাখির চেহারা অভিন্ন ।  ১৪টি উপ - প্রজাতির  মধ্যে ঈ .  ষ .  মঁঃঃধপৎরংঃধঃঁং বাংলাদেশে আছে ।  
স্বভাব :  বড় কাঠঠোকরা প্যারাবন ,  চিরসবুজ বন ,  পাতাঝরা বন ,  বাগান ও লোকালয়ে বিচরণ করে; জোড়ায় অথবা পারিবারিক দলে থাকে ।  পোকায় জর্জরিত গাছে ,  বিশেষ করে মৃত গাছে ,  হাতুড়ির মত আঘাত করে খাবার খোঁজে; খাদ্যতালিকায় রয়েছে পিঁপড়া ,  পোকামাকড় ,  পোকার ছানা ও ফুলের মিষ্টি রস ।  মার্চ - মে মাসের প্রজনন ঋতুতে পুরুষপাখিরা ফাঁপা ডালে আঘাত করে  ড্রাম বাজানোর মত আওয়াজ করে এবং উঁচু পর্দায় ধাতব কণ্ঠে ডাকে :  কি - কি - কি - কি  - কি  - কি .  .  ।  গাছের ডালের নিচের দিকে গর্ত খুঁড়ে বাসা বানিয়ে এরা ডিম পাড়ে ।  ডিম সাদা ,  সংখ্যায় ৪ - ৫টি ,  মাপ ৩ . ০´২ . ২ সেমি ।  ১৪ - ১৫ দিনে ডিম ফোটে ও ২৪ - ২৬ দিনে ছানারা বাসা ছেড়ে যায় । 
বিস্তৃতি :  বড় কাঠঠোকরা বাংলাদেশের সুলভ আবাসিক পাখি; চট্টগ্রাম ,  ঢাকা ,  খুলনা ও সিলেট বিভাগের সব বনে আছে ।  ভারত ,  নেপাল ,  ভুটান ,  শ্রীলংকা ,  ইন্দোনেশিয়া ,  ফিলিপাইন ও চিনসহ দক্ষিণ ,  দক্ষিণ - পূর্ব এবং পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  বড় কাঠঠোকরা বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  বড় কাঠঠোকরার বৈজ্ঞানিক নামের অর্থ সোনালী কাঠঠোকরা  ( গ্রীক  :  শযৎঁংড়ং  =   সোনা ,  পড়ষধঢ়ঃবং  =  কাঠঠোকরা; ল্যাটিন :   ষঁপরফঁং  =  উজ্জ্বল )  । 
 [ ইনাম আল হক ও এম .  কামরুজ্জামান ] 
গণ :  এবপরহঁষঁং   ইষুঃয ,  ১৮৪৫
তিন আঙুলের কাঠঠোকরা; ঠোঁট খাটো ,  চাপা ,  প্রায় সোজা; নাকের ছিদ্র ঠোঁটের গোড়ার কাছাকাছি; নাকের পালক ছোট; লেজের পালক প্রশস্ত ,  লেজের প্রান্তেÍর পালকদুটি লেজ - ঢাকনির চেয়ে বড়; লেজের পালক ক্রমান্ত ^ য়ে ছোট থেকে বড় ।   
পৃথিবীতে ১ প্রজাতি ,  বাংলাদেশে ১ প্রজাতি
০৬৪ .  এবপরহঁষঁং মৎধহঃরধ  ( ঐড়ৎংভরবষফ ,  ১৮৪০ ) 
সমনাম :  চরপঁং মৎধহঃরধ ঐড়ৎংভরবষফ ,  ১৮৪০
বাংলা নাম :  ধলামাথা কাঠকুড়ালি
ইংরেজি নাম :  চধষব - যবধফবফ ডড়ড়ফঢ়বপশবৎ
বর্ণনা :  ধলামাথা কাঠকুড়ালি তিন আঙুলের বাদামি কাঠঠোকরা  ( দৈর্ঘ্য ২৫ সেমি ,  ডানা ১৩ সেমি ,  ঠোঁট ২ . ৬ সেমি ,  লেজ ৮ . ৩ সেমি )  ।  প্রাপ্তবয়স্ক পাখির পিঠ অনুজ্জ ^ ল লাল - বাদামি ও দেহতল মেরুন থেকে মেরুন - বাদামি; ঘাড় ও ঘাড়ের পাশ সোনালী জলপাই - হলুদ; ডানার বাদামি প্রান্তÍ - পালকে পীতাভ - পাটল বর্ণের ডোরা রয়েছে; ফ্যাকাসে ডোরাসহ বাদামি লেজ; ও অনুজ্জ ^ ল মেরুন থেকে মেরুন - বাদামি পেট ।  এর ঠোঁট পা - ুর বর্ণের ,  গোড়া ফ্যাকাসে; চোখ লালচে - বাদামি; পা ও পায়ের পাতা জলপাই রঙের এবং নখরগুলো শিং - বাদামি ।  পুরুষ ও স্ত্রীতে পাখিতে পার্থক্য শুধু তাদের মাথার চাঁদির বর্ণে :  পুরুষপাখির গাঢ় লাল - পাটল বর্ণ ও স্ত্রীপাখির  সোনালী - জলপাই ।  অপ্রাপ্তবয়স্ক পাখির অনুজ্জ্বল মাথা ,  বাদামি দেহতল ও মাথার চাঁদিতে লাল রঙ ছাড়া দেখতে স্ত্রীপাখির মত ।  ৩টি উপ - প্রজাতির মধ্যে এ .  ম .  মৎধহঃরধ বাংলাদেশে পাওয়া যায় ।  
স্বভাব :  ধলামাথা কাঠকুড়ালি বাঁশ বন ও আর্দ্র পাতাঝরা বনে বিচরণ করে; একা বা জোড়ায় দেখা যায় ।  গাছের কা -  ,  বাঁশ ,  পতিত কাঠের গুঁড়ি ও ভূমি থেকে খাবার সংগ্রহ করে; খাদ্যতালিকায় রয়েছে পোকামাকড় ,  বিশেষ করে পিঁপড়া ও গুবরে পোকার ছানা ।  ছোট্ট লাফ দিয়ে এরা গাছের এক ডাল থেকে অন্য ডালে যায় এবং এক গাছ থেকে অন্য গাছে তরঙ্গাকারে ওপর - নিচ করে ওড়ে চলে; উঁচু থেকে ক্রমান্ত ^ য়ে নিচু ,  ৫ - ৬টি অনুনাসিক স্বরে ডাকে :  চেইক - চেইক - চেইক - চেইক .  .  . ; বিরক্তি প্রকাশ করতে  হ্রস্ব ও তীক্ষè শব্দে ডাকে :  কেরেক - কেরেক - কেরেক .  .  .  ।  মার্চ - মে মাসের প্রজনন ঋতুতে গাছের কাটা অংশেরপচাগোড়ায় গর্ত খুঁড়ে বাসা বাঁধে এবং নতুন প্রবেশ - পথ  তৈরি করে পরপর কয়েক বছর বাসাটি ব্যবহার করে ।  স্ত্রীপাখি ৩টি ডিম পাড়ে; ডিম সাদা ,  মাপ ২ . ৫´১ . ৯ সেমি । 
বিস্তৃতি :  ধলামাথা কাঠকুড়ালি বাংলাদেশের বিরল আবাসিক পাখি; চট্টগ্রাম ও সিলেট বিভাগের চিরসবুজ বনে পাওয়া যায় ।  হিমালয়ের পূর্বাঞ্চল ও চীনের দক্ষিণাঞ্চল হয়ে দক্ষিণ - পূর্ব এশিয়ায় এর বৈশ্বিক বিস্তৃতি রয়েছে; দক্ষিণ - পূর্ব এশিয়ায় ভারত ,  ভুটান ,  মিয়ানমার ,  থাইল্যান্ড ,  লাওস ও ভিয়েতনামে রয়েছে । 
অবস্থা :  ধলামাথা কাঠকুড়ালি বিশ্বে বিপদমুক্ত এবং বাংলাদেশে অপ্রতুল - তথ্য শ্রেণিতে রয়েছে ।  বাংলাদেশের বন্যপ্রাণী আইনে এ প্রজাতি সংরক্ষিত । 
  [ ইনাম আল হক ও এম .  কামরুজ্জামান ] 
গণ :  ইষুঃযরঢ়রপঁং   ইড়হধঢ়ধৎঃব ,  ১৮৫৪
মাঝারি আকারের কাঠঠোকরা; ঠোঁট লম্বা ,  শক্ত ও প্রায় সোজা; নাকের খাঁজ বেশ উন্নত; নাসিকা ঠোঁটের উপরের দিকে; নাকের ছিদ্র খোলা; ডানা গোলাকার ,  প্রান্তÍপালক  দৈর্ঘ্যে মধ্য - পালকের চেয়ে সামান্য বড়; লেজের প্রান্তেÍর পালকদুটি লেজ - ঢাকনির চেয়ে বড়; চতুর্থ আঙুল তৃতীয়টির চেয়ে লম্বা ।   
পৃথিবীতে ২ প্রজাতি ,  বাংলাদেশে ১ প্রজাতি
০৬৫ .  ইষুঃযরঢ়রপঁং ঢ়ুৎৎযড়ঃরং  ( ঐড়ফমংড়হ ,  ১৮৩৭ )  
সমনাম :  চরপঁং ঢ়ুৎৎযড়ঃরং ঐড়ফমংড়হ ,  ১৮৩৭
বাংলা নাম :  তামাটে কাঠকুড়ালি
ইংরেজি নাম :  ইধু ডড়ড়ফঢ়বপশবৎ  
বর্ণনা :  তামাটে কাঠকুড়ালি লাল ডানায় বাদামি ডোরা দেওয়া পাহাড়ি কাঠঠোকরা  ( দৈর্ঘ্য ২৭ সেমি ,  ওজন ১৭০ গ্রাম ,  ডানা ১৪৫ সেমি ,  ঠোঁট ৫ সেমি ,  পা ৩ সেমি ,  লেজ ৯ সেমি )  ।  স্ত্রীপাখি পুরুষপাখির চেয়ে কিছুটা ছোট ।  প্রাপ্তবয়স্ক পাখির পিঠ লাল ও দেহতল কালচে বাদামি; কাঁধ - ঢাকনি ও ডানায় প্রশস্ত কালচে বাদামি ডোরা আছে; ঠোঁট ফ্যাকাসে ,  চোখ অনুজ্জ ^ ল গাঢ় লাল ও পা শিঙ - বাদামি ।  পুরুষপাখির কান - ঢাকনি ও ঘাড়ের পাশে উজ্জ ^ ল লাল পট্টি রয়েছে ।  অপ্রাপ্তবয়স্ক পাখির মাথায় ছিটা - দাগ থাকে কাঁধ - ঢাকনিতে বেশি স্পষ্ট দাগ ও ঘাড়ের পাশে লাল ছিটা থাকে ।  ৫টি উপ - প্রজাতির মধ্যে ই .  ঢ় .  ঢ়ুৎৎযড়ঃরং বাংলাদেশে পাওয়া  যায় । 
স্বভাব :  তামাটে কাঠকুড়ালি ঘন প্রশস্ত পাতার চিরসবুজ বন ,  বাঁশবন ও পাহাড়ি বনে বিচরণ করে; একা ,  জোড়ায় বা পারিবারিক দলে দেখা যায় ।  মৃত গাছের কাটা গোড়া ,  পতিত কাঠের গুঁড়ি ,  শেওলাঢাকা গাছের কা -  ও মাটির কাছাকাছি বাঁশে ঠুকরে  এরা খাবার সংগ্রহ করে; খাদ্যতালিকায় রয়েছে সাদা পিঁপড়া ও গুবরে পোকার লার্ভা ।  আহারের সময় উচ্চ সুরে এরা বারবার ডাকে :  চ্যাক ,  চ্যাক ,  চ্যাক  .  .  . ; প্রতিযোগীকে হুমকি দেবার জন্য ডাকে :  কেরেরে - কেরেরে - কেরেরে ।  মার্চ - জুন মাসের প্রজনন ঋতুতে ভূমি থেকে ১ - ৪ মিটারের মধ্যে গাছের কা - ে গর্ত খুঁড়ে বাসা বানিয়ে ডিম পাড়ে ।  ডিমগুলো সাদা ,  সংখ্যায় ৩ - ৪টি; মাপ ২ . ৯´২ . ১ সেমি ।  পুরুষ ও স্ত্রী উভয়ই বাসার সব কাজ করে । 
বিস্তৃতি :  তামাটে কাঠকুড়ালি বাংলাদেশের বিরল আবাসিক পাখি; চট্টগ্রাম ও সিলেট বিভাগের উঁচু এলাকার চিরসবুজ বনে পাওয়া যায় ।  হিমালয় ও চিনের দক্ষিণাঞ্চল থেকে দক্ষিণ - পূর্ব এশিয়ায় এর বৈশ্বিক বিস্তৃতি রয়েছে;  দক্ষিণ - পূর্ব এশিয়ায় ভারত ,  নেপাল , ভুটান ,  থাইল্যান্ড ,  লাওস ,  ভিয়েতনাম ও মালয়েশিয়ায় রয়েছে । 
অবস্থা :  তামাটে কাঠকুড়ালি বিশ্বে বিপদমুক্ত এবং বাংলাদেশে অপ্রতুল - তথ্য শ্রেণিতে রয়েছে ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  তামাটে কাঠকুড়ালির বৈজ্ঞানিক নামের অর্থ ব্লাইদ - এর অগ্নিকর্ণ  ( ইষুঃযরঢ়রপঁং  =  এডওয়ার্ড  ব্ল¬াইদ ,  ইংরেজ প্রাণিবিদ ,  ১৮১০ - ১৮৭৩; গ্রীক  :  ঢ়ঁৎৎযড়ং  =  শিখা বর্ণ ,   - ড়ঃরং  =  কান ওয়ালা )  । 
 [ ইনাম আল হক ও এম .  কামরুজ্জামান ] 
গণ :  ঐবসরপরৎপঁং   ঝধিরহংড়হ ,  ১৮৩৭
মাঝারি আকারের কাঠঠোকরা; ঠোঁট সোজা ও শেষ প্রান্তেÍ দু পাশ থেকে চাপা; নাকের খাঁজ স্পষ্ট ,  নাকের ছিদ্র পালকে ঢাকা; আঙুল খুব বড় ,  চতুর্থ আঙুল তৃতীয়টির চেয়ে লম্বা; লেজ খুব ছোট ,  লেজের পালকের প্রান্ত গোল ।   
পৃথিবীতে ২ প্রজাতি ,  বাংলাদেশে ১ প্রজাতি
০৬৬ .  ঐবসরপরৎপঁং পধহবহঃব  ( খবংংড়হ ,  ১৮৩০ ) 
সমনাম :  চরপঁং পধহবহঃব খবংংড়হ ,  ১৮৩০
বাংলা নাম :  কলজেবুটি কাঠকুড়ালি
ইংরেজি নাম :  ঐবধৎঃ - ংঢ়ড়ঃঃবফ ডড়ড়ফঢ়বপশবৎ
বর্ণনা :  কলজেবুটি কাঠকুড়ালি বড় কালো টুপি পড়া কাঠঠোকরা  ( দৈর্ঘ্য ১৬ সেমি ,  ওজন ৩৬ গ্রাম ,  ডানা ৯ . ৭ সেমি ,  ঠোঁট ২ . ৩ সেমি ,  পা ২ সেমি ,  লেজ ৩ . ২ সেমি )  ।    প্রাপ্তবয়স্ক পাখির পিঠ কালো ও পীতাভ এবং দেহতল কালচে জলপাই ও কালোয় মেশানো; ডানার গোড়ার - পালক সাদা; ডানা - ঢাকনি ও পিঠ - ঢাকনিতে ছোট ছোট পাতা আকারের কালো ছোপ রয়েছে; থুতনি ,  গলা ও ঘাড়ের পাশ পীতাভ - সাদা ।  এর ঠোঁট ঘন শিং - বাদামি ,  মুখ তামাটে - পাটল বর্ণের ও চোখ জলপাই - বাদামি; পা ,  পায়ের পাতা ও নখর কালচে - স্লে¬ট রঙের বা বাদামি - কালো ।  পুরুষ ও স্ত্রীপাখির চেহারার পার্থক্য তাদের কপালের বর্ণে :  পুরুষপাখির কপাল কালো ও স্ত্রীপাখির সাদা ।  অপ্রাপ্তবয়স্ক পাখির কপালের ও চাঁদির কালো ফুটকি এবং পালকের প্রান্তÍদেশের সাদাটে অংশ ছাড়া দেখতে স্ত্রীপাখির  মত ।  
স্বভাব :  কলজেবুটি কাঠকুড়ালি চিরসবুজ ও আর্দ্র পাতাঝরা বন ,  অপ্রধান বন ও বাঁশজঙ্গলে বিচরণ করে; সাধারণত একা বা জোড়ায় দেখা যায় ।  সরু ডালের প্রান্তÍদেশ বা  উঁচু গাছের পাতা ঢাকা ডালে খাবার খায়; খাদ্যতালিকায় রয়েছে পিঁপড়া ,  উই ও অন্যান্য পোকামাকড় ।  ডালের চারদিকে ঘুরে অবিরাম মৃদু আঘাত করে এরা ফাটলে লুকিয়ে থাকা পোকা বের করে খায়; খাওয়া ও ওড়ার সময় দুটি তীক্ষè শব্দে বার বার ডাকে :  ক্লিক  -  ক্লিক .  .  . ; এবং দীর্ঘ ,  তীব্র ও মনোহর সুরে ডাকে :  টুই - টুই - টিটিটিটিটিটি .  .  .  ।   নভেম্বর - এপ্রিল মাসের প্রজনন ঋতুতে গাছের মৃত কা - ে ১৫ - ২০ সেমি .  দীর্ঘ গর্ত খুঁড়ে বাসা বানিয়ে ডিম পাড়ে ।  ডিমগুলো সাদা; সংখ্যায় ২ - ৩টি ; মাপ ২ . ৪´১ . ৮ সেমি ।  
বিস্তৃতি :  কলজেবুটি কাঠকুড়ালি বাংলাদেশের অনিয়মিত পাখি; কালে চট্টগ্রাম ও সিলেট বিভাগে দেখা গেছে বলে দুটি তথ্য আছে ।  মিয়ানমার ,  থাইল্যান্ড ও ইন্দোচীনসহ দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  কলজেবুটি কাঠকুড়ালি বিশ্বে বিপদমুক্ত এবং বাংলাদেশে অপ্রতুল - তথ্য শ্রেণিতে রয়েছে ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  কলজেবুটি কাঠকুড়ালির বৈজ্ঞানিক নামের অর্থ মেটে অর্ধ - লেজি  ( গ্রীক :  যবসর  =  অর্ধ ,  শবৎশড়ং  =  লেজ; ল্যাটিন  :  পধহবহঃর  =  ধূসর )  । 
 [ ইনাম আল হক ও এম .  কামরুজ্জামান ] 
গণ :  গঁষষবৎরঢ়রপঁং   ইড়হধঢ়ধৎঃব ,  ১৮৫৪
ঝুটিহীন বড় কাঠঠোকরা; মাথার চাঁদির পালক ছোট ,  রুক্ষ ও আঁইশের মত; ঠোঁট বড় ,  গোড়ায় বাঁকানো; ঠোঁটের আগা চাপা ও বাটালির মত; নাকের ছিদ্র বড় ,  গোলাকার ও পালকে ঢাকা; পায়ের পাতা ও নখর বড়; ডানা ও লেজ দীর্ঘ ।  লেজের পালক খুব শক্ত ও সুচালো ।   
পৃথিবীতে ৩ প্রজাতি ,  বাংলাদেশে ১ প্রজাতি
০৬৭ .  গঁষষবৎরঢ়রপঁং ঢ়ঁষাবৎঁষবহঃঁং  ( ঞবসসরহপশ ,  ১৮২৬ ) 
সমনাম :  চরপঁং ঢ়ঁষাবৎঁষবহঃঁং ঞবসসরহপশ ,  ১৮২৬
বাংলা নাম :  বড় মেটেকুড়ালি
ইংরেজি নাম :  এৎবধঃ ঝষধঃু ডড়ড়ফঢ়বপশবৎ  
বর্ণনা :  বড় মেটেকুড়ালি বিশালদেহী কাঠঠোকরা  ( দৈর্ঘ্য ৫১ সেমি ,  ডানা ২৩ . ৫ সেমি ,  ঠোঁট ৬ . ৫ সেমি ,  পা ৪ সেমি ,  লেজ ১৫ সেমি )  ।  প্রাপ্তবয়স্ক পাখির ফ্যাকাসে - হলুদ থুতনি ও গলা এবং গলার নিচে পালকের পাটল বর্ণের আগা ছাড়া পূরো দেহ স্লেট - ধূসর; ঠোঁট ফ্যাকাসে; চোখ ঘন পিঙ্গল - বাদামি থেকে লালচে বাদামি ও চোখের গোলকের চামড়া স্লে¬ট - রঙা; কালচে স্লে¬ট  - রঙা পা ও পায়ের পাতায় নীল বা সবুজ আভা রয়েছে ।  পুরুষপাখির চোখ ও ঘাড়ের মাঝামাঝি গাঢ় লাল পট্টি আছে যা স্ত্রীপাখিতে অনুপস্থিত ।  অপ্রাপ্তবয়স্ক পাখির অনুজ্জ ^ ল পিঠ ও অসংখ্য ফ্যাকাসে ফুটকি ছাড়া দেখতে স্ত্রীপাখির মত ।  ২টি উপ - প্রজাতির মধ্যে গ .  ঢ় .  যধৎঃবৎঃর বাংলাদেশে আছে । 
স্বভাব :  বড় মেটেকুড়ালি গ্রীষ্মম - লীয় প্রশস্ত পাতার চিরসবুজ ও আর্দ্র পাতাঝরা বন  ,  শালবন ও পাহাড়ের পাদদেশের বনে বিচরণ করে; একা ,  জোড়ায় বা ৩ - ৬টি পাখির পারিবারিক দলে দেখা যায় ।  বনের উঁচু গাছের কা - ে বা লম্বা ডালে ঠুকরে খাবার খায়; খাদ্যতালিকায় প্রধানত রয়েছে কাঠ ছিদ্রকারী পোকার পিউপা ও লার্ভা ।  অন্য কাঠঠোকরার মত তরঙ্গাকারে না গিয়ে অবিরাম ডানা ঝাপটিয়ে সোজা ওড়ে চলে; উচ্চ স্বরে ডাকে :  ওয়িকওয়িকওয়িক ওয়িক .  .  ।  মার্চ - মে মাসের প্রজনন ঋতুতে বিশালাকার গাছের কা - ে গর্ত খুঁড়ে এরা বাসা বাঁধে ।   
বিস্তৃতি :  বড় মেটেকুড়ালি বাংলাদেশের বিরল আবাসিক পাখি; চট্টগ্রাম ও সিলেট বিভাগের চিরসবুজ বনে বিচরণ করে ।  হিমালয় এবং ভারত ,  ভুটান ও ইন্দোনেশিয়াসহ দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  বড় মেটেকুড়ালি বিশ্বে বিপদমুক্ত এবং বাংলাদেশে অপ্রতুল - তথ্য শ্রেণিতে রয়েছে ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  বড় মেটেকুড়ালির বৈজ্ঞানিক নামের অর্থ ম্যুলারের ধুলোমাখা পাখি  ( সঁষষবৎরঢ়রপঁং  =  সলোমন ম্যুলার ,  ১৮৪১; ল্যাটিন  :  ঢ়ঁষাবৎঁষবহঃঁং  =  ধূলিময় )  । 
 [ ইনাম আল হক ও এম .  কামরুজ্জামান ] 
পরিবার  :  ঈঅচওঞঙঘওউঅঊ
বসন্তÍ — 
ছোট থেকে মাঝারি আকারের বৃক্ষচারী পাখি; শক্ত ও মোটা ঠোঁট; তীক্ষè নখর; পালকের রঙ উজ্জ্বল ও পারিপার্শিক পরিবেশের সঙ্গে মেলানো; এক অথবা দুই পঙ্ক্তির ডাকের দীর্ঘ পুনরাবৃত্তি করে থাকে । 
এ পরিবারে পৃথিবীতে ১৩ গণে ৮৪ প্রজাতি ,  বাংলাদেশে ১ গণে ৫ প্রজাতি
গণ :  গবমধষধরসধ এৎধু ,  ১৮৪২
সবুজ রঙের বসন্ত; ঠোঁটমোটা; নাকের ছিদ্র পালক / শক্ত - লোমে ঢাকা অথবা খোলা; ঠোঁটের গোড়া শক্ত লোমে ঘেরা ,  কিছু প্রজাতিতে লোম ঠোঁটের আগা পর্যন্তÍ পৌঁÍছে; চোখের পাশে পালকহীন চামড়া থাকে; লেজ বর্গাকার বা ক্রমশ :  সরু ; পুরুষ ও স্ত্রীপাখির  চেহারা এক রকম ।   
পৃথিবীতে ২৪ প্রজাতি ,  বাংলাদেশে ৫ প্রজাতি
০৬৮ .   গবমধষধরসধ ধংরধঃরপধ  ( খধঃযধস ,  ১৭৯০ ) 
সমনাম :  ঞৎড়হমড়হ ধংরধঃরপধ খধঃযধস ,  ১৭৯০
বাংলা নাম :  নীলগলা বসন্তÍ
ইংরেজি নাম :  ইষঁব - ঃযৎড়ধঃবফ ইধৎনবঃ
বর্ণনা :  নীলগলা বসন্তÍ —  পুরোপুরি সবুজ রঙের বৃক্ষচারী পাখি  ( দৈর্ঘ্য ২৩ সেমি ,  ওজন ৮০ গ্রাম ,  ডানা ১০ . ৫ সেমি ,  ঠোঁট ২ . ৮ সেমি ,  পা ২ . ৮ সেমি ,  লেজ ৬ . ৫ সেমি )  ।  প্রাপ্তবয়স্ক পাখির সামান্য কিছু পালক ছাড়া দেহের পুরোটাই ঘাসসবুজ বর্ণের; মুখ ,  গলা ও বুকের উপরিভাগ নীল; বুকের পাশে লাল পট্টি রয়েছে; কপাল লাল ,  চাঁদি কালো ও গাঢ় লাল ।  এর কালো কালমেনসহ ঠোঁট ফ্যাকাসে - ধূসর শিঙ - রঙা; কমলা - হলুদ সরু চোখের কিনারাসহ চোখ লালচে - বাদামি; পা ও পায়ের পাতা সবুজাভ - শে¬¬ট এবং নখর শিঙ - বাদামির মিশ্রণ ।  পুরুষ ও স্ত্রীপাখির  চেহারা অভিন্ন ।  অপ্রাপ্তবয়স্ক পাখির অনুজ্জ্বল মাথায় সবুজ ও কালো মেশানো রঙসহ লাল চাঁদি রয়েছে ।  ৪টি উপ প্রজাতির মধ্যে  গ .  ধ .  ধংরধঃরপধ ও গ .  ধ .  ৎঁনবংপবহং বাংলাদেশে পাওয়া যায় । 
স্বভাব :  নীলগলা বসন্তÍ সকল বন ,  কুঞ্জবন ও বাগানে বিচরণ করে; সাধারণত একা বা জোড়ায় দেখা যায়; মাঝেমধ্যে অন্যান্য ফলাহারী পাখির মিশ্র দলে যোগ দেয় ।  এরা ফলদ গাছ থেকে খাবার সংগ্রহ করে; খাদ্যতালিকায় রয়েছে ফল ,  ম্যানটিস্ ও অন্যান্য পোকা ।  সাধারণত এরা জোর গলায় দীর্ঘক্ষণ ধরে ডাকে :  কুটুররুক .  .  . ; প্রজনন ঋতুতে প্রায় বিরতিহীনভাবে সারাদিন ডাকতে থাকে এবং পাশের পুরুষপাখিরা ডাকের প্রতিযোগিতায় অংশ নেয় ।  মার্চ - জুলাই মাসে প্রজনন ঋতুতে ভূমি থেকে ২ - ৮ মিটার উপরে গাছের কা - ে গর্ত খুঁড়ে বাসা বানিয়ে ডিম পাড়ে ।  ডিমগুলো সাদা ,  সংখ্যায় ৩ - ৪টি; মাপ ২ . ৭ ´ ২ . ০ সেমি । 
বিস্তৃতি :  নীলগলা বসন্তÍ বাংলাদেশের সুলভ আবাসিক পাখি; সব বিভাগের বন ও গ্রামীণ কুঞ্জবনে বিচরণ করে ।  পাকিস্তানের হিমালয়ের পাদদেশ ,  ভারত ,  নেপাল ও ভুটান থেকে চিনের দক্ষিণাঞ্চল ,  লাওসের দক্ষিণাঞ্চল ও ভিয়েতনাম ,  মিয়ানমার এবং থাইল্যান্ড পর্যন্তÍ এর বৈশ্বিক বিস্তৃতি রয়েছে । 
অবস্থা :  নীলগলা বসন্তÍ বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  নীলগলা বসন্তÍ পাখির বৈজ্ঞানিক নামের অর্থ এশিয়ার গলাবাজ  ( গ্রিক :  সবমধষড়ং  =  বড় ,  ষধরসড়ং  = গলা; ল্যাটিন :  ধংরধঃরপঁং  = এশিয়ার )  ।  
 [ ইনাম আল হক ও এম .  কামরুজ্জামান ] 
০৬৯ .  গবমধষধরসধ ধঁংঃৎধষরং  ( ঐড়ৎংভরবষফ ,  ১৮২১ ) 
সমনাম :  ইঁপপড় ধঁংঃৎধষরং ঐড়ৎংভরবষফ ,  ১৮২১
বাংলা নাম :  নীলকান বসন্তÍ — 
ইংরেজি নাম :  ইষঁব - বধৎবফ ইধৎনবঃ
বর্ণনা :  নীলকান বসন্তÍ ছোট আকারের সবুজ বৃক্ষচারী পাখি  ( দৈর্ঘ্য ১৭ সেমি .  ,  ওজন ৩৫ গ্রাম ,  ডানা ৮ সেমি ,  ঠোঁট ২ সেমি ,  পা ২ . ১ সেমি ,  লেজ ৪ . ৭ সেমি )  ।  অতি সামান্য কিছু অংশ ছাড়া প্রায় পুরো দেহই এর ঘাস - সবুজ; মাথার দু ’ পাশে পিছনে ও চোখের নিচে লাল পট্টি আছে; গলা ও কান - ঢাকনি নীল ,  নিচের ঠোঁট থেকে গলার পাশে কালো ডোরা এবং কালো কণ্ঠ - কবচ বুকের ওপর পর্যন্তÍ বিস্তৃত ।  এর ঠোঁটের গোড়া হলুদ - সবুজ ,  ঠোঁট ঘন শিঙ - বাদামি; পা ও পায়ের পাতা অনুজ্জল সবুজ বা হলদে - সবুজ থেকে স্লে - ট - সবুজ ।  পুরুষ ও স্ত্রীপাখির  চেহারা অভিন্ন ।  অপ্রাপ্তবয়স্ক পাখির মাথার পাশে লাল পট্টি নেই ।  ৭টি উপ - প্রজাতির মধ্যে গ .  ধ .  পুধহড়ঃরং বাংলাদেশে রয়েছে । 
স্বভাব :  নীলকান বসন্তÍ ঘন প্রশস্ত পাতার চিরসবুজ বনে বিচরণ করে; একা বা জোড়ায় দেখা যায় ।  ঘন বনের ফলদ গাছে খাদ্য সংগ্রহ করে; খাদ্যতালিকায় রয়েছে প্রধানত ছোট ফল এবং কিছু পোকামাকড় ।  এরা কখনও ভূমিতে নামেনা; পূর্বরাগের সময় অবিরাম ডাকতে থাকে ,  বিশেষ করে গোধূলিতে; ধাতব ঝংকারসহ এর ডাক বনে বনে প্রতিধ্বনিত হয় :  কু - টুরর .  কু - টুরর .  .  ।  এপ্রিল - জুন মাসের প্রজনন ঋতুতে ঘন বনের মৃত কা -  বা শাখায় গর্ত খুঁড়ে বাসা বানিয়ে এরা ডিম পাড়ে ।  ডিমগুলো সাদা; সংখ্যায় ২ - ৪টি; মাপ ২ . ৪ ´ ১ . ৪ সেমি । 
বিস্তৃতি :  নীলকান বসন্তÍ বাংলাদেশের দুর্লভ আবাসিক পাখি; চট্টগ্রাম ,  ঢাকা ও সিলেট বিভাগের চিরসবুজ বনে পাওয়া যায় ।  ভারতের হিমালয়ের পূর্বভাগ থেকে ভুটান ,  নেপাল ,  মিয়ানমারের পূর্বভাগ ,  থাইল্যান্ড ,  ইন্দোচীন ,  মালয়েশিয়া ও ইন্দোনেশিয়া পর্যন্তÍ এর বৈশ্বিক বিস্তৃতি রয়েছে । 
অবস্থা :  নীলকান বসন্তÍ বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  নীলকান বসন্তÍ পাখির বৈজ্ঞানিক নামের অর্থ দক্ষিণা গলাবাজ  ( গ্রীক :  সবমধষড়ং  = বড় ,  ষধরসড়ং  = গলা;  ল্যাটিন :  ধঁংঃৎধষরং  =  দক্ষিণাঞ্চল )  । 
 [ ইনাম আল হক ও এম .  কামরুজ্জামান ] 
০৭০ .  গবমধষধরসধ যধবসধপবঢ়যধষধ  ( গহৃষষবৎ ,  ১৭৭৬ ) 
সমনাম :  ইঁপপড় যধবসধপবঢ়যধষঁং গহৃষষবৎ ,  ১৭৭৬
বাংলা নাম :  সেকরা বসন্তÍ —  ,  ছোট বসন্তÍ বাউরি  ( আলী ) 
ইংরেজি নাম :  ঈড়ঢ়ঢ়বৎংসরঃয ইধৎনবঃ  ( ঈৎরসংড়হ - নৎবধংঃবফ ইধৎনবঃ ) 
বর্ণনা :  সেকরা বসন্তÍ —  সবুজ রঙের খুদে বৃক্ষচারী পাখি  ( দৈর্ঘ্য ১৭ সেমি ,  ওজন ৪০ গ্রাম ,  ডানা ৮ সেমি ,  ঠোঁট ১ . ৮ সেমি ,  পা ২ সেমি ,  লেজ ৩ . ৫ সেমি )  ।  প্রাপ্তবয়স্ক পাখির গাঢ় লাল কপালসহ পিঠ ঘাস - সবুজ; গাঢ় লাল ও কালো বুকের পট্টিসহ গলা হলুদ; সবুজ ডোরাসহ দেহতলের অবশেষ ফ্যাকাসে; কালো লাইন চোখের উপরের ও নিচের হলুদ পট্টিকে পৃথক করেছে ।  এর ঠোঁট ঘন শিঙ - বাদামি বা কালো ও মুখ ফ্যাকাসে পাটল - ধূসর; পা ও পায়ের পাতা প্রবাল - লাল এবং নখর কালো ।  অপ্রাপ্তবয়স্ক পাখির গলা কালো ,  বুকের পট্টি জলপাই - সবুজ ,  পেট ও বগলের ডোরা সমূহ সবুজ; এবং কপাল ও বুকে লালের অনুপস্থিতি রয়েছে ।  ৯টি উপ - প্রজাতির মধ্যে গ .  য .  রহফরপধ বাংলাদেশে রয়েছে । 
স্বভাব :  সেকরা বসন্তÍ —  পাতাঝরা বন ,  গাছপালাসমৃদ্ধ অঞ্চল ,  রাস্তার পাশের গাছপালা ,  গ্রামীণ কুঞ্জবন ও শহুরে বাগানে বিচরণ করে; সাধারণত  একা ,  জোড়ায় বা ফলাহারী পাখিদের মিশ্র - দলে দেখা যায় ।  ফলদ গাছে ,  বিশেষ করে বটগাছে ,  খাবার খায়; খাদ্যতালিকায় রয়েছে প্রধানত বট ,  পাকুর ও অন্যান্য রসালো ফল এবং কিছু শুঁয়োপোকা ও  উইপোকা ।  এরা প্লত ও সোজা উড়তে পারে; সেঁকড়ার হাতুড়ির আঘাতের মত শব্দ করে ডাকে :  টক .  .  .  টক .  .  .  টক .  .  .  ।  নভেম্বর - জুন মাসে প্রজননকালে গাছের শাখায় ২৫ - ৮০ সেমি গভীর গর্ত খুঁড়ে বাসা বানিয়ে ডিম পাড়ে ।  ডিমগুলো সাদা ,  সংখ্যায় ২ - ৪টি; মাপ ২ . ৫´১ . ৭ সেমি ।  বাসার যাবতীয় কাজ পুরুষ ও স্ত্রী মিলে করে । 
বিস্তৃতি :  সেকরা বসন্তÍ —  বাংলাদেশের সুলভ আবাসিক পাখি; দেশের সব বিভাগের সর্বত্র পাওয়া যায় ।  পাকিস্তান ,  ভারত ,  শ্রীলংকা ,  নেপাল ,  ভুটান থেকে ইন্দোনেশিয়া ,  ফিলিপাইন ও মালয়েশিয়াসহ দক্ষিণ ও দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  সেকরা বসন্তÍ —  বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  সেকরা বসন্তÍ —  পাখির বৈজ্ঞানিক নামের অর্থ লালমাথা গলাবাজ  ( গ্রিক  :  সবমধষড়ং  =  বড় ,  ষধরসড়ং  =  গলা ,   যধরসধ  =  রক্ত - লাল ,  শবঢ়যধষড়ং  =  মাথা )  । 
 [ মো :  আনোয়ারুল ইসলাম ও এম .  কামরজ্জামান ] 
০৭১ .  গবমধষধরসধ ষরহবধঃধ  ( ঠরবরষষড়ঃ ,  ১৮১৬ ) 
সমনাম :  ইঁপপড় ষরহবধঃঁং ঠরবরষষড়ঃ ,  ১৮১৬
বাংলা নাম :  দাগি বসন্তÍ — 
ইংরেজি নাম :  খরহবধঃবফ ইধৎনবঃ
বর্ণনা :  দাগি বসন্তÍ সবুজ রঙের মাঝারি আকারের বৃক্ষচারী পাখি  ( দৈর্ঘ্য ২৮ সেমি ,  ওজন ১৫৫ গ্রাম ,  ডানা ১৩ সেমি ,  ঠোঁট ৩ . ২ সেমি ,  পা ৩ সেমি ,  লেজ ১৮ . ৫ সেমি )  ।  প্রাপ্তবয়স্ক পাখির দেহের পুরোটাই ঘাস - সবুজ; মাথা ও বুকের পালকে ফ্যাকাসে ডোরা রয়েছে; মাথা ও কাঁধ - ঢাকনিতে পীতাভ সাদাটে ডোরা; থুতনি ও গলা সাদাটে; এবং বুকে পীতাভ সাদা ডোরা আছে ।  ঠোঁট ফিকে হলুদ; চোখ বাদামি ,  চোখের পাতা গাঢ় হলুদ; পা ও পায়ের পাতা মেটে হলুদ থেকে কমলা - হলুদ ।  পুরুষ ও স্ত্রীপাখির  চেহারা অভিন্ন ।  ২টি উপ - প্রজাতির মধ্যে গ .  ষ .  যড়ফমংড়হর বাংলাদেশে পাওয়া যায় । 
স্বভাব :  দাগি বসন্তÍ সব ধরনের বন ,  খোলা বনভূমি ,  উদ্যান ও গ্রামে বিচরণ করে; সাধারণত একা ,  জোড়ায় বা বিচ্ছিন্ন দলে দেখা যায় ।  ফলদ গাছ ও ঝোপে খাদ্য খায়; খাদ্যতালিকায় রয়েছে ফল ,  ফুলের মধু ,  উইপোকা ,  লার্ভা ,  টিকটিকি ও গেছো ব্যাঙ ।  গ্রীষ্মকালে এরা অবিরাম ডাকাডাকি করে; জোর গলায় বন কাঁপিয়ে ডাকে :  কুরক .  .  .  এবং পুক্রো .  .  .  পুক্রো .  .  .  ।  মার্চ - জুন মাসের প্রজনন ঋতুতে ভূমি থেকে ৩ - ১২ মিটার উঁচুতে গাছের ডালে গর্ত খুঁড়ে বাসা বানিয়ে ডিম পাড়ে ।  ডিমগুলো সাদা; সংখ্যায় ২ - ৪টি ; মাপ ৩ . ২´২ . ৩ সেমি ।  বাসার যাবতীয় কাজ পুরুষ ও স্ত্রী মিলে করে ।  ১৪ - ১৫ দিনে ডিম ফোটে ।  
বিস্তৃতি :  দাগি বসন্তÍ বাংলাদেশের সুলভ আবাসিক পাখি; সকল বিভাগের সব বনভূমিতে বসবাস করে ।  ভারতের হিমালয়ের পাদদেশ থেকে নেপাল ও ভুটান থেকে মিয়ানমারের পূর্বভাগ ,  থাইল্যান্ড ,  ইন্দোচীন ,  মালয়েশিয়া ও ইন্দোনেশিয়ায় এর বৈশ্বিক বিস্তৃতি রয়েছে । 
অবস্থা :  দাগি বসন্তÍ বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  দাগি বসন্তÍ পাখির বৈজ্ঞানিক নামের অর্থ দাগি গলাবাজ  ( গ্রীক :  সবমধষড়ং  =  বড় ,  ষধরসড়ং  =  গলা; ল্যাটিন :  ষরহবধঃঁং  =  রেখা )  । 
  [ মো :  আনোয়ারুল ইসলাম ও এম .  কামরুজ্জামান ] 
০৭২ .  গবমধষধরসধ ারৎবহং  ( ইড়ফফধবৎঃ ,  ১৭৮৩ ) 
সমনাম :  ইঁপপড় ারৎবহং ইড়ফফধবৎঃ ,  ১৭৮৩
বাংলা নাম :  বড় বসন্তÍ
ইংরেজি নাম :  এৎবধঃ ইধৎনবঃ 
বর্ণনা :  বড় বসন্তÍ বাংলাদেশের সবচেয়ে বড় বসন্তÍ পাখি  ( দৈর্ঘ্য ৩৩ সেমি ,  ওজন ২৪০ গ্রাম ,  ডানা ১৫ সেমি ,  ঠোঁট ৪ . ৫ সেমি ,  পা ২ . ৩ সেমি ,  লেজ ১০ . ৫ সেমি )  ।  এর পুরো মাথা ও গলা কালচে বেগুনি - নীল; পিঠ ও বুকের উপরিভাগ মেরুন - বাদামি এবং ডানা ও লেজ সবুজ; জলপাই ডোরা সমেত পেট ফ্যাকাসে ও লেজতল - ঢাকনি উজ্জ্বল লাল ।  বড়  ফ্যাকাসে  হলুদ ঠোঁটের গোড়া সামান্য সবুজাভ ও আগার কাছাকাছি কালচে; চোখ প্রায় বাদামি - গাঢ় লাল; পা ও পায়ের পাতা জলপাই ফ্যাকাসে এবং নখরগুলো শিঙ - কালো ।  ৪টি উপ - প্রজাতির মধ্যে সম্ভবত :  গ .  া .  সধমহরভরপধ বাংলাদেশে পাওয়া যায় । 
স্বভাব :  বড় বসন্তÍ আর্দ্র উপ - গ্রীষ্মম - লীয় চিরসবুজ বন ,  পাহাড়ি ফলের বাগান ও উপত্যকার বনভূমিতে বিচরণ করে; একা ,  জোড়ায় বা ছোট দলে দেখা যায় ।  ফুল ও ফলদ গাছে খাবার সন্ধান করে; খাদ্যতালিকায় রয়েছে রসালো ফল ,  ফুলের পাঁপড়ি ,  গুবরে পোকা ,  উইপোকা ও অন্য পোকামাকড় ।  ওড়ার ওঠার সময় এর ডানা থেকে শিস্ দেবার মত শব্দ হয়; সাধারণত দূর থেকে শুনতে পাওয়া যায় এমন উচ্চ স্বরে ডাকে :  পী - লিও .  .  . ; এবং মাঝে মাঝে কর্কশ কণ্ঠে কান্নার সুরে ডাকে :  কিয়ারর  - র ; ক্রায়ি - অ্যাহ .  .  ।  এপ্রিল - মে মাসের প্রজনন ঋতুতে গাছের কা - ে ভূমি থেকে ৩ - ৫ মিটার উপরে গর্ত খুঁড়ে বাসা বানিয়ে এরা ডিম পাড়ে ।  ডিমগুলো সংখ্যায় ২ - ৩ টি; মাপ ৩ . ৪ ´ ২ . ৪ সেমি ।  
বিস্তৃতি :  বড় বসন্তÍ বাংলাদেশের বিরল আবাসিক পাখি; চট্টগ্রাম বিভাগের পাহাড়ি চিরসবুজ বনে বিচরণ করে ।  পাকিস্তানের হিমালয় ,  ভারত ,  নেপাল ও ভুটান থেকে মিয়ানমার ,  চীন ,  থাইল্যান্ড ,  লাওস এবং ভিয়েতনামে এর বৈশ্বিক বিস্তৃতি রয়েছে । 
অবস্থা :  বড় বসন্তÍ বিশ্বে বিপদমুক্ত বলে বিবেচিত ।  বাংলাদেশ বন্যপ্রাণী আইনে এই প্রজাতিকে সংরক্ষিত ঘোষণা করা হয় নি । 
বিবিধ :  বড় বসন্তÍ পাখির বৈজ্ঞানিক নামের অর্থ সবুজ গলাবাজ  ( গ্রীক :  সবমধষড়ং  =  বড় ,  ষধরসড়ং  =  গলা; ল্যাটিন :   ারৎবহং  =  সবুজ )  । 
 [ মো :  আনোয়ারুল ইসলাম ও এম .  কামরুজ্জামান ] 
পরিবার :  ইটঈঊজঙঞওউঅঊ
ধনেশ
অতিকায় ঠোটের বৃক্ষচারী পাখি; বিশাল বাঁকা ঠোঁটের ওপর বড় ফাঁপা  ‘ শিঙ ’ ; ডানা প্রশস্ত ও গোলাকার; লম্বা লেজ; ডানা ঝাপটে উড়লে জোরে শব্দ হয়; এক নাগাড়ে ডানা ঝাপ্টায় না ,  একটু পর পর প্রান্তÍপালক ওপর দিকে বাঁকিয়ে ডানা মেলে ধরে ভেসে চলে । 
এ পরিবারে পৃথিবীতে ১১ গণে ৫৪ প্রজাতি ,  বাংলাদেশে ৪ গণের ৪ প্রজাতি
গণ :  ঙপুপবৎড়ং   ঐঁসব , ১৮৭৩
অতিকায় ঠোঁটের পাখি; ঠোঁটের উপরের  ‘ শিঙ ’  ছোট অথবা অদৃশ্য; চোখের পাতায় বড় বড় পাপড়ি থাকে; লেজ লম্বা ।  
পৃথিবীতে ৩ প্রজাতি ,  বাংলাদেশে ১ প্রজাতি
০৭৩ .  ঙপুপবৎড়ং নরৎড়ংঃৎরং  ( ঝপড়ঢ়ড়ষর ,  ১৭৮৬ ) 
সমনাম :  ইবৎপবৎড়ং নরৎড়ংঃৎরং ঝপড়ঢ়ড়ষর ,  ১৭৮৬
বাংলা নাম :  দেশি মেটেধনেশ ,  পুটিয়াল ধনেশ  ( আলী )  
ইংরেজি নাম :  ওহফরধহ এৎবু ঐড়ৎহনরষষ
বর্ণনা :  দেশি মেটেধনেশ ধূসর রঙের বৃক্ষচারী পাখি  ( দৈর্ঘ্য ৬১ সেমি ,  ডানা ২১ . ২ সেমি ,  ঠোঁট ৪ . ৭ সেমি ,  পা ৪ . ৪ সেমি ,  লেজ ২৬ . ৫ সেমি )  ।  পুরুষপাখির পিঠ ফ্যাকাসে বালুকাময় বাদামি - ধূসর ও দেহতল কালচে ধূসর; প্রাথমিক ও মাধ্যমিক পালকের আগা সাদা; লম্বা সাদা - ও - কালো বর্ণবিন্যাসের লেজটি ক্রমান্ত ^ য়ে সজ্জিত; ভ্রু প্রশস্ত সাদা ও কান - ঢাকনি কালচে ধূসর ।  এর লম্বা বাঁকা ঠোঁটের ওপর সরু ও সুচালো  ‘ শিঙ ’  রয়েছে; ঠোঁটের গোড়া ও শিরস্ত্রাণ স্লে¬ট - কালো; ঠোঁটের আগা ও নিচের ঠোঁটের অধিকাংশ অংশ হালকা পীত বা মোম - হলুদ; মুখের তালু ফ্যাকাসে; পা ও পায়ের পাতা ফ্যাকাসে থেকে স্লেট - কালো এবং নখর কালো ।  স্ত্রীপাখির  ‘ শিঙ ’  ছোট ও ঠোঁটের অস্পষ্ট আগা ছাড়া দেখতে পুরুষপাখির মত ।  তরুণ পাখির শিঙহীন ঠোঁট হলুদ । 
স্বভাব :  দেশি মেটেধনেশ শুষ্ক বনভূমি ,  ফলের বাগান ও কুঞ্জবন এবং বট ,  পিপুল ,  আম ও তেঁতুলগাছে বিচরণ করে; জোড়ায় অথবা ৫ - ৬টির ছোট দলে দেখা যায়; প্রায়ই ময়না ,  হরিয়াল ,  বুলবুল ও অন্য ফলাহারী পাখির মিশ্র দলে থাকে ।  খাদ্য সংগ্রহের সময় এরা লেজ খাড়া করে রাখে; খাদ্যতালিকায় রয়েছে ফল ,  ফুলের পাপড়ি ,  গুবরে পোকা ,  ফড়িং ,  ম্যানটিস ,  বোলতা ,  টিকটিকি ,  ইদুর ও অন্য ছোট প্রাণী ।  পারস্পরিক যোগাযোগের জন্য এরা ডাকে :  চী - ওওউউ .  . ; এবং নিজ এলাকা প্রতিরক্ষার জন্য উচ্চ কর্কশ স্বরে ডাকে :  কে - কে - কা - ই .  .  ।  মার্চ - জুন মাসের প্রজনন ঋতুতে গাছের কা - ের প্রাকৃতিক ফাটলে বাসা বেঁধে এরা ডিম পাড়ে ।  ডিমগুলো অনুজ্জ্বল সাদা ,  ফোঁটার সময়  মলিন দেখা যায় ,  সংখ্যায় ২ - ৪টি  ,  মাপ ৪ . ১´৩ . ০ সেমি । 
বিস্তৃতি :  দেশি মেটেধনেশ বাংলাদেশের প্রাক্তন আবাসিক পাখি; রাজশাহী বিভাগের পশ্চিমাঞ্চলের গ্রামীণ কুঞ্জ বনে দেখা যেত ,  এখন নেই ।  এখন ভারত ,  পাকিস্তান ও নেপালসহ দক্ষিণ এশিয়ায় এর বৈশ্বিক বিস্তৃতি সীমাবদ্ধ আছে । 
অবস্থা :  দেশি মেটেধনেশ বিশ্বে বিপদমুক্ত এবং বাংলাদেশে বিপন্নœ বলে বিবেচিত  ।  বাংলাদেশ বন্যপ্রাণী আইনে দেশি মেটেধনেশকে সংরক্ষিত ঘোষণা করা হয় নি । 
  [ ইনাম আল হক ও এম .  কামরুজ্জামান ] 
গণ :  অহঃযৎধপড়পবৎড়ং   জবরপযবহনধপয ,  ১৮৪৯
অতিকায় ঠোঁটের পাখি; ঠোঁটের উপরের  ‘ শিঙ ’  বেশ উঁচু ও লম্বা ,  চাঁদির পিছন পর্যন্তÍ বিস্তৃত; চোখের পাশে ও গলার ত্বক পালকহীন ।    
পৃথিবীতে ৫ প্রজাতি ,  বাংলাদেশে ১ প্রজাতি
০৭৪ .  অহঃযৎধপড়পবৎড়ং ধষনরৎড়ংঃৎরং  ( ঝযধি ধহফ ঘড়ফফবৎ ,  ১৭৯০ ) 
সমনাম :  ইঁপবৎড়ং ধষনরৎড়ংঃৎরং ঝযধি ধহফ ঘড়ফফবৎ ,  ১৭৯০
বাংলা নাম :  উদয়ী পাকরাধনেশ ,  কাউ ধনেশ  ( আই )  
ইংরেজি নাম :  ঙৎরবহঃধষ চরবফ ঐড়ৎহনরষষ
বর্ণনা :  উদয়ী পাকরাধনেশ বড় সাদাকালো দেহ আর হলদে ঠোঁটের পাখি  ( দৈর্ঘ্য ৯০ সেমি ,  ডানা ২৯ . ৫ সেমি ,  ঠোঁট ১২ . ৫ সেমি ,  পা ৬ . ২ সেমি ,  লেজ ৩০ সেমি )  ।  পুরুষপাখির চেহারা ও আকার স্ত্রী থেকে অনেকটা আলাদা ।  পুরুষপাখির পিঠ মসৃণ ও চকচকে কালো ,  গলার পট্টি ফ্যাকাসে নীল এবং লেজ কালো; ডানার প্রান্তÍ - পালক ও লেজের আগা সাদা; দেহতল সাদা; কালো আগাসহ ঠোঁট ও  ‘ শিঙ ’  হলুদ; চোখ লালচে ও চোখের গোলকের চামড়া নীলচে - সাদা; এবং পা ও পায়ের পাতা সবুজাভ - শে¬ট রঙা ।  স্ত্রীপাখি আকারে ছোট; চোখ বাদামি এবং ঠোঁট ও  ‘ শিঙ ’ এর বেশীর ভাগ জায়গা কালো ।  অপ্রাপ্তবয়স্ক ও তরুণ পাখির লেজ বেশ সরু ,  ঠোঁট ছোট এবং পালকে চাকচিক্য নেই ।  ২টি উপ - প্রজাতির মধ্যে অ .  ধ .  ধষনরৎড়ংঃৎরং বাংলাদেশে আছে । 
স্বভাব :  উদয়ী পাকরাধনেশ প্রশস্ত পাতাওয়ালা চিরসবুজ ও পাতাঝরা বনে বিচরণ করে; সাধারণত ছোট ছোট দলে থাকে ।  এরা ফলদ গাছ ও মাঝে মাঝে ভূমি থেকে খাবার তুলে নেয়; খাদ্যতালিকায় রয়েছে প্রধানত ফল ,  তবে উই ,  টিকটিকি ,  সাপ ,  পাখির ছানাসহ অন্য ছোট প্রাণীও খেয়ে থাকে ।  মাঝে মাঝে এরা খাবার শূন্যে ছুড়ে দিয়ে ঠোঁটে পুরে নেয়; এবং কর্কশ কণ্ঠে চেচিয়ে ডাকে :  ক্ল্যাঙ - ক্যাঙ , কিয়েক কেক - কেক; কক - কক , কক - কক .  . ; অথবা কিচমিচ করে ডাকে :  কুয়ি - কুয়ি -  কুয়িকুয়িকুয়িকুয়ি .  .  .  ।  এপ্রিল - মে মাসের প্রজনন ঋতুতে ভূমি থেকে ৩ - ৮মিটার উঁচুতে গাছের কোটরে বাসা বেঁধে ডিম পাড়ে ।  ডিমগুলো সাদা ,  সংখ্যায় ২ - ৩টি; মাপ ৪ . ৯´৩ . ৪ সেমি । 
বিস্তৃতি :  উদয়ী পাকরাধনেশ বাংলাদেশের দুর্লভ আবাসিক পাখি; চট্টগ্রাম ও সিলেট বিভাগের চিরসবুজ বনে বিচরণ করে ।  ভারত ,  নেপাল ,  ভুটান ,  মিয়ানমার থেকে চিন ,  ইন্দোচীন ও মালয়েশিয়ায়সহ দক্ষিণ ও দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  উদয়ী পাকরাধনেশ বিশ্বে বিপদমুক্ত ও বাংলাদেশে বিপন্ন বলে বিবেচিত  ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  উদয়ী পাকরাধনেশ পাখির বৈজ্ঞানিক নামের অর্থ ধলাঠোঁটে কালাশিঙ  ( গ্রিক :  ধহঃযৎধশড়ং  =  কয়লা ,  শবৎড়ং =  শিঙ; ল্যাটিন  :  ধষনঁং  =  সাদা ,  ৎড়ংঃৎরং =  ঠোঁটের )  । 
 [ ইনাম আল হক ও এম .  কামরুজ্জামান ] 
গণ :  ইঁপবৎড়ং   খরহহধবঁং ,  ১৭৫৮
অতিকায় ঠোঁটের বিশালাকৃতির পাখি; ঠোঁট বেশ লম্বা ,  শক্ত ও অনেক বাঁকা; ঠোঁটের উপরের শিঙ বড় ,  প্রশস্ত এবং পিছনের প্রান্তÍ প্রশস্ত ও গোলাকার ; ঘাড় ও মাথার পিছনে অনেক লম্বা ,  অগোছালো পালক থাকলেও তা প্রকৃত ঝুটি হয় নি; থুতনি পালকময়; চোখের পাশ পালকহীন; লেজ লম্বা ও প্রান্ত গোলাকার । 
পৃথিবীতে ৩ প্রজাতি ,  বাংলাদেশে ১ প্রজাতি
০৭৫ .  ইঁপবৎড়ং নরপড়ৎহরং খরহহধবঁং ,  ১৭৫৮
সমনাম :   নেই
বাংলা নাম :  রাজ ধনেশ
ইংরেজি নাম :  এৎবধঃ ঐড়ৎহনরষষ
বর্ণনা :  রাজ ধনেশ অতিকায় ঠোঁট আর বিশালদেহী বৃক্ষচারী পাখি  ( দৈর্ঘ্য ১৩০ সেমি ,  ডানা ৫২ . ৫ সেমি ,  ঠোঁট ৩৫ . ২ সেমি ,  পা ৭ . ৪ সেমি ,  লেজ ৪০ . ৫ সেমি )  ।  এর পিঠ ও দেহতল পাকরা; নিচের দিকে বাঁকা ঠোঁটের ওপর সোনালী - হলুদ  ‘ শিঙ ’  এবং  ঘাড় ও বুকের উপরিভাগ হলদে - সাদা; ডানায় সাদা ডোরা রয়েছে; সাদা লেজের প্রায় প্রান্তেÍ প্রশস্ত কালো পট্টি আছে; ঠোঁট ও শিঙ হলুদ ।  পুরুষ ও স্ত্রীপাখির চেহারায় কিছুটা পার্থক্য আছে ।  পুরুষপাখির  ঠোঁটের সামনের অংশ ও খাঁজ কালো; চোখ রক্তলাল ও চোখের পাশের চামড়া কালো ।  স্ত্রীপাখির  চোখের পাশের চামড়া লাল ,  শিঙ - এর পিছনে লাল রঙ থাকে ও সামনে কালো রঙ থাকে না ।  
স্বভাব :  রাজ ধনেশ প্রশস্ত পাতার চিরসবুজ ও আর্দ্র পাতাঝরা বনে বিচরণ করে; জোড়ায় বা ৩ - ৫টি পাখির ছোট দলে ঘুরে বেড়ায় ।  উঁচু ফলদ গাছে ও গাছের নিচে মাটিতে লাফিয়ে লাফিয়ে খাবার সংগ্রহ করে; খাদ্যতালিকায় প্রধানত রয়েছে ফল ,  তবে বাগে পেলে টিকটিকি ,  ইদুর ,  সাপ ও গাছের কোটর থেকে পাখির ছানাও খেয়ে থাকে ।  গলা প্রসারিত ও ঠোঁট আকাশমুখি করে কিছু সময় পর পর এরা গভীর ও উচ্চ স্বরে ডাকে :  ট্রেক .  .  ট্রেক .  .  ।  ফেব্রুয়ারি - এপ্রিল মাসের প্রজনন ঋতুতে ভূমি থেকে ১৮ - ২৫ মিটার উঁচুতে বনের বিশাল গাছের প্রাকৃতিক কোটরে বাসা বেঁধে ডিম পাড়ে ।  ডিমগুলো সাদা; সংখ্যায় ১ - ৩টি; মাপ ৬ . ৫´৪ . ৫ সেমি ।  কেবল স্ত্রীপাখি ডিমে তা দেয়; ও ৩১ দিনে ডিম ফোটে ।  
বিস্তৃতি :  রাজ ধনেশ বাংলাদেশের বিরল আবাসিক পাখি; চট্টগ্রাম ও সিলেট বিভাগের চিরসবুজ বনে দেখা যায় ।  ভারত ,  নেপাল ,  ভুটান ,  চিন ,  মিয়ানমার ,  থাইল্যান্ড ,  ইন্দোচীন ,  মালয়েশিয়া ও ইন্দোনেশিয়াসহ দক্ষিণ ও দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  রাজ ধনেশ বিশ্বে প্রায় - বিপদগ্রস্ত ও বাংলাদেশে মহাবিপন্ন বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  রাজ ধনেশ পাখির বৈজ্ঞানিক নামের অর্থ জোড়াশিঙ গেছোষাঁড়  ( ল্যাটিন :  নঁপবৎঁং  =  ষাঁড়ের মত প্রাণী ,  নরপড়ৎহরং  =  দুই শিঙ )  । 
 [ ইনাম আল হক ও এম .  কামরুজ্জামান ] 
গণ :  জযুঃরপবৎড়ং   জবরপযবহনধপয ,  ১৮৪৯
অতিকায় ঠোঁটের পাখি; ঠোঁটের উপরের শিঙ ছোট ,  গোলাকার ও ঢেউখেলানো; পালকহীন থুতনি ও গলা; গলদেশে বড় থলে; মাথার চাঁদিতে লম্বা লম্বা অগোছালো পালকের চূড়া; পুরুষ ও স্ত্রীপাখির চেহারায় পার্থক্য থাকে ।   
পৃথিবীতে ৫ প্রজাতি ,  বাংলাদেশে ১ প্রজাতি
০৭৬ .  জযুঃরপবৎড়ং ঁহফঁষধঃঁং  ( ঝযধ , ি ১৮১১ ) 
সমনাম :  ইঁপবৎড়ং ঁহফঁষধঃঁং ঝযধ , ি ১৮১১
বাংলা নাম :  পাতাঠুঁটি ধনেশ
ইংরেজি নাম :  ডৎবধঃযবফ ঐড়ৎহনরষষ 
বর্ণনা :  পাতাঠুঁটি ধনেশ গলায় হলদে থলে লাগানো বৃক্ষচারী পাখি  ( দৈর্ঘ্য ৮০ সেমি ,  ডানা ৪৮ সেমি ,  ঠোঁট ১৯ . ৫ সেমি ,  পা ৬ . ৫ সেমি ,  লেজ ১৪ সেমি )  ।  পুরুষ ও স্ত্রীপাখির চেহারায় কিছু পার্থক্য আছে ।  পুরুষপাখির মাথার চাঁদি ও ঘাড় লালচে; মাথার পাশ সাদাটে; ঘাড়ের উপরিভাগ পীতাভ - সাদা ও পালকহীন উজ্জ্বল হলুদ ঠোঁটের নিচের থলেতে আড়াআড়ি কালো ফেটা রয়েছে; সাদা লেজ ছাড়া দেহের বাকি অংশ চকচকে কালো; চোখ রক্তলাল ও চোখের পাশের চামড়া ইটের মত লাল; মোম - হলুদ ঠোঁটের গোড়ার দিকে অনুজ্জ ^ ল গোলাপি ও কালচে লাল ঢেউখেলানো ।  স্ত্রীপাখির  কালো মাথা ও ঘাড়; ঠোঁটের নিচের নীল থলে ,  বাদামি বা ধূসর - বাদামি চোখ ও লালচে হলুদ ঠোঁট ।  পুরুষ ও স্ত্রী উভয়েরই পা ও পায়ের পাতা সবুজে বা কালচে - স্লে¬ট রঙের ।  অপ্রাপ্তবয়স্ক পাখির ফ্যাকাসে নীল চোখ ও ঢেউহীন ঠোঁট ছাড়া চেহারা প্রাপ্তবয়স্ক পুরুষপাখির মত । 
স্বভাব :  পাতাঠুঁটি ধনেশ চিরসবুজ বনের কিনারায় বিচরণ করে; জোড়ায় বা ছোট দলে দেখা যায় ।  এরা ফলদ গাছে খাবার খায় ।  খাবার তালিকায় প্রধানত রয়েছে রসালো ফল; কখনও কখনও টিকটিকি ও অন্য ছোট প্রাণীও খেয়ে থাকে ।  গাছ থেকে গাছে ওড়ার সময় এরা ডাকে :  উক - হর্য়িক .  .  ।  এপ্রিল - মে মাসে প্রজনন ঋতু; পূর্বরাগে পুরুষপাখিরা লেজ ওঠানামা করে ,  ঠোঁট নাড়ায় ও কর্কশ কণ্ঠে  ‘ গান ’  গায়; এবং বনের উঁচু গাছের কোটরে বাসা বাঁধে ।  স্ত্রীপাখি ২টি সাদা ডিম পাড়ে ,  ডিমের মাপ ৬ . ৩´৪ . ২ সেমি ।  ডিম পাড়া শুরু হলে পুরুষপাখি কাদার প্রলেপ দিয়ে বাসার প্রবেশ - পথ  সরু করে; ডিমে তা দেওয়া থেকে ছানা বড় হওয়া পর্যন্তÍ স্ত্রীপাখি বাসার ভেতরে থাকে; বাসার মুখের সরু ছিদ্র দিয়ে পুরুষপাখি পুরো পরিবারের খাবার সরবরাহ করে ।   
বিস্তৃতি :  পাতাঠুঁটি ধনেশ বাংলাদেশের অনিয়মিত পাখি; চট্রগাম বিভাগে দেখা গেছে বলে তথ্য আছে; অতীতে আবাসিক পাখি ছিল; প্রধানত চট্টগ্রাম ও সিলেট বিভাগের চিরসবুজ বনে পাওয়া যেত ।  ভারত ,  ভুটান ,  থাইল্যান্ড ,  ইন্দোচীন ,  মালয়েশিয়া ও ইন্দোনেশিয়াসহ দক্ষিণ ও দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  পাতাঠুঁটি ধনেশ বিশ্বে বিপদমুক্ত ও বাংলাদেশে অপ্রতুল - তথ্য শ্রেণিতে রয়েছে  ।  বাংলাদেশের বন্যপ্রাণী আইনে এ প্রজাতি সংরক্ষিত ।  
বিবিধ :  পাতাঠুঁটি ধনেশ পাখির বৈজ্ঞানিক নামের অর্থ ঢেউ - খেলানো শিঙ  ( গ্রিক :  ৎঁঃরং   =  রেখা ,  ধশবৎড়ং  =  শিঙ; ল্যাটিন :  ঁহফঁষধঃবং  =  ঢেউ খেলানো )  । 
 [ ইনাম আল হক ও মো :  শাহরিয়ার মাহমুদ ] 
পরিবার :  টচটচওউঅঊ
হুদহুদ
মাঝারি আকারের পাখি; মাথার বড় চূড়া; ডানা প্রশস্ত গোলাকার; পা খাটো কিন্ত ‘  শক্তিশালী  ।  
এ পরিবারে পৃথিবীতে ১ গণে ২ প্রজাতি ,  বাংলাদেশে ১ গণে ১ প্রজাতি 
গণ :  টঢ়ঁঢ়ধ   খরহহধবঁং ,   ১৭৫৮
মাঝারি আকারের পাখি; মাথায় পাখার মত সুদর্শন চূড়া; ঠোঁট লম্বা ,  সরু ও নিচের দিকে বাঁকানো; জিহ্বা খুব ছোট; ডানা গোলাকার ,  ১০টি প্রান্তÍপালক; ১০ পালকের সহ লেজ; পা খাটো ,  তৃতীয় ও চতুর্থ আঙুল গোড়ায় সংযুক্ত ।   
পৃথিবীতে ২ প্রজাতি ,  বাংলাদেশে ১ প্রজাতি 
০৭৭ .  টঢ়ঁঢ়ধ বঢ়ড়ঢ়ং খরহহধবঁং ,  ১৭৫৮
সমনাম :  নেই
বাংলা নাম :  পাতি হুদহুদ
ইংরেজি নাম :  ঊঁৎধংরধহ ঐড়ড়ঢ়ড়ব
বর্ণনা :  পাতি হুদহুদ মাথায় মুকুট পড়া ডোরাকাটা পাখি  ( দৈর্ঘ্য ৩১ সেমি ,  ওজন ৬৫ গ্রাম ,  ডানা ১৪ . ৩ সেমি ,  ঠোঁট ৪ . ৭ সেমি ,  পা ২ . ৩ সেমি ,  লেজ ১০ সেমি )  ।  প্রাপ্তবয়স্ক পাখির মুখ গলা ও বুক কমলা - পীতাভ বা লালচে - কমলা; ডানায় কালো ও সাদা জেব্রা প্যাটার্ন; মাথায় কাকাতুয়ার মত বিশাল ঝুটি ,  ঝুটির রঙ কমলা ,  ডগা কালো ,  ঝুটি গুটালে মাথার পিছনে ভাঁজ হয়ে পড়ে থাকে; লেজের বর্ণবিন্যাস কালো ও সাদা ।  এর ঠোঁট শিঙ - বাদামি বা শিঙ - কালো; মুখ মেটে ফ্যাকাসে; চোখ বাদামি এবং পা ও পায়ের পাতা স্লে¬ট - বাদামি ।  পুরুষ ও স্ত্রীপাখির  চেহারা অভিন্ন ।  অপ্রাপ্তবয়স্ক পাখির পিঠ অনুজ্জ্ব ^ ল ও ফ্যাকাসে এবং দেহতল বাদামি ।  ৯টি উপ - প্রজাতির মধ্যে ট .  ব .  ষড়হমরৎড়ংঃৎরং বাংলাদেশে আছে । 
স্বভাব :  পাতি হুদহুদ হালকা বনপ্রান্তÍ ,  খোলা মাঠ ,  উদ্যান ,  নদীতীর ,  আবাদি জমি ও গ্রামাঞ্চলে বিচরণ করে; সাধারণত একা বা জোড়ায় থাকে; পরিযায়নের সময় ১০ - ২০টি পাখির বিচ্ছিন্ন দল গঠন করে ।  মাটিতে লম্বা ঠোঁট ঢুকিয়ে এরা খাবার সংগ্রহ করে; খাদ্যতালিকায় রয়েছে পোকামাকড় ,  পিউপা ,  ঝিঁঝিঁ পোকা ,  পঙ্গপাল ,  ফড়িং ও শুঁয়োপোকা ।  ধীরে ও আঁকাবাঁকা ঢেউয়ের মত ওঠানামা করে এরা ওড়ে চলে; বসার মুহূর্তে ঝুটি ওঠায়; মাঝে মাঝে ডাকে :  হুদ .  . হুদ .  . ; এবং প্রজননকালে  ‘ গান ’  গায় :  উপ্ - উপ্ - উপ্  .  .  ।  এপ্রিল - জুন মাসে প্রজনন ঋতুতে গাছের অথবা দালানের ফাটলে  পাতা ,  ঘাস ,  পশম ,  পালক ও আবর্জনা দিয়ে বাসা বেঁেধ ডিম পাড়ে ।  ডিমগুলো নীল; সংখ্যায় ৫ - ৭টি; মাপ ২ . ৫´১ . ৮ সেমি ।  স্ত্রীপাখি একাই ডিমে তা দেয়; পুরুষ ও স্ত্রী উভয়েই বাসার বাকি কাজ করে ।  ১৫ - ১৭দিনে ডিম ফোটে । 
বিস্তৃতি :  পাতি হুদহুদ বাংলাদেশের দুর্লভ আবাসিক পাখি; সব বিভাগের গ্রামের খোলা জায়গায় বিচরণ করে ।  ইউরোপ ,  আফ্রিকা ,  দক্ষিণ ও দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  পাতি হুদহুদ বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  পাতি হুদহুদ পাখির বৈজ্ঞানিক নামের অর্থ হুদহুদ  ( ল্যাটিন :  ঁঢ়ঁঢ়ধ  =  হুদহুদ; গ্রীক :  বঢ়ড়ঢ়ং  =  হুদহুদ )  ।  
 [ ইনাম আল হক ও এম .  কামরুজ্জামান ] 
পরিবার :  ঞজঙএঙঘওউঅঊ
কুচকুচি
ঘন বনের বৃক্ষচারী পাখি; ক্রমান্ত ^ য়ে ছোট থেকে বড় পালকের লেজ; ছোট ডানা; দৃঢ় ,  খাটো ঘাড়; ছোট চওড়া ঠোঁট; প্রশস্ত ,  লম্বা লেজ; উজ্জ্বল বর্ণের পালক ।  
এ পরিবারে পৃথিবীতে ৬ গণে ৩৯ প্রজাতি ,  বাংলাদেশে ১ গণের ১ প্রজাতি
গণ :  ঐধৎঢ়ধপঃবং   ঝধিরহংড়হ ,  ১৮৩৩
বৃক্ষবাসী নিভৃতচারী পাখি; ঠোঁট খাটো ,  শক্ত ও প্রশস্ত; ঠোঁটে ভিতরে করাতের মত  ‘ দাঁত ’  আছে; নাকের ছিদ্র ও ঠোঁটের গোড়া সরু ,  শক্ত ,  খাড়া পালকে ঢাকা; গাল আংশিক পালকহীন; পা ছোট ও অর্ধেক পালকময়; লেজ লম্বা; ডানা গোলাকার ,  প্রান্তÍপালক ১০টি; পালক কোমল ও ঘন; চামড়া খুব পাতলা ।   
পৃথিবীতে ১১ প্রজাতি ,  বাংলাদেশে ১ প্রজাতি 
০৭৮ .  ঐধৎঢ়ধপঃবং বৎুঃযৎড়পবঢ়যধষঁং  ( এড়ঁষফ ,  ১৮৩৪ )  
সমনাম :  ঞৎড়মড়হ বৎুঃযৎড়পবঢ়যধষঁং এড়ঁষফ ,  ১৮৩৪
বাংলা নাম :  লালমাথা কুচকুচি ,  কুচকুচিয়া  ( আলী )  
ইংরেজি নাম :  জবফ - যবধফবফ ঞৎড়মড়হ
বর্ণনা :  লালমাথা কুচকুচি আগুনরঙ পাখি  ( দৈর্ঘ্য ৩৫ সেমি ,  ওজন ৭৫ গ্রাম ,  ডানা ১৪ . ৫ সেমি ,  ঠোঁট ২ . ২ সেমি ,  পা ১ . ৯ সেমি ,  লেজ ১৯ . ২ সেমি )  ।  পুরুষ ও স্ত্রীপাখির  চেহারায় পার্থক্য রয়েছে ।  পুরুষপাখির মাথা , ঘাড় ও বুক গাঢ় লাল; পিঠ মরচে বাদামি ও দেহতল পাটল বর্ণের; বুকের বড় সাদা ফেটা; ডানার পালক - ঢাকনি ধূসর ও সূক্ষ্ম কালো দাগে ভরা; লেজ লম্বা ,  ক্রমান্ত ^ য়ে ছোট থেকে বড় পালকে গড়া ।  স্ত্রীপাখির মাথা ,  ঘাড় ও বুক দারুচিনিরঙের ।  পুরুষ ও স্ত্রী উভয়ের চোখ গাঢ় লাল ,  চোখের গোলকের ত্বক বেগুনি - নীল এবং ঠোঁটের সঙ্গমস্থল প্রায় বেগুনি; পা ও পায়ের পাতা বেগুনি; দুই রঙের ঠোঁট :  উপরের পাটি বেগুনি - নীল ও নিচের পাটি কালো ।  অপ্রাপ্তবয়স্ক পাখির বুক ,  বগল ও তলপেট পীতাভ  সাদা ।  ১০টি উপ - প্রজাতির মধ্যে ঐ .  ব .  বৎুঃযৎড়পবঢ়যধষঁং বাংলাদেশে রয়েছে । 
স্বভাব :  লালমাথা কুচকুচি ঘন প্রশস্ত পাতার চিরসবুজ বন ও মিশ্র বাঁশ বনে বিচরণ করে; একা বা জোড়ায় থাকতে দেখা যায় ।  বনের ৪ - ৬ মি উঁচু ডালে নীরবে বসে থাকে এবং ওড়ে এসে শিকার ধরে অথবা মাটিতে নেমে খাবার খায়; খাদ্যতালিকায় রয়েছে উড়ন্তÍ পোকামাকড় ,  লার্ভা ও রসালো ফল ।  এরা শান্তÍ ও লাজুক পাখি; আবডালে থেকে নম্র মধুর সুরে বার বার ডাকে :  কিউ .  .  কিউ  .  . ; মাঝে মাঝে  ‘ গান ’  গায় :  টিয়াউপ .  .  .  টিয়াউপ .  .  ।  এপ্রিল - জুলাই মাসে প্রজনন ঋতুতে ঘন বনে বৃক্ষের প্রাকৃতিক কোটরে বা কাঠঠোকরার শূন্য গর্তে বাসা করে এরা ডিম পাড়ে ।  ডিমগুলো পীতাভ ,  সংর্খায় ৩ - ৪টি ,  মাপ ২ . ৮´২ . ৪ সেমি । 
বিস্তৃতি :  লালমাথা কুচকুচি বাংলাদেশের দুর্লভ আবাসিক পাখি; চট্টগ্রাম ও সিলেট বিভাগের চিরসবুজ বনে পাওয়া যায় ।  ভারত ,  নেপাল ,  ভুটান ,  মিয়ানমার ,  চীন ,  ইন্দোচীন ও ইন্দোনেশিয়াসহ হিমালয়ের পাদদেশ থেকে দক্ষিণ - পূর্ব পর্যন্তÍ এর বৈশ্বিক বিস্তৃতি রয়েছে । 
অবস্থা :  লালমাথা কুচকুচি বিশ্বে বিপদমুক্ত ও বাংলাদেশে বিপন্ন বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  লালমাথা কুচকুচির বৈজ্ঞানিক নামের অর্থ রাঙ্গামাথা ফলচোর  ( গ্রীক :  যধৎঢ়ধশঃবং  =  ফলচোর ,  বৎঁঃযৎড় =  লাল ,  শবঢ়যধষড়ং  =  মাথা )  ।  
 [ ইনাম আল হক ও এম .  কামরুজ্জামান ] 
পরিবার :  ঈঙজঅঈওওউঅঊ
নীলকান্তÍ
খোলা প্রান্তরের পাখি; মাঝারি আকার; ঠোঁট খাটো ও ডগা বড়শির মত বাঁকানো; পা খাটো; মাঝারি দৈর্ঘ্যের ডানা; উজ্জ্বল  রঙ । 
এ পরিবারের পৃথিবীতে ২ গণে ১২ প্রজাতি ,  বাংলাদেশে ২ গণের ২ প্রজাতি
গণ :  ঈড়ৎধপরধং   খরহহধবঁং ,  ১৭৫৮
খোলা প্রান্তরের পাখি; ঠোঁট লম্বা ও পাশে চাপা; নাকের ছিদ্র লম্বাটে ও উন্মুক্ত; মুখের পাশে শক্ত কাঠির মত পালকের সারি; উজ্জ্বল  নীলচে রঙ ।  
পৃথিবীতে ৮ প্রজাতি ,  বাংলাদেশে ১ প্রজাতি
০৭৯ .  ঈড়ৎধপরধং নবহমযধষবহংরং  ( খরহহধবঁং ,  ১৭৫৮ ) 
সমনাম :  ঈড়ৎাঁং নবহমযধষবহংরং খরহহধবঁং ,   ১৭৫৮
বাংলা নাম :  বাংলা নীলকান্তÍ ,  নীলকণ্ঠ  ( আই ) 
ইংরেজি নাম :  ওহফরধহ জড়ষষবৎ
বর্ণনা :  বাংলা নীলকান্তÍ  বাদামি বুক ও নীল ডানার পাখি  ( দৈর্ঘ্য ৩১ সেমি ,  ওজন ১৬৫ গ্রাম ,  ডানা ১৯ সেমি ,  ঠোঁট ৩ . ৫ সেমি ,  পা ২ . ৭ সেমি ,  লেজ ১৩ সেমি )  ।  বসে থাকা অবস্থায় এর পিঠ লালচে বাদামি; ওড়ে গেলে ডানার নীল রঙ দেখা যায়; ডানায় পর্যায়ক্রমে ফ্যাকাসে নীল ও কালচে নীল পালক রয়েছে; গলাবন্ধ ,  ঘাড়ের পিছনের ভাগ ,  গলা ও বুক লালচে - বাদামি; কাঁধ - ঢাকনি ও ডানার গোড়ার পালক বাদামি জলপাই - সবুজ; তলপেট ও অবসারণী ফ্যাকাসে নীল এবং লেজ গাঢ় নীল ।  এর চোখ বাদামি; ঠোঁট বাদামি - কালো; পা ও পায়ের সঙ্গে সংযুক্ত অঙ্গ হলদে - বাদামি ।  পুরুষ ও স্ত্রীপাখির  চেহারা অভিন্ন ।  অপ্রাপ্তবয়স্ক পাখি অনুজ্জ্বল; কাঁধ - ঢাকনি মেটে বাদামি এবং গলা ও বুকে ডোরা রয়েছে ।  ৩টি উপ - প্রজাতির মধ্যে ঈ .  ন .  নবহমযধষবহংরং এবং সম্ভবত ঈ .  ন .  ধভভরহরং বাংলাদেশে পাওয়া যায় । 
স্বভাব :  বাংলা নীলকান্তÍ  পাতাঝরা বন ,  বনের প্রান্তÍদেশ ,  তৃণভূমি ,  ক্ষুদ্র ঝোপ ,  খামার ও গ্রামাঞ্চল বিচরণ করে; পাতাহীন ডাল ,  বেড়ার বাঁশ অথবা বৈদ্যুতিক তারে একাকী বসে থাকে ।  নীরবে বসে এরা ধীরে লেজ ওপর - নিচে দোলায় ও নিচের ভূমিতে শিকার খোঁজে; আহার্যতালিকায় রয়েছে পোকামাকড় ,  টিকটিকি ,  ব্যাঙ ও সাপ ।  ঘাসে বা ঝোপে আগুন দেওয়া হলে পোকা ধরার জন্য এরা পাশে বসে অপেক্ষা করে ।  এপ্রিল - মে মাসের প্রজনন ঋতুতে এরা উঁচু গলায় ও তীক্ষè সুরে ডাকে :  ক্রাক .  .  ক্রাক .  . ; পুরুষ ও স্ত্রী সমবেত ওড়ার মহড়া দেয়; এবং গাছের কোটরে অথবা দালানকোঠার ফাঁক - ফোঁকরে ঘাস ও খড়কুটো দিয়ে বাসা বেঁধে ডিম পাড়ে ।  ডিমের সংখ্যা ৩ - ৫টি ,  মাপ ৩ . ৮২ . ৮ সেমি ।  ১৭ - ১৯ দিনে ডিম ফোটে; ২০ - ২৫দিনে ছানার গায়ে ওড়ার পালক গজায় ।  
বিস্তৃতি :  বাংলা নীলকান্তÍ  বাংলাদেশের দুর্লভ আবাসিক পাখি; সকল বিভাগের গ্রামাঞ্চলে বিচরণ করে ।  পারস্য উপসাগর থেকে পুরো ভারত উপমহাদেশ ও দক্ষিণ - পূর্ব এশিয়া থেকে সুদূর চীন ও মালয়েশিয়া পর্যন্তÍ এর বৈশ্বিক বিস্তৃতি রয়েছে । 
অবস্থা :  বাংলা নীলকান্তÍ বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত ।  
বিবিধ :  বাংলা নীলকান্তেÍর বৈজ্ঞানিক নামের অর্থ বাংলার তাউরা  (  গ্রীক :  শড়ৎধশরধং  =  তাউরা ,  নবহমধষবহংরং  =  বাংলার )  । 
 [ ইনাম আল হক ও সুপ্রিয় চাকমা ] 
গণ :  ঊঁৎুংঃড়সঁং   ঠরবরষষড়ঃ ,  ১৮১৬
খোলা প্রান্তরের পাখি; ঠোঁট খাটো ,  শক্তিশালী ও খুব প্রশস্ত; ঠোঁটের গোড়া দৈর্ঘ্যরে সমান ,  উপরের পাটি বড়শির মত বাঁকা; নাকের ছিদ্র খোলা; ডানা দীর্ঘ ও সুচালো ,  প্রান্তÍপালকের ২য়টি দীর্ঘতম ।   
পৃথিবীতে ৪ প্রজাতি ,  বাংলাদেশে ১ প্রজাতি
০৮০ .  ঊঁৎুংঃড়সঁং ড়ৎরবহঃধষরং  ( খরহহধবঁং ,  ১৭৬৬ ) 
সমনাম :  ঈড়ৎধপরধং ড়ৎরবহঃধষরং খরহহধবঁং ,   ১৭৬৬
বাংলা নাম :  পাহাড়ি নীলকান্তÍ
ইংরেজি নাম :  ঙৎরবহঃধষ উড়ষষধৎনরৎফ  ( উড়ষষধৎনরৎফ ) 
বর্ণনা :  পাহাড়ি নীলকান্তÍ লাল ঠোঁট ও পা - ওয়ালা কালচে নীল পাখি  ( দৈর্ঘ্য ৩০ সেমি ,  ওজন ১৫০ গ্রাম ,  ডানা ১৮ . ৫ সেমি ,  ঠোঁট ৩ সেমি ,  পা ২ সেমি ,  লেজ ১০সেমি )  ।  প্রাপ্তবয়স্ক পাখির পুরো দেহ কালচে নীল; মাথা ,  ওড়ার পালক ও লেজওপর - ঢাকনি কালচে থেকে প্রায় বাদামি; গলায় নীল আভা; ওড়ার সময় ডানার প্রান্তÍ - পালকের গোড়ার রূপালী - সাদা গোল ছোপ চোখে পড়ে ,  যা দেখে এর ইংরেজী নামকরণ হয়েছে ।  এর চোখ হলদে - বাদামি এবং চোখের বলয়; অনেক চওড়া ঠোঁট; ঠোঁট ,  পা ,  পায়ের পাতা ও নখর লাল ।  পুরুষ ও স্ত্রীপাখির  চেহারা অভিন্ন ।  অপ্রাপ্তবয়স্ক পাখির ঠোঁট অনুজ্জ ^ ল ।  ১১টি উপ - প্রজাতির মধ্যে ঊ .  ড় .  পধষড়হুী বাংলাদেশে আছে । 
স্বভাব :  পাহাড়ি নীলকান্তÍ —  চিরসবুজ বন ,  বনের প্রান্তÍ ও খামার বিচরণ করে; সাধারণত একা বা জোড়ায় থাকে ।  গাছের পাতহীন মগডালে এরা বসে থাকে এবং হঠাৎ ওড়ে এসে শিকার ধরে ডালে ফিরে যায়; আহার্য তালিকায় আছে নানা জাতের উড়ন্তÍ পোকামাকড় ।  সাধারণত  ডালে বসে মাঝে মাঝে এরা কর্কশ শব্দে ডাকে :  ক্যাক  .  . ; এবং ওড়ার সময় ডাকে :  ক - চক - চক - চক .  .  ।  মার্চ - জুন মাসের প্রজনন ঋতুতে ডাল থেকে ওড়ে খাড়া নিচে ঝাঁপ দেয় ও আবর্তিত হয়ে উপরে ওড়ে ওঠে; এবং মাটির প্রাকৃতিক গর্তে ও গাছের কোটরে বাসা বেঁধে ডিম পাড়ে ।  ডিমগুলো সাদা; সংখ্যায় ৩ - ৪টি; মাপ ৩ . ৬২ . ৮ সেমি ।  ১৭ - ২০দিনে ডিম ফোটে; ৩০দিনে ছানার গায়ে ওড়ার পালক গজায় । 
বিস্তৃতি :  পাহাড়ি নীলকান্তÍ —  বাংলাদেশের দুর্লভ পরিযায়ী পাখি; গ্রীষ্মে প্রজননের জন্য চট্টগ্রাম ও সিলেট বিভাগের চিরসবুজ বনে বিচরণ করে ।  নিউগিনি ,  চীন ,  মিয়ানমার ,  ভারত ,  নেপাল ,  ভুটান ও শ্রীলংকাসহ অস্ট্রেলিয়া ,  দক্ষিণ - পূর্ব ও দক্ষিণ এশিয়ায় এর বৈশ্বিক বিস্তৃতি রয়েছে । 
অবস্থা :  পাহাড়ি নীলকান্তÍ —  বিশ্বে বিপদমুক্ত ও বাংলাদেশে মহাবিপন্ন বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  পাহাড়ি নীলকান্তেÍর বৈজ্ঞানিক নামের অর্থ উদয়ী বড়মুখ  (  গ্রীক :  বঁৎঁংঃড়সড়ং  =  প্রশস্ত মুখ; ল্যাটিন :  ড়ৎরবহঃধষরং  =  প্রাচ্য  )  । 
 [ ইনাম আল হক ও সুপ্রিয় চাকমা ] 
পরিবার  :  অখঈঊউওঘওউঅঊ
ছোট মাছরাঙা
ছোট থেকে মাঝারি ও আঁটসাঁট গড়নের মাছরাঙা; লম্বা ,  সোজা ছুড়ির মত ঠোঁট; পা ছোট; পালক প্রায়শ উজ্জ্বল বর্ণের । 
 এ পরিবারে পৃথিবীতে ৩ গণে ২৫ প্রজাতি ,  বাংলাদেশে ২ গণে ৪ প্রজাতি
গণ  :  অষপবফড় খরহহধবঁং ,  ১৭৫৮
ছোট মাছরাঙা; ঠোঁট লম্বা ও দু পাশ থেকে চাপা; ডানা লম্বা ও সুচালো ,  প্রান্তÍপালকের ৩য় বা ৪র্থটি দীর্ঘতম; লেজের লম্বা ,  প্রান্ত গোলাকার ,  ঠোঁটের চেয়ে খাটো; পা অত্যন্তÍ দুর্বল; পালক প্রধানত সবুজ বা নীল ।   
পৃথিবীতে ১৫ প্রজাতি ,  বাংলাদেশে ৩ প্রজাতি
০৮১ .  অষপবফড় ধঃঃযরং  ( খরহহধবঁং ,  ১৭৫৮ ) 
সমনাম :  এৎধপঁষধ ধঃঃযরং খরহহধবঁং ,  ১৭৫৮
বাংলা নাম :  পাতি মাছরাঙা ,  ছোট মাছরাঙা  ( আই ) 
ইংরেজি নাম :  ঈড়সসড়হ করহমভরংযবৎ
বর্ণনা :  পাতি মাছরাঙা কমলা পেট ও নীল পিঠওয়ালা খুদে মাছ শিকারি  ( দৈর্ঘ্য ১৮ সেমি ,  ওজন ২৫ গ্রাম ,  ডানা ৭ . ২ সেমি ,  ঠোঁট ৪ . ৪ সেমি ,  পা ১ সেমি ,  লেজ ৩ . ৩ সেমি )  ।  প্রাপ্তবয়ষ্ক পাখির পিঠ সবুজাভ নীল ও দেহতল কমলা; মাথার চাঁদি ,  কাঁধ - ঢাকনি ও ডানা ফ্যাকাসে সবুজাভ - নীল; পিঠের নিচ ,  পাছা ও লেজ বরাবর নীল  টান নেমে গেছে; গলা সাদা এবং চোখের উপরে ও ঘাড়ের পাশে সাদা ফুটকি রয়েছে; কান - ঢাকনির রঙ লালচে ও চোখ পিঙ্গল - বাদামি; পা ও পায়ের পাতা প্রবাল - লাল ।  পুরুষপাখির ঠোঁট সম্পূর্ণভাবে কালচে - শিঙ রঙের ,  কিন্ত ‘  স্ত্রীপাখির  ঠোঁটের নিচের পাটির গোড়া ও ঠোঁটের সঙ্গমস্থল স্যামন - লাল ।  অপ্রাপ্তবয়ষ্ক পাখির পিঠ বেশ সবুজ ও অনুজ্জ্বল এবং বুকে কালো আঁইশের দাগ থাকে; অনেক সময় তরুণ পুরুষপাখির ঠোঁটের রঙ পূূর্ণবয়স্ক স্ত্রীপাখির  মত ।  ৭টি উপ - প্রজাতির মধ্যে অ .  ধ .  নবহমধষবহংরং বাংলাদেশে রয়েছে । 
স্বভাব :  পাতি মাছরাঙা খাল ,  বিল ,  পুকুর ,  ডোবা ,  নর্দমা ,  নদী ,  প্যারাবন ,  বেলাভূমি এবং সব ধরনের জলাভূমিতে বিচরণ করে; সাধারণত একা বা জোড়ায় থাকে ।  পানির সামান্য উপরের ডাল অথবা খুঁঁটিতে এরা বসে থাকে এবং হঠাৎ ঝাঁপ দিয়ে পানির ভিতরে গিয়ে শিকার ধরে; খাদ্যতালিকায় রয়েছে ছোট মাছ ,  ব্যাঙের ছানা ও জলজ পোকামাকড় ।  প্লত ডানা চালিয়ে পানির অল্প ওপর দিয়ে এরা যাতায়াত করে; স্থান ত্যাগ করার মূহুর্তে ঝাঁঝালো তীব্র শব্দে ডাকে :  চিট - ইট - ইট .  .  ।  মার্চ - জুন মাসের প্রজনন ঋতুতে জলাশয়ের তীরের খাড়া মাটির ঢিবিতে গর্তে খুুঁড়ে বাসা বানিয়ে এরা ডিম পাড়ে ।  ডিমগুলো সাদা ,  সংখ্যায় ৫ - ৭টি; মাপ ২ . ০ ´ ১ . ৭ সেমি .  ।  
বিস্তৃতি :  পাতি মাছরাঙা বাংলাদেশের সুলভ আবাসিক পাখি; সকল বিভাগের সব জলাশয়ে বিচরণ করে ।  ইউরোপ ,  আফ্রিকা ও এশিয়ায় এর বৈশ্বিক বিস্তৃতি রয়েছে; এশিয়ায় সমগ্র ভারত উপমহাদেশে পাওয়া যায় । 
অবস্থা :  পাতি মাছরাঙা বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  পাতি মাছরাঙার বৈজ্ঞানিক নামের অর্থ আত্তিস - এর মাছরাঙা  ( ল্যাটিন :  ধষপবফড়  =  মাছরাঙা; ধঃঃযরং  =  আত্তিস ,  লেস্বস নগরীর সুন্দরী ,  কবি সাফোর প্রিয়জন )  । 
 [ মো :  আনোয়ারুল ইসলাম ও এম .  কামরুজ্জামান ] 
০৮২ .  অষপবফড় যবৎপঁষবং খধঁনসধহহ ,  ১৯১৭
সমনাম :  নেই
বাংলা নাম :  ব্লাইদের মাছরাঙা
ই্ংরেজি নাম :  ইষুঃয ’ ং করহমভরংযবৎ 
বর্ণনা :  ব্ল¬াইদের মাছরাঙা বনবাসী এক রক্তচক্ষু মাছশিকারি  ( দৈর্ঘ্য ২০ সেমি ,  ডানা ১০ সেমি ,  ঠোঁট ৫ সেমি ,  পা ১ সেমি ,  লেজ ৪ . ৫ সেমি ।  প্রাপ্তবয়ষ্ক পাখির পিঠ কালচে নীল ও দেহতল কমলা; মাথার ঘন সবুজ চাঁদিতে পাথালি নীল ফুটকির লাইন; কাঁধ - ঢাকনি ও ডানা কালচে সবুজাভ - নীল; ডানার পালক - ঢাকনিতে নীল ফুটকি; ডানার অন্যসব পালকের তুলনায় ডানার প্রান্তÍ - পালক কালচে ।  ওড়ার সময় এর উজ্জ্বল নীল পিঠ ,  পাছা ও লেজ নজরে পড়ে; গলা সাদা এবং বুক ,  পেট ও অবসারণী কমলা রঙের; ঘাড়ের পাশে সাদা ফুটকি আছে ।  পুরুষপাখির ঠোঁটের পুরোটাই কালো কিন্ত ‘  স্ত্রীপাখির  ঠোঁটের নিচের ভাগ লালচে ।  পুরুষ ও স্ত্রী উভয়েরই মুখ ও চোখ রক্ত - লাল এবং পা ও পায়ের পাতা প্রবাল - লাল । 
স্বভাব :  ব্ল¬াইদের মাছরাঙা প্রশস্ত পাতাওয়ালা গ্রীষ্মম - লীয় চিরসবুজ ও উপ - গ্রীষ্মম - লীয় বনের প্রবহমান নদীতে বিচরণ করে; সাধারণত একাকী বসে থাকতে দেখা যায় ।  পানির পাশে পাথরে অথবা ডালে এরা বসে থাকে এবং হঠাৎ ঝাঁপ দিয়ে পানি থেকে শিকার ধরে আনে; খাদ্যতালিকায় রয়েছে মাছ ও জলজ পোকামাকড় ।  পানির ওপর ক্ষুদ্র ঝোপের মধ্যে লুকিয়ে বসতে এরা পছন্দ করে; ভয় পেলে ওড়ে না গিয়ে বরঙ ঝোঁপের ভিতর লুকিয়ে যায়; মাঝে মাঝে জোরে ও তীক্ষè সুরে ডাকে :  চী - চিচী .  .  ।  মার্চ - জুন মাসের প্রজনন ঋতুতে জলাশয়ের খাড়া পাড়ে গর্ত খুঁড়ে বাসা বানিয়ে এরা ডিম পাড়ে ।  ডিমগুলো সাদা ,  সংখ্যায় ৪ - ৬টি; মাপ ২ . ৬ ´ ২ . ১ সেমি ।  পুরুষ ও স্ত্রী উভয়ই বাসার সব কাজ করে 
বিস্তৃতি :  ব্ল¬াইদের মাছরাঙা বাংলাদেশের অনিয়মিত পাখি; শীতকালে হাইল হাওরে দেখা গেছে বলে একটি তথ্য আছে ।  উত্তর - পূর্ব ভারত থেকে আরম্ভ করে নেপাল ,  ভুটান ,  মিয়ানমার এবং চীনের দক্ষিণাঞ্চল ,  লাওস ও ভিয়েতনামে এর বৈশ্বিক বিস্তৃতি রয়েছে । 
অবস্থা :  ব্ল¬াইদের মাছরাঙা বিশ্বে প্রায় - বিপদগ্রস্ত ও বাংলাদেশে বিপন্ন বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  ব্ল¬াইদের মাছরাঙার বৈজ্ঞানিক নামের অর্থ হারকিউলিস - এর মাছরাঙা  ( ল্যাটিন :   :  ধষপবফড়  =  মাছরাঙা;  গ্রীক :  যবৎপঁষবং  =  হারর্কিউলিস ,  গ্রীক বীর )  । 
 [ ইনাম আল হক ও এম .  কামরুজ্জামান ] 
০৮৩ .  অষপবফড় সবহরহঃরহম ঐড়ৎংভরবষফ ,  ১৮২১
সমনাম :  নেই
বাংলা নাম :  নীলকান মাছরাঙা
ইংরেজি নাম :  ইষঁব - বধৎবফ করহমভরংযবৎ
বর্ণনা :  নীলকান মাছরাঙা বাদামি চোখ ও নীল কান - ঢাকনি পড়া মাছ শিকারি  ( দৈর্ঘ্য ১৬ সেমি ,  ওজন ২৭ গ্রাম ,  ডানা ৬ . ৮ সেমি ,  ঠোঁট ৪ . ৪ সেমি ,  পা ১ সেমি ,  লেজ ৩ সেমি  )  ।  প্রাপ্তবয়স্ক পাখির পিঠ ঘন নীল ও দেহতল গাঢ় কমলা; গালের চারিপাশ ,  ঘাড় ও ডানা - ঢাকনি বেগুনে - নীল; পিঠের নিচ থেকে লেজবরাবর নীল টান নেমে গেছে; গলা ও ঘাড়ের পাশে সাদা পট্টি; কান - ঢাকনি উজ্জ্বল  নীল; চোখ বাদামি এবং পা ,  পায়ের পাতা ও নখর কমলা রঙের ।  ঠোঁট দুই রঙের :  উপরের অংশ কালচে বা শিঙ - বাদামি ও ঠোঁটের নিচের অংশে কমলা সংযোগস্থল ও মুখসহ বাদামি - কমলা ।  পুরুষ ও স্ত্রীপাখির  চেহারা অভিন্ন ।  অপ্রাপ্তবয়স্ক পাখির কান - ঢাকনি লালচে - কমলা ।  ১১টি উপ - প্রজাতির মধ্যে অ .  স .  পড়ষঃধৎঃর বাংলাদেশে আছে ।  
স্বভাব :  নীলকান মাছরাঙা পাহাড়ি নদী ,  প্রশস্ত পাতার গ্রীষ্মম - লীয় চিরসবুজ ও উপ - গ্রীষ্মম - লীয় বন ,  জোয়ার - ভাঁটায় সিক্ত খাঁড়ি ও প্যারাবনে বিচরণ করে; সাধারণত একা বা জোড়ায় থাকতে দেখা যায় ।  পানির উপরে ঝুলন্তÍ ডালে এরা দীর্ঘক্ষণ বসে থাকে এবং সুযোগ এলে শিকার ধরার জন্য পানিতে ঝাঁপিয়ে পড়ে; খাদ্যতালিকায় রয়েছে মাছ ও জলজ পোকামাকড় রয়েছে ।  শিকারের অপেক্ষায় থাকার সময় এরা ঘন ঘন মাথা ওঠায় আর নামায় এবং লেজ খাড়া করে; এবং তীব্র কণ্ঠে ডাকে :  চিচী .  .  . চিচিচী .  .  .  ।  অপ্রাপ্তবয়স্ক পাখি কর্কশ গলায় ছোট্ট ডাক দেয় :  চিট .  .  ।  মার্চ - জুন মাসের প্রজনন ঋতুতে বনের প্রবহমান নদীতীরে গর্ত খুঁড়ে বাসা বানিয়ে ডিম পাড়ে ।  ডিম উজ্জ্বল সাদা ও গোল ,  সংখ্যায় ৫ - ৮টি ; মাপ ২ . ০ ´ ১ . ৭ সেমি । 
বিস্তৃতি :  নীলকান মাছরাঙা বাংলাদেশের বিরল আবাসিক পাখি; চট্টগ্রাম ও খুলনা বিভাগের চিরসবুজ বন ও প্যারাবনে বিচরণ করে ।  ভারত ,  শ্রীলংকা ,  নেপাল ,  ভুটান ,  মিয়ানমার ,  চীন ,  লাওস ,  থাইল্যান্ড ,  ভিয়েতনাম ,  মালয়েশিয়া ,  ইন্দোনেশিয়া ও ফিলিপাইনসহ দক্ষিণ ও দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  নীলকান মাছরাঙা বিশ্বে বিপদমুক্ত ও বাংলাদেশে অপ্রতুল - তথ্য শ্রেণিতে রয়েছে ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  নীলকান মাছরাঙার বৈজ্ঞানিক নামের অর্থ ঘননীল মাছরাঙা  ( ল্যাটিন :  ধষপবফড়  =  মাছরাঙা; মালয় :   :  সবহরহঃরহম  =   গাঢ় নীল মাছরাঙা )  । 
 [ ইনাম আল হক ও এম .  কামরুজ্জামান ] 
গণ :  ঈবুী খধপল্কঢ়èফব ,  ১৭৯৯
ছোট মাছরাঙা; মধ্যম আকারের ঠোঁট; পায়ে ৩টি আঙুল থাকে ,  ভিতর দিক থেকে প্রথম অথবা দ্বিতীয় আঙুল অনুপস্থিত; লম্বা ডানা ,  ১ম প্রান্তÍপালক দীর্ঘ; পতঙ্গভূক ,  পানি থেকে দুরে বনতলে বিচরণ করে ।   
পৃথিবীতে ৭ প্রজাতি ,  বাংলাদেশে ১ প্রজাতি
০৮৪ .  ঈবুী বৎরঃযধপধ  ( খরহহধবঁং ,  ১৭৫৮ ) 
সমনাম :  অষপবফড় বৎরঃযরপঁং খরহহধবঁং ,  ১৭৫৮
বাংলা নাম :  উদয়ী বামনরাঙা ,  বানিয়ো মাছরাঙা  ( আই ) 
ইংরেজি নাম :  ঙৎরবহঃধষ উধিৎভ করহমভরংযবৎ 
বর্ণনা :  উদয়ী বামনরাঙা আগুন রঙের মাছ শিকারি  ( দৈর্ঘ্য ১৩ সেমি ,  ডানা ৫ . ৭ সেমি ,  ঠোঁট ৩ . ৫ সেমি ,  পা ০ . ৮ সেমি ,  লেজ ২ . ২ সেমি )  ।  প্রাপ্তবয়স্ক পাখির মাথা ,  মাথার চাঁদি ও ঘাড় কমলা রঙের; পিঠ ,  কাঁধ - ঢাকনি ,  ডানা - ঢাকনি ও ডানার পালক - ঢাকনি নীলচে কালো; কোমর ও লেজ কমলা রঙের; গলা সাদা ও চোখের উপরে বা ঘাড়ের পাশে সাদা ফুটকি আছে; পেট কমলা - হলুদ যা ক্রমান্ত ^ য়ে নিচের দিকে ফ্যাকাসে হয়েছে ।  এর চোখ গাঢ় লাল এবং ঠোঁট ও পায়ের পাতা প্রবাল - লাল বা উজ্জ্বল ভার্মিলিয়ন ।  পুরুষ ও স্ত্রীপাখির  চেহারা অভিন্ন ।  অপ্রাপ্তবয়স্ক পাখির মাথা অতি কমলা রঙের ও চোখ বাদামি; অনুজ্জ্বল দেহ ও বুকে কমলা ফেটা আছে ও দেহতল হালকা নীল ।  ৫টি উপ - প্রজাতির মধ্যে ঈ .  ব .  বৎরঃযধপধ বাংলাদেশে আছে ।  
স্বভাব :  উদয়ী বামনরাঙা পাতাঝরা গ্রীষ্মম - লীয় ও চিরসবুজ বনের ছায়াময় ছোট নদীতে বিচরণ করে; সাধারণত একা ঘুরে বেড়ায় ।  পানির কাছে এরা দীর্ঘক্ষণ বসে থাকে এবং সুযোগ এলে পানি থেকে শিকার ধরে খায়; খাবার তালিকায় রয়েছে ছোট মাছ ,  পোকামাকড় ,  কাঁকড়া ও শামুক ।  পানির উপরে ঝুলে থাকা লতাপাতায় ঢাকা পাথর অথবা ডালে লুকিয়ে বসতে এরা পছন্দ করে; প্লত ডানা চালিয়ে তাড়াতাড়ি ও সোজা ওড়ে চলে; ওড়ার সময় তীক্ষ্ম কণ্ঠে ডাকে :  চিচিচী .  .  .  ।  জুলাই - সেপ্টেম্বর মাসের প্রজনন ঋতুতে নদীর খাড়া পাড়ে ১০০ সেমি .  লম্বা গর্ত খুঁড়ে বাসা বানিয়ে এরা ডিম পাড়ে ।  ডিমগুলো সাদা ,  সংখ্যায় ৪ - ৭টি ,  মাপ ১ . ৮ ´ ১ . ৫ সেমি । 
বিস্তৃতি :  উদয়ী বামনরাঙা বাংলাদেশের অনিয়মিত পাখি; গ্রীষ্মকালে চট্টগ্রাম ,  ঢাকা ও সিলেট বিভাগের চিরসবুজ বনে চোখে পড়ে ।  ভারত ,  শ্রীলংকা ,  নেপাল ,  ভুটান ,  মিয়ানমার ,  থাইল্যান্ড ,  লাওস ,  ভিয়েতনাম ,  মালয়েশিয়া ,  ইন্দোনেশিয়া ,  চীন ও ফিলিপাইনসহ দক্ষিণ ও দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  উদয়ী বামনরাঙা বিশ্বে বিপদগ্রস্ত ও বাংলাদেশে অপ্রতুল - তথ্য শ্রেণিতে রয়েছে  ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  উদয়ী বামনরাঙার বৈজ্ঞানিক নামের অর্থ রূপান্তÍরিত মাছরাঙা  ( গ্রীক ঈবুী  =  কীস ,  গ্রীক পৌÍরাণিক গল্পে যে মাছরাঙায় রূপান্তÍরিত হয়েছিল; ল্যাটিন :  বৎরঃযধপধ  =  এরিথকাস ,  প্লি¬নির মতে শীতের এই পাখিটি গ্রীষ্মে অন্য পাখিতে রূপান্তÍরিত হয় )  । 
 [ মো :  আনোয়ারুল ইসলাম ও এম .  কামরুজ্জামান ] 
পরিবার  :  উঅখঈঊখঙঘওউঅঊ
লম্বাঠুঁটো মাছরাঙা
মাঝারি থেকে বড় আকারের মাছরাঙা; উজ্জ্বল বর্ণের লম্বা ঠোঁট; ঠোঁটের নিচের পাটি ওপরমুখি বাঁকা; পালকে তিলা বা ডোরা নেই ।  
এ পরিবারে পৃথিবীতে ১২ গণে ৬১ প্রজাতি ,  বাংলাদেশে ৩ গণে ৬ প্রজাতি
গণ :  চবষধৎমড়ঢ়ংরং এষড়মবৎ ,  ১৮৪২
মাঝারি আকারের মাছরাঙা; ঠোঁট বেশ বড় ও শক্তিশালী ,  ঠোঁটের ওপর দিক চ্যাপ্টা ও একদম সোজা; ডানা গোলাকার ,  প্রথম প্রান্তÍপালকটি দশমটির সমান ,  ৩য় বা ৪র্থটি দীর্ঘতম; লেজ ঠোঁটের চেয়ে লম্বা ও কিছুটা গোলাকার ।   
পৃথিবীতে ৩ প্রজাতি ,  বাংলাদেশে ২ প্রজাতি
০৮৫ .  চবষধৎমড়ঢ়ংরং ধসধঁৎড়ঢ়ঃবৎধ  ( চবধৎংড়হ ,  ১৮৪১ ) 
সমনাম :  ঐধষপুড়হ ধসধঁৎড়ঢ়ঃবৎঁং চবধৎংড়হ ,  ১৮৪১
বাংলা নাম :  খয়রাপাখ মাছরাঙা
ইংরেজি নাম :  ইৎড়হি - রিহমবফ করহমভরংযবৎ
বর্ণনা :  খয়রাপাখ মাছরাঙা প্রকা -  লাল ঠোঁট ও বাদামি ডানার মাছ শিকারি  ( দৈর্ঘ্য ৩৬ সেমি ,  ডানা ১৫ সেমি ,  ঠোঁট ৭ . ৬ সেমি ,  পা ২ সেমি ,  লেজ ৯ . ২ সেমি )  ।  প্রাপ্তবয়স্ক পাখির মাথা ও ঘাড় বাদামি - কমলা; কাঁধ - ঢাকনি ও ডানা কালচে বাদামি; পিঠ ও কোমর নীল; প্রান্তÍ - পালক ডানার বাকি অংশের চেয়ে গাঢ় বাদামি; গলা ,  বুক পেট ও অবসারণী একই রকম বাদামি - কমলা ।  এর চোখ বাদামি ও চোখের পাতা ইট - লাল; পা ও পায়ের পাতা লাল; ঠোঁটের গোড়া থেকে চোখ পর্যন্তÍ কালচে বাদামি টান চলে গেছে; ঠোঁট লাল ,  ঘন কালচে - বাদামি আগা ।  পুরুষ ও স্ত্রীপাখির  চেহারা অভিন্ন ।  অপ্রাপ্তবয়স্ক পাখির দেহ অতি কমলা এবং কাঁধ - ঢাকনির কিনারা ও ডানার পালক - ঢাকনি ফ্যাকাসে; ঘাড়ে কালো ডোরা ও দেহতল কালো ।  
স্বভাব :  খয়রাপাখ মাছরাঙা জোয়ার - ভাঁটায় সিক্ত নালা ও প্যারাবনের প্রবহমান নদীতে বিচরণ করে; একা বা জোড়ায় ঘুরে বেড়ায় ।  উঁচু ডাল থেকে পানিতে ঝাঁপ দিয়ে এরা শিকার ধরে খায়; খাদ্যতালিকায় রয়েছে কাকড়া ,  সরীসৃপ ও মাছ ।  ওড়ার সময় এরা পানির অল্প ওপর দিয়ে চলে ,  কিন্ত ‘  বসার আগে উপরে উঠে উঁচু ডালের দিকে যায় ।  ওড়ে ওঠার সময় ,  বিশেষ করে বাধ্য হয়ে উঠতে হলে ,  এরা খুব জোরে শব্দ করে ডাকে :  কা - কা - কা - কা .  .  ।  অন্য সময় করুণ সুরে শিস্ দিয়ে ডাকে :  চৌÍÍচৌÍ চৌÍ .  .  ।  মার্চ - এপ্রিল মাসের প্রজনন ঋতুতে খাড়া পাড়ে ৩০ - ৬০ সেমি .  দীর্ঘ ও ১০ সেমি .  চওড়া সুুড়ঙ্গ কেটে বাসা বানিয়ে এরা ডিম পাড়ে ।  ডিমগুলো সাদা ও গোল; সংখ্যায় ৪টি; মাপ ৩ . ৪  ২ . ৮ সেমি । 
বিস্তৃতি :  খয়রাপাখ মাছরাঙা বাংলাদেশের সুলভ আবাসিক পাখি ।  বরিশাল ও খুলনা বিভাগের প্যারাবনে পাওয়া যায় ।  ভারতের সুন্দরবন অংশসহ বঙ্গোপসাগরের উপকূল থেকে মিয়ানমার ও থাইল্যান্ড এবং উত্তর - পশ্চিম মালয়েশিয়া পর্যন্তÍ এর বৈশ্বিক বিস্তৃতি রয়েছে । 
অবস্থা :  খয়রাপাখ মাছরাঙা বিশ্বে প্রায় - বিপদগ্রস্ত বলে বিবেচিত  ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  খয়রাপাখ মাছরাঙার বৈজ্ঞানিক নামের অর্থ কালোডানা সিন্ধুসারস  ( গ্রীক :  ঢ়বষধৎমড়ং  =  সারস ,  ড়ঢ়ংরং  =  চেহারা ,  ধসধঁৎড়ং  =  কালচে ,  ঢ়ঃবৎড়ং  =  ডানাওয়ালা )  ।  
 [ মো :  আনোয়ারুল ইসলাম ও এম .  কামরুজ্জামান ] 
০৮৬ .  চবষধৎমড়ঢ়ংরং পধঢ়বহংরং  ( খরহহধবঁং ,  ১৭৬৬ ) 
সমনাম :  অষপবফড় পধঢ়বহংরং খরহহধবঁং ,  ১৭৬৬
বাংলা নাম :  মেঘহও মাছরাঙা
ইংরেজি নাম :  ঝঃড়ৎশ - নরষষবফ করহমভরংযবৎ
বর্ণনা :  মেঘহও মাছরাঙা লাল ঠোঁট ও নীল ডানার মাছ শিকারি  ( দৈর্ঘ্য ৩৮ সেমি ,  ডানা ১৫ . ৭ সেমি ,  ঠোঁট ৯ সেমি ,  পা ২ সেমি ,  লেজ ১০ সেমি )  ।  প্রাপ্তবয়স্ক পাখির মাথার টুপি উজ্জ্বল বাদামি; গলবন্ধ কমলা - পীতাভ; কাঁধ - ঢাকনি বাদামি - নীল; ডানা নীল - সবুজ; পিঠ ও কোমর নীল; গলা ফ্যাকাসে পীতাভ; বুক ,  পেট ও অবসারণী কমলা পীতাভে মেশানো; ডানার প্রান্তÍ - পালকের গাঢ় নীল রঙ লেজের উজ্জ্বল নীলের মধ্যে পার্থক্য আছে ।  এর ছোরার মত ঠোঁটটি রক্তলাল ,  গোড়া কালচে ও আগা কালো; চোখ বেশ বাদামি; পায়ের পাতা প্রবাল - লাল ও নখর কালো ।  পুরুষ ও স্ত্রীপাখির  চেহারা অভিন্ন ।  অপ্রাপ্তবয়স্ক পাখির দেহ বেশি কমলা ও বুকে ডোরা থাকে ।  ১৫টি উপ - প্রজাতির মধ্যে চ .  প .  পধঢ়বহংরং বাংলাদেশে রয়েছে । 
স্বভাব :  মেঘহও মাছরাঙা বনের জলাধারা ,  ধীরে বহমান নদী ,  সেচের নালা ,  নদীর পাশের আবদ্ধ জল ,  জোয়ার - ভাঁটায় সিক্ত খাঁড়ি ও পুকুরে বিচরণ করে;  সাধারণত একা বা জোড়ায় ঘুরে বেড়ায় ।  পানির পাশে গাছের উঁচু ডালে বসে থাকে এবং স্বশব্দে পানিতে ঝাঁপ দিয়ে শিকার ধরে খায়; খাদ্যতালিকায় রয়েছে মাছ ,  ব্যাঙ ,  টিকটিকি ,  পাখির ছানা ,  ইঁদুর ,  ইত্যাদি ।  ডাল ছেড়ে চলে যাওয়ার সময় সাধারণত চীৎকার করে ডাকে :  কে - কে - কে - কে - কে .  . ; প্রজননকালে অবিরাম  ‘ গান ’  করে :  পীউ - পিউ .  .  পীউ - পিউ .  . পীউ .  . পিউ .  .  ।  জানুয়ারি - সেপ্টেম্বর মাসে প্রজনন ঋতুতে জলাশয়ের খাড়া পাড়ে ১০০ সেমি .  দীর্ঘ ও ১০ সেমি .  চওড়া সুড়ঙ্গ কেটে অথবা গাছের গর্তে বাসা বানিয়ে এরা ডিম পাড়ে ।  ডিমগুলো সাদা ,  সংখ্যায় ৪ - ৫টি; মাপ ৩ . ৬  ৩ . ১ সেমি । 
বিস্তৃতি :  মেঘহও মাছরাঙা বাংলাদেশের দুর্লভ আবাসিক পাখি ।  বরিশাল ,  চট্টগ্রাম ,  ঢাকা ,  খুলনা ও রাজশাহী বিভাগের পুকুর ও জলাভূমিতে পাওয়া যায় ।  ভারত ,  নেপাল ,  শ্রীলংকা ,  মিয়ানমার ,  থাইল্যান্ড ,  ইন্দোচীন ,  মালয়েশিয়া ও ইন্দোনেশিয়াসহ দক্ষিণ ও দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা মেঘহও মাছরাঙা বিশ্বে ও বাংলাদেশে বিপদমুক্ত বলে বিবেচিত ।  বাংলাদেশ বন্যপ্রাণী আইনে এই প্রজাতিটিকে সংরক্ষিত ঘোষণা করা হয়েছে । 
বিবিধ :  মেঘহও মাছরাঙার বৈজ্ঞানিক নামের অর্থ অন্তÍরীপের সিন্ধুসারস  ( গ্রীক :  ঢ়বষধৎমড়ং  =  সারস  ,  ড়ঢ়ড়ংরং  = চেহারা; পধঢ়বহংরং  =  অন্তÍরীপ ,  উত্তমাশা অন্তÍরীপ )  । 
 [ মো :  আনোয়ারুল ইসলাম ও এম .  কামরুজ্জামান ] 
গণ :  ঐধষপুড়হ ঝধিরহংড়হ ,  ১৮২১
মাঝারি আকারের মাছরাঙা; ঠোঁট দীর্ঘ ও গোড়া কিছুটা প্রশস্ত ,  উপরে গোলাকার; ডানা গোলাকার; সাধারণত  ডানার ৩য় প্রান্তÍপালক দীর্ঘতম; লেজ মাঝারি ,  শেষের দিকে কিছুটা গোলাকার । 
পৃথিবীতে ১১ প্রজাতি ,  বাংলাদেশে ৩ প্রজাতি
০৮৭ .  ঐধষপুড়হ পড়ৎড়সধহফধ  ( খধঃযধস ,  ১৭৯০ ) 
সমনাম :  অষপবফড় পড়ৎড়সধহফধ খধঃযধস ,  ১৭৯০
বাংলা নাম :  লাল মাছরাঙা
ইংরেজি নাম :  জঁফফু করহমভরংযবৎ
বর্ণনা :  লাল মাছরাঙা বনের লাল রঙের জলার পাখি  ( দৈর্ঘ্য ২৬ সেমি ,  ডানা ১১ . ৩ সেমি ,  ঠোঁট ৬ . ২ সেমি ,  পা ২ সেমি ,  লেজ ৬ . ৫ সেমি )  ।  প্রাপ্তবয়স্ক পাখির পিঠ লাল - কমলা ও দেহতল ফ্যাকাসে লাল ।  মাথায় দারুচিনি বা উজ্জ্বল লাল - তামাটে রঙ ও ঘাড়ে লাল বেগুনির সৌÍন্দর্য ফুটে উঠেছে ।  পিঠের নিচে ও পাছায় ফ্যাকাসে নীলের ওপর সাদা আমেজ আছে ।  কালচে গোড়া এবং ফ্যাকাসে বা পাটল বর্ণের আগাসমেত ঠোঁট লাল ।  চোখ কালচে বাদামি ।  পা ও পায়ের পাতা পাটল - লাল বা প্রবাল - লাল ।  অপ্রাপ্তবয়স্ক পাখির পিঠ কালচে ও বেশ বাদামি ,  পাছা নীল ও লাল দেহতলে কালচে ডোরা রয়েছে ।  কালচে ঠোঁটের আগা কমলা লাল ।  তরুণ পাখির কোমর ও লেজউপরি - ঢাকনি গাঢ় নীল ।  গলা ও তলপেটের চারদিকে কালো বেড় থাকে তবে নীলের সৌÍন্দর্য অনুপস্থিত ।  ১০টি উপ - প্রজাতির মধ্যে ঐ .  প .  পড়ৎড়সধহফধ বাংলাদেশে আছে । 
স্বভাব :  লাল মাছরাঙা গ্রীষ্মম - লীয় ও উপ - গ্রীষ্মম - লীয় চিরসবুজ বনের নদী ও প্যারাবন জলাভূমিতে বিচরণ করে; সাধারণত একা বা জোড়ায় ঘুরে বেড়ায় ।  পানির উপরিতল ও কাদায় শিকা খোঁজে এবং তারপর শিকার ধরার জন্য নিচে নেমে আসে; খাবার তালিকায় মাছ ,  কাঁকড়া ,  গুবরে পোকা ,  ফড়িং ও খুদে প্রাণী রয়েছে ।  জোরে ও প্লত ডানা চালিয়ে তাড়াতাড়ি ও সোজা উড়ে চলে ।  সাধারণত  তীব্র শব্দে কম্পিত সুরে ডাকে :  টিটিটিটিটিটিটিটি .  .  এবং সুরেলা কণ্ঠে গান করে :  কুয়িররর - র - র - র - র ।  মার্চ - এপ্রিল মাস প্রজনন ঋতুতে মাটির খাড়া পাড় বা গাছের কা - ে বাসা বানায়; বাসার গর্ত সাধারণত  ৪৫ - ১০০ সেমি .  দীর্ঘ ও ৫ সেমি .  চওড়া ।  স্ত্রীপাখি ৫ - ৬টি ডিম পাড়ে; ডিম সাদা ২ . ৭  ২ . ৩ সেমি .  । 
বিস্তৃতি :  লাল মাছরাঙা বাংলাদেশের বিরল আবাসিক পাখি; খুলনা বিভাগের প্যারাবনে পাওয়া যায় ।  ভারত ,  নেপাল ,  ভুটান ,  চীন ,  কোরিয়া ,  জাপান ,  তাইওয়ান ,  মিয়ানমার ,  থাইল্যান্ড ,  কাম্পুুচিয়া ,  লাওস ,  ভিয়েতনাম ,  ইন্দোনেশিয়া ,  মালয়েশিয়া ও ফিলিপাইনসহ দক্ষিণ ,  পূর্ব এবং দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  লাল মাছরাঙা বিশ্বে বিপদমুক্ত ও বাংলাদেশে সংকটাপন্ন বলে বিবেচিত  ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  লাল মাছরাঙার বৈজ্ঞানিক নামের অর্থ করোম্যান্ডেল - এর মাছরাঙা  ( গ্রীক :  যধষশঁড়হ  =  মাছরাঙার সঙ্গে সম্পর্কিত পৌÍরাণিক পাখি; পড়ৎড়সধহফধ  =  করোম্যান্ডেল ,  চেন্নাইয়ের কাছাকাছি উপকূল ,  ভারত )  । 
 [ মো :  আনোয়ারুল ইসলাম ও এম .  কামরুজ্জামান ] 
০৮৮ .  ঐধষপুড়হ ঢ়রষবধঃধ  ( ইড়ফফবধৎঃ ,  ১৭৮৩ ) 
সমনাম :  অষপবফড় ঢ়রষবধঃধ ইড়ফফধবৎঃ , ৩২ ১৭৮৩
বাংলা নাম :  কালাটুপি মাছরাঙা
ইংরেজি নাম :  ইষধপশ - পধঢ়ঢ়বফ করহমভরংযবৎ 
বর্ণনা :  কালাটুপি মাছরাঙা বেগুনি পিঠের কালো টুপি ওয়ালা জলার পাখি  ( দৈর্ঘ্য ৩০ সেমি ,  ডানা ১৩ সেমি ,  ঠোঁট ৬ সেমি ,  পা ১ . ৫ সেমি ,  লেজ ৮ . ৫ সেমি )  ।  পিঠ বেগুনে - নীল ও দেহতল ফ্যাকাসে মরচে রঙের ।  টুপি কালো ,  গলবন্ধ সাদা এবং ম্যান্টল ,  পাছা ও লেজ বেগুনে - নীল ।  ডানার কালো পালক - ঢাকনি নীল মাধ্যমিক পালককে আলাদা করেছে ।  থুতনি ,  গলা ও বুক সাদা এবং বগল ও পেট ফ্যাকাসে কমলা পীতাভ ।  ওড়ার সময় প্রাথমিক পালকের গোড়ার সাদা পট্টি স্পষ্ট নজরে আসে ।  ঠোঁট গাঢ় প্রবাল - লাল ,  চোখ কালচে বাদামি এবং পা ও পায়ের পাতা কালচে লাল ।  পুরুষ ও স্ত্রীপাখি দেখতে একই রকম ।  অপ্রাপ্তবয়স্ক পাখির গলবন্ধ ও বুক কৃষ্ণবর্ণের এবং ঢেউ খেলানো ।  তরুণ পাখির ঠোঁটের নিচের অংশ থেকে ঘাড় পর্যন্তÍ সরু নালার মত অসংখ্য কালো খাত থাকে ও কালো কিনারার পালক বুক অতিক্রম করে । 
স্বভাব :  কালাটুপি মাছরাঙা  নদী ,  বেলাভূমি ,  জলাধার ,  জোয়ার - ভাটা সিক্ত খাঁড়ি ও মোহনায় বিচরণ করে; সাধারণত একা বা আলাদা জোড়ায় বিচরণ করে ।  পানির ওপর কোন জায়গা থেকে কাদায় শিকার পর্যবেক্ষণ করে এবং শিকার ধরার জন্য মাটিতে নেমে আসে; খাদ্যতালিকায় প্রধানত পোকামাকড় ,  কাঁকড়া ,  মাছ ,  ব্যাঙ ,  টিকটিকি ও অন্য খুদে প্রাণী রয়েছে ।  কদাচ শিকার ধরার জন্য পানিতে ঝাঁপ দেয় ।  অবিরাম ডানা চালিয়ে এরা প্লত উড়তে সক্ষম ।  অন্য মাছরাঙা থেকে এই প্রজাতির ব্যতিক্রম হল ওড়ার সময় সাধারণত নীরব থাকে; মাঝে মাঝে ডাকে :  কিকিকিকিকিকি .  .  ।  মে - জুলাই চীন ও ভারতের বনাঞ্চলে প্রজনন ঋতু  ।  বণভূমির নদীর পাড়ে সমতল সুুড়ঙ্গ তৈরি করে বাসা বানায় ও স্ত্রীপাখি ৪ - ৫টি ডিম পাড়ে ।  ডিম সাদা ,  ২ . ৯২ . ৬ সেমি । 
বিস্তৃতি :  কালাটুপি মাছরাঙা বাংলাদেশের সুলভ পরিযায়ী পাখি ।  শীতে বরিশাল ,  চট্টগ্রাম ও খুলনা বিভাগের প্যারাবন ও চিরসবুজ বনে বিচরণ করে; অতীত সিলেট বিভাগে দেখা গেছে এমন তথ্য আছে ।  সাম্প্রতিককালে ঢাকা বিভাগে পাওয়া গেছে ।  পাকিস্তান ,  ভারত ,  শ্রীলংকা ,  নেপাল ,  মিয়ানমার ,  লাওস ,  চীন ,  কোরিয়া ,  ইন্দোনেশিয়া ও ফিলিপাইনসহ এশিয়ার দক্ষিণাঞ্চলে এর বৈশ্বিক বিস্তৃতি রয়েছে । 
অবস্থা :  কালাটুপি মাছরাঙা বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  কালাটুপি মাছরাঙার বৈজ্ঞানিক নামের অর্থ টুপিপড়া মাছরাঙা  ( গ্রীক :  যধষশঁড়হ  =  মাছরাঙার সঙ্গে সম্পর্কিত পৌÍরাণিক পাখি; ল্যাটিন :  ঢ়রষবধঃঁং  =  টুপিওয়ালা )  । 
 [ মো :  আনোয়ারুল ইসলাম ও এম .  কামরুজ্জামান ] 
০৮৯ .  ঐধষপুড়হ ংসুৎহবহংরং  ( খরহহধবঁং ,  ১৭৫৮ ) 
সমনাম :  অষপবফড় ংসুৎহবহংরং খরহহধবঁং ,  ১৭৫৮
বাংলা নাম :  ধলাগলা মাছরাঙা
ইংরেজি নাম :  ডযরঃব - ঃযৎড়ধঃবফ করহমভরংযবৎ
বর্ণনা :  ধলাগলা মাছরাঙা সাদা গলার বিশ্বজনীন মাছরাঙা  ( দৈর্ঘ্য ২৮ সেমি ,  ডানা ১১ . ৮ সেমি ,  ঠোঁট ৬ সেমি ,  পা ১ . ৬ সেমি ,  লেজ ৭ . ৫ সেমি )  ।  পূর্ণবয়স্ক পাখির পিঠ নীলকান্তÍমণি - নীল ও দেহতল চকলেট - বাদামি ।  মাথা ও ঘাড় চকলেট - বাদামি এবং পাছা ও লেজসহ পিঠ উজ্জ্বল নীলকান্তÍমণি - নীল ।  থুতনি ,  গলা ও বুকের মাঝামাঝি পর্যন্তÍ বিস্তৃত উজ্জ্বল সাদা রঙ সামনে স্পষ্ট জামার গঠন লাভ করেছে ।  ওড়ার সময় কালো প্রাথমিক পালকের গোড়ার সাদা পট্টি নজরে আসে ।  ঠোঁট লাল ও মুখ কমলা রঙের ।  চোখ বাদামি ।  উজ্জ্বল পিছনের পা ও পদতলসহ পা ও পায়ের পাতা প্রবাল - লাল ।  পুরুষ ও স্ত্রীপাখির চেহারায় পার্থক্য নেই ।  বাদামি ঠোঁট ও কালচে ঢেউ খেলানো বুকসহ অনুজ্জ্বল গায়ের রঙ ছাড়া অপ্রাপ্তবয়স্ক ও পূর্ণবয়স্ক পাখির চেহারার মধ্যে পার্থক্য নেই ।  ৪টি উপ - প্রজাতির মধ্যে ঐ .  ং .  ভঁংপধ বাংলাদেশে রয়েছে  ( ২টি উপ - প্রজাতি অবিচ্ছেদ্য বলে কয়েকজন লেখক  মত দিয়েছেন )  । 
স্বভাব :  ধলাগলা মাছরাঙা বনের প্রান্তÍদেশ ,  আবাদি জমি ,  বাগান ,  শুষ্ক পাতাঝরা বন ,  জলাধার ,  নদী ,  খাল ,  ডোবা ,  গ্রামের পুষ্করিণী ,  নর্দমা ,  উপকূল ও প্যারাবনে বিচরণ করে; সাধারণত  একা বা আলাদা জোড়ায় দেখা যায় ।  বেড়া ,  বৈদ্যুতিক তার বা গাছের ডালে বসে মাটিতে বা পানিতে শিকার পর্যবেক্ষণ করে ।  খাবারের বেশীর ভাগই পোকামাকড় :  ফড়িং ,  ঝিঁঝিঁপোকা ,  ম্যানট্সি ,  গুবরে পোকা ,  পিঁপড়া ,  ডানাওয়ালা উই ,  পঙ্গপাল ও অন্য ধরনের ফড়িং ।  ওড়ার সময় উচ্চ সুরে ডাকে :  কে - কে - কেক .  . ; এবং শিস্ মেরে গান গায় :  কিলিলিলি .  .  .  ।  মার্চ - জুন প্রজনন ঋতু ।  খাড়া পাড়ে গর্ত খুঁড়ে বাসা বানায় ও স্ত্রীপাখি ৪ - ৭টি ডিম পাড়ে ।  ডিম সাদা গোল ডিম্বাকার ,  ২ . ৯  ২ . ৬ সেমি । 
বিস্তৃতি :  ধলাগলা মাছরাঙা বাংলাদেশের সুলভ আবাসিক পাখি; সব বিভাগের সকল জলাশয় ও পল্লী এলাকায় বিচরণ করে ।  তুর্কি ও মধ্যপ্রাচ্য থেকে পাকিস্তান ,  ভারত ,  নেপাল ,  ভুটান ,  শ্রীলংকা থেকে মিয়ানমার ,  চীন ,  মালয়েশিয়া ,  ইন্দোনেশিয়া ও ফিলিপাইনে এর বৈশ্বিক বিস্তৃতি রয়েছে । 
অবস্থা :  ধলাগলা মাছরাঙা বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  ধলাগলা মাছরাঙার বৈজ্ঞানিক নামের অর্থ স্মাইর্নার মাছরাঙা  ( গ্রীক :  যধষশঁড়হ  =  মাছরাঙার সঙ্গে সম্পর্কিত পৌÍরাণিক পাখি; ংসুৎহবহংরং  = স্মাইর্না শহর ,  তুর্কি )  । 
 [ মো :  আনোয়ারুল ইসলাম ও এম .  কামরুজ্জামান ]  
গণ :  ঞড়ফরৎধসঢ়যঁং   খবংংড়হ ,  ১৮২৭
মাঝারি আকারের মাছরাঙা; সাধারণত  দেহতল সাদা বা পীতাভ এবং পিঠ ,  ডানা ও লেজ কালচে নীল থেকে ফ্যাকাসে সবুজ; ঠোঁট কালচে । 
পৃথিবীতে ২১ প্রজাতি ,  বাংলাদেশে ১ প্রজাতি
০৯০ .  ঞড়ফরৎধসঢ়যঁং পযষড়ৎরং  ( ইড়ফফধবৎঃ ,  ১৭৮৩ ) 
সমনাম :  অষপবফড় পযষড়ৎরং ইড়ফফধবৎঃ ,  ১৭৮৩
বাংলা নাম :  ধলাঘাড় মাছরাঙা
ইংরেজি নাম :  ঈড়ষষধৎবফ করহমভরংযবৎ 
বর্ণনা :  ধলাঘাড় মাছরাঙা সাদা গলাবন্ধওয়ালা সুন্দর নীল জলার পাখি  ( দৈর্ঘ্য ২৪ সেমি .  ,  ডানা ১০ সেমি .  , ঠোঁট ৪ . ৩ সেমি .  ,  পা ১ . ৫ সেমি .  ,  লেজ ৬ . ৫ সেমি .  )  ।  পিঠ সবুজাভ - নীল ও দেহতল সাদা ।  মাথার চাঁদি ,  কানের কোর্ভাট ও ম্যান্টল নীল - সবুজ এবং সরু ভ্রু সাদা ।  গলাবন্ধ স্পষ্ট সাদা ।  ডানা ও লেজ নীল ।  থুতনি ,  গলা ,  বুক ,  পেট ও অবসারণী সাদা রঙের ।  চোখ গাঢ় বাদামি এবং পা ও পায়ের পাতা স্লে¬¬ট - কালো ।  ঠোঁট দু ’ রঙের :  উপরের পুরো পাটি ও নিচের পাটির প্রান্তÍদেশের তৃতীয় ভাগ সবুজাভ - কালো এবং নিচের পাটির অবশেষ হলদে - সাদা ।  পুরুষ ও স্ত্রীপাখির চেহারায় পার্থক্য নেই ।  অপ্রাপ্তবয়স্ক পাখি পীতাভ ভ্রুসহ অনুজ্জ ^ ল দেখায় ।  তরুণ পাখির বুকের পালকের প্রান্তÍদেশ কৃষ্ণ বর্ণের এবং সাদা গলাবন্ধ ,  বগল ও অবসারণীতে ফ্যাকাসের আমেজ থাকে ।  ৪৯টি উপ - প্রজাতির মধ্যে ঞ .  প .  যঁসরর বাংলাদেশে আছে । 
স্বভাব :  ধলাঘাড় মাছরাঙা জোয়ার - ভাঁটায় সিক্ত খাঁড়ি ,  প্যারাবনের জলা ,  বনের প্রান্তÍদেশ ও বাগানে বিচরণ করে ।  নিভৃতচারী পাখি এবং একা ও জোড়ায় থাকে ।  কোন জায়গা থেকে কাদায় শিকার পর্যবেক্ষন করে ও ছোঁ মেরে শিকার ধরে ফেলে ।  খাবার তালিকায় কাঁকড়া ও পোকামাকড় রয়েছে যেমন - ফড়িং ও ঝিঁঝিঁ পোকা ইত্যাদি ।  টিকটিকি ,  বিছা ও উইও খায় ।  সাধারণত দীর্ঘ কোলাহলপূর্ণ শব্দে ডাকে :  ক্রেরক - ক্রেরক - ক্রেরক .  .  .  ।  এপ্রিল - মে প্রজনন ঋতু ।  পূর্বরাগের সময় যুগল একে অপরকে গাছে অনুসরন করে ।  গাছেরপচাকা -  ,  বৃক্ষচারী উইয়ের বাসা ও মাটির গর্তে বাসা বাঁধে ও স্ত্রীপাখি ৩ - ৪টি ডিম পাড়ে ।  ডিম সাদা ,  ২ . ৯ ´ ২ . ৪ সেমি .  । 
বিস্তৃতি :  ধলাঘাড় মাছরাঙা বাংলাদেশের সুলভ আবাসিক পাখি; বরিশাল ,  চট্টগ্রাম ও খুলনা বিভাগে পাওয়া যায় ।  আফ্রিকার লোহিত সাগর থেকে শুরু করে গ্রীষ্মম - লীয় এশিয়ার অধিকাংশ উপকূলীয় অঞ্চলসহ ইন্দোনেশিয়া থেকে অস্ট্রেলিয়া পর্যন্তÍ এর বৈশ্বিক বিস্তৃতি রয়েছে । 
অবস্থা :  ধলাঘাড় মাছরাঙা বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  ধলাঘাড় মাছরাঙার বৈজ্ঞানিক নামের অর্থ ঠোঁটওয়ালা সবুজ - পাখি  ( গ্রীক :  ঃড়ফঁ  =  টডি ,   ৎযধসঢ়যড়ং  =   ঠোঁট ,  শযষড়ৎরং  =  সবুজ  )  । 
 [ ইনাম আল হক ও এম .  কামরুজ্জামান ] 
পরিবার :  ঈঊজণখওউঅঊ
পাকড়া মাছরাঙা
এ পরিবারে পৃথিবীতে ৩ গণে ৯ প্রজাতি ,  বাংলাদেশে ২ গণে ২ প্রজাতি
গণ :  গবমধপবৎুষব   কধঁঢ় ,  ১৮৪৮
সাদাকালো মাছরাঙা; ঠোঁট লম্বা ও দু পাশ থেকে চাপা; ডানা সুচালো ,  ২য় অথবা ৩য় প্রান্তÍপালক দীর্ঘতম; লেজ ঠোঁটের চেয়ে লম্বা ।   
পৃথিবীতে ৪ প্রজাতি ,  বাংলাদেশে ১ প্রজাতি 
০৯১ .  গবমধপবৎুষব ষঁমঁনৎরং  ( ঞবসসরহপশ ,  ১৮৩৪ ) 
সমনাম :  অষপবফড় ষঁমঁনৎরং ঞবসসরহপশ ,  ১৮৩৪
বাংলা নাম :  ঝুটিয়াল মাছরাঙা
ইংরেজি নাম :  ঈৎবংঃবফ করহমভরংযবৎ
বর্ণনা :  ঝুটিয়াল মাছরাঙা ডোরাওয়ালা ঝুটির পাকরা জলার পাখি  ( দৈর্ঘ্য ৪১ সেমি .  ,  ওজন ২৫৫ গ্রাম ,  ডানা ১৮ . ৫ সেমি .  ,  ঠোঁট ৭ . ৩ সেমি .  ,  পা ১ . ৬ সেমি .  ,  লেজ ১১ . ২ সেমি .  )  ।  পিঠ নীল - ধূসর ও দেহতল সাদা ।  কালো দীর্ঘ কেশের ঝুটিতে কিছু সাদা অংশ থাকে ।  গলাবন্ধ সাদা ।  সূক্ষ্ম সাদা ফুটকি ও ডোরা সমেত পিঠ ও পাছা কালচে দেখায় ।  ডানা ও লেজে কালোর ওপর সাদা ডোরা থাকে ।  বগলে সূক্ষ্ম বাদামি ফুটকি ও বুকে কালো ফেটা এবং বগলে কালো ডোরা রয়েছে ।  কালো ঠোঁটের গোড়ার অর্ধেক ফ্যাকাসে ধূসর ।  চোখ কালো ।  পা ও পায়ের পাতা ধূসরাভ - জলপাই ও কালচে নখরের আগা সাদাটে ।  লিপ্তপাদের নরম চামড়া উজ্জ ^ ল বাদামি - সাদা ।  স্ত্রী ও অপ্রাপ্তবয়স্ক পাখিকে পুরুষপাখি থেকে কেবল তাদের ডানার নিচের কোর্ভাটের ফ্যাকাসে লাল রঙের সাহায্যে পৃথক করা যায় ।  ৪টি উপ - প্রজাতির মধ্যে গ .  ষ .  মঁঃঃঁষধঃধ বাংলাদেশে পাওয়া যায় । 
স্বভাব :  ঝুটিয়াল মাছরাঙা বন সংলগ্ন বড় স্রোতধারা ও প্লত প্রবহমান নদীতে বিচরণ করে; নিভৃতচারী পাখি ,  তবে জোড়ায় থাকতে দেখা গেছে ।  কূল উপচে পড়া বা প্লত প্রবহমান নদীতে হঠাৎ ডুব দিয়ে শিকার ধরে মাছ খায় ।  প্লত উড়তে পারে ও ধীরে ধীরে পাখা চালিয়ে প্রবহমান পানির কিছুটা ওপর দিয়ে উড়ে যায় ।   সাধারণত একটি মাত্র তীক্ষè শব্দে ডাকে :  ক্লিক ।  তা ছাড়া  অবিরাম ডাকে :  পিঙ .  .  .  ।  মার্চ - এপ্রিল মাস প্রজনন ঋতু ।  নদীর খাড়া পাড়ে ১ . ৫ মিটার দীর্ঘ সমতল সুড়ঙ্গ তৈরি করে মাছের কাঁটা বিছিয়ে বাসা বাঁধে ও স্ত্রীপাখি ৪ - ৫টি ডিম পাড়ে ।  ডিম সাদা ,  ৩ . ৮ ´ ৩ . ২ সেমি .  । 
বিস্তৃতি :  ঝুটিয়াল মাছরাঙা বাংলাদেশের বিরল আবাসিক পাখি; চট্টগ্রাম বিভাগের চিরসবুজ বনের নদীতে দেখা গেছে বলে দুটি তথ্য রয়েছে ।  পাকিস্তান ,  ভারত ,  নেপাল ,  ভুটান ,  মিয়ানমার ,  চীন ,  থাইল্যাল্ড ,  লাওস ,  ভিয়েতনাম ও জাপানসহ হিমালয় থেকে পূর্ব এশিয়া পর্যন্তÍ এর বৈশ্বিক বিস্তৃতি রয়েছে । 
অবস্থা :  ঝুটিয়াল মাছরাঙা  বিশ্বে বিপদমুক্ত ও বাংলাদেশে অপ্রতুল - তথ্য শ্রেণিতে রয়েছে  ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  ঝুটিয়াল মাছরাঙার বৈজ্ঞানিক নামের অর্থ শোকাকূল পাখি  ( গ্রীক :  সবমধং  =  বড় ,  পবৎুষব  =  ক্যারোলস ,  এ্যারিস্টটল উলে¬খানুসারে একটি পাখি; ল্যাটিন :  ষঁমঁনৎরং  =   শোকাকূল )  । 
 [ ইনাম আল হক ও এম .  কামরুজ্জামান ] 
গণ :  ঈবৎুষব    ইড়রব ,  ১৮২৮
সাদাকালো মাছরাঙা; মাথায় ঝুটি ,  প্রশস্ত ভ্রু - রেখার নিচে বড় কালো চক্ষু - রেখা; সাদা দেহতলে বুকে কালো পট্টি থাকে ।   
পৃথিবীতে ১ প্রজাতি ,  বাংলাদেশে ১ প্রজাতি
০৯২ .  ঈবৎুষব ৎঁফরং  ( খরহহধবঁং ,  ১৭৫৮ ) 
সমনাম :  অষপবফড় ৎঁফরঁং খরহহধবঁং ,   ১৭৫৮
বাংলা নাম :  পাকরা মাছরাঙা
ইংরেজি নাম :  চরবফ করহমভরংযবৎ
 বর্ণনা :  পাকরা মাছরাঙা সারা দেহে কালো ফুটকি ও ফেটা ওয়ালা সাদা জলার পাখি  ( দৈর্ঘ্য ৩১ সেমি .  ,  ডানা ১৩ . ৭ সেমি .  ,  ঠোঁট ৬ . ৮ সেমি .  ,  পা ১ . ২ সেমি .  ,  লেজ ৭ সেমি .  )  ।  মাথার কালো চাঁদি ও ঝুটিতে সাদা ডোরা রয়েছে ।  পার্থক্যসূচক সাদা ভ্রু ও চোখের প্রশস্ত কালো ডোরা আছে ।  ডানায় ও লেজে কালো - ও - সাদা বর্ণ বিন্যাস রয়েছে ।  বুক ছাড়া দেহতল সাদা ।  পুরুষপাখির বুকে দুটি কালো ফোটা কিন্ত ‘  স্ত্রীতে কেবল একটি ভাঙা ফোটা আছে ।  পাটল বর্ণের মুখসহ ঠোঁট বাদামি - কালো ।  চোখ বাদামি এবং পা ,  পায়ের পাতা ও নখর বাদামি কালোয় মেশানো ।  ৪টি উপ - প্রজাতির মধ্যে ঈ .  ৎ .  ষবঁপড়সবষধহঁৎধ বাংলাদেশে রয়েছে । 
স্বভাব :  পাকরা মাছরাঙা মিঠাপানি যেমন - নদী ,  খাল ,  পুকুর ,  জলাধার ,  প্ল¬াবিত নর্দমা ,  জোয়ার - ভাঁটায় সিক্ত খাঁড়ি ও  ডোবায় বিচরণ করে ।  সাধারণত  জোড়ায় থাকে ।  শিকার ধরার আগে পানির উপরে বাতাসে ভেসে বেড়ায় ও হঠাৎ পানিতে ঝাঁপ দিয়ে শিকার ঠোঁটে পুরে নিয়ে আসে; খাবার তালিকায় মাছ ,  ব্যাঙাচি ও জলজ পোকামাকড় রয়েছে ।  কিছুটা বাতাসে ভেসে উড়তে সক্ষম ।  সাধারণত এক জোড়া তীক্ষè শব্দে ডাকে :  চিরিক - চিরিক .  .  ।  অঞ্চল ভেদে তারতম্য ছাড়া সারা বছরই এর প্রজনন ঋতু ।  নদী ও কোন প্রবহমান জলধারার পাড়ে ১ . ৫ মিটার দীর্ঘ ও ৭ - ৮ সেমি .  চওড়া সুড়ঙ্গ খুঁড়ে সমতল বাসা বানায় ,  স্ত্রীপাখি ৫ - ৬টি ডিম পাড়ে ।  ডিম সাদা ,  ২ . ৯ ´ ২ . ১ সেমি .  । 
বিস্তৃতি :  পাকরা মাছরাঙা বাংলাদেশের সুলভ আবাসিক পাখি; সব বিভাগের নদী ও অন্যান্য জলাশয়ে পাওয়া যায় ।  আফ্রিকা ,  মধ্যপ্রাচ্য ও এশিয়ায় এর বৈশ্বিক বিস্তৃতি রয়েছে; এশিয়া মহাদেশে মালদ্বীপ ছাড়া পুরো ভারত উপমহাদেশে রয়েছে । 
অবস্থা :  পাকরা মাছরাঙা বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  পাকরা মাছরাঙার বৈজ্ঞানিক নামের অর্থ তরবারি - ঠোঁট পাখি  ( গ্রীক :  পবৎুষব  =  ক্যারোলস ,  এ্যারিস্টটল উলে¬¬খানুসারে একটি পাখি; ল্যাটিন :  ৎঁফরঁং  =   তরবারি )  । 
 [ ইনাম আল হক ও এম .  কামরুজ্জামান ] 
পরিবার :  গঊজঙচওউঅঊ
সুইচোরা
সরু ও লম্বা গড়নের পতঙ্গভুক পাখি; উজ্জ্বল রং; ঠোঁট সরু ,  লম্বা ও নিচের দিকে বাঁকানো; ডানা মধ্যম থেকে দীর্ঘ; পা ছোট । 
এ পরিবারে পৃথিবীতে ৩ গণে ২৬ প্রজাতি ,  বাংলাদেশে ২ গণে ৪ প্রজাতি
গণ :  ঘুপঃুড়ৎহরং   ঔধৎফরহব ধহফ ঝবষনু ,  ১৮৩০
লম্বা গড়নের পতঙ্গভুকপাখি; গলা ও বুকের মাঝখানের পালক লম্বা ও উজ্জ ^ ল রঙের; ঠোঁট শক্ত ও  নিচের দিকে বাঁকা; নাকের ছিদ্র পালকে ঢাকা; ডানা লম্বা ,  ৩য় প্রান্তÍপালক দীর্ঘতম; লেজ লম্বা । 
পৃথিবীতে ২ প্রজাতি ,  বাংলাদেশে ১ প্রজাতি
০৯৩ .  ঘুপঃুড়ৎহরং ধঃযবৎঃড়হর  ( ঔধৎফরহব ধহফ ঝবষনু ,  ১৮৩০ )  
সমনাম :  গবৎড়ঢ়ং ধঃযবৎঃড়হর ঔধৎফরহব ধহফ ঝবষনু ,  ১৮৩০
বাংলা নাম :  নীলদাড়ি সুইচোরা
ইংরেজি নাম :  ইষঁব - নবধৎফবফ ইবব - বধঃবৎ
বর্ণনা :  নীলদাড়ি সুইচোরা নীল কপাল ও গলার সবুজ পাখি  ( দৈর্ঘ্য ৩৬ সেমি .  ,  ওজন ৯০ গ্রাম ,  ডানা ১৪ সেমি .  ,  ঠোঁট ৫ . ২ সেমি .  ,  পা ২ সেমি .  ,  লেজ ১৩ . ৫ সেমি .  )  ।  নীল কপাল ছাড়া পিঠ  সবুজাভ ।   লম্বা পালক সমূহ দাঁড়ির মত গঠন লাভ করে এবং গলা ও বুক কালচে নীল ।  হলুদাভ  - পীতাভ ডোরাসহ পেট ও বগল সবুজ ।  বর্গাকার প্রান্তÍদেশসহ লেজের বাইরের পালক পীতাভ রঙের ।  ওড়ার সময় লেজ ত্রিকোণাকার ও ডানার নিচের কোর্ভাট হলুদাভ - পীতাভ দেখায় ।  ঠোঁট বাঁকা ও শিঙ - বাদামি এবং নিচের ঠোঁটের গোড়া ধূসর ।  চোখ উজ্জ্বল সোনালী - কমলা ও মুখ ধূসরাভ - পাটল বর্ণের  ।  পা ও পায়ের পাতা ফ্যাকাসে হলুদাভ - সবুজ এবং নখর শিঙ - বাদামি ।  পুরুষ ও স্ত্রীপাখির চেহারায় কোন পার্থক্য নেই ।  অপ্রাপ্তবয়স্ক পাখিতে কোন দাঁড়ি থাকেনা ।  ২টি উপ - প্রজাতির মধ্যে ঘ .  ধ .  ধঃযবৎঃড়হর বাংলাদেশে পাওয়া যায় । 
স্বভাব :  নীলদাড়ি সুইচোরা আর্দ্র পাতাঝরা ও অপ্রধান চিরসবুজ বন ,  বনের স্রোতধারা ও বনের আবাদযোগ্য জমিতে বিচরণ করে ।  সচরাচর একা বা জোড়ায় ঘুরে বেড়ায় ।  উঁচু জায়গা থেকে বাতাসে ওড়ে শিকার ধরে ।  খাবার তালিকায় বোলতা ,  মৌÍমাছি ,  গুবরে  পোকা ,  ফড়িং ও ফুলের মিষ্টি রস রয়েছে ।  সচরাচর কর্কশ গলায় ডাকে : কর - র - র , কর - র - র .  .  .  ।  ফেব্রুয়ারি - আগস্ট মাস প্রজনন ঋতু ।  বনের জলধারার খাড়া পাড়ে বা পাহাড়ের পলি মাটিতে ৫ - ৬ সেমি .  ব্যাস ও ১ . ৫ - ৩ মিটার দৈর্ঘ্যরে সুড়ঙ্গ খুঁড়ে বাসা বানায় এবং স্ত্রীপাখি ৪ - ৬টি ডিম পাড়ে ।  ডিম সাদা ,  ৩ . ০ ´ ২ . ৮ সেমি .  । 
বিস্তৃতি :  নীলদাড়ি সুইচোরা বাংলাদেশের দুর্লভ আবাসিক পাখি; চট্টগ্রাম ও সিলেট বিভাগের চিরসবুজ বনে পাওয়া যায় ।  ভারত ,  নেপাল ,  ভুটান ,  মিয়ানমার ,  চীন ,  থাইল্যান্ড ও ইন্দোচীনসহ দক্ষিণ ও দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  নীলদাড়ি সুইচোরা বিশ্বে বিপদমুক্ত এবং বাংলাদেশে অপ্রতুল - তথ্য শ্রেণিতে রয়েছে  ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  নীলদাড়ি সুইচোরা বৈজ্ঞানিক নামের অর্থ এ্যাথার্টন - এর গুপ্ত - পাখি  ( গ্রীক :  হীঁ  =  গুপ্ত ,  রহস্যময় ,  ড়ৎহরং  =  পাখি; ধঃযবৎঃড়হর  =  লেফটেন্যান্ট জে .  এ্যাথার্টন ,  ভারতীয় ব্রিটিশ সেনা কর্মকর্তা ,  ১৭৯৭ - ১৮২৭ )  । 
 [ মো :  আনোয়ারুল ইসলাম ও এম .  কামরুজ্জামান ] 
গণ :  গবৎড়ঢ়ং   খরহহধবঁং ,  ১৭৫৮
সরু ও লম্বা গড়নের পতঙ্গভুক পাখি; ঠোঁট লম্বা ও পুরোটাই বাঁকা; পা ও পায়ের পাতা দুর্বল; ১ম ও ২য় আংশিক যুক্ত ,  ৩য় ও ৪র্থ আঙুল পুরো জোড়া দেওয়া; ডানা দীর্ঘ ও তীক্ষè ,  ১ম প্রান্তÍপালক অতিক্ষুদ্র ও ২য়টি দীর্ঘতম; লেজে ১২টি পালক । 
পৃথিবীতে ২২ প্রজাতি ,  বাংলাদেশে ৩ প্রজাতি
০৯৪ .  গবৎড়ঢ়ং ষবংপযবহধঁষঃর ঠরবরষষড়ঃ ,  ১৮১৭
সমনাম :  জানা নেই
বাংলা নাম :  খয়রামাথা সুইচোরা
ইংরেজি নাম :  ঈযবংঃহঁঃ - যবধফবফ ইবব - বধঃবৎ
বর্ণনা :  খয়রামাথা সুইচোরা মাথায় তামাটে চাঁদিওয়ালা মসৃণ সবুজ পাখি  ( দৈর্ঘ্য ২১ সেমি .  ,  ওজন ৩০ গ্রাম ,  ডানা ১১ সেমি .  ,  ঠোঁট ৩ . ৮ সেমি .  ,  পা ১ সেমি .  ,  লেজ  ৮ সেমি .  )  ।  পিঠ ঘাস - সবুজ ও কিছু অংশ ছাড়া দেহতল সবুজাভ ।  মাথার চাঁদি ,  ঘাড়ের পিছন ও ম্যান্টল উজ্জ্বল তামাটে ,  পাছা নীলকান্তÍমণি রঙের এবং লেজ কিছুটা চেরা ও সবুজ  ।  হলুদ থুতনি ও গলায় লালচে ও কালো বেষ্টনি রয়েছে ।  ঠোঁট শিঙ - কালো ,  চোখ গাঢ় লাল ও মুখ ধূসরাভ - পাটল বর্ণের ।  পা ,  পায়ের পাতা ও নখর কালচে - বাদামি ।  পুরুষ ও স্ত্রীপাখির চেহারায় কোন পার্থক্য নেই ।  অনুজ্জ ^ ল অপ্রাপ্তবয়স্ক পাখির মাথার চাঁদি ঘন সবুজ ,  গাড়ের পিছনে নীলকান্তÍমণি রঙ ,  গলার নিচে কালচে বেড়সহ লালচে আমেজ থাকে ।  তরুণ পাখির দেহের লালচে উপরিভাগ সবুজে মিশ্রিত এবং মাথা ও ছোট ঠোঁটটি সবুজ ।  ৩টি উপ - প্রজাতির মধ্যে গ .  ষ .  ষবংপযবহধঁষঃরধ বাংলাদেশে পাওয়া যায় । 
স্বভাব :  খয়রামাথা সুইচোরা মিশ্র পাতাঝরা ও চিরসবুজ বনে বিচরণ করে ।  সচরাচর ৮ - ৩০টি পাখির দলে দেখা যায়; কোন জায়গা থেকে প্লত উড়ে শিকার ধরে খায় ।  খাবারের মধ্যে ডানাওয়ালা পোকা যেমন - ফড়িং ,  মৌÍমাছি ,  পিঁপড়া ,  উই ও প্রজাপতি রয়েছে ।  গাছের উঁচু খোলা ডালে বা ঝুলন্তÍ তারে বসে; ও প্লত ডানা ঝাপটে ধীরে ধীরে উড়ে চলে ।  অনুরক্তিক কোমল স্বরে ডাকে :  পের্রিপ পের্রিপ  ।  ফেব্রুয়ারি - জুন মাস প্রজনন ঋতু ।  নদী ও জলধারার বালিময় পাড়ে গর্ত খুঁড়ে বাসা বানায় ও স্ত্রীপাখি ৫ - ৬টি ডিম পাড়ে ।  ডিম সাদা ,  ২ . ১´ ১ . ৯ সেমি .  । 
বিস্তৃতি :  খয়রামাথা সুইচোরা বাংলাদেশের দুর্লভ আবাসিক পাখি; চট্টগ্রাম ,  ঢাকা ,  খুলনা ও সিলেট বিভাগের চিরসবুজ বন ও প্যারাবনে পাওয়া যায় ।  ভারত ,  নেপাল ,  ভুটান ,  শ্রীলংকা ,  চীন ও মিয়ানমার থেকে ইন্দোনেশিয়াসহ দক্ষিণ ও দক্ষিণ - পূর্ব এশিয়ায় এর বৈশ্বিক বিস্তৃতি রয়েছে ।   
অবস্থা :  খয়রামাথা সুইচোরা বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  খয়রামাথা সুইচোরা বৈজ্ঞানিক নামের অর্থ লেসেনল্ট - এর সুইচোরা  ( গ্রীক :  সবৎড়ঢ়ং  =  সুইচোরা; ষবংপযবহধঁষঃর  =  থিওডোর লেসেনল্ট ডিলাটুর ,  ফ্রেঞ্চ উদ্ভিদবিদ ও ভারতে সংগ্রাহক ,  ১৮১৬ - ১৮২২ )   । 
 [ মো :  আনোয়ারুল ইসলাম ও এম .  কামরুজ্জামান ] 
০৯৫ .  গবৎড়ঢ়ং ড়ৎরবহঃধষরং খধঃযধস ,  ১৮০২ 
সমনাম :   জানা নেই
বাংলা নাম :  সবুজ সুইচোরা ,  বাঁশপতি  ( আলী ) 
ইংরেজি নাম :  এৎববহ ইবব - বধঃবৎ 
বর্ণনা :  সবুজ সুইচোরা ছোট ঘাস - সবুজ পাখি ,  লেজের কেন্দ্রীয় অভিক্ষেপটি অন্য পালককে ছাড়াইয়া গেছে  ( দৈর্ঘ্য ২১ সেমি .  ,  ওজন ১৫ গ্রাম ,  ডানা ৯ . ৫ সেমি .  ,  ঠোঁট ৩ সেমি .  ,  পা ১ সেমি .  ,  লেজ ১২ . ৫ সেমি .  )  ।  সোনালী বা লালচে ঘাড়ের নিচের অংশ ছাড়া পুরো দেহই সবুজ ।  কালো মাস্ক চোখ বরাবর চলে গেছে ।  ফ্যাকাসে নীল গলায় কালো বেড় থাকে ।  লেজের কেন্দ্রীয় পালক জোড়ার অভিক্ষেপ  ভোঁতা আলপিনের মত ।  বাঁকা ঠোঁটটি বাদামি - কালো ও মুখ পাটল বর্ণের ।  চোখ গাঢ় লাল ,  পা ও পায়ের পাতা হলুদাভ - বাদামি এবং নখর শিঙ - বাদামি ।  পুরুষ ও স্ত্রীপাখির চেহারায় কোন পার্থক্য নেই ।  অপ্রাপ্তবয়স্ক পাখিতে ফ্যাকাসে কিনারার পালকসহ ফ্যাকাসে ও কালো গলার বেড় নেই ।  ৮টি উপ - প্রজাতির মধ্যে গ .  ড় .  ড়ৎরবহঃধষরং ও  গ .  ড় .  ভবৎৎঁমবরপবঢ়ং বাংলাদেশে পাওয়া যায় । 
স্বভাব :  সবুজ সুইচোরা বিক্ষিপ্তভাবে ছড়িয়ে থাকা গাছ - পালা ,  আবাদি জমি ,  বেলাভূমি ও চারনভূমিতে বিচরণ করে ।  সচরাচর ছোট দলে থাকে ।  কোন জায়গা থেকে প্লত ছোঁ মেরে শিকার ধরে খায় ।  খাবার তালিকায় ডানাওয়ালা বড় পোকা যেমন - মৌÍমাছি ,  পিঁপড়া ও বোলতা ,  প্রজাপতি ,  মথ ,  গুবরে পোকা ,  ফড়িং এবং উই রয়েছে ।  রাস্তার পাশের তার ,  খুটি ও মরা ডালে অবস্থান নেয় এবং সচরাচর শিকার করার পর সেই অবস্থানেই ফিরে আসে ।  প্লত ডানা ঝাপটে ও অনমনীয় মুক্ত ডানায় সুন্দর ভাবে ধীরে ওড়ে চলে ।  সচরাচর মধুর গলায় কাপিয়ে অনুক্রমিক ভাবে ডাকে :  ট্রি - ট্রি - ট্রি .  .  .  ।  ফেব্রয়ারি - জুন প্রজনন ঋতু ।  বালিময় ভূমি বিশেষ করে রাস্তার পাশের কাটা পাড়ে গর্ত খুঁড়ে বাসা বানায় ও স্ত্রীপাখি ৪ - ৭টি ডিম পাড়ে ।  ডিম সাদা ,  ১ . ৯´ ১ . ৭ সেমি .  । 
বিস্তৃতি :  সবুজ সুইচোরা বাংলাদেশের সুলভ আবাসিক পাখি; সব বিভাগের গ্রামীণ কুঞ্জবন খামার ও খোলা মাঠে চোখে পড়ে ।  পৃথিবীতে উপ - সাহারীয় আফ্রিকা ,  ইসরাইল থেকে শুরু করে আরব থেকে দক্ষিণ ও দক্ষিণ - পূর্ব এশিয়ায় বিস্তৃত ।  দক্ষিণ - পূর্ব এশিয়ার মধ্যে পাকিস্তান ,  ভারত ,  শ্রীলংকা ,  নেপাল ,  ভুটান ,  চীন ,  মিয়ানমার ও থাইল্যান্ডে পাওয়া যায় । 
অবস্থা :  সবুজ সুইচোরা বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  সবুজ সুইচোরা বৈজ্ঞানিক নামের অর্থ উদয়ী সুইচোরা  ( গ্রীক :  সবৎড়ঢ়ং  =  সুইচোরা; ল্যাটিন :   ড়ৎরবহঃধষরং  =  প্রাচ্যের )   । 
 [ মো :  আনোয়ারুল ইসলাম ও এম .  কামরুজ্জামান ] 
০৯৬ .  গবৎড়ঢ়ং ঢ়যরষরঢ়ঢ়রহঁং খরহহধবঁং ,  ১৭৬৬
সমনাম :  জানা নেই
বাংলা নাম :  নীললেজ সুইচোরা
ইংরেজি নাম :  ইষঁব - ঃধরষবফ ইবব - বধঃবৎ
বর্ণনা :  নীললেজ সুইচোরা নীল লেজ ও বাতাসে ভাসমান দীর্ঘ লেজ ওয়ালা উজ্জ্বল সবুজ পাখি  ( দৈর্ঘ্য ৩১ সেমি .  ,  ডানা ১২ . ৮ সেমি .  ,  ঠোঁট ৩ . ৮ সেমি .  ,  পা ১ . ৩ সেমি .  ,  লেজ ৮ . ৫ সেমি .  ,  পিনপালক ১৩ . ৫ সেমি .  )  ।  নীল পাছা ,  লেজ ও লেজের নিচের কোর্ভাট ,  বুকের নীল আমেজ ,  হলুদ থুতনি এবং তামাটে গলা ছাড়া দেহের পুরোটাই সবুজ ।  কপাল সবুজ ও চোখের কালো ডোরা সরু নীল লাইনে ঘেরা ।  ঠোঁট শিঙ - কালো ,  চোখ লালচে - বাদামি থেকে গাঢ় লাল এবং পা ও পায়ের পাতা মেটে - ফ্যাকাসে থেকে কালচে বাদামি রঙের ।  পুরুষ ও স্ত্রীপাখির চেহারায় কোন পার্থক্য নেই ।  উজ্জ্বল সবুজ অপ্রাপ্তবয়স্ক পাখির স্পষ্ট নীল রঙ পাছা ,  লেজের উপরের কোর্ভাট ও লেজে বিস্তৃত ।  গলা লালচে ।  তরুণ পাখির গলা ও বুক বয়স্ক পাখির চেয়ে ফ্যাকাসে ও অনুজ্জ্বল রঙের হয় ।  
স্বভাব :  নীললেজ সুইচোরা মুক্ত বালিময় এলাকা ,  পানির ধারে বৃক্ষপূর্ণ জায়গা ও প্যারাবনে বিচরণ করে ।  সচরাচর জোড়ায় বা ছোট ঝাঁকে থাকে ।  পানির সামান্য ওপর দিয়ে ওড়ে বা উঁচু জায়গা থেকে উড়ন্তÍ শিকারকে ছোঁ মেরে ধরে খায় ।  খাবার তালিকায় প্রধানত ফড়িং ,  বোলতা ও মৌÍমাছি রয়েছে ।  মাঝে মাঝে  গুবরে পোকা ,  মথ ,  ছারপোকা ও নীল দেহের মাছিও খায় ।  প্রায়ই পালক পরিস্কার করার জন্য নদীতে হালকা ডুব দিয়ে থাকে ।  সচরাচর গভীর ও গলা কাপিয়ে অনুরক্তিক স্বরে ডাকে :  প্রিরররিও .  .  .  ।  মার্চ - জুন কলোনিতে প্রজনন করে ।  নদীর খাড়া তীর ,  বালিময় খাড়া উঁচু পাহাড় বা সমতল বালিতীরে  ২মিটার লম্বা সুড়ঙ্গ তৈরি করে বাসা বানায় ও স্ত্রীপাখি ৫ - ৭টি ডিম পাড়ে ।  ডিম সাদা ,  ২ . ৩´ ২ . ০ সেমি .  । 
বিস্তৃতি :  নীললেজ সুইচোরা বাংলাদেশের সুলভ আবাসিক পাখি; সব বিভাগের গ্রাম ,  নদীর পাড় ও মুক্ত বনভূমিতে পাওয়া যায়; প্রজননের জন্য পরিযায়ী দলের আগমনে গ্রীষ্মে এই পাখির সংখ্যা এদেশে অনেক বেড়ে যায় ।  দক্ষিণ ও দক্ষিণ - পূর্ব এশিয়ার পাকিস্তান ,  ভারত ,  নেপাল ,  শ্রীলংকা ও মালদ্বীপ থেকে শুরু করে ইন্দোনেশিয়ার পূর্বাঞ্চল ও নিউগিনি এর বৈশ্বিক বিস্তৃতি রয়েছে; শীতে ভারত ,  বাংলাদেশের দক্ষিণে ও ইন্দোনেশিয়ায় পাওয়া যায় । 
অবস্থা :  নীললেজ সুইচোরা বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  নীললেজ সুইচোরা বৈজ্ঞানিক নামের অর্থ ফিলিপাইনের সুইচোরা  ( গ্রীক :  সবৎড়ঢ়ং  =  সুইচোরা; ঢ়যরষরঢ়ঢ়রহঁং  =  ফিলিপাইনের  )  । 
 [ মো :  আনোয়ারুল ইসলাম ও এম .  কামরুজ্জামান ] 
পরিবার :  ঈটঈটখওউঅঊ
 কোকিল
ছোট থেকে মাঝারি আকারের বৃক্ষচারী পাখি; অধিকাংশেরই সরুঠোঁট ও দীর্ঘ লেজ; সাধারণত  পিঠ গাড় রঙের ও পেট হালকা বর্ণের; সাধারণত পুরুষ ও স্ত্রীপাখির চেহারায় বড় পার্থক্য থাকে । 
এ পরিবারে পৃথিবীতে ২২ গণে ৮৮ প্রজাতি ,  বাংলাদেশে ৮ গণে ১৮ প্রজাতি
গণ :  ঈষধসধঃড়ৎ   কধঁঢ় ,  ১৮২৯
মাঝারি আকারের কোকিল; ঝুটি দীর্ঘ ও সুচালো; ডানা খাটো ও গোলাকার; ঠোঁট পাশে চাপা ও আগার দিকে বেশ বাঁকা; পায়ের গোড়া ছাড়া পালক নেই; ক্রমান্ত ^ য়ে ছোট থেকে বড় পালকে গড়া লেজ; লেজ ডানার চেয়ে বেশ লম্বা; পুরুষ ও স্ত্রীপাখির চেহারায় পার্থক্য নেই । 
পৃথিবীতে ৪ প্রজাতি ,  বাংলাদেশে ২ প্রজাতি
০৯৭ .  ঈষধসধঃড়ৎ পড়ৎড়সধহফঁং  ( খরহহধবঁং ,  ১৭৬৬ ) 
সমনাম :  ঈঁপঁষঁং পড়ৎড়সধহফঁং খরহহধবঁং ,   ১৭৬৬
বাংলা নাম :  খয়রাপাখ পাপিয়া
ইংরেজি নাম :  ঈযবংঃহঁঃ - রিহমবফ ঈঁপশড়ড়
বর্ণনা :  খয়রাপাখ পাপিয়া লম্বা লেজের ঝুটিওয়ালা পাখি  ( দৈর্ঘ্য ৪৭ সেমি .  ,  ওজন ৭০ গ্রাম ,   ডানা ১৬ সেমি .  ,  ঠোঁট ২ . ৫ সেমি .  ,  পা ২ . ৭ সেমি .  ,  লেজ ২৪ সেমি .  )  ।  তামাটে ডানা ও ঘাড়ের  পিছনের দিকের সাদা গলাবন্ধ ছাড়া পিঠ চকচকে ধাতব কালো ।  থুতনি ,  গলা ও বুকে গোলাপি আমেজ ব্যতীত দেহতল সাদাটে ।  মসৃণ কালো মাথায় লম্বা ঝুটি পিছনের দিকে কাত হয়ে পড়ে থাকে ।  কালো লেজের আগা সাদা  ।  চোখ লালচে - বাদামি ।  কালচে ঠোঁটের নিচের অংশের গোড়া হলদে ,  মুখ স্যামন ও পাটল বর্ণে মেশানো এবং ঠোঁটের সঙ্গমস্থল ফ্যাকাসে ।  পা ও পায়ের পাতা স্লে¬¬ট  - বাদামি ।  পুরুষ ও স্ত্রীপাখির চেহারায় কোন পার্থক্য নেই ।  অপ্রাপ্ত বয়স্ক পাখির মাথার চাঁদি ,  ম্যান্টল ,  স্ক্যাপুলার ও ডানার কোর্ভাটের প্রান্তÍদেশে লাল রঙ ব্যাপকভাবে বিস্তৃত ।  লেজের আগা পীতাভ ,  ঝুটি বেশ খাটো ও গোলাকার ,  ঠোঁট ফ্যাকাসে এবং গলা ও বুক সাদাটে । 
স্বভাব :  খয়রাপাখ পাপিয়া চিরসবুজ বন ,  আর্দ্র পাতাঝরা বন ,  বনভূমি ও ক্ষুদ্র ঝোপে বিচরণ করে ।  একা ,  জোড়ায় বা ৩ - ৪টি পাখির বিচ্ছিন্ন দলে থাকে ।  ডাল থেকে ডালে লাফ দিয়ে গাছের চাঁদোয়ায় ও ঝোপে ঘন পাতার আড়ালে খাবার খায় ।  খাবার তালিকায় প্রধানত শুঁেয়া পোকা রয়েছে ।  প্লত পাখা ঝাপটে গাছ থেকে গাছে ঘুরে বেড়ায় ।  সাধারণত  প্রজনন ঋতুর বাহিরে নীরবথাকলেও প্রজনন ঋতুতে বেশ গান গায় ।  এপ্রিল - আগস্ট প্রজনন ঋতু ।  উচ্চ শব্দে চেঁচিয়ে ডাকে :  পীপ - পীপ .  .  .  ।  বাসা তৈরি ,  ডিম ফোঁটানো কিংবা ছানা পালন করে না ।  স্ত্রীপাখি পেঙ্গা ,  বিশেষ করে মালাপেঙ্গার বাসায় ২ - ৪টি ডিম পাড়ে ।  ডিম নীল ,  ২ . ৬ ´ ২ . ২ সেমি .  । 
বিস্তৃতি :  খয়রাপাখ পাপিয়া বাংলাদেশের দুর্লভ পরিযায়ী পাখি; গ্রীষ্মকালে ঢাকা ,  খুলনা ও সিলেট বিভাগের চিরসবুজ বনে ও প্যারাবনে পাওয়া যায় ।  ভারত ,  নেপাল ,  ভুটান ,  শ্রীলংকা ,  চীন ও  দক্ষিণ - পূর্ব এশিয়া থেকে ইন্দোনেশিয়া ও ফিলিপাইনসহ এশিয়ায় এর বৈশ্বিক বিস্তৃতি রয়েছে । 
অবস্থা :  খয়রাপাখ পাপিয়া বিশ্বে বিপদমুক্ত বলে বিবেচিত ।  বাংলাদেশ বন্যপ্রাণী আইনে একে সংরক্ষিত ঘোষণা করা হয় নি । 
বিবিধ :  খয়রাপাখ পাপিয়ার বৈজ্ঞানিক নামের অর্থ করোম্যান্ডেল - এর তীক্ষèকণ্ঠ পাখি  ( ল্যাটিন :  পষধসধঃড়ৎ  =  তীক্ষèকণ্ঠে চিৎকার ,  পড়ৎড়সধহফঁং  =  করোম্যান্ডেল উপকূল ,  চেন্নাই ,  ভারত )  । 
 [ মো :  আনোয়ারুল ইসলাম ও সুপ্রিয় চাকমা ] 
০৯৮ .  ঈষধসধঃড়ৎ লধপড়নরহঁং  ( ইড়ফফধবৎঃ ,  ১৭৮৩ ) 
সমনাম :  ঈঁপঁষঁং লধপড়নরহঁং ইড়ফফধবৎঃ ,  ১৭৮৩
বাংলা নাম :  পাকরা পাপিয়া ,  পাপিয়া  ( অ্যাক্ট ) 
ইংরেজি নাম :  ঔধপড়নরহ ঈঁপশড়ড়  ( চরবফ ঈঁপশড়ড় ) 
বর্ণনা :  পাকরা পাপিয়া দীর্ঘ লেজের ঝুটিয়াল পাখি  ( দৈর্ঘ্য ৩৩ সেমি .  ,  ওজন ৬৫ গ্রাম ,  ডানা ১৫ সেমি .  ,  ঠোঁট ২ . ৬ সেমি .  ,  পা ২ . ৭ সেমি .  ,  লেজ ১৬ সেমি .  )  ।  পিঠ কালো ও দেহতল সাদা ।  ডানার প্রাথমিক পালকের গোড়ায় সাদা পট্টি রয়েছে ।  লেজের পালকের আগার সাদা অংশের অধিকাংশ ওড়ার সময় চোখে পড়ে ।  চোখ বাদামি ও ঠোঁট শিঙ - কালো রঙের ।  পা ও পায়ের পাতা শে¬¬ট - ধূসর এবং নখর কালো ।  খাটো ,  মসৃণ ঝুঁটি কাত হয়ে মাথার পিছনে পড়ে থাকে ।  পুরুষ ও স্ত্রীপাখির চেহারায় কোন পার্থক্য নেই ।  অপ্রাপ্তবয়স্ক পাখির পিঠ ধূসর - বাদামি ।  পেটে পীতাভ এবং গলা ও বুকের উপরিভাগে ধূসর আমেজ রয়েছে ।  ঠোঁট ফ্যাকাসে ।  মাথায় ক্ষুদ্র ঝুঁটি ও ডানায় সাদা ছোট পট্টি আছে ।  ৩টি উপ - প্রজাতির মধ্যে ঈ .  ল .  ঢ়রপধ বাংলাদেশে পাওয়া যায় । 
স্বভাব :  পাকরা পাপিয়া বন ,  আবাদি জমি ,  গাছপালা পরিপূর্ণ এলাকা ,  বাগান ,  খামার ও ঝোঁপে বিচরণ করে ।  সাধারণত  একা বা জোড়ায় ও কখনও বা ৫ - ৬টি পাখির ছোট্ট দলে থাকে ।  ঘন পাতা ঘেরা গাছের চাঁদোয়া ,  বনতলের গুল্ম ,  ঝোপ ও ক্ষুদ্র ঝোঁপে লুকিয়ে খাবার খায় ।  খাবারের মধ্যে শুঁয়োপোকা ,  উই ,  পিঁপড়া ,  ছারপোকা ইত্যাদি রয়েছে ।  পরিযায়ন কালে সাধারণত  একই জায়গায় একই দিনে বছরের পর বছর ফিরে আসে ।  জুন - আগস্ট মাস প্রজনন ঋতু ।  পূর্বরাগের সময় পুরুষপাখি সুমধুর সুরে ডাকে :  পীউ পিউ - পিউ ( পিউ )  -  ( পিউ )  :  পী - ইউ; পিউ ।  বাসা তৈরি ,  ডিমে তা দেওয়া কিংবা ছানা পালন করে না ।  স্ত্রীপাখি ঞঁৎফড়রফবং ছাতারের বাসায় একটি ডিম পাড়ে ।  ডিমের বর্ণ পালকমাতার ডিমের  সঙ্গে মিলে যায় । 
বিস্তৃতি :  পাকরা পাপিয়া বাংলাদেশের দুর্লভ পরিযায়ী পাখি; গ্রীষ্মকালে সকল বিভাগের গ্রামাঞ্চলে পাওয়া যায়; শীতকালে পূর্ব আফ্রিকায় থাকে ।  আফ্রিকার অধিকাংশ অঞ্চল ও দক্ষিণ এশিয়ায় এর বৈশ্বিক বিস্তৃতি রয়েছে;  এশিয়া মহাদেশে পাকিস্তান ,  ভারত ,  নেপাল ,  শ্রীলংকা ,  ইরান ,  আফগানিস্তান ও মিয়ানমারে পাওয়া যায় । 
অবস্থা :  পাকরা পাপিয়া বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  পাকরা পাপিয়ার বৈজ্ঞানিক নামের অর্থ জ্যাকোবিন - এর তীক্ষèকণ্ঠ পাখি  ( ল্যাটিন :  পষধসধঃড়ৎ  =  আর্তনাদকারী পাখি ,  লধপড়নরহঁং  =  জ্যাকোবিন ,  উড়সরহরপধহ ভৎরধৎং )  । 
 [ ইনাম আল হক ও সুপ্রিয় চাকমা ] 
গণ :  ঐরবৎড়পড়পপুী    গহৃষষবৎ ১৮৪৫
মাঝারি আকারের কোকিল; পাখির ডানা খুব খাটো ও বেশি গোলাকার ,  ৩য় বা ৪র্থ প্রান্তÍপালক দীর্ঘতম; লেজ দীর্ঘ ও ক্রমান্ত ^ য়ে ছোট থেকে বড় পালকে গড়া; লেজ - ঢাকনি বেশ লম্বা ।   
পৃথিবীতে ৮ প্রজাতি ,  বাংলাদেশে ৩ প্রজাতি
০৯৯ .  ঐরবৎড়পড়পপুী হরংরপড়ষড়ৎ ঐড়ৎংভরবষফ ,  ১৮২১
সমনাম :  জানা নেই
বাংলা নাম :  হজসনি চোখগ্যালো
ইংরেজি নাম :  ঐড়ফমংড়হ ’ ং ঐধশি - ঈঁপশড়ড়
বর্ণনা :  হজসনি চোখগ্যালো ফেটাওয়ালা লেজের ধূসর পাখি  ( দৈর্ঘ্য ২৯ সেমি .  ,  ডানা ১৮ সেমি .  ,  ঠোঁট ২ সেমি .  ,  পা ২ . ৪ সেমি .  ,  লেজ ১৪ সেমি .  )  ।  পিঠ স্লেট - ধূসর ও দেহতল লালচে  ( ৎঁভড়ঁং )  ।  ফ্যাকাসে বুকে ও পেটে লালচে ডোরা রয়েছে ।  রান ,  অবসারণী ও লেজের নিচের কোর্ভাটের পালক সাদা ।  লেজে  ধূসর ও কালো পট্টি একটার পর একটা সজ্জিত এবং লেজের আগা লালচে ।  আবছা ধূসর ডোরাসহ থুতনি শে¬¬ট - ধূসর ও গলা সাদাটে ।  চোখ গোলাপি ও চোখের পাতা হলুদ ।  পা উজ্জ ^ ল লাল এবং পায়ের পাতা ও নখর শিঙ - বাদামি ।  হলুদ ঠোঁটের আগা কালো বা সবুজাভ - কালো ।  পুরুষ ও স্ত্রীপাখির চেহারায় পার্থক্য নেই ।  অপ্রাপ্তবয়স্ক পাখির পিঠ পালকের প্রান্তেÍর সরু পীতাভ বর্ণসহ কালচে বাদামি ও দেহতলে স্পষ্ট কালচে চিতি সমেত সাদা দেখায় । 
স্বভাব :  হজসনি চোখগ্যালো চিরসবুজ ও আর্দ্র পাতাঝরা বন বিশেষ করে পাহাড়ি এলাকায় বিচরণ করে ।  পল¬বগুচ্ছ ,  ঘন ঝোপ ও বনতলের গুল্মলতায় সুক্ষèভাবে খাবার খোঁজে ।  খাবারের মধ্যে পোকামাকড় ,  শুঁয়োপোকা ও ফল বিশেষ করে ডুমুর ও রসালো ফল রয়েছে ।  শিকরের মত ধীরে ডানা নেড়ে নীরবে ওড়ে চলে ও কোথাও অবস্থান নেয়ার আগে উপরের দিকে আরোহণ করে ।  ফেটা লেজ ও শিকরের মত পায়ের ভঙ্গি প্রায়ই খুদে পাখিদের ভয়ের কারণ হয়ে দাঁড়ায় ।  গ্রীষ্মকালে প্রজনন এলাকা হিমালয় থেকে বর্ধিত হয়ে চীন ও সাইবেরিয়ার পূর্বাঞ্চল পর্যন্তÍ ।  পূর্বরাগের সময় পুরুষপাখি পুনরুক্তিক কর্কশ কণ্ঠে ডাকে :  গী - হোয়িজ্ ।  বাসা বানানো ,  ডিম ফোঁটানো কিংবা ছানা পালন করে না ।  স্ত্রীপাখি শাবুলবুলি ও খাটোডানার বাসায় একটি ডিম পাড়ে ।  ডিম জলপাই - বাদামি ,  ২ . ৫ ´ ১ . ৬ সেমি .  । 
বিস্তৃতি :  হজসনি চোখগ্যালো বাংলাদেশের অনিয়মিত পাখি; ঢাকা বিভাগে দেখা গেছে বলে তথ্য রয়েছে ।  ভারত ,  নেপাল ,  ভুটান ,  সাইবেরিয়া ,  চীন থেকে দক্ষিণ - পূর্ব এশিয়া ও জাপান এবং ফিলিপাইনে এর বৈশ্বিক বিস্তৃতি রয়েছে । 
অবস্থা :  হজসনি চোখগ্যালো বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  হজসনি চোখগ্যালোর বৈজ্ঞানিক নামের অর্থ চোখগেলো  ( গ্রীক :  যরবৎধী  =  শিকরে ,  শড়শশীঁ  =  কোকিল )  । 
 [ ইনাম আল হক ও সুপ্রিয় চাকমা ] 
১০০ .  ঐরবৎড়পড়পপুী ংঢ়ধৎাবৎরড়রফবং  ( ঠরমড়ৎং ,  ১৮৩২ ) 
সমনাম :  ঈঁপঁষঁং ংঢ়ধৎাবৎরড়রফবং ঠরমড়ৎং ,  ১৮৩২
বাংলা নাম :  বড় চোখগ্যালো
ইংরেজি নাম :  খধৎমব ঐধশি - ঈঁপশড়ড়
বর্ণনা :  বড় চোখগ্যালো দীর্ঘ ডোরা ওয়ালা লেজের ছাই - বাদামি পাখি  ( দৈর্ঘ্য ৩৮ সেমি .  ,  ওজন ১২৫ গ্রাম ,  ডানা ২২ সেমি .  ,  ঠোঁট ৩ সেমি .  ,  পা ২ . ৬ সেমি .  ,  লেজ ২০ সেমি .  )  ।  পিঠ ছাই - বাদামি ও দেহতল সাদাটে ।  ফ্যাকাসে বুকে লালচে - বাদামি ডোরা রয়েছে ।  বুকের তল ,  বগল ,  পেট ও লেজের নিচের কোর্ভাটে লালচে থেকে কালচে বাদামি ডোরা বেশ স্পষ্ট ।  মাথার চাঁদি ,  ঘাড়ের পিছন ও ঘাড়ের পাশ ছাই - ধূসর ।  লেজের  কালো ও বাদামি ফেটা বিন্যাস একটির পর আরেকটি সজ্জিত ও লেজের আগা সাদা  ।  চোখ কমলা - হলুদ ও চোখের পাতার প্রান্তÍদেশ লেবুর মত হলুদ ।  ঠোঁট দুরঙা :  উপরের ভাগ কালচে শিঙ - রঙের ও নিচের ভাগ সবুজাভ - স্লেট রঙের ।  পুরুষ ও মেয়েপাখির চেহারায় কোন পার্থক্য নেই ।  অপ্রাপ্তবয়স্ক পাখির বাদামি পিঠে লালচে ডোরা এবং ঘাড়ের পিছনটায় ফ্যাকাসে লালচে রঙ ও বুকে স্পষ্ট বাদামি ডোরা আছে ।  ২টি উপ - প্রজাতির মধ্যে ঐ .  ং .  ংঢ়ধৎাবৎরড়রফবং বাংলাদেশে পাওয়া যায় ।  
স্বভাব :  বড় চোখগ্যালো চিরসবুজ বন ,  কনিফার বন ,  অপ্রধান বন ও কুঞ্জবনে পাওয়া যায় ।  সাধারণত  একা থাকে ।  বনের চাঁদোয়ায় ও ঝোঁপে গাছের ডালা ও পাতা থেকে খুঁটে খুঁটে খাবার খায় ।  খাবার তালিকায় শুঁয়োপোকা ,  গুবরে পোকা ,  ছারপোকা ,  ফড়িং ,  পিঁপড়া ও মাকড়সা রয়েছে ।  পূর্বরাগের সময় ভোরে ও গোধূলিতে ,  পূর্ণিমা রাত ও মেঘাচ্ছন্ন দিনে ডাকে ।  মধুর কণ্ঠে শিস্ দিয়ে ডাকে :  পিপক পিপকক .  .  ।  বাসা বানানো ,  ডিম ফোঁটানো কিংবা ছানা পালন এর কোনটিই করে না ।  গ্রীষ্মে হিমালয়ের পূর্বভাগ থেকে চীন ও ইন্দোচীনে এর প্রজনন ঋতু ।  স্ত্রীপাখি পেঙ্গা ,  খাটোডানা বা মাকড়মার - এর বাসায় ডিম পাড়ে ।  ডিমের বর্ণ ও আকার পালক প্রজাতির ডিমের বর্ণ ও আকারের সঙ্গে মিল রেখে পাড়ে যেমন - পেঙ্গার বাসার জন্য ডিম নীল ,  ৩ . ০ ´ ২ . ২ সেমি .  এবং খাটোডানা ও মাকরমারের জন্য বাদামি ,  ২ . ৬ ´ ১ . ৯ সেমি .  । 
বিস্তৃতি :  বড় চোখগ্যালো বাংলাদেশের বিরল পরিযায়ী পাখি; শীতে সিলেট বিভাগের চিরসবুজ বনে বিচরণ করে ।  ভারতের পূর্বভাগ থেকে শুরু করে চীন ও ইন্দোনেশিয়ার দক্ষিণাঞ্চলসহ এশিয়ায় এর বৈশ্বিক বিস্তৃতি রয়েছে । 
অবস্থা :  বড় চোখগ্যালো বিশ্বে বিপদমুক্ত বলে বিবেচিত ।  বাংলাদেশ বন্যপ্রাণী আইনে এ প্রজাতিকে সংরক্ষিত ঘোষণা করা হয় নি । 
বিবিধ :  বড় চোখগ্যালোর বৈজ্ঞানিক নামের  অর্থ চড় – ইশিকরে - চোখগেলো  ( গ্রীক :  যরবৎধী  =  শিকরে ,  শড়শশীঁ  =  কোকিল; ল্যাটিন :  ংঢ়ধৎাবৎরঁং  =  চড় – ইশিকরে )  । 
 [ মো :  আনোয়ারুল ইসলাম ও সুপ্রিয় চাকমা ] 
১০১ .  ঐরবৎড়পড়পপুী াধৎরঁং  ( ঠধযষ ,  ১৭৯৭ ) 
সমনাম :  ঈঁপঁষঁং াধৎরঁং ঠধযষ ,  ১৭৯৭
বাংলা নাম :  পাতি চোখগ্যালো
ইংরেজি নাম :  ঈড়সসড়হ ঐধশি - ঈঁপশড়ড়
বর্ণনা :  পাতি চোখগ্যালো লম্বা ডোরা ওয়ালা লেজের মসৃণ ধূসর পাখি  ( দৈর্ঘ্য ৩৪ সেমি .  ,  ওজন ১০০ গ্রাম ,  ডানা ২০ সেমি .  ,  ঠোঁট ২ . ৮ সেমি .  ,  পা ২ . ৩ সেমি .  ,  লেজ ১৭ সেমি .  )  ।  পিঠ ধূসর ও দেহতল লালচে - সাদা ।  গলা সাদা ও বুক লালচে এবং সাদা পেট ও বগলে আবছা বাদামি ডোরা রয়েছে ।  ডানার নিচের কোর্ভাটে লালচে আমেজ ও ধূসর লেজে ৪ - ৫টি কালো ডোরাসহ আগা ৎঁভবংপবহঃ রঙের হয় ।  চোখ ধূসরাভ - হলুদ থেকে হলদে - পীতাভ ও চোখের পাতা লেবুর মত হলুদ বর্ণের ।  মুখ ,  পা ,  পায়ের পাতা ও নখর উজ্জ্বল হলুদ ।  পুরুষ ও স্ত্রীপাখি একই রকম দেখায় ।  অপ্রাপ্তবয়স্ক পাখির দেহে অনুজ্জ্বল লালচে ডোরা ,  লেজে লালচে ডোরা ও সাদা দেহতলে কালচে বাদামি ফুটকি থাকে ।  ২টি উপ - প্রজাতির মধ্যে ঈ .  া .  াধৎরঁং বাংলাদেশে রয়েছে । 
স্বভাব :  পাতি চোখগ্যালো সকল বন ,  কুঞ্জবন ,  বাগান ও গ্রামে বিচরণ করে ।  একা বা জোড়ায় ঘুরে বেড়ায় ।  কোন জায়গা থেকে পল¬¬বগুচ্ছ ও ঘাসে শিকার খোঁজে ও নিচে নেমে হঠাৎ শিকারকে ধরে ফেলে ।  খাদ্যতালিকায় শুঁয়োপোকা ,  চারাগাছখেকো পোকা ,  ফড়িং ,  পঙ্গপাল ,  উড়ন্তÍ উই ও মাকড়সা রয়েছে ।  কখনও ছোট টিকটিকি ও ফল খায় ।  প্লত ও ধীরে পর্যায়ক্রমিক ডানা চালিয়ে শিকরের মত উড়ে ।  মার্চ - জুন মাস প্রজনন ঋতু ।  পূর্বরাগের সময় পুরুষপাখি গোপন আস্তানা থেকে অবিরাম ডাকতে থাকে ।  উচ্চ মনোহর সুরে দু ’ বার ডাকে :  টুট টুটু ।  ডাকের সুরের জনশ্র “ তি এরূপ -  চোখ গেলো ,  পিউ কাহা বা ব্রেইন ফিভার ।  বাসা তৈরি  করে না ।  স্ত্রীপাখি দামা ,  ছাতারে ,  বেনেবৌÍÍএর বাসায় ডিম পাড়ে ।  ডিম চকচকে নীলকান্তÍমণি - নীল ,  ২ . ৬ ´ ২ . ০ সেমি .  । 
বিস্তৃতি :  পাতি চোখগ্যালো বাংলাদেশের সুলভ আবাসিক পাখি; সব বিভাগের বনে ,  বাগানে ও লোকালয়ে বিচরণ করে ।  মালদ্বীপ ছাড়া দক্ষিণ এশিয়ায় ও মিয়ানমারে এর বৈশ্বিক বিস্তৃতি সীমাবদ্ধ । 
অবস্থা :  পাতি চোখগ্যালো বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  পাতি চোখগ্যালো বৈজ্ঞানিক নামের অর্থ বৈচিত্র্যময় চোখগেলো  ( গ্রীক :  যরবৎধী  =  শিকরে ,  শড়শশীঁ  =  কোকিল; ল্যাটিন :  াধৎরঁং  =  বৈচিত্র্যময় )  । 
 [ মো :  আনোয়ারুল ইসলাম ও সুপ্রিয় চাকমা ] 
গণ :  ঈঁপঁষঁং   খরহহধবঁং ,  ১৭৫৮
মাঝারি আকারের কোকিল; ঝুটি নেই; ঠোঁট মাঝারি আকারের; ঠোঁটের গোড়া অত্যন্তÍ নমনীয়; পায়ে আংশিক পালক থাকে; কোন প্রজাতি পরিযায়ী ও  কোন প্রজাতি অপরিযায়ী ,  পরিযায়ী প্রজাতির ডানা লম্বা ও সুচালো । 
পৃথিবীতে ১১ প্রজাতি ,  বাংলাদেশে ৪ প্রজাতি
১০২ .  ঈঁপঁষঁং পধহড়ৎঁং খরহহধবঁং ,  ১৭৫৮
সমনাম :  জানা নেই
বাংলা নাম :  পাতি পাপিয়া
ইংরেজি নাম :  ঈড়সসড়হ ঈঁপশড়ড়  ( ঊঁৎধংরধহ ঈঁপশড়ড় ) 
বর্ণনা :  পাতি পাপিয়া ধূসর রঙের পাখি  ( দৈর্ঘ্য ৩৩ সেমি .  ,  ওজন ৯০ গ্রাম ,  ডানা ২২ সেমি .  ,  ঠোঁট ২ . ৮ সেমি .  ,  পা ২ . ৩ সেমি .  ,  লেজ ১৬ সেমি .  )  ।  পুরুষ ও স্ত্রীপাখির চেহারায় পার্থক্য রয়েছে ।  পুরুষপাখির পিঠ ধূসর ও দেহতল সাদা ।  থুতনি ,  গলা ও বুক ফ্যাকাসে ছাইরঙের ।  সাদা পেট ,  বগল ,  অবসারণী ও লেজের নিচের কোর্ভাটের ওপর কালো সরু ডোরা আছে ।  কালচে বাদামি লেজের আগা সাদা ।  স্ত্রীপাখির চেহারা দু ’ ধরনের হয় ।  এক ধরনের চেহারায় ধূসর বুকের নিচে প্রান্তÍদেশে লালচে আমেজ ছাড়া পুরুষপাখির সঙ্গে চেহারার কোন পার্থক্য নেই ।  অন্য রূপটিকে কলিজা রূপ বলে ।  এতে লেজসহ লালচে - বাদামি পিঠে কালচে বাদামি ডোরা ও সাদা দেহতলে কালচে ডোরা থাকে ।  পুরুষ ও স্ত্রীপাখি উভয়েরই চোখ হলুদ ,  পা ও পায়ের পাতা হলুদ এবং নখর  শিঙ - রঙের ।  শিঙ - বাদামি ঠোঁটের গোড়া হলদে ।  শে¬¬ট - ধূসর অপ্রাপ্তবয়স্ক পাখির ঘাড়ের পিছনটায় সাদা চিতি ও পালকের সাদা পাড় থাকে ।  ৪টি উপ - প্রজাতির মধ্যে ঈ .  প .  নধশবৎর বাংলাদেশে রয়েছে । 
স্বভাব :  পাতি পাপিয়া চিরসবুজ বন ,  আর্দ্র পাতাঝরা বন ,  অপ্রধান বন ও পর্বতের তৃণভূমিতে বিচরণ করে ।  সাধারণত  একা থাকে ।  বন বা ঝোঁপের উঁচু চাঁদোয়ায় শিকার ধরে ।  খাবারের মধ্যে রয়েছে পোকামাকড় বিশেষ করে লোমশসহ শুঁয়োপোকা ।  মার্চ - সেপ্টেম্বর হিমালয় ও সাইবেরিয়ায় প্রজনন ঋতু ।  পূর্বরাগের সময় পুরুষ পুনরুক্তিক সুরে ডাকে : কুক - কু .  .  .  কুক - কু .  .  .  ।  পুরুষপাখিকে সাড়া দিয়ে স্ত্রীপাখি অনুক্রমিকভাবে ডাকে :  হুয়িহুয়িহুয়ি .  .  .  ।  ভোরে ও গোধূলিতে বেশ কর্মচঞ্চল হয় ।  বাসা তৈরি ,  ডিম ফোঁটানো ও ছানা পালন এর কোনটিই করে না ।  স্ত্রীপাখি আকারের ছোট পাখি যেমন - ঝাড়ফিদ্দা ,  ঝাড়ফুটকি ,  খঞ্জন ,  তুলিকা ও চটকের বাসায় ডিম পাড়ে ।  ডিম মাঝে মাঝে  ঝাড়ফুটকির দোদুল্যমান বাসার ছোট ছিদ্রপথে বা মাটিতে ঝাড়ফিদ্দার বাসার গর্তের বাহিরে পেড়ে গড়িয়ে বাসার ভিতর প্রবেশ করায় । 
বিস্তৃতি :  পাতি পাপিয়া বাংলাদেশের বিরল পরিযায়ী পাখি; গ্রীষ্মে চট্টগ্রাম ,  ঢাকা ,  খুলনা ও সিলেট বিভাগের বৃক্ষবহুল অঞ্চলে থাকার কয়েকটি তথ্য আছে ।  ইউরোপ ,  আফ্রিকা ও এশিয়ায় এর বৈশ্বিক বিস্তৃতি রয়েছে; পুরো ভারত উপমহাদেশে পাওয়া যায় । 
অবস্থা :  পাতি পাপিয়া বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  পাতি পাপিয়ার বৈজ্ঞানিক নামের অর্থ সুরেলা কোকিল  ( ল্যাটিন :  পঁপঁষঁং  =  কোকিল ,  পধহড়ৎঁং  =  সুমধুর সুর )  ।  
 [ ইনাম আল হক ও সুপ্রিয় চাকমা ] 
১০৩ .  ঈঁপঁষঁং সরপৎড়ঢ়ঃবৎঁং এড়ঁষফ ,  ১৮৩৮
সমনাম :   জানা নেই
বাংলা নাম :  বউকথাকও পাপিয়া ,  বৌÍÍকথা - কও  ( আলী ) 
ইংরেজি নাম :  ওহফরধহ ঈঁপশড়ড়
বর্ণনা :  বউকথাকও পাপিয়া ডোরা বুকের ধূসর রঙের পাখি  ( দৈর্ঘ্য ৩৩ সেমি .  ,  ওজন ১৩০ গ্রাম ,  ডানা ২০ সেমি .  ,  ঠোঁট ৩ সেমি .  ,  পা ২ সেমি .  ,  লেজ ১৫ সেমি .  )  ।  ডানায় বাদামি প্রান্তÍভাগসহ পিঠ ছাই - ধূসর রঙের ।  পুরুষপাখির থুতনি ,  গলা ও বুকের উপরিভাগ ছাই - বাদামি ।  সাদা বুকের তল থেকে লেজের নিচের কোর্ভাটের ওপর প্রশস্ত কালো ডোরা রয়েছে ।  কালচে ধূসর লেজে সাদা প্রান্তÍীয় ফেটা ও কালো উপ - প্রান্তÍীয় ফেটা থাকে ।  চোখ লালচে - বাদামি ও চোখের পাতা উজ্জ্ব ^ ল লেবু - হলুদ ।  ঠোঁট দুরঙা :  উপরের ঠোঁট শিঙ - বাদামি ও নিচের ঠোঁট সবুজাভ - বাদামি ।  পা ও পায়ের পাতা হলুদ এবং নখর শিঙ - বাদামি ।  স্ত্রীপাখির গলা ফ্যাকাসে ধূসর ,  ধূসর বুকের গোড়ায় লালচে - পীতাভ আমেজ ও বুকের তলে লালচে পাড় থাকে ।  অপ্রাপ্তবয়স্ক পাখির পিঠ বাদামি ও মাথার পালকের আগায় প্রশস্ত সাদা অংশ এবং সাদা দেহতলে বাদামি ডোরা রয়েছে ।  ২টি উপ - প্রজাতির মধ্যে ঈ .  স .  সরপৎড়ঢ়ঃবৎঁং বাংলাদেশে পাওয়া যায় । 
স্বভাব :  বউকথাকও পাপিয়া বন ,  কুঞ্জবন ,  বাগান ও রাস্তার পাশের গাছে বিচরণ করে ।  সাধারণত  একা থাকে ।  গাছের চাঁদোয়ার পল¬¬বে সুক্ষèভাবে খাবার খোঁজে ।  কখনও মাটিতে পতিত পাতা উল্টে খাবার খায় ।  খাবার তালিকায় শুঁয়োপোকা ও কোমল পোকামাকড় রয়েছে ।   :  এপ্রিল - জুন প্রজনন ঋতু ।  পূর্বরাগের সময় পুরুষপাখি সারাদিন ও পূর্ণিমা রাতে ডাকে ।  পুনরুক্তিক পরিচিত সুরে ডাকে : বকো - টাকো ।  স্ত্রীপাখি মাঝে মাঝে  উচ্চ কণ্ঠে ডেকে থাকতে পারে ।  বাসা তৈরি ,  ডিম ফোঁটানো ও ছানা পালন এর কোনটিই করে না ।  স্ত্রীপাখি ফিঙে ও বেনেবৌÍÍএর বাসায় ডিম পাড়ে ।  ডিম ২ . ৫´ ১ . ৯ সেমি .  ও পালকমাতার ডিম ফোঁটার কয়েক দিন পরে ফোটে ।  ডিমের রঙ পালকমাতার ডিমের সঙ্গে মিলে যায় । 
বিস্তৃতি :  বউকথাকও পাপিয়া বাংলাদেশের সুলভ আবাসিক পাখি; সব বিভাগের গ্রামীণ কুঞ্জবন ও বনভূমিতে পাওয়া যায় ।  সারা ভারত উপমহাদেশসহ দক্ষিণ - পূর্ব এশিয়া ,  চীন ,  রাশিয়া ও ফিলিপাইনে এর বৈশ্বিক বিস্তৃতি রয়েছে । 
অবস্থা :  বউকথাকও পাপিয়া বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  বউকথাকও পাপিয়ার বৈজ্ঞানিক নামের অর্থ ছোটডানা কোকিল  ( ল্যাটিন :  পঁপঁষঁং  =  কোকিল; গ্রীক :  সরশৎড়ঢ়ঃবৎধ  =  ছোট ডানার )  । 
 [ ইনাম আল হক ও সুপ্রিয় চাকমা ] 
১০৪ .  ঈঁপঁষঁং ঢ়ড়ষরড়পবঢ়যধষঁং খধঃযধস ,  ১৭৯০
সমনাম :   জানা নেই
বাংলা নাম :  ছোট পাপিয়া
ইংরেজি নাম :  খবংংবৎ ঈঁপশড়ড়  ( ঝসধষষ ঈঁপশড়ড় ) 
বর্ণনা :  ছোট পাপিয়া স্লে¬¬ট - ধূসর রঙের পাখি ,  তবে কিছু স্ত্রীপাখি লালচে হয়  ( দৈর্ঘ্য ২৫ সেমি .  ,  ওজন ৫০ গ্রাম ,  ডানা ১৫ সেমি .  ,  ঠোঁট ২ . ৫ সেমি .  ,  পা ১ . ৮ সেমি .  ,  লেজ ১৩ সেমি .  )  ।  পুরুষপাখির পিঠ স্লে¬¬ট - ধূসর ।  থুতনি ,  গলা ও বুক ফ্যাকাসে ছাই রঙের এবং পেটে সাদার ওপর প্রশস্ত কালো ডোরা রয়েছে ।  অনুক্রমিক পালকে সজ্জিত লেজের আগা সাদা ।  স্ত্রীপাখির চেহারা দু ’ ধরনের হয় ।  সাধারণ চেহারা পুরুষপাখির মত ।  চেহারার আরেকটি ধরনকে বলে কলজে রূপ ।  উজ্জ ^ ল লালচে বাদামি দেহের উপরিভাগের পিঠে ,  ডানায় ও লেজে কালচে বাদামি ডোরা থাকে ।  সাদা দেহতলেও প্রশস্ত কালচে বাদামি ডোরা রয়েছে ।  পুরুষ ও স্ত্রীপাখি উভয়েরই চোখ বাদামি ,  চোখের কিনারা হলুদ ,  কালচে - শিঙ রঙের ঠোঁট এবং পা হলদে ।  অপ্রাপ্তবয়স্ক পাখির ধূসর - বাদামি পিঠে লালচে ডোরা ,  ঘাড়ের পিছনটায় সাদা চিতি ও পেটে প্রশস্ত ডোরা থাকে । 
স্বভাব :  ছোট পাপিয়া চিরসবুজ বন ,  আর্দ্র পাতাঝরা বন ও বৃক্ষবহুল বনভূমিতে পাওয়া যায় ।  সাধারণত  একা বা জোড়ায় বিচরণ করে ।  গাছের চাঁদোয়ায় কখনও মাটিতে পতিত পাতা উল্টে খাবার খায় ।  খাবারের মধ্যে শুঁয়োপোকা ও কোমল পোকামাকড় রয়েছে ।  মে - জুলাই হিমালয় ও চীনে প্রজনন ঋতু ।  পূর্বরাগের সময় পুরুষপাখি খোলা অবস্থান ,  গোধূলিতে ওড়ার সময় ,  মেঘাচ্ছন্ন দিনে ও পূর্ণিমা রাতে ডাকে ।  ক্রন্দনের সুরে ৫ - ৬টি খড়খড় শব্দে ডাকে :  দ্যাট ’ স ইউর চকি প্যাপ্যার  .  .  .  ।  বাসা তৈরি ,  ডিম ফোঁটানো ও ছানা পালন এর কোনটিই করে না ।  স্ত্রীপাখি খুদে পাখি যেমন - ফুটকি ,  ছাতারে ও খাটোডানার বাসায় ডিম পাড়ে ।  ডিম ২ . ১´ ১ . ৪ সেমি .  ।  ডিমের বর্ণ পালকমাতার ডিমের রঙের ওপর ভিত্তি করে সাদা থেকে লাল থেকে পারে । 
বিস্তৃত :  ছোট পাপিয়া বাংলাদেশের অনিয়মিত পাখি; বসন্তেÍ চট্টগ্রাম ও সিলেট বিভাগে দেখা গেছে বলে তিনটি তথ্য রয়েছে ।  গ্রীষ্মে প্রজননের জন্য এরা হিমালয় ,  চীন ,  জাপান ,  কোরিয়া ও দক্ষিণ - পূর্ব এশিয়ার উত্তরাংশে আসে এবং শীতে পূর্ব আফ্রিকা ও দক্ষিণ ভারতে যায় ।   । 
অবস্থা :  ছোট পাপিয়া বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  ছোট পাপিয়ার বৈজ্ঞানিক নামের অর্থ মেটেমাথা কোকিল  ( ল্যাটিন :  পঁপঁষঁং  =  কোকিল; গ্রীক :  ঢ়ড়ষরড়ং  =  ধূসর ,  শবঢ়যধষড়ং  =  মাথার )  । 
 [ ইনাম আল হক ও সুপ্রিয় চাকমা ] 
১০৫ .  ঈঁপঁষঁং ংধঃঁৎধঃঁং ইষুঃয ,  ১৮৪৩
সমনাম :  জানা নেই
বাংলা নাম :  উদয়ী পাপিয়া
ইংরেজি নাম :  ঙৎরবহঃধষ ঈঁপশড়ড়  ( ঐরসধষধুধহ ঈঁপশড়ড় ) 
বর্ণনা :  উদয়ী পাপিয়া শে¬¬ট - ধূসর পাখি ,  তবে কয়েকটি স্ত্রীপাখি বাদামি রঙের হয়  ( দৈর্ঘ্য ৩১ সেমি .  ,  ওজন ৯০ গ্রাম ,  ডানা ১৮ সেমি .  ,  ঠোঁট ২ . ৮ সেমি .  ,  পা ২ . ৩ সেমি .  ,  লেজ ১৫ সেমি .  )  ।  পুরুষপাখির পিঠ  ধূসর ।  গলা ও বুকের উপরিভাগ ধূসর এবং পীতাভ - সাদা দেহতলে কালো ডোরা থাকে ।  কালচে ধূসর লেজের আগা সাদা ও লেজের বাইরের পালকে অনুক্রমিক সাদা খাঁজ কাটা রয়েছে ।  স্ত্রীপাখির রঙের দুটি পর্যায় থাকে যাকে চেহারার রূপ বলে ।  সাধারণ চেহারায় ধূসর বুকে লালচে আমেজ ছাড়া পুরুষপাখির মত দেখায় ।  অন্য চেহারায় লালচে - বাদামি পিঠে অনিবিড় কালচে বাদামি ডোরা ও পীতাভ - সাদা দেহতলে কালচে বাদামি ডোরা আছে ।  লালচে বাদামি লেজে স্পষ্ট কালচে বাদামি ডোরা থাকে ।  পুরুষ ও স্ত্রীপাখি উভয়েরই চোখ কমলা - লাল ,  চোখের কিনারা হলুদ ,  ঠোঁট শিঙ - সবুজ ও পা হলুদ ।  অপ্রাপ্তবয়স্ক পুরুষ ও স্ত্রীপাখির মাথার পিছনের সাদা পট্টি ও পিঠের পালকের ফ্যাকাসে বেড় ছাড়া পুরো দেহই তাদের পূর্ণ বয়স্ক পাখির মত ।  ২টি উপ - প্রজাতির মধ্যে ঈ .  ং .  ংধঃঁৎধঃঁং বাংলাদেশে পাওয়া যায় । 
স্বভাব :  উদয়ী পাপিয়া বন ,  খোলা বনভূমি ,  ঘেরা ফলের বাগান ও বৃক্ষশোভিত বনভূমিতে বিচরণ করে ।  সাধারণত  পল্ল¬বের নিচে একা লুকিয়ে থাকে ।  গাছ ও ক্ষুদ্র ঝোঁপে খাবার খায় ।  খাবার তালিকায় পোকামাকড় ও লোমশসহ শুঁয়োপোকা রয়েছে ।  হিমালয় ,  চীন ও সাইবেরিয়ায় মে - জুন প্রজনন ঋতু ।  পূর্বরাগের সময় পুরুষপাখি কপট কণ্ঠে ডাকে :  উউ্প ।  স্ত্রীপাখি জল বুদ্বুদ্ শব্দ তুলে অনুক্রমিক ভাবে ডাকে : কুই কুই - কুইকুইকুইকুইকুই ।  পূর্বরাগ ঘটে প্রায়ই ভোরে ও গোধূলিতে ।  বাসা বাঁধেনা ও স্ত্রীপাখি ছোট পাখি যেমন - চুটকি ও হরবোলার বাসায় ডিম পাড়ে ।  ডিমের রঙ ও আকার পালকমাতার ডিমের সঙ্গে মিলে যায় ।  ডিম সাধারণত  ২ . ০´ ১ . ৩ সেমি .  ও ফ্যাকাসে সাদা ।  পালকমাতার ডিম ফোঁটার ১ - ২দিন আগে এর ডিম ফোটে । 
বিস্তৃতি :  উদয়ী পাপিয়া বাংলাদেশের অনিয়মিত পাখি; বসন্তেÍ সিলেট বিভাগে ডাক রেকর্ড করার একটি তথ্য রয়েছে ।  প্রজননের জন্য এরা পাকিস্তান ,  ভারত ,  নেপাল ও ভুটান ,  মিয়ানমার ,  থাইল্যান্ড ও চীনে আসে এবং শীতে অস্ট্রেলিয়া ,  নিউগিনি ,  ইন্দোনেশিয়া ও ফিলিপাইন ও দক্ষিণ - পূর্ব এশিয়ার অন্যান্য দেশে যায় । 
অবস্থা :  উদয়ী পাপিয়া বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  উদয়ী পাপিয়ার বৈজ্ঞানিক নামের অর্থ বর্ণিল কোকিল  ( ল্যাটিন :  পঁপঁষঁং  =  কোকিল ,  ংধঃঁৎধঃঁং  =  বর্ণিল )  । 
 [ ইনাম আল হক ও সুপ্রিয় চাকমা ] 
গণ :  ঈধপড়সধহঃরং   গহৃষষবৎ ,  ১৮৪৩
ছোট আকারের কোকিল; খাটো ও অতি গোলাকার ডানা; লেজ লম্বা ও ডানার চেয়ে দীর্ঘ; ক্রমান্ত ^ য়ে ছোট থেকে বড় পালকে গড়া লেজ । 
পৃথিবীতে ৮ প্রজাতি ,  বাংলাদেশে ৩ প্রজাতি
১০৬ .  ঈধপড়সধহঃরং সবৎঁষরহঁং  ( ঝপড়ঢ়ড়ষর ,  ১৭৮৬ ) 
সমনাম :  ঈঁপঁষঁং সবৎঁষরহঁং ঝপড়ঢ়ড়ষর ,  ১৭৮৬
বাংলা নাম :  করুণ পাপিয়া ,  ছোট ভরাউ  ( আলী )  
ইংরেজি নাম :  চষধরহঃরাব ঈঁপশড়ড়
বর্ণনা :  করুণ পাপিয়া ধূসর পিঠের কমলা বুকের পাখি  ( দৈর্ঘ্য ২৩ সেমি .  ,  ডানা ১১ সেমি .  ,  ঠোঁট ১ . ৬ সেমি .  ,  পা ১ . ৭ সেমি .  ,  লেজ ১২ সেমি .  )  ।  পুরুষপাখির পিঠ ধূসর ও দেহতল কমলা রঙের ।  মাথা ,  ঘাড়ের পাশ ,  থুতনি ও গলা ছাই - ধূসর দেখায় ।  বুকের উপরিভাগ কমলা - ধূসর এবং বুকের তল ,  বগল ,  পেট ও অবসারণী কমলা ।  ধূসর - কালো লেজের আগা সাদা ও লেজের বাইরের পালকে সাদা ডোরা তির্যকভাবে বিন্যস্ত ।  স্ত্রীপাখির চেহারা দু ’ ধরনের ।  এক ধরনের চেহারা পুরুষপাখির মত ।  অন্য চেহারাকে কলজে রূপ বলে :  পিঠ লালচে - বাদামি ,  ডানায় কালচে বাদামি ডোরা এমনকি লেজের উপরের কোর্ভাট ও এর নিচের পুরোটায় কালো ডোরা থাকে ।  পুরুষ ও স্ত্রী উভয়েরই চোখ সাদা ,  পা বাদামি - হলদে ও ঠোঁট শিঙ - বাদামি ।  অপ্রাপ্ত বয়¯ক পাখির পিঠ ফ্যাকাসে লালচে - বাদামি ,  মাথার ডোরা কালচে - বাদামি এবং গলা ও বুক লালচে - কমলা ।  ৫টি উপ - প্রজাতির মধ্যে ঈ .  স .  য়ঁবৎঁষড়ঁং বাংলাদেশে রয়েছে । 
স্বভাব :  করুণ পাপিয়া মুক্ত বন ,  কুঞ্জবন ,  গাছপালা শোভিত বাগান ,  আবাদি ভূমি ও খামারে বিচরণ করে ।  সচরাচর একা বা জোড়ায় ঘুরে বেড়ায় ।  ক্ষুদ্র ঝোঁপে ও ঝোপেডাল থেকে ডালে ওড়ে এবং মাটিতে পতিত পাতা উল্টে খাবার খায়; খাদ্যতালিকায় প্রধানত ছারপোকা ,  লোমশ শুঁয়োপোকা ও অন্য নরম পোকামাকড় রয়েছে ।  প্রজনন ঋতু আবাসের অন্য ছোট পাখিদের সমসাময়িক ।  পূর্বরাগের সময় পুরুষপাখি জোরে ,  স্পষ্ট ও সুমধুর শিস্ েডাকে :  পী পী পী পীপিপিপিপি ।  বাসা তৈরি ,  ডিম ফোঁটানো এমনকি ছানাও পালন করে না ।  স্ত্রীপাখি ছোট পাখি যেমন - ফুটকি ,  প্রিনা ও টুনটুনির বাসায় ডিম পাড়ে ।  ডিমের রঙ পালকমাতার ডিমের সঙ্গে মিল রেখে সাদা থেকে ফ্যাকাসে নীল হয় ,  ১ . ৯´ ১ . ৩ সেমি .  । 
বিস্তৃতি :  করুণ পাপিয়া বাংলাদেশের সুলভ আবাসিক পাখি; সব বিভাগের বনে ,  বাগানে ,  গ্রামে ,  ও মাঠে বিচরণ করে ।  ভারতের উত্তরাঞ্চল থেকে চীনের দক্ষিণাঞ্চল ও ইন্দোনেশিয়াসহ দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  করুণ পাপিয়া বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  করুণ পাপিয়ার বৈজ্ঞানিক নামের অর্থ অশণিসঙ্কেতের কালিদামা  ( গ্রীক :  শধশড়ং  =   অশণিসঙ্কেত ,  সধহঃরং  =  মহাপুরুষ; ল্যাটিন :  সবৎঁষরহঁং  =  কালিদামার মত )  ।   
 [ মো :  আনোয়ারুল ইসলাম ও সুপ্রিয় চাকমা ] 
১০৭ .  ঈধপপড়সধহঃরং ঢ়ধংংবৎরহঁং  ( ঠধযষ ,  ১৭৯৭ ) 
সমনাম :  ঈঁপঁষঁং ঢ়ধংংবৎরহঁং ঠধযষ ,  ১৭৯৭
বাংলা নাম :  মেটেপেট পাপিয়া
ইংরেজি নাম :  এৎবু - নবষষরবফ ঈঁপশড়ড় 
বর্ণনা :  মেটেপেট পাপিয়া সাদা অবসারণী ওয়ালা কালচে ধূসর পাখি  ( দৈর্ঘ্য ২৩ সেমি .  ,  ডানা ১২ সেমি .  ,  ঠোঁট ২ . ২ সেমি .  ,  পা ১ . ৮ সেমি .  ,  লেজ ১১ সেমি .  )  ।  সামান্য কিছু অংশ ছাড়া পুরুষপাখির দেহের পুরোটাই কালচে ধূসর ।  তলপেট ,  অবসারণী ও লেজের নিচের কোর্ভাট পীতাভ - সাদা ।  ডানার কোর্ভাট ও উড্ডয়ন পালক কালচে ধূসর ,  ধূসর - কালো লেজের আগা সাদা ও লেজের বাইরের পালকে সাদা ডোরা রয়েছে ।  স্ত্রীপাখির দু ’ ধরনের চেহারা থাকে ।  এক ধরনের চেহারা পুরুষপাখির মত ।  আরেক ধরনের চেহারাকে বলে কলজে চেহারা ।  পিঠ কালো ডোরাসহ লালচে - বাদামি ও দেহতল লালচে গলা ও বুকসহ আবছা কালোয় ঢেউ খেলানো ।  পুরুষ ও স্ত্রী উভয় পাখির চোখ বাদামি ,  মুখ উজ্জ্বল কমলা এবং পা ও পায়ের পাতা বাদামি - হলুদ ।  অপ্রাপ্তবয়স্ক পাখির দেহ কলজে চেহারা ছাড়া ভূসায় ঢাকা কালচে ধূসর রঙের হয় ,  যা প্রাপ্তবয়স্কের মত ।  তবে প্রাপ্তবয়স্কের চেয়ে কালচে বাদামি ।  
স্বভাব :  মেটেপেট পাপিয়া খোলা বন ,  কুঞ্জবন ,  বনভূমি ও অবাদী জমিতে বিচরণ করে ।  সাধারণত  একা ও জোড়ায় বিচরণ করে ।  গাছের চাঁদোয়ায় ও উঁচু ঝোঁপে গাছ থেকে গাছে প্লতওড়ে খাবার খায় ।  খাবার তালিকায়  :  কোমল পোকামাকড় ,  ছারপোকা ও লোমশসহ শুঁয়োপোকা রয়েছে ।  জুন - সেপ্টেম্বর প্রজনন ঋতু ।  পূর্বরাগের সময় পুরুষপাখি ভোরে ও গোধূলিতে ,  মেঘাচ্ছন্ন দিনে এবং পূর্ণিমা রাতে ডাকে ।  শোকাতুর কণ্ঠে অনুক্রমিকভাবে ডাকে :  টীর টীর টীর পীপিপি; পিউয়ী পী পিউয়ী .  .  .  ।  বাসা তৈরি ,  ডিম ফোঁটানো এমনকি ছানার পরিচর্যাও করে না ।  স্ত্রীপাখি ছোট পাখি প্রধানত ফুটকি ও প্রিনার বাসার ডিম পাড়ে ।  ডিম সরু ,  ডিম্বাকার ও ১ . ৯´ ১ . ৪ সেমি .  ।  ডিমের বর্ণ পালকমাতার ডিমের সঙ্গে মিলে যায় । 
বিস্তৃতি :  মেটেপেট পাপিয়া বাংলাদেশের বিরল আবাসিক পাখি; খুলনা বিভাগে বিচরণ করে ,  চট্টগ্রাম ও সিলেট বিভাগে অনিয়মিত দেখা গেছে ,  উনিশ শতকে ঢাকা বিভাগে ছিল এমন তথ্য রয়েছে ।  কেবলমাত্র ভারত উপমহাদেশে এর বৈশ্বিক বিস্তৃতি সীমাবদ্ধ । 
অবস্থা :  মেটেপেট পাপিয়া বিশ্বে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  মেটেপেট পাপিয়ার বৈজ্ঞানিক নামের অর্থ অশণিসঙ্কেতের চড়ূই  ( গ্রীক :  শধশড়ং  =   অশণিসঙ্কেত ,  সধহঃরং  =  মহাপুরুষ; ল্যাটিন :  ঢ়ধংংবৎরহঁং  =  চড় – ইয়ের মত )   ।  
 [ ইনাম আল হক ও সুপ্রিয় চাকমা ] 
১০৮ .  ঈধপড়সধহঃরং ংড়হহবৎধঃরর  ( খধঃযধস ,  ১৭৯০ ) 
সমনাম :  ঈঁপঁষঁং ংড়হহবৎধঃরর খধঃযধস ,  ১৭৯০
বাংলা নাম :  দাগি তামাপাপিয়া
ইংরেজি নাম :  ইধহফবফ ইধু ঈঁপশড়ড়
বর্ণনা :  দাগি তামাপাপিয়া স্পষ্ট  বাদামি ডোরা ও সাদা ভ্রু - ওয়ালা পাখি  ( দৈর্ঘ্য ২৪ সেমি .  ,  ডানা ১২ সেমি .  ,  ঠোঁট ২ . ৫ সেমি .  ,  পা ১ . ৭ সেমি .  ,  লেজ ১১ . ৫ সেমি .  )  ।  পিঠ কালচে বাদামি ডোরাসহ লালচে বাদামি ।  মাঝখানের পালকের কালচে শরসহ লেজ লালচে ।  কানের কোর্ভাট কালচে বাদামি ,  ভ্রু - সাদা এবং মাথা ও ঘাড়ের পাশ সাদা ।  এগুলোর সবতেই কালচে সরু ডোরা থাকে ।  দেহতল থুতনি থেকে শুরু করে অবসারণী পর্যন্তÍ সুক্ষè বাদামি ডোরায় ঢেউ খেলানোসহ সাদাটে রঙের ।  চোখ বাদামি ,  পা ও পায়ের পাতা ধূসরাভ - সবুজ এবং নখর শিঙ - বাদামি ।  শিঙ - বাদামি ঠোঁটের নিচের ঠোঁটের গোড়া জলপাই ও ধূসরে মেশানো ।  পুরুষ ও স্ত্রীপাখির চেহারার মধ্যে কোন পার্থক্য নেই ।  অপ্রাপ্তবয়স্ক পাখির মাথার চাঁদি ও ঘাড়ের পিছনে কিছু পীতাভ ডোরা এবং দেহতলে বেশ প্রশস্ত ও বিক্ষিপ্ত ভাবে ঢেউ খেলানো ডোরা থাকে ।  ৫টি উপ - প্রজাতির মধ্যে ঈ .  ং .  ংড়হহবৎধঃরর বাংলাদেশে পাওয়া যায় । 
স্বভাব :  দাগি তামাপাপিয়া চিরসবুজ বন ,  আর্দ্র পাতাঝরা বন ,  বনের প্রান্তÍদেশ ও খোলা বনভূমিতে দেখা যায় ।  সাধারণত  একা বা জোড়ায় বিচরণ করে ।  বনের চাঁদোয়ার পাতা ওয়ালা শাখা ও উঁচু গুল্মলতায় খাবার খায় ।  খাবারের মধ্যে প্রধানত শুঁয়োপোকা ও ছারপোকা রয়েছে ।   :  ফেব্রুয়ারি - আগস্ট প্রজনন ঋতু ।  পূর্বরাগের সময় পুরুষপাখি ভোরে ও গোধূলিতে গাছের মগডাল থেকে ডাকে ।  ২টি পুনরুক্তিক উচ্চ স্বরে ডাকে :  পে - টার .  .  .  ।  বাসা তৈরি ,  ডিম ফোঁটানো এমনকি ছানার যতœও নেয় না ।  স্ত্রীপাখি ফটিকজল ,  বুলবুল ,  ছাতারে ,  সাহেলির বাসায় ডিম পাড়ে ।  ডিমের বর্ণ পালকমাতার ডিমের সঙ্গে মিলে যায় ।  ডিম বেগুনে - বাদামি ছোট দাগসহ সাদা থেকে পাটল বর্ণের হয় ,  ১ . ৯´ ১ . ৫ সেমি .  । 
বিস্তৃতি :  দাগি তামাপাপিয়া বাংলাদেশের বিরল আবাসিক পাখি; চট্টগ্রাম ও সিলেট বিভাগের চিরসবুজ বনে বিচরণ করে ।  ভারত ,  নেপাল ,  ভুটান ,  শ্রীলংকা ও চিনসহ দক্ষিণ - পূর্ব এশিয়া থেকে ইন্দোনেশিয়া ও ফিলিপাইনে এর বৈশ্বিক বিস্তৃতি রয়েছে । 
অবস্থা :  দাগি তামাপাপিয়া বিশ্বে বিপদমুক্ত এবং বাংলাদেশে অপ্রতুল - তথ্য শ্রেণিতে রয়েছে ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  দাগি তামাপাপিয়ার বৈজ্ঞানিক নামের অর্থ সনের্যাঁট - এর অশণিসঙ্কেত  ( গ্রীক :  শধশড়ং  =  অশণিসঙ্কেত ,  সধহঃরং  =  মহাপুরুষ; ংড়হহবৎধঃরর  =  পিয়ার সনের্যারট ,  ফ্রান্সের প্রকৃতিবিদ ও সংগ্রাহক ,  ১৭৪৮ - ১৮১৪ )   ।  
 [ ইনাম আল হক ও সুপ্রিয় চাকমা ] 
গণ :  ঈযৎুংড়পড়পপুী   ইড়রব ,  ১৮২৬
খুব ছোট আকারের কোকিল; উজ্জ্বল ধাতব রঙের পালক; লেজ খাটো ও কিছুটা গোলাকার; ডানা লম্বা ও সুচালো; পা প্রায় পুরোটা পালকে ঢাকা; পুরুষ ও স্ত্রীপাখির  চেহারায় পার্থক্য অনেক । 
পৃথিবীতে ১৩ প্রজাতি ,  বাংলাদেশে ২ প্রজাতি
১০৯ .  ঈযৎুংড়পড়পপুী সধপঁষধঃঁং  ( এসবষরহ ,  ১৭৮৮ ) 
সমনাম :  ঞৎড়মড়হ সধপঁষধঃবং এসবষরহ ,  ১৭৮৮
বাংলা নাম :  এশীয় শ্যামাপাপিয়া
ইংরেজি নাম :  অংরধহ ঊসবৎধষফ ঈঁপশড়ড়
বর্ণনা :  এশীয় শ্যামাপাপিয়া খুদে পাখি ও পুরুষপাখির চেহারা স্ত্রী থেকে ভিন্ন  ( দৈর্ঘ্য ১৮ সেমি .  ,  ডানা ১১ সেমি .  ,  ঠোঁট ১ . ৫ সেমি .  ,  পা ১ . ৫ সেমি .  ,  লেজ ৬ . ৭ সেমি .  )  ।  পুরুষপাখির পিঠ ,  থুতনি ,  গলা ও বুকের উপরিভাগ  উজ্জ ^ ল পান্না - সবুজ ।  বুকের নিচের অংশ থেকে অবসারণী পর্যন্তÍ সাদার ওপর ধাতব বাদামি - সবুজ ডোরা রয়েছে ।  স্ত্রীপাখির পিঠ  ব্রঞ্জ - সবুজ ,  মাথার চাঁদি ও ঘাড়ের পিছনটা লালচে - কমলা ।  সাদা দেহতলের পুরোটায় ধাতব বাদামি - সবুজ ডোরা ও  ব্রঞ্জ - সবুজ লেজের আগা সাদা ।  পুরুষ ও স্ত্রীপাখি উভয়ের চোখ ও চোখের পাতা গাঢ় লাল ,  কমলা - হলুদ ঠোঁটের আগা কালো এবং পা ও পায়ের পাতা কালচে বাদামি - সবুজ ।  অপ্রাপ্তবয়স্ক পাখির ম্যান্টল ও ডানার লালচে - কমলা ডোরা ও মাথার চাঁদির ডোরা ছাড়া দেখতে স্ত্রীপাখির মত ।  যুবা পাখির মাথার চাঁদি ও ঘাড়ের পিছনের পান্না - সবুজ রঙ বাদ দিলে স্ত্রীপাখির মত দেখায় । 
স্বভাব :  এশীয় শ্যামাপাপিয়া চিরসবুজ বন ,  অপ্রধান বন এবং নিচু ভূমি ও ১৫০০ মিটার উচ্চতা পর্যন্তÍ পাহাড়ি ঘেরা বাগানে বিচরণ করে ।  সচরাচর একা ,  জোড়ায় বা ৪ - ৬টি পাখির ছোট দলে ঘুরে বেড়ায় ।   গাছের মগডাল  থেকে বাতাসে ভেসে শিকার ধরে খায় ।  খাবার তালিকায় উড়ন্তÍ পোকামাকড় ,  শুঁয়োপোকা ও অন্য কোমল দেহের ছারপোকা রয়েছে ।  ওড়ার সময় একে অন্যকে ডাকে ।  কম্পিত সুরে ডাকে :  চী .  .  ।  এপ্রিল - জুলাই প্রজনন ঋতু ।  পূর্বরাগের সময় পুরুষপাখি সারাদিন ও পূর্ণিমা রাতে ডাকে ।  অনুক্রমিকভাবে পর্যায়ক্রমে উচ্চ থেকে নিচু স্বরে ডাকে :  কী - কী - কী - কী .  .  .  ।  বাসা তৈরি ,  ডিম ফোঁটানো কিংবা ছানা পালন করে না ।  স্ত্রীপাখি মৌÍটুসি ও মাকড়মারের বাসায় ডিম পাড়ে এবং পালক পিতামাতার বাসার ক্ষুদ্র প্রবেশ পথে ডিম পেড়ে দেয় ।  ডিম সাদাটে ,  ১ . ৬´ ১ . ২ সেমি .  । 
বিস্তৃতি :  এশীয় শ্যামাপাপিয়া বাংলাদেশের বিরল পরিযায়ী পাখি; গ্রীষ্মকালে সিলেট বিভাগের চিরসবুজ বনে পাওয়া যায়; উনিশ শতকে ঢাকা বিভাগে ছিল ।  ভারত ,  নেপাল ও ভূটানের হিমালয়ের পাদদেশ থেকে চীন ,  মিয়ানমার ,  থাইল্যান্ড ,  ইন্দোচীন ,  মালয়েশিয়া এবং ইন্দোনেশিয়ায় এর বৈশ্বিক বিস্তৃতি রয়েছে । 
অবস্থা :  এশীয় শ্যামাপাপিয়া বিশ্বে বিপদমুক্ত এবং বাংলাদেশে অপ্রতুল - তথ্য শ্রেণিতে রয়েছে ।  বাংলাদেশ বন্যপ্রাণী আইনে এ প্রজাতিকে সংরক্ষিত ঘোষণা করা হয় নি । 
বিবিধ :  এশীয় শ্যামাপাপিয়ার বৈজ্ঞানিক নামের অর্থ তিলা সোনাপাপিয়া  ( গ্রীক :  শযৎঁংড়ং  =  সোনা ,  পঁপঁষঁং  =  পাপিয়া; ল্যাটিন :   সধপঁষধঃঁং  =  চিতি ওয়ালা )  । 
 [  মো :  আনোয়ারুল ইসলাম ও সুপ্রিয় চাকমা  ] 
১১০ .  ঈযৎুংড়পড়পপুী ীধহঃযড়ৎযুহপযঁং  ( ঐড়ৎংভরবষফ ,  ১৮২১ ) 
সমনাম :  ঈঁপঁষঁং ীধহঃযড়ৎযুহপযঁং ঐড়ৎংভরবষফ ,  ১৮২১
বাংলা নাম :  বেগুনি পাপিয়া
ইংরেজি নাম :  ঠরড়ষবঃ ঈঁপশড়ড়
বর্ণনা :  বেগুনি পাপিয়া ছোট অরণ্য পাখি ,  পুরুষপাখি বেগুনি ও স্ত্রীটি  ব্রঞ্জ রঙের হয়  ( দৈর্ঘ্য ১৭ সেমি .  ,  ডানা ১০ সেমি .  ,  ঠোঁট ১ . ৬ সেমি .  ,  পা ১ . ৫ সেমি .  ,  লেজ ৭ সেমি .  )  ।  পুরুষপাখির পিঠ  চকচকে বেগুনি ।  মাথা ,  ঘাড় ,  থুতনি ,  গলা ও বুক বেগুনি রঙের ।  পেট ও অবসারণীতে একটির পর আরেকটি এমনভাবে সাদা ও বেগুনে - বাদামি ফেটা সজ্জিত থাকে ।  কালচে লেজের আগা সাদা ও লেজের বাইরের পালকের প্রান্তÍদেশে সাদা ডোরা আছে ।  ঠোঁট উজ্জ ^ ল কমলা ।  স্ত্রীপাখির পিঠে তামার পরিলুপ্তিসহ সবুজাভ -  ব্রঞ্জ রঙের ও দেহতলে মুখসহ পর্যায়ক্রমে সাদা ও সবুজাভ - ব্রোঞ্জের ফেটা থাকে ।  সবুজাভ লেজের আগা সাদা ।  ঠোঁট অনুজ্জ্বল হলুদ ।  পুরুষ ও স্ত্রী উভয়েরই চোখ লাল ,  লাল পাড়সহ চোখের পাতা সবুজ এবং পা ও পায়ের পাতা বাদামি - সবুজ ।  অপ্রাপ্তবয়স্ক পাখি স্ত্রীপাখির  মত হলেও লালচে মাথার চাঁদি ও ঘাড়ের পিছনে প্রশস্ত কালচে সবুজ ডোরা থাকে ।  ২টি উপ - প্রজাতির মধ্যে ঈ .  ী .  ীধহঃযড়ৎযুহপযঁং বাংলাদেশে পাওয়া যায় । 
স্বভাব :  বেগুনি পাপিয়া চিরসবুজ বন ,  অপ্রধান বন ও ঘেরা বাগানে বিচরণ করে ।  সাধারণত  একা ,  জোড়ায় বা ৪ - ৬টি পাখির ছোট দলে থাকে ।  উঁচু জায়গা থেকে গাছের আগায় শিকার পর্যবেক্ষণ করে ও হঠাৎ শিকারকে ছোঁ মারে ।  খাবার তালিকায় শুঁয়োপোকা ,  ছারপোকা ও অন্যান্য কোমল পোকামাকড় রয়েছে ।  সচরাচর কোন ডালে পশুর মত শুয়ে অবস্থান করে ।  প্লত উড়তে পাড়ে এবং বারবার সামান্য ওড়ে আবার নিজ অবস্থানে ফিরে আসার কারণে কখনও ক্লান্তÍ হয়না ।  গ্রীষ্মে  প্রজনন ঋতুতে পুরুষপাখি সারাদিন ও পূর্ণিমা রাতে  ‘  ‘ গান ’  ’  গায় ।  উচ্চ শব্দে ও প্লত কম্পিত গলায়  ‘ গান ’  গায় :  চি - উইক ।  বাসা তৈরি করে না ।  স্ত্রীপাখি মৌÍটুসি ও মাকড়মারের বাসায় ডিম পাড়ে ।  ডিম উজ্জ ^ ল বাদামি বা লালচে - বাদামি ফসকুড়িসহ সাদাটে ,  ১ . ৭ ´ ১ . ২ সেমি .  । 
বিস্তৃতি :  বেগুনি পাপিয়া বাংলাদেশের বিরল আবাসিক পাখি; সিলেট বিভাগের চিরসবুজ বনে পাওয়া যায় ।  পূর্ব ভারত ও ভুটান থেকে চীনের দক্ষিণে এবং দক্ষিণ - পূর্ব এশিয়ায় এর বৈশ্বিক বিস্তৃতি রয়েছে; দক্ষিণ - পূর্ব এশিয়ার মধ্যে ইন্দোনেশিয়া ও ফিলিপাইনে পাওয়া যায় । 
অবস্থা :  বেগুনি পাপিয়া বিশ্বে বিপদমুক্ত এবং বাংলাদেশে অপ্রতুল - তথ্য শ্রেণিতে রয়েছে ।  বাংলাদেশ বন্যপ্রাণী আইনে এ প্রজাতিকে সংরক্ষিত ঘোষণা করা হয় নি । 
বিবিধ :  বেগুনি পাপিয়ার বৈজ্ঞানিক নামের অর্থ হলুদঠোঁট সোনাপাপিয়া  ( গ্রীক :  শযৎঁংড়ং  =  সোনা ,  পঁপঁষঁং  =  পাপিয়া ,  ীধহঃযড়ং  =  হলুদ ,  ৎযঁহশযড়ং  =  ঠোঁট )  । 
 [ মো :  আনোয়ারুল ইসলাম ও সুপ্রিয় চাকমা ] 
গণ :  ঝঁৎহরপঁষঁং   খবংংড়হ ,  ১৮৩০
খুব ছোট ও সরু আকারের কোকিল; ফিঙে পাখির সঙ্গে আকারে ও রঙে খুব মিল; লম্বা ও চেরা লেজ ,  মাঝের পালক দু প্রান্তেÍর পালকের চেয়ে দৈর্ঘ্যে এক - তৃতীয়াংশ খাটো । 
পৃথিবীতে ৪ প্রজাতি ,  বাংলাদেশে ১ প্রজাতি
১১১ .  ঝঁৎহরপঁষঁং ষঁমঁনৎরং  ( ঐড়ৎংভরবষফ ,  ১৮২১ ) 
সমনাম :  ঈঁপঁষঁং ষঁমঁনৎরং ঐড়ৎংভরবষফ ,  ১৮২১
বাংলা নাম :  এশীয় ফিঙেপাপিয়া
ইংরেজি নাম :  অংরধহ উৎড়হমড় - ঈঁপশড়ড় 
বর্ণনা :  এশীয় ফিঙেপাপিয়া ডোরা অবসারণীওয়ালা কালো পাখি  ( দৈর্ঘ্য ২৫ সেমি .  ,  ডানা ১৪ সেমি .  ,  ঠোঁট ২ . ৫ সেমি .  ,  পা ২ সেমি .  ,  লেজ ১৪ সেমি .  )  ।   ব্রঞ্জ ফিঙে উরপৎঁৎঁং ধবহবঁং - র সঙ্গে বেশ মিল রয়েছে ।  সামান্য কিছু অংশে পার্থক্য ছাড়া পুরো দেহই  চকচকে কালো ।  দেহের অবসারণী ও  দীর্ঘ চেরালেজ দেহের বাকি অংশের চেয়ে কম চকচকে ।  লেজের নিচের কোর্ভাট ও লেজের একেবারে বাইরের পালকের গোড়ায় সাদা ডোরা রয়েছে ।  ঘাড়ের পিছনের ক্ষুদ্র সাদা পট্টি কেবল খুব কাছ থেকে চোখে পড়ে ।  চোখ কালচে বাদামি ও ঠোঁট বাদামি - কালো ।  পা ও পায়ের পাতা নীলচে - শে¬¬ট রঙের ও নখর শিঙ - বাদামি ।  পুরুষ ও স্ত্রীপাখির মধ্যে চেহারায় কোন পার্থক্য নেই ।  অপ্রাপ্তবয়স্ক পাখি পূর্ণ বয়স্কের চেয়ে কম চকচকে ও লেজের নিচের কোর্ভাটে বেশ সাদা ডোরা থাকে ।  মাথা ,  স্ক্যাপুলার ,  ডানার কোর্ভাট ও বুকে ফুটকি আছে ।  সাদা ফুটকিসহ ছানারা অনুজ্জ্বল কালো ।  ৪টি উপ - প্রজাতির মধ্যে ঝ .  ষ .  ফরপৎঁৎড়রফবং বাংলাদেশে পাওয়া যায় । 
স্বভাব :  এশীয় ফিঙেপাপিয়া চিরসবুজ বন ,  বনের প্রান্তÍদেশ ও ঘেরা বাগানে পাওয়া যায় ।  সচরাচর একা বা জোড়ায় বিচরণ করে ।  সামান্য ওড়ে খাবার খায় ।   :  শুঁয়োপোকা ও কোমল দেহের পোকামাকড় খায় ।  তা ছাড়া  ফল ও ফুলের মিষ্টি রসও খেয়ে থাকে ।  মে - সেপ্টেম্বর প্রজনন ঋতু ।  পূর্বরাগের সময় পুরুষপাখি গাছের খোলা মগডাল থেকে ভোরে ও গোধূলিতে ,  মেঘাচ্ছন্ন সারাদিন ও পূর্ণিমা রাতে ডাকে ।  ৫ - ৮ বার উচ্চ মধুর সুরে শিস্ দিয়ে ডাকে : পিপ - পিপ - পিপ - পিপ - পিপ - পিপ .  .  .  ।  বাসা তৈরি ,  ডিম ফোঁটানো কিংবা ছানার পরিচর্যা এর কোনটিই করে না ।  স্ত্রীপাখি খুদে পেঙ্গা যেমন - ফুলভেটা ,  চেরালেজ ও অন্য খুদে পাখির বাসায় ডিম পাড়ে । 
বিস্তৃতি :  এশীয় ফিঙেপাপিয়া বাংলাদেশের সুলভ আবাসিক পাখি; 
চট্টগ্রাম ও সিলেট বিভাগের চিরসবুজ বনে বিচরণ করে ।  পাকিস্তান ,  ভারত ,  নেপাল ,  ভুটান ,  শ্রীলংকা ,  চিনসহ দক্ষিণ থেকে দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  এশীয় ফিঙেপাপিয়া বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  এশীয় ফিঙেপাপিয়ার বৈজ্ঞানিক নামের অর্থ শোকাতুর ফিঙেপাপিয়া  ( ফ্রেঞ্চ :  ংঁৎহরপঁষঁং  =  ফিঙেপাপিয়া; ল্যাটিন :  ষঁমঁনৎরং  =  শোকাতুর )  । 
 [ মো :  আনোয়ারুল ইসলাম ও সুপ্রিয় চাকমা ] 
গণ :  ঊঁফুহধসুং   ঠরমড়ৎং ধহফ ঐড়ৎংভরবষফ ,  ১৮২৭
মাঝারি আকারের কোকিল; ঝুঁটি নেই; ঠোঁট শক্ত ও বেশ বাঁকা; ডানা ও লেজ দৈর্ঘ্যপ্রোয় সমান; ক্রমান্ত ^ য়ে ছোট থেকে বড় পালকে গড়া লেজ; পা খাটো ,    কেবল মাত্র উপরের অংশ পালকে ঢাকা; পুরুষ ও স্ত্রীপাখির  চেহারায় পার্থক্য অনেক । 
পৃথিবীতে ১ প্রজাতি ,  বাংলাদেশে ১ প্রজাতি
১১২ .  ঊঁফুহধসুং ংপড়ষড়ঢ়ধপবঁং  ( খরহহধবঁং ,  ১৭৫৮ ) 
সমনাম :  ঈঁপঁষঁং ংপড়ষড়ঢ়ধপবঁং খরহহধবঁং ,   ১৭৫৮
বাংলা নাম :  এশীয় কোকিল ,  কোকিল  ( আই ) 
ইংরেজি নাম :  অংরধহ কড়বষ
বর্ণনা :  এশীয় কোকিল পার্থক্যসূচক লাল চোখের লম্বা লেজ ওয়ালা কালচে পাখি  ( দৈর্ঘ্য ৪৩ সেমি .  ,   ওজন ১৭০ গ্রাম ,  ডানা ২২ সেমি .  ,  ঠোঁট ৩ . ৩ সেমি .  ,  পা ৩ . ৫ সেমি .  ,  লেজ ২০ সেমি .  )  ।  পুরুষপাখির চেহারায় স্ত্রী থেকে বেশ অমিল রয়েছে ।  পুরুষপাখির পুরো চকচকে কালো রঙের মধ্যে নীল ও সবুজের আমেজ থাকে ।  স্ত্রীপাখির পিঠে বাদামির ওপর সাদা ও পীতাভ চিতি ।  সাদা থুতনি ,  গলা ,  বুক ,  পেট ,  বগল ,  লেজের নিচের কোর্ভাট ও অবসারণীতে কালচে বাদামি ডোরা রয়েছে ।  কালচে বাদামি লেজে তীর্যক সাদা ডোরা থাকে ।  পুরুষ ও স্ত্রীপাখি উভয়েরই চোখ লাল ,  ঠোঁট আপেল - সবুজ ,  পা ও পায়ের পাতা ফ্যাকাসে ,  নখর শিঙ - রঙা এবং পদতল সাদাটে ।  পীতাভ ডোরা ও কালচে চোখের রঙ ছাড়া অপ্রাপ্তবয়স্ক পাখিকে পূর্ণবয়স্ক স্ত্রীপাখির মত দেখায় ।  স্ত্রী ছানা পাখির মাথা ,  গলা ও বুক বেশ কালো ।  ১৩টি উপ - প্রজাতির মধ্যে ঊ .  ং .  সধষধুধহধ বাংলাদেশে পাওয়া যায় । 
স্বভাব :  এশীয় কোকিল বন ,  বৃক্ষভূমি ,  আবাদি জমি ,  গ্রামাঞ্চল ,  শহর ,  বাগান ও রাস্তার পাশের গাছে বিচরণ করে ।  সাধারণত একা থাকে ।  বেশ চুপিসারে থাকে ,  যতটা না দেখা যায় তার চেয়ে খুব কম এর আওয়াজ শোনা যায় ।  ফলদ গাছে ডুমুর ও অন্য রসালো ফল খায় ।  কখনও শুঁয়োপোকা ,  ছারপোকা ও ছোট পাখির ডিম খায় ।  মার্চ - জুলাই মাস প্রজনন ঋতু ।  পূর্বরাগের সময় পুরুষপাখি একটি মাত্র শব্দে তীক্ষè চিৎকারে বার বার ডাকে :  কো - এল .  .  .  ।  স্ত্রীপাখি কদাচ সাড়া দিয়ে অনুরক্তিক ভাবে ডাকে :  উক - উক - উক .  .  .  ।  বাসা তৈরি ,  ডিম ফোঁটানো বা ছানার যতœ নেয় না ।  স্ত্রীপাখি কাকের বাসায় একটি ডিম পাড়ে ।  ডিম লালচে - বাদামি ফুসকুড়িসহ সবুজাভ - ধূসর ।  ১৩ - ২০দিনে ডিম ফোটে । 
বিস্তৃতি :  এশীয় কোকিল বাংলাদেশের সুলভ আবাসিক পাখি; সব বিভাগের বনে ,  বাগানে ও লোকালয়ে বিচরণ করে ।  পাকিস্তান ,  ভারত ,  নেপাল ,  ভুটান ,  শ্রীলংকা ,  চিনসহ দক্ষিণ থেকে দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  এশীয় কোকিল বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  এশীয় কোকিলের বৈজ্ঞানিক নামের অর্থ বলবান বনচ্যাগা  ( গ্রীক :  বঁফুহধসড়ং  =  বলবান ,  ংপড়ষড়ঢ়ধী  =  বনচ্যাগা ,  ধপবঁং  =  সদৃশ  )  ।  
 [ মো :  আনোয়ারুল ইসলাম ও সুপ্রিয় চাকমা ] 
গণ :  চযধবহরপড়ঢ়যধবঁং   ঝঃবঢ়যবহং ,  ১৮১৫
অনেক লম্বা আকারের বৃক্ষচারী পাখি; ঠোঁট শক্ত ,  গোড়া প্রশস্ত ও আগাগোড়া বাঁকা; মাথার দু পাশ পালকহীন; চোখের পাতায় পাপড়ি থাকেনা; ডানা গোলাকার; ক্রমান্ত ^ য়ে ছোট থেকে বড় পালকে গড়া লম্বা লেজ; মাথার চাঁদি ও গলার পালক শক্ত ও অনমনীয়; চোখের রঙ ছাড়া পুরুষ ও স্ত্রীপাখির  চেহারায় কোন পার্থক্য নেই । 
পৃথিবীতে ৬ প্রজাতি ,  বাংলাদেশে ২ প্রজাতি
১১৩ .  চযধবহরপড়ঢ়যধবঁং ষবংপযবহধঁষঃরর  ( খবংংড়হ ,  ১৮৩০ ) 
সমনাম :  ঞধপপড়হধ ষবংপযবহধঁষঃরর খবংংড়হ ,  ১৮৩০
বাংলা নাাম :  মেটে মালকোআ
ইংরেজি নাম :  ঝরৎশববৎ গধষশড়যধ
বর্ণনা :  মেটে মালকোআ দীর্ঘ লেজওয়ালা বাদামি পাখি  ( দৈর্ঘ্য ৪২ সেমি .  ,  ডানা ১৬ সেমি .  ,  ঠোঁট ৩ . ৩ সেমি .  ,  পা ৪ সেমি .  ,  লেজ ২২ সেমি .  )  ।  কিছু অংশ ছাড়া দেহের পুরোটাই বালিময় ধূসর - বাদামি ।  গলা ও বুকের উপরিভাগ পীতাভ এবং পেট লালচে - পীতাভ ।  পর্যায়ক্রমিক সজ্জিত পালকের বালিময় ধূসর - বাদামি দীর্ঘ লেজের আগা সাদা ।  মাথার চাঁদি ,  ম্যান্টল ,  গলা ও বুকের পালকে কালো শরওয়ালা ডোরা রয়েছে ।  চোখ বাদামি ও লাল ঠোঁটের আগা হলুদ ।  পা ও পায়ের পাতা শে¬¬ট - রঙা এবং নখর শিঙ - বাদামি ।  পুরুষ ও স্ত্রীপাখির চেহারায় কোন পার্থক্য নেই ।  অপ্রাপ্তবয়স্ক পাখির মাথা ,  ম্যান্টল ,  গলা ও বুকে কালচে বাদামি ডোরা থাকে এবং ডানার কোর্ভাট ও তৃতীয় সারির পালকের প্রান্তÍদেশ পীতাভ ।  তরুণ পাখির ডানার কোর্ভাট ,  স্ক্যাপুলার ও তৃতীয় সারির পালকের প্রান্তÍদেশ পীতাভ ।   ৩টি উপ - প্রজাতির মধ্যে চ .  ষ .  রহভঁংপধঃধ বাংলাদেশে পাওয়া যায় । 
স্বভাব :  মেটে মালকোআ শুষ্ক পাতাঝরা বন ,  অপ্রধান বন ,  খুদে ঝোপ ও পাহাড়ের পাদদেশ ও প্রস্তরময় এলাকার ঝোঁপে বিচরণ করে ।  সচরাচর একা বা জোড়ায় থাকে ।  মাটিতে পতিত পাতা উল্টে বা গুল্মে ডাল থেকে ডালে লাফিয়ে খাবার খায় ।  খাবারের মধ্যে শুঁয়োপোকা ,  পঙ্গপাল ,  ফড়িং ,  উই ,  টিকটিকি ,  ছোট সাপ ও মাটিতে পতিত ফল রয়েছে ।  ভয় পেলে ওড়ার চেয়ে দৌÍড়াতে পছন্দ করে ।  সচরাচর কয়েকটি শব্দে ডাকে : কেক - কেক - কেক - কেরেক - কেরেক - কেরেক ।  মার্চ - জুলাই মাস প্রজনন ঋতু ।  পূর্বরাগের সময় লেজ পাখার মত মেলে ধরে ও ঠোঁটের অনাবৃত খোলা অংশে কোমল পালক স্পর্শ করে ।  ভূমি থেকে ২ - ৩ মিটার উঁচুতে গুল্মশাখে পল্ল¬¬বের ওপর পাতা দিয়ে বাসা বানায় ও স্ত্রীপাখি ২ - ৩টি ডিম পাড়ে ।  ডিম চকের মত সাদা ,  ৩ . ৫ ´ ২ . ৭ সেমি .  । 
বিস্তৃতি :  মেটে মালকোআ বাংলাদেশের প্রাক্তন পরিযায়ী পাখি; বিশ শতকের গোড়ার দিকে চট্টগ্রাম বিভাগে ছিল বলে একটি তথ্য রয়েছে; যদিও চট্টগ্রাম বিভাগ এ প্রজাতির স্বাভাবিক আবাস থেকে দূরে ।  ভুটান ও মালদ্বীপ ছাড়া ভারত উপমহাদেশের শুস্ক অঞ্চলে এর বৈশ্বিক বিস্তৃতি সীমাবদ্ধ । 
অবস্থা :  মেটে মালকোআ বিশ্বে বিপদমুক্ত ও বাংলাদেশে বিপন্ন বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  মেটে মালকোআর বৈজ্ঞানিক নামের অর্থ ল্যেশেনল্ট - এর লাল পাখি  ( গ্রীক :  ঢ়যড়রহরশড়ঢ়যধবং  =  গাঢ় লাল; ষবংপযবহধঁষঃরর  =  থিওডোর ল্যেশেনল্ট ডিলাটুর ,  ভারতে ফ্রেঞ্চ উদ্ভিদবিদ ও সংগ্রাহক ,  ১৮১৬ - ১৮২২ )  । 
 [ মো :  আনোয়ারুল ইসলাম ও সুপ্রিয় চাকমা ] 
১১৪ .  চযধবহরপড়ঢ়যধবঁং ঃৎরংঃরং  ( খবংংড়হ ,  ১৮৩০ ) 
সমনাম :  গবংরধ ঃৎরংঃরং খবংংড়হ ,  ১৮৩০
বাংলা নাম :  সবুুজঠোঁট মালকোআ
ইংরেজি নাম :  এৎববহ - নরষষবফ গধষশড়যধ 
বর্ণনা :  সবুুজঠোঁট মালকোআ দীর্ঘ লেজ ওয়ালা সবুজ পাখি  ( দৈর্ঘ্য ৫১ সেমি .  ,  ওজন ১১৫ গ্রাম ,  ডানা ১৭ সেমি .  ,  ঠোঁট ৩ . ৭ সেমি .  ,  পা ৪ . ২ সেমি .  ,  লেজ ৩৮ সেমি .  )  ।  পিঠ ধূসরাভ - সবুজ ও দেহতল পীতাভ - ধূসর ।  মাথার চাঁদি ,  ঘাড়ের পিছন ও পিঠ ধূসরাভ - সবুজ এবং ডানা কালচে তৈল - সবুজ ।  পর্যায়ক্রমিক সবুজাভ - কালো লেজের আগায় প্রশস্ত সাদা অংশ রয়েছে ।  পেট ও অবসারণী কালচে ধূসরাভ - সাদা ।  ধূসর গলা ,  ঘাড়ের পাশ ও বুকে সরু কালো ডোরা এবং পেট বেশ কালচে ।  ঠোঁট ও চোখের মাঝখানে কালো ,  ধূসর কপালে কালো এবং ভ্রুতে সাদা ডোরা থাকে ।  লাল অর্বিটাল চামড়াসহ চোখ বাদামি ও কালচে সবুজ ঠোঁটের গোড়া লাল ।  নাকের ছিদ্র ,  পা ও পায়ের পাতা সবুজাভ - স্লে¬ট রঙের ।  পুরুষ ও স্ত্রীপাখির চেহারায় কোন পার্থক্য নেই ।  অপ্রাপ্তবয়স্ক পাখির অর্বিটাল চামড়া কালচে বাদামি ।  ঠোঁট দুরঙা :  উপরের ভাগ স্লে¬ট - শিঙ রঙের ও নিচের ভাগ সবুজাভ ।  ৬টি উপ - প্রজাতির মধ্যে চ .  ঃ .  ঃৎরংঃরং বাংলাদেশে পাওয়া যায় । 
স্বভাব :  সবুুজঠোঁট মালকোআ চিরসবুজ ও আর্দ্র পাতাঝরা বন ,  বনভূমি ,  গ্রামাঞ্চল ও বাগানে বিচরণ করে ।  সাধারণত  একা থাকে ।  গাছের পত্রবহুল শাখায় ও ঝোপে হেঁটে খাবার খায় ।  খাবার তালিকায় শুঁয়োপোকা ,  ফড়িং ,  ঝিঁঝিঁ পোকা ,  টিকটিকি ও ছোট পাখির ডিম রয়েছে ।  পল্ল¬¬বগুচ্ছে ধীরে ঘুরে বেড়ায় এবং এক গাছ থেকে আরেক গাছে ওড়ে যাওয়া ছাড়া তেমন চোখে পড়েনা ।  প্রায়ই ডানা ও লেজ প্রসারিত করে গাছ থেকে গাছে আস্তে উড়ে যায় ।  কখনও উচ্চ অনুরক্তিক সুরে ডাকে :  কী - কী - কী  - কী ।  এপ্রিল - আগস্ট প্রজনন ঋতু ।  ঘন বনে ভূমি থেকে ৩ - ৭ মিটার উঁচুতে লতানো গাছের গাঁট ও বাঁশঝাড়ে শাখা পল¬¬ব ,  ক্ষুদ্র মূল ও পাতা দিয়ে অগোছালো পেয়ালার মত বাসা বানায় এবং স্ত্রীপাখি ২ - ৪টি ডিম পাড়ে ।  ডিম চকের মত সাদা ,  ৩ . ৩ ´ ২ . ৫ সেমি .  । 
বিস্তৃতি :  সবুুজঠোঁট মালকোআ বাংলাদেশের সুলভ আবাসিক পাখি; চট্টগ্রাম ,  ঢাকা ,  খুলনা ও সিলেট বিভাগের সব বন ও অনেক বাগানে পাওয়া যায় ।  ভারত ,  নেপাল ,  ভুটান ,  চীন ,  মিয়ানমার থেকে মালয়েশিয়াসহ দক্ষিণ ও দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা :  সবুুজঠোঁট মালকোআ বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  সবুুজঠোঁট মালকোআ বৈজ্ঞানিক নামের অর্থ অনুজ্জ ^ ল লাল পাখি  ( গ্রীক :  ঢ়যড়রহরশড়ঢ়যধবং  =  গাঢ় লাল;  ল্যাটিন :  ঃৎরংঃরং  = অনুজ্জ্বল রঙ )  । 
 [ মো :  আনোয়ারুল ইসলাম ও সুপ্রিয় চাকমা ] 
পরিবার :  ঈঊঘঞজঙচঙউওউঅঊ
কুবো
মাঝারি গড়নের ভূচর পাখি; লম্বা ,  শক্তিশালী পা; ক্রমান্ত ^ য়ে ছোট থেকে বড় পালকে গড়া লম্বা লেজ; উড়তে পটু নয়; পুরুষ ও স্ত্রীপাখির চেহারায় কোন পার্থক্য নেই ।   
এ পরিবারে পৃথিবীতে ১১ গণে ৩০ প্রজাতি ,  বাংলাদেশে ১ গণে ২ প্রজাতি
গণ :  ঈবহঃৎড়ঢ়ঁং   ওষষরমবৎ ,  ১৮১১
মাঝারি গড়নের ভূচর পাখি; পিছনের আঙুলের নখর প্রায় সোজা ,  অন্য নখরগুলো কিছুটা বাঁকা; পা শক্তিশালী ও পালকহীন; ঠোঁট মোটা ,  বেশ বাঁকা; নাসারন্ধ্র আংশিক চামড়ায় আবৃত; খাটো গোলাকার ডানা; ক্রমান্ত ^ য়ে ছোট থেকে বড় পালকে গড়া লম্বা লেজ; মাথা ,  ঘাড় ও বুকের পালক রুক্ষ ও খাড়া । 
পৃথিবীতে ২৬ প্রজাতি ,  বাংলাদেশে ২ প্রজাতি
১১৫ .  ঈবহঃৎড়ঢ়ঁং নবহমধষবহংরং  ( এসবষরহ ,  ১৭৮৮ ) 
সমনাম :  ঈঁপঁষঁং নবহমধষবহংরং এসবষরহ ,  ১৭৮৮
বাংলা নাম :  বাংলা কুবো ,  কুক্কা  ( আই ) 
ইংরেজি নাম :  খবংংবৎ ঈড়ঁপধষ 
বর্ণনা :  বাংলা কুবো পর্যায়ক্রমে পালকসজ্জিত লম্বা লেজওয়ালা কাকের মত পাখি  ( দৈর্ঘ্য ৩৩ সেমি .  ,  ওজন ১২০ গ্রাম ,  ডানা ১৫ সেমি .  ,  ঠোঁট ২ . ৭ সেমি .  ,  পা ৩ . ৭ সেমি .  ,  লেজ ১৮ সেমি .  )  ।  প্রজনন ঋতুতে পিঠ তামাটে ও দেহতল কালো হয় ।   অনুজ্জ্বল তামাটে ম্যান্টল ও ডানা ছাড়া পুরো দেহই চকচকে কালো ।  প্রাথমিক ও তৃতীয় সারির পালকের আগা বাদামি এবং লেজ কালো ।  অপ্রজননশীল পাখির কালচে বাদামি মাথা ও ম্যান্টলে পীতাভ শরের ডোরা এবং পাছায় কালচে বাদামি ও লালচে ডোরা রয়েছে ।  দেহতল পীতাভ এবং গলা ও বুকে ফ্যাকাসে ডোরা আছে ।  সব ঋতুতেই চোখ গাঢ় লাল ,  ঠোঁট কালো এবং পা ,  পায়ের পাতা ও নখর স্লে¬¬ট - কালো ।  পুরুষ ও স্ত্রীপাখির চেহারায় কোন পার্থক্য নেই ।  অপ্রাপ্তবয়স্ক পাখির ডানা ,  মাথার চাঁদি ,  ম্যান্টল ও পিঠে কালচে বাদামি ডোরা থাকে ।  ৫টি উপ - প্রজাতির মধ্যে ঈ .  ন .  নবহমধষবহংরং বাংলাদেশে পাওয়া যায় । 
স্বভাব :  বাংলা কুবো উঁচু ঘাসের জমি ,  নল বন ,  ঘন গুল্ম ,  ঝোপ ও চা বাগানে বিচরণ করে ।  সচরাচর একা বা জোড়ায় থাকে ।  মাটিতে চুপিসারে হেঁটে এবং হঠাৎ শিকারকে ঠোঁট ও পা দিয়ে চেপে ধরে শিকার করে ।  খাবার তালিকায় ফড়িং ও অন্য বড় পোকা রয়েছে ।  ওড়ার চেয়ে দৌÍড়াতে পছন্দ করে ।  ভোরে ও গোধূলিতে বেশ কর্ম তৎপর থাকে ।  দুটি অনুক্রমিক স্বরে ডাকে :  কুপ - কুপ - কুপ কুরুক - কুবুক - কুরুক ।  মার্চ - অক্টোবর মাস প্রজনন ঋতু ।  পূর্বরাগে পুরুষপাখি লেজ খাড়া করে ও বাঁকায় ।   ভূমির কাছাকাছি ঘন ঝোঁপে পল¬ব ,  পত্র ফলক ও ঘাসের ডগা দিয়ে পার্শ্ব প্রবেশ পথসহ  ডিম্বাকার বাসা  বানায় এবং স্ত্রীপাখি ২ - ৪টি ডিম পাড়ে ।  ডিম সাদা ,  ২ . ৮ ´ ২ . ৩ সেমি .  । 
বিস্তৃতি :  বাংলা কুবো বাংলাদেশের সুলভ আবাসিক পাখি; চট্টগ্রাম ,  ঢাকা ,  খুলনা ও সিলেট বিভাগের ঝোপঝাড়ে ও চা বাগানে পাওয়া যায় ।  দক্ষিণ - পূর্ব এশিয়া ,  চীনের দক্ষিণাঞ্চল ও ফিলিপাইনে এর বৈশ্বিক বিস্তৃতি রয়েছে; পাকিস্তান ও মালদ্বীপ ব্যতিত সমগ্র দক্ষিণ এশিয়ায় পাওয়া যায় ।  
অবস্থা :  বাংলা কুবো বিশ্বে ও বাংলাদেশে বিপদমুক্ত বলে বিবেচিত ।  বাংলাদেশ বন্যপ্রাণী আইনে এ প্রজাতিকে সংরক্ষিত ঘোষণা করা হয় নি । 
বিবিধ :  বাংলা কুবোর বৈজ্ঞানিক নামের অর্থ বাংলার গজাল - পা  ( গ্রীক :  শবহঃৎড়হ  =  গজালের মত নখর ,   ঢ়ড়ঁং =  পা ;  নবহমধষবহংরং  = বাংলার )  । 
 [ মো :  আনোয়ারুল ইসলাম ও সুপ্রিয় চাকমা ] 
১১৬ .  ঈবহঃৎড়ঢ়ঁং ংরহবহংরং  ( ঝঃবঢ়যবহং ,  ১৮১৫ ) 
সমনাম :  চড়ষড়ঢ়যরষঁং ংরহবহংরং ঝঃবঢ়যবহং ,  ১৮১৫
বাংলা নাম :  বড় কুবো ,  কানা - কুয়া  ( আই ) 
ইংরেজি নাম :  এৎবধঃবৎ ঈড়ঁপধষ
বর্ণনা :  বড় কুবো বড় কালো পর্যায়ক্রমিক বিন্যস্ত পালকে লেজওয়ালা কাকের মত পাখি  ( দৈর্ঘ্য ৪২ সেমি .  ,  ওজন ২৫০ গ্রাম ,  ডানা ১৯ সেমি .  ,  ঠোঁট ৩ . ২ সেমি .  ,  পা ৫ . ৮ সেমি .  ,  লেজ ২৪ সেমি .  )  ।  পিঠ তামাটে ও দেহতল চকচকে কালো ।  উজ্জ্বল তামাটে ম্যান্টল ও ডানা ছাড়া পুরো দেহই কালো ।  পর্যায়ক্রমিক সজ্জিত পালকের লেজ কালো হয় ।  চোখ লাল এবং ঠোঁট ,  পা ,  পায়ের পাতা ও নখর কালো ।  পুরুষ ও স্ত্রীপাখির দেখতে একই রকম ।  অপ্রাপ্তবয়স্ক পাখির মাথার চাঁদি ও ঘাড়ের পিছনটায় ফ্যাকাসে - লালচে ফুটকি এবং ম্যান্টল ,  পিঠ ,  ডানা ও পাছায় ডোরাসহ দেহের উপরিভাগ বাদামি - কালো  ।  কালচে বাদামি দেহতলে সরু সাদা ডোরা থাকে ।  অনুজ্জ্বল তরুণ পাখির উড্ডয়ন পালক ও লেজে ডোরা থাকে ।  ৬টি উপ - প্রজাতির মধ্যে ঈ .  ং .  ংরহবহংরং ও ঈ .  ং .  রহঃবৎসবফরঁং বাংলাদেশে পাওয়া যায় । 
স্বভাব :  বড় কুবো আলোকময় বন ,  বাগান ও মানববসতির কাছাকাছি বাস করে ।  সাধারণত  একা বা জোড়ায় বিচরণ করে ।  মাটিতে ধীরে হেঁটে এবং হঠাৎ শিকারকে ঠোঁট ও পা দিয়ে চেপে ধরে শিকার করে ।  খাবার তালিকায় পোকামাকড় ,  শামুক ,  ব্যাঙ ,  টিকটিকি ,  সাপ ,  ডিম ,  পাখির ছানা ,  ইঁদুর ইত্যাদি রয়েছে ।  একই অবস্থানে বসে দিনের অধিকাংশ সময় কাটায় ও ভূচর পাখি ।  ওড়ার চেয়ে বেশ দৌÍড়াতে পাড়ে ।  সচরাচর অনুরক্তিক উচ্চ থেকে নিচু গভীর ও প্রতিধ্বনিত সুরে ডাকে :  কুপ - কুপ .  .  .  ।  জুন - আগস্ট মাস প্রজনন ঋতু ।  পূর্বরাগের সময় পুরুষপাখি লেজ নিচু করে ,  ডানা নামায় ও কর্কশ গলায় চিৎকার করে স্কি - ই - ইয়া - আও  ডেকে স্ত্রীপাখিকে অনুসরণ করে ।  ঘন ঝোপ ,  বাঁশবন ও ঘাসে  পল্ল¬ব ও পাতা দিয়ে পার্শ্বীয় প্রবেশপথসহ  খাদ ওয়ালা পেয়ালার মত বাসা বানায় এবং স্ত্রীপাখি ৩ - ৪টি ডিম পাড়ে ।  ডিম সাদা ,  ৪ . ০´ ২ . ৮ সেমি .  । 
বিস্তৃতি :  বড় কুবো বাংলাদেশের সুলভ আবাসিক পাখি; সব বিভাগের বনপ্রান্তেÍ ও গ্রামাঞ্চলে পাওয়া যায় ।  চীন ,  ফিলিপাইন ও ভারত উপমহাদেশসহ  ( মালদ্বীপ ব্যতিত )  পূর্ব ,  দক্ষিণ - পূর্ব ও দক্ষিণ এশিয়ায় এর বৈশ্বিক বিস্তৃতি রয়েছে ।   
অবস্থা :  বড় কুবো বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  বড় কুবোর বৈজ্ঞানিক নামের অর্থ চীনের গজালের মত নখর ওয়ালা পায়ের পাখি  ( গ্রীক :  শবহঃৎড়হ  =  গজালের মত নখর ,   ঢ়ড়ঁং =  পা ; ল্যাটিন :  ংরহবহংরং  = চীনের )  ।  
 [ মো :  আনোয়ারুল ইসলাম ও সুপ্রিয় চাকমা ]  
পরিবার :  চঝওঞঞঅঈওউঅঊ
 টিয়া
ছোট থেকে মাঝারি আকারের বলিষ্ঠ পাখি; মাথা বড়; বাঁকানো ,  শক্তিশালী ঠোঁট; চোয়ালের ও জিহ্বার পেশি উন্নত; পা খাটো; পালকের রঙে ঔজ্জ্বল্য বেশি ।  
এ পরিবারে পৃথিবীতে  ৮০ গণে ৩৬০ প্রজাতি ,  বাংলাদেশে ২ গণে ৭ প্রজাতি 
গণ :  খড়ৎরপঁষঁং   ইষুঃয ,  ১৮৫০
ছোট আকারের টিয়া; গোলগাল দেহ; ঠোঁট ছোট ,  পাশ থেকে চাপা; লেজ খাটো ও কিছুটা গোলাকার । 
পৃথিবীতে ১২ প্রজাতি ,  বাংলাদেশে ১ প্রজাতি
১১৭ .  খড়ৎরপঁষঁং াবৎহধষরং  ( ঝঢ়ধৎৎসধহ ,  ১৭৮৭ ) 
সমনাম :  চংরঃঃধপঁং াবৎহধষরং ঝঢ়ধৎৎসধহ ,  ১৭৮৭
বাংলা নাম :  বাসন্তÍী লটকনটিয়া ,  ভোরা  ( আলী )  ,  লটকন  ( আই ) 
ইংরেজি নাম :  ঠবৎহধষ ঐধহমরহম চধৎৎড়ঃ  ( ওহফরধহ খড়ৎরশববঃ ) 
বর্ণনা :  বাসন্তÍী লটকনটিয়া লাল ঠোঁট ও সবুজ দেহের ছোট্ট গোলগাল টিয়া  ( দৈর্ঘ্য ১৪ সেমি ,  ডানা ৯ . ৬ সেমি ,  ঠোঁট ১ . ৩ সেমি ,  পা ১ . ১ সেমি ,  লেজ ৪ . ৩ সেমি )  ।  এর লাল  কোমর ,  লেজউপরি - ঢাকনি ও গলার নীলকান্তÍমণি রঙের পট্টি ছাড়া পুরো দেহ সবুজ; লালচে - কমলা অথবা প্রবাল - লাল ঠোঁটের আগা হলুদ; চোখ বাদামি - পীতাভ কিংবা হলুদাভ - সাদা বা ধূসরাভ - খাকি; পা ও পায়ের পাতা ফিকে - কমলা কিংবা ফিকে হলুদাভ - স্লেট এবং নখর শিঙ - বাদামি ।  স্ত্রীপাখির গলার অপর্যাপ্ত নীলকান্তÍমণি পট্টির সাহায্যে পুরুষ থেকে আলাদা করা যায় ।  তরুণ পাখির চোখ বাদামি ,  কোমর লাল ও লেজের উপরি - ঢাকনি লাল - সবুজে মেশানো ।   
স্বভাব :  বাসন্তÍী লটকনটিয়া আর্দ্র পাতাঝরা ও প্রশস্ত পাতাওয়ালা চিরসবুজ বনে বিচরণ করে; সচরাচর পারিবারিক দলে কিংবা সর্বাধিক ৫০টি পাখির ঝাঁকে দেখা যায় ।  বনের ফলদ গাছে এরা খাবার খায়; খাদ্যতালিকায় রয়েছে বন্য ডুমুরের নরম ফলত্বক ,  রসালো ফল ,  বাঁশ বীজ ও ফুলের মিষ্টি রস ।  ঝুলে থাকতে এরা পছন্দ করে ,  গাছের ডালে উল্টো ঝুলে বিচরণ করে ,  খাবার খায় ও বিশ্রাম নেয়; ওড়ার সময় পুনঃপুন ডাকে :  চট - চট - চট .  .  ।  জানুয়ারি - জুন মাসের প্রজনন ঋতুতে মরা গাছের প্রাকৃতিক গর্তে সচরাচর সবুজ পাতার পত্রফলক বিছিয়ে ১ মিটার গভীর বাসা বানিয়ে এরা ডিম পাড়ে ।  ডিমগুলো চকচকে সাদা ,  কখনও বাদামি রঙের; সংখ্যায় ৩ - ৪টি; মাপ ১ . ৯ ১ . ৫ সেমি । 
বিস্তৃতি :  বাসন্তÍী লটকনটিয়া বাংলাদেশের দুর্লভ আবাসিক পাখি; চট্টগ্রাম ,  সিলেট বিভাগের চিরসবুজ বন ও বনভূমিতে পাওয়া যায় ।  ভারত ,  নেপাল ,  মিয়ানমার ও ইন্দোচীনসহ দক্ষিণ ও দক্ষিণ - পূর্ব এশিয়ায় এদের বৈশ্বিক বিস্তৃতি রয়েছে ।  
অবস্থা :  বাসন্তÍী লটকনটিয়া বিশ্বে এবং বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  বাসন্তÍী লটকনটিয়ার বৈজ্ঞানিক নামের অর্থ সবুজ লোরি  ( মালয় :  ষড়ৎর  =  লোরি; ল্যাটিন :  পঁষঁং  =  এর ,  াবৎহধষরং  = সবুজ )  । 
 [ কাজী জাকের হোসেন ] 
গণ :  চংরঃঃধপঁষধ   গহৃষষবৎ ,  ১৮৪৩
মাঝারি আকারের টিয়া; ক্রমান্ত ^ য়ে ছোট থেকে বড় পালকে গড়া দীর্ঘ লেজ ,  মাঝের পালক সরু ,  তীক্ষè ও দৈর্ঘ্যে অন্য পালকের চেয়ে অনেক বড়; ঠোঁট মোটা ,  উপরের পাটির গোড়া ফোলানো ,  নিচের পাটি খাটো ও ভোঁতা । 
পৃথিবীতে ১৫ প্রজাতি ,  বাংলাদেশে ৬ প্রজাতি
১১৮ .  চংরঃঃধপঁষধ ধষবীধহফৎর  ( খরহহধবঁং ,  ১৭৫৮ )  
সমনাম :  চংরঃঃধপঁং ধষবীধহফৎর খরহহধবঁং ,   ১৭৫৮
বাংলা নাম :  মদনা টিয়া
ইংরেজি নাম :  জবফ - নৎবধংঃবফ চধৎধশববঃ  
বর্ণনা :  মদনা টিয়া কিশমিশ - লাল গলা ,  ঘাস - সবুজ বুকসহ বর্ণাঢ্য দেহের টিয়া  ( দৈর্ঘ্য ৩৮ সেমি ,  ডানা ১৭ সেমি ,  ঠোঁট ২ . ৫ সেমি ,  পা ১ . ৭ সেমি ,  লেজ ১৭ সেমি )  ।  পুরুষ ও স্ত্রীপাখির  চেহারায় পার্থক্য আছে ।  পুরুষপাখির ঘাস - সবুজ পিঠ ছাড়াও নীলচে - সবুজ লেজের হলুদাভ আগা; মাথার চাাঁদি ও কান - ঢাকনি বেগুনি ও ধূসর; থুতনিতে প্রশস্ত কালো রেখা; বুক থেকে পেটের উপরিভাগ পর্যন্তÍ কিশমিশ - লাল রঙ; তলপেট ঘাস - সবুজ ও অবসারণী হলুদাভ - সবুজ; ঠোঁট দুরঙা :  উপরের ঠোঁট প্রবাল - লাল ও নিচের ঠোঁট বাদামি - কালো; চোখ হলুদ ,  পা ও পায়ের পাতা হলুদাভ - স্লেট ।  স্ত্রীপাখির ঠোঁট কালো; মাথায় নীল - সবুজের ছোঁয়া রয়েছে; বুকে পীচ ফলের মত পাটল বর্ণ ।  তরুণ পাখির অনুজ্জ্বল কিশমিশ রঙের মাথা ছাড়া দেহ স্ত্রীপাখির মত ।  ৭টি উপপ্রজাতির মধ্যে চ .  ধ .  ভধংপরধঃঁং বাংলাদেশে পাওয়া যায় । 
স্বভাব :  মদনা টিয়া খোলা বন ,  হালকা পাহাড়ী বন ,  পাহাড়ের আবাদি জমি ও চা বাগানে বিচরণ করে; সচরাচর ৬ - ১০টির পাখির দলে দেখা যায় ।  ফুল ও ফলদ গাছে ,  ঘেরা বাগান ও শস্যক্ষেতে এরা খাবার খায়; খাদ্যতালিকায় রয়েছে ফল ,  পাতার কুঁড়ি ,  রসালো ফুলের পাপড়ি ,  শস্যদানা ও ফুলের মিষ্টি রস ।  দল বেঁধে আকাশে প্রায়ই তীক্ষè কণ্ঠে চিৎকার করে ঝাঁক বেঁধে চলে; ভয় পেলে তীক্ষèস্বরে চিৎকার করে ডাকে :  কৈঙ্ক ।  জানুয়ারি - এপ্রিল মাসের প্রজনন ঋতুতে পুরুষপাখি স্ত্রীকে খাওয়ায়; গাছের কা - ের প্রাকৃতিক গর্ত এবং বসন্তÍ পাখি ও কাঠঠোকরার পুরোনো বাসায় এরা ডিম পাড়ে ।  ডিমগুলো সাদা ,  সংখ্যায় ৩ - ৪টি ,  মাপ ৩ . ০ ২ . ৫ সেমি । 
বিস্তৃতি :  মদনা টিয়া বাংলাদেশের সুলভ আবাসিক পাখি; চট্টগ্রাম ,  ঢাকা ও সিলেট বিভাগের চা বাগান ,  বন ও বনের ধারে পাওয়া যায় ।  হিমালয়ের পাদদেশ থেকে ভারত ,  নেপাল ,  ভুটান ,  চীনের দক্ষিণাঞ্চল ,  ইন্দোচীন থেকে আন্দামান দ্বীপ ও ইন্দোনেশিয়াসহ দক্ষিণ - পূর্ব এশিয়ায় এদের বৈশ্বিক বিস্তৃতি রয়েছে । 
অবস্থা :  মদনা টিয়া বিশ্বে এবং বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  মদনা টিয়ার বৈজ্ঞানিক নামের অর্থ আলেকজা - ার - এর তোতা  ( ল্যাটিন :  ঢ়ংরঃঃধপঁষধ  =  তোতা পাখি; ধষবীধহফৎর  =  সেনাধ্যক্ষ বয়ড আলেকজা - ার ,  ব্রিটিশ পাখিবিদ ও অনুসন্ধানকারী ,  ১৮৪৩ - ১৯১০ )  । 
                                                                                                                                                                                                                                                                                                                                                                                                                                                                                                                                                                                                                                                                                                                                          [ কাজী জাকের হোসেন ] 
১১৯ .  চংরঃঃধপঁষধ পুধহড়পবঢ়যধষধ  ( খরহহধবঁং ,  ১৭৬৬ )  
সমনাম :  চংরঃঃধপঁং পুধহড়পবঢ়যধষঁং খরহহধবঁং ,   ১৭৬৬
বাংলা নাম :  লালমাথা টিয়া
ইংরেজি নাম :  চষঁস - যবধফবফ চধৎধশববঃ  ( ইষড়ংংড়স - যবধফবফ চধৎধশববঃ ) 
বর্ণনা :  লালমাথা টিয়া বড়শির মত বাঁকা ঠোঁট ও সরু লেজের হলদে - সবুজ পাখি  ( দৈর্ঘ্য ৩৬ সেমি ,  ওজন ৬৫ গ্রাম ,  ডানা ১৪ . ২ সেমি ,  ঠোঁট ১ . ৮ সেমি ,  লেজ ২২ সেমি )  ।  এর দেহের কিছু অংশ ছাড়া পুরোটাই ফিকে সবুজ দেখায়; থুতনি কালচে; এবং সাদা আগাসহ লেজ নীল - সবুজ ।  পুরুষ ও স্ত্রীপাখির চেহারায় পার্থক্য আছে ।  পুরুষপাখির মাথা কিমমিশ - লাল থেকে বেগুনে - নীল; গলাবন্ধ কালো; এবং কাঁধের পট্টি মেরুন লাল ।  স্ত্রীপাখির অনুজ্জ্বল ও ধূসর মাথাকে ঘিরে রয়েছে উজ্জ্বল হলুদ গলাব›ধ; কাঁধে হলুদ পট্টি ।  পুরুষ ও স্ত্রী উভয়েরই চোখ হলদে - সাদা; পা ও পাদমূল সবুজাভ - ধূসর; ঠোঁট দু ’ রঙের :  উপরের ঠোঁট ফিকে কমলা - হলুদ ও নিচের ঠোঁট কালচে - বাদামি ।  অপ্রাপ্তবয়স্ক পাখির দেহের পুরোভাগ সবুজ ,  মাথা সবুজ ,  কাঁধ - ঢাকনি ও বুক কালচে; কপাল ,  চোখ ও ঠোঁটের মাঝের অংশ ও গাল পীতাভ । 
স্বভাব :  লালমাথা টিয়া প্রশস্ত - পাতার বন ,  বৃক্ষবহুল এলাকা ,  বনঘেষা আবাদি জমি ,  ফলের বাগান ও খোলা বনে বিচরণ করে; ছোট ছোট ঝাঁকে থাকে; খাদ্যবহুল গাছে একত্রে একশ পাখি দেখা যেতে পারে ।  ফুল ও ফলের গাছ ,  পাকা শস্যক্ষেতে এরা খাবার খায়; খাদ্যতালিকায় শস্যদানা ও ফল ,  কুঁড়ি ,  রসাল ফুল এবং ফুলের মিষ্টি রস রয়েছে ।  বাঁশঝাড় ও বিচ্ছিন্ন জঙ্গলে কলোনি করে রাত কাটায় ।  সচরাচর তীব্র সুরে বার বার ডাকে :  টুই - টুই ।  ওড়ার সময় এরা অবিরাম ডাকতে থাকে ।  জানুয়ারি - এপ্রিল   মাসের প্রজনন ঋতুতে গাছের ফাঁটলে ,  সচরাচর কাঠঠোকরা ও বসন্তÍ পাখির পুরোনো বাসার কোটরের প্রয়োজন মাফিক পরির্বতন করে বাসা বেঁধে ডিম পাড়ে ।  মাঝে মাঝে  কাঠের কুচি দিমের নিচে বিছিয়ে নেয় ।  ডিমগুলো সাদা ,  সংখ্যায় ৪ - ৬টি ,  মাপ ২ . ৫ ২ . ০ সেমি । 
বিস্তৃতি :  লালমাথা টিয়া বাংলাদেশের বিরল আবাসিক পাখি; ঢাকা ,  খুলনা বিভাগের গ্রামীণ কুঞ্জবনে দেখা মেলে ।  পাকিস্তান ,  ভারত ,  নেপাল ও শ্রীলংকাসহ দক্ষিণ এশিয়ায় এদের বৈশ্বিক বিস্তৃতি রয়েছে  । 
অবস্থা :  লালমাথা টিয়া বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  লালমাথা টিয়ার বৈজ্ঞানিক নামের অর্থ নীল - মাথা তোতা  ( ল্যাটিন :  ঢ়ংরঃঃধপঁষধ  =  তোতা; গ্রীক :  শঁধহড়ং  =  কালচে নীল ,   শবঢ়যধষড়ং  =  মাথার )  । 
 [ কাজী জাকের হোসেন ] 
১২০ .  চংরঃঃধপঁষধ বঁঢ়ধঃৎরধ  ( খরহহধবঁং ,  ১৭৬৬ ) 
সমনাম :  চংরঃঃধপঁং বঁঢ়ধঃৎরধ খরহহধবঁং ,   ১৭৬৬
বাংলা নাম :  চন্দনা টিয়া ,  চন্দনা  ( আলী )  
ইংরেজি নাম :  অষবীধহফৎরহব চধৎধশববঃ  
বর্ণনা :  চন্দনা টিয়া ঘাস - সবুজ কাঁধে মেরুন পট্টি ও লম্বা লাল লেজ ওয়ালা বলিষ্ট পাখি  ( দৈর্ঘ্য ৫৩ সেমি ,  ডানা ২২ সেমি ,  ঠোঁট ৩ . ৬ সেমি ,  পা ২ . ১ সেমি ,  লেজ ২৯ সেমি )  ।  পুরুষপাখি স্ত্রী থেকে কিছুটা আকারে বড় ।  পুরুষপাখির গলার পিছনে ও ঘাড়ের পাশের স্পষ্ট গোলাপি - পাটল বর্ণের বলয়সহ পুরো দেহ ঘাস - সবুজ; থুতনির কালো রেখা পুরোপুরি গলাবন্ধের গোলাপি - পাটল বর্ণের সঙ্গে মিলে গেছে; ডানার মধ্য - পালক ঢাকনির পরিষ্কার লাল পট্টি চোখে পড়ে; ঠোঁট লাল ও এর আগা কমলা - লাল; চোখ লেবু - সবুজ ,  চোখের বাইরের দিকে রয়েছে সরু নীল বলয় ,  চোখের পাতা কমলা - হলুদ ও নখর স্লেট - রঙের ।  স্ত্রী ও তরুণ পাখির গলার পিছনের গোলাপি - পাটল বর্ণের বলয় ও থুতনিতে কালো রেখা নেই ।  ৫টি উপপ্রজাতির মধ্যে চ .  ব .  হরঢ়ধষবহংরং বাংলাদেশে রয়েছে ।  
স্বভাব :  চন্দনা টিয়া শুষ্ক ও আর্দ্র পাতাঝরা বন ,  বৃক্ষবহুল এলাকা ,  গ্রামের গাছপালা ,  উদ্যান ,  বাগান ও আবাদি জমিতে বিচরণ করে; বিভিন্ন আকৃতির পাখির দলে পাওয়া যায় ।  ফুলদ ও ফলদ গাছের ডালে বুকে হেঁটে এবং ঘেরা ফলের বাগান ও শস্যক্ষেতে হানা দিয়ে এরা খাবার খায়; খাদ্যতালিকায় রয়েছে ফল ,   বনে ও ভুঁয়ে উৎপন্ন বীজ যেমন - ভুট্টা ,  ধান ও গম ,  ফুলের মিষ্টি রস এবং ফুলের অংশ ।  বিভিন্ন গোত্রের পাখি একত্রে গাছে বা বনকুঞ্জে রাত কাটায়; উঁ ” ু ও গভীর কণ্ঠে চিৎকার করে ডাকে :  ক্রি - এ্যার ।  ডিসেম্বর - এপ্রিল মাসের প্রজনন মৌÍসুমে নারিকেল ও নানা জাতের নরম গাছের কোটরে অথবা কাঠঠোকরার পরিত্যক্ত বাসায় এরা ডিম পাড়ে ।  ডিমগুলো সাদা ,   সংখ্যায় ৩ - ৪টি ,  মাপ ৩ . ৪ ২ . ৮ সেমি ।  ১৯ - ২০ দিনে ডিম ফোটে । 
বিস্তৃতি :  চন্দনা টিয়া বাংলাদেশের বিরল আবাসিক পাখি; ঢাকা বিভাগের ও রাজশাহী বিভাগের লোকালয়ে কালেভদ্রে দেখা যায় ।  এক সময়  খুলনা ও সিলেট বিভাগেও পাওয়া যেত ।  আফগানিস্তান ,  পাকিস্তান ,  ভারত ,  নেপাল ,  ভুটান ,  মিয়ানমার ,  থাইল্যান্ড ,  কাম্বোডিয়া ,  লাওস ও ভিয়েতনামসহ এশিয়ার দক্ষিণাঞ্চলে এদের বৈশ্বিক বিস্তৃতি রয়েছে । 
অবস্থা :  চন্দনা টিয়া বিশ্বে বিপদমুক্ত ও বাংলাদেশে মহাবিপন্ন বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  চন্দনা টিয়ার বৈজ্ঞানিক নামের অর্থ সম্ভ্রান্তÍ কন্যার মত তোতা  ( ল্যাটিন :  ঢ়ংরঃঃধপঁষধ  =  তোতা; গ্রীক






মেঠো পথের লাজুক গুরগুরি ও আকাশের ঈগল




১০ জুলাই ,  ২০১৩ ,  মধ্য দুপুরে সুড়কি বিছানো সবুজ চিরে গাড়ী ছুটে চলেছে রাশান সীমান্তের দিকে ,  অদূরেই বিশাল হ্রদ পেপসইয়ারভি ,  যার অন্যপাশে রাশিয়া এপাশে এস্তোনিয়া ,  সারা ইউরোপের ৫ম বৃহত্তম হ্রদ হলেও  দুই দেশের সীমান্তে অবস্থিত সকল হ্রদের মাঝে এটি বৃহত্তম ।  দৃষ্টিনিবদ্ধ কোলে রাখা ম্যাপে ,  সামান্য ভুলচুক হলেই সরু কোন রাস্তায় ঢুকে কয়েকমাইল খামোখা নাকানিচুবানি খেতে হবে পথ হারিয়ে !  অবশ্য পথ হারানোর জন্যই পথে নামা বলে খুব একটা খারাপ লাগে না অজানা জায়গায় এভাবে ঘুরপাক খেতে ,  বরং এভাবেই দেখা হয়ে যায় নাম না শোনা জনপদ ,  মিলে যায় নতুন বন্ধু ,  কিন্তু এই দেশে সেটা হলে বিপদ ,  সরু সরু রাস্তা চলে গেছে দূরের কোন ফার্ম হাউসে ,  বা দিগন্ত ছোঁয়া কোন জলাতে ,  তখন আবার কেঁচে গন্ডুষ !  হাতে সময়েরও স্বল্পতা আছে ,  হ্রদ তীরের ভারনিয়া শহরে পৌঁছাতে হবে সময় মত ।  রাস্তা মসৃণ না হওয়ায় বেশ কেঁপে কেঁপে এগোচ্ছে চতুস্পদ ,  ম্যাপের ক্ষুদের অক্ষর দেখতে সমস্যা হওয়ায় আনমনেই সামনের দিকে তাকাতে কনিফারের বনের উপর দিয়ে আলোতে ভেসে চলা এক কালো বিন্দু নজরে আসল ,  তার ওড়ার ভঙ্গীতেই বোঝা গেল আকাশের রাজা ঈগল ছাড়া কোন আর পাখি এমন রাজসিক ভঙ্গীতে বাতাস চিরে এগোবে না ।  কিন্তু কোন প্রজাতির ঈগল এটি ? 

 তার মুখে আবার কি যেন একটা ঝুলছে ,  হতভাগ্য কোন শিকার হবে ,   গাড়ী চালানোতে ব্যস্ত সহযাত্রী বন্ধু স্টেফানের উদ্দেশ্য যেই না বলেছি ঈগল ,  মুহূর্তের মাঝে সে রাস্তার একপাশে গাড়ী থামিয়ে চোখে বাইনোকুলার লাগিয়ে ব্যস্ত হয়ে গেল বিহঙ্গরাজকে সনাক্ত করার কাজে ।  

বিরল ছোট  গুটিঈগল !  দুই নজর দেখার পরেই সে উৎক্ষিপ্ত ক্ষেপণাস্ত্রের মতই সাঁ করে শুন্যে মিলিয়ে গেল ,  টেলিস্কোপ ফিট করে তার সাবলীল ভঙ্গিমা দেখার আর সময় দিল না !  শুধু দূরবীনের মাধ্যমে বোঝা গেল মুখের খাবারটা ছিল কোন রসালো নাদুসনুদুস ব্যাঙ ,  যা এই ঈগলের প্রধানতম খাদ্য ,  অবশ্য বাগে পেলে সে কোন কিছুই ছাড়ে না ,  বছর দুই আগে তার গিরগিটি শিকার চাক্ষুষ করেছিলাম ।  

 এই জাতের পাখিরা শিকারের সন্ধানে সাধারণত চক্রাকারে বাতাসে ভেসে ভেসে ঘুরে বেড়ায় ,  তাই সিদ্ধান্ত হল কিছুক্ষণ এই জায়গাতে থেকে সুযোগ দেওয়া যাক ব্যাটাকে ফটোশেসনের ,  আমাদের অপার আনন্দের সাগরে ভাসিয়ে বাতাসে ভেসে ভেসে অল্পক্ষণের মাঝেই হাজির হল ,  এবং এক জোড়া !   বাংলাদেশে বড় গুটিঈগলের দেখা মিললেও সামান্য ছোট আকৃতির  এই জাত ভাইয়ের দেখা মিলেনি এখন পর্যন্ত ।  সাবলীল ভাবে আমাদের দৃষ্টিসীমার মাঝে চক্কর দিল দুইজনই বেশ কয়েকবার ,  শিকারের হদিশ করতে পারল না তাদের তীক্ষ্ণ দৃষ্টি ,  আস্তে আস্তে আবার আবছা হতে হতে মিলিয়ে গেল বিশালদেহী পাখিগুলো আকাশের নীলে ।  

মহাখুশী হয়ে ফেরার এন্তেজাম করছি এই সময় পাশের দিঘল ঘাসের বিস্তীর্ণ রাজ্য থেকে গুরুগম্ভীর শব্দ ভেসে আসল -  কর্ন ক্রেক  (  ক্রেক জাতীয় পাখির বাংলা নাম রাখা হয়েছে গুরগুরি ,  সেই হিসেবে কর্ন ক্রেকের নাম ভুট্টা গুরগুরি দেওয়া যেতে পারে ,  ইতিমধ্যেই এই নাম পাঠিয়ে দিয়েছি )   !  অতি লাজুক এই পাখির ডাক মাঝে মাঝেই শোনা যায় কিন্তু তার দর্শন মেলা অতি দুরূহ ।  মাঝে মাঝে হঠাৎ মনে হয় ঘাস বুঝি একটু নড়ে উঠল ,  মুরগীর মত কিছু একটা সরসর করে চলে গেল ,  একটু ঠোঁটের আদল ,  মেটে রঙের পালক ,  এর বাহিরে কিছু দেখার আশা করাই বৃথা !   বছর খানেক আগে এক গ্রীষ্মে টানা কয়েক ঘণ্টা তার গান শুনেই সন্তুষ্ট থাকতে হয়েছিল ,  তার টিকির পালকের দেখাও মিলে ছিল না ! 
যেহেতু সে খুব কাছে থেকে ডাকাডাকি করছিল ,  স্টেফান মুচকি হেসে বলল -  দাড়াও ,  ব্যাটাকে রাস্তায় বের করে আনার চেষ্টা করি ।  
কীভাবে ? 
আর কেমন করে ,  তার ডাক দিয়েই !  সাথে হাজার পাখির গান রেকর্ড করা আছে ,  সেখান থেকে ভুট্টা গুরগুরির ডাক এক বিশেষ মাইক্রোফোনে বাজিয়ে সেটাকে প্রলুব্ধ বা ক্ষুব্ধ করার চেষ্টা করে দেখা যাক !  

রেকর্ড ছাড়ার প্রায় সাথে সাথেই ভুট্টা গুরগুরি পাল্টা জবাব দিল মহারোষের সাথে ,  যেমন বলছে -  কার এত্ত সাহস আমার হারেমের রমণীদের সাথে ফস্টিনস্টি করতে আসে  !  এমন বেশ কবার পাল্টাপাল্টি হবার পর ঘাসের দঙ্গল থেকে তার আবছা অবয়ব দেখা গেল ,  প্রথমেই খানিকক্ষণ আন্দজা করার চেষ্টা করল ব্যাপারখানা কী !  আরেকটা পুরুষ গুরগুরির বদলে দুইখানা মানুষ আর একটা গাড়ী মেঠোপথে কেন সেটা তার বোধগম্য হল না !  তারপর আমাদের অবাক করে ভীম গতিতে দৌড়ে অন্য পাশের ঝোপে ঢুকে পড়ল ! 

 এক্কেবারে টি - রেক্সের মত সেই দৌড় !   পাখিরা যে বর্তমান পৃথিবীতে ডাইনোসরদের সবচেয়ে কাছের টিকে থাকা বংশধর এই নিয়ে কারো সন্দেহ থাকলে তাদের পা জোড়া এবং দৌড়ানো খেয়াল করার চেষ্টা করেন  ,  ডাইনোসরের মতই সামনের দিকে ঝুকে বিশাল লম্বা লম্বা পা ফেলে মুহূর্তের মাঝে পগার পার !  

ব্যাটা কী আর আসবে !  নাকি বুঝে গেছে আমাদের ফন্দী ?  খানিক পরেই আশ্বস্ত হয়ে তার আগমন লক্ষ্য করলাম ,  একেবারে সেই ইলেকট্রনিক যন্ত্রের কাছে যেয়ে দাঁড়িয়েছে যেখান থেকে শব্দ বাহির হচ্ছে  !  শুধু তাই না ,  সেটার সাথে পাল্লা দিয়ে ডাকাডাকিও করল বেশ !  


কী অপূর্ব একটা পাখি !  দেখা মেলে না বলে তার পালকের চোখ ধাঁধানো সন্নিবেশন নজরে আসে না কখনো ,  আপন পরিবেশে একেবারে মাতিয়ে রাখল নানা অঙ্গিভঙ্গি করে !  তবে খুবই লাজুক ,  ফাঁকা পথটাতে কোনবারই বেশিক্ষণ থাকল না ,  খানিকটা পরখ করে ,  ইতিউতি চেয়েই আবার দৌড় দেয় অন্যপাশে !  

রাস্তার একদিকে ঘাসের মাঝে উবু হয়ে বসে স্টেফান তার বুনো সৌন্দর্য ফ্রেমবন্দী করার চেষ্টারত ,  অন্যপাশে আমি ।  কখনো তার দেখা মেলে ,  কখনো কেবল দৌড় বোঝা যায় !  


এর মাঝেও সফল হল তাকে ফাঁকায় ডেকে এনে দেখার এবং দেখাবার চেষ্টা ,  হয়ত তাতে অল্প চাতুরি ছিল কিন্তু তারচেয়েও কোটি গুণ মিশে ছিলে ভালবাসা ।  

  (  সন্ধ্যেয় জাহাজে করে ফেরার পথে লেখাটি শুরু করেছিলাম ,  হঠাৎ মনে হল সচলায়তনের নানা লেখা চিত্র - বিচিত্র ধরনের যানবাহনে থাকা অবস্থায় লেখা এবং পোস্ট করা হলেও জাহাজে অবস্থানরত অবস্থায় কোন সময়ই লেখা হয় নি !  যাক ,  সেইটিও হল !  
এই পোস্টটি আমাদের সহসচল প্রকৃতিপ্রেমিকের  ( পিপি দা )  জন্য ।     ) 






দেশান্তরী প্রজাপতির ডানায় সারসের দেশে




আজ কাক ভোরে ঘুম ভেঙ্গেছে অ্যালার্মের যন্ত্রণায় ,  তাও ভারী আড়াই ঘণ্টা ঘুমের পরপরই ,  নিদ্রাদেবীর সঙ্গী হবার আগে আকাশ যেমন নীলাভ উত্তুরে বিষণ্ণতায় ছেয়ে ছিল ভোরেও এমন কোন তারতম্য হয় নি কেবল নীলের জায়গা খানিকটা সোনা রঙে রাঙানো বাদে ।  বাসা থেকে গাড়ী করে সোজা হেলসিংকি বন্দরে যেয়ে গাড়ী এবং বন্ধু স্টেফান সমেত জাহাজে করে কয়েক ঘণ্টায় বাল্টিক সাগর পেরিয়ে এস্তোনিয়ার রাজধানী তাল্লিনে নেমে সোজা চতুস্পদ ছুটিয়ে শদুয়েক  কিলোমিটার দূরের তারতু শহরের উদ্দেশ্যে যাত্রা শুরু ।  অদেখা সেই অঞ্চলের বন ,  হ্রদ ,  বাদাতে মনের সুখে পাখি দেখার এবং প্রকৃতি সম্ভোগের ইচ্ছা আজ ,  কাল ,  পরশু ।    
ক্ষুদে দেশ এস্তোনিয়ার প্রকৃতি ফিনল্যান্ডের চেয়ে অনেক অনেক আলাদা ,  বিশেষ করে বাল্টিক সাগরের এপারে হওয়ায় আবহাওয়া উষ্ণ থাকে ,  গ্রীষ্মকাল মুখরিত থাকে ঝিঝিপোকাসহ হাজার প্রজাতির পতঙ্গের ছন্দবদ্ধ কলতানে ,  তাদের টানেই এসে হাজির হয় লাখো লাখো পাখি ।  যাদের বিশাল অংশ সাইবেরিয়া যাবার পথে কয়দিন থেমে খেয়ে - জিরিয়ে ফের চলে যায় ,  আর অনেকে থেকে যায় পুরো গ্রীষ্ম জুড়ে ।  আর সবচেয়ে বেশী দেখা মেলে  ধলা মাণিকজোড়  (  সাদা সারস )  - এর ,  প্রায়ই বৈদ্যুতিক পোল না হয় পরিত্যক্ত চিমনীর উপরে জাকিয়ে বসে ছানা লালন - পালন করে ,  সাধারণত বিশাল আকৃতির বাসাটি তৈরি হয় কয়েক বছর ধরে ,  কারণ দুর্ঘটনার শিকার না হলে মাণিকজোড় দম্পতি একই বাসায় বারবার ফিরে আসে ।  

হাইওয়ে ধরে যাবার পথে একবাসাতে তিনটি ধলা মাণিকজোড়ের ছানা দেখে কৌতূহল ভরে দাঁড়ানো হল ,  ভাগ্যিস দাঁড়িয়েছিলাম !  কয়েক মুহূর্তের মাঝেই তাদের অভিভাবক  (  বাবা অথবা মা )  গলা ভর্তি জল নিয়ে এসে তা উগরে  উগরে পালাক্রমে তিনজনকে পান করাল !  এমন অপূর্ব দৃশ্য চাক্ষুষ করি নাই আগে ,  মাণিকজোড়দের বাচ্চাকে ব্যাঙ বা পোকা খাওয়াতে দেখেছি কিন্তু জল দান করার বিস্ময়কর দৃশ্য এইই প্রথম ,  সাথের ভিডিও বা ক্যামেরার আওতার মাঝে ছিল না বিধাই আপনাদের সাথে ভাগাভাগি না করে এই যাত্রা দূরবীনে চোখ লাগিয়েই দেখতে হল !  
বেশ নেশা লাগানো পরিবেশ ,  তেপান্তরের মাঠের মত সবুজ গালিচা চলে গেছে দূরের বনকে স্পর্শ করে আরও দূরে অসীমের পানে ,  ছোপ ছোপ রঙিন বুনো ফুলে  ফুলে ভরে গেছে  পথের দুই ধার ,  ফুলের মালিক ঝোপগুলো বেশ বড়সড় ,  মাঠের ঘাসের মত লকলকে নয় ,  বরং শক্তপোক্ত । 

 হাজার হাজার প্রজাপতি শ্রী বৃদ্ধি করছে রূপকথার হীরে - পান্নার মত ।   সবুজ এক জাতের দেখা মিলল তারা সার বেঁধে কাদা থেকে প্রয়োজনীয় খনিজ আহরণে ব্যস্ত ,  পাশেই ক্ষুদে জাতের কয়েকটা ।  

রঙ ঝলমলে এক জোড়া বিশেষ প্রজাপতি উড়ে গেল ,  তারা এসেছে সুদূর আফ্রিকা থেকে ,  অদ্ভুত ব্যাপার হচ্ছে তাদের এক প্রজন্ম কিন্তু আফ্রিকা থেকে ইউরোপ পর্যন্ত আসতে পারে না ,  এর মাঝে তারা মারা যায় ডিম রেখে ,  সেই ডিম ফুটে বেরোনো কদর্য শুঁয়োপোকা বর্ণীল প্রজাপতিতে রূপান্তরিত হয়ে আবার পাড়ি জমায় ,  কী অসাধারণ রকমের অদ্ভুত জীবনচক্র ! 

 আমাদের নিজেদের জীবনই কী কম অদ্ভুত !  সেই যে মহামতি কার্ল স্যাগান বলেছিলেন প্রজাপতি বাঁচে মাত্র ৩ দিন কিন্তু সেইটাই তার কাছে অনন্ত কাল ,  মানুষের জীবনও তাই ,  আসলেই অতি সংক্ষিপ্ত ।  

পথের দূরের একরত্তি পালক যেন নড়ে উঠল ,  দূরবীনে ফোকাস করতেই মহা উল্লাসে শাপশাপান্ত করে বসলাম ,  রাস্তা পার হচ্ছে ঝুঁটিওয়ালা সুদর্শন পাখি উত্তুরে টিটির ছানা !  এই পাখি বাংলাদেশেও যায় শীতকালে ,  কিন্তু তার ছানা দেখার সৌভাগ্য আগে হয় নি ,  তাই কষ্ট করে ফ্রেমবন্দী করতে হল  ।  


মেঠোপথে আরও একাধিক জায়গায় দেখা হল দলবদ্ধ প্রজাপতির পাখা মেলার সাথে ,  স্টেফান বুদ্ধি দিল সেই পানিতে তরল বর্জ্য বিসর্জন করতে ,  তার ফলে নানা ধরনের খনিজ বিশেষ করে লবণের পরিমাণ বৃদ্ধি পেলে প্রজাপতিরা নাকি আরও ঝাঁকে ঝাঁকে আসবে !  সেই কাজও করা হল সুযোগ বুঝে ,  যদিও ফলাফলের জন্য অপেক্ষা করা সম্ভব হল না ,  প্রথম কারণ বিটকেল ধরনের একটা পোকা যা কিনা রক্ত পর্যন্ত চুষে নেয় যত্রতত্র বসে পড়ছে ,  মহা বিরক্তিকর ,  

আর আসল কারণ ,  যেতে হবে দূরের বিখ্যাত আর্তলার বাদা দেখতে - 

  (  কী ,  লেখাটা ছোট হয়ে গেল ?  বর্ণনা কম  !   রাতও বেশ হয়ে যাচ্ছে যে এদিকে ,  প্রায় ২টা বাজে ,  সকালে ফের বাদায় যেতে হবে পাখিদের সাথে আড্ডা দেবার জন্য  !  কাজেই পরের লেখায় পুষিয়ে দেব ,  কী বলেন ? 
পথের মাঝখান থেকে শুভেচ্ছা ।  
সচল থাকুন ,  সচল রাখুন ।   ) 






হারিয়ে যাওয়া দেনিসোভান মানুষের সন্ধান 




 সেভন্তে প্যাবু  ( Svante Pääbo )   প্রাচীন ডি এন এ নিয়ে গবেষকদের মধ্যে বিশ্ব সেরা ,  উনার নানা কীর্তির মাঝে আছে ১৯৮৪ সালে প্রথমবারের মত এক মিশরীয় মমির ডি এন এ আলাদা  করা এবং ১৯৯৭ সালে পচিশ হাজার বছর আগের বিলুপ্ত হয়ে যাওয়া নিয়ান্ডার্থাল মানুষের ডি এন এ প্রথমবারের মত আলাদা করা ।  বর্তমানে জার্মানির লিপজিগের ম্যাক্স প্ল্যাঙ্ক ইন্সটিটিউটে Evolutionary Anthropology বিভাগে কর্মরত ।  

উনার কাছে দক্ষিণ সাইবেরিয়ার আলতাই পর্বতমালার দেনিসোভা নামের এক ক্ষুদে গুহা থেকে পাঠানো অদ্ভুত ধরনের হাড় পরীক্ষা করে সহকারী জোহান ক্রাউস এক শুক্রবারে ফোন দিয়েই বলে উঠলেন - 
  সেভন্তে ,  তুমি কি বসে আছ ? 
 না  ! 
তাহলে বসার জন্য একটা চেয়ার টেনে নাও ,  খবর আছে  ! 
 কী সেই খবর ?  
সেই আঙুলের হাড়ের ছোট অংশ পরীক্ষা করে তারা আবিস্কার করলেন জীবনে সবচেয়ে উল্লেখযোগ্য কীর্তি ,  তা আধুনিক মানুষের না ,  নিয়ান্ডার্থালদেরও নয় !  এটি সম্পূর্ণ এক নতুন জাতের মানুষের হাড় ,  যার অস্তিত্ব সেদিন পর্যন্ত আমাদের কাছে অজানা ছিল !  

রাশান এক তরুণ বিজ্ঞানী ২০০৮ সালের জুলাই মাসে সাইবেরিয়ার সেই গুহার মাঝের এক স্তরে ,  যা কিনা ৩০ হাজার থেকে ৫০ হাজার বছরের পুরনো ,  একটি ক্ষুদে জীবাশ্ম অস্থি পান ,  তার গবেষকদল হাড়টির মালিক সম্পর্কে সঠিক সিদ্ধান্তে উপনীত না হতে পেরে সেটিকে দুই ভাগ করে একটি ক্যালিফোর্নিয়ার জেনেটিক্স ল্যাবরেটরিতে পাঠান ,  যেখান থেকে আজ পর্যন্ত উত্তর আসে নাই ,  অন্যটি পাঠান প্যাবুর কাছে ।  নানা কাজের ব্যস্ত থাকায় ২০০৯র আগে সেটি নিয়ে গবেষণার কোন সুযোগই হয় নি তাদের ।  এবং তার পরপরই ঘটে গেল ইতিহাস !  

এর মাঝে ২০১০ সালে  সেই জাতের মানুষের আরও দুইখানা নিদর্শন পাওয়া গেল ,  যার মধ্যে একটি ছিল বিশালাকৃতির দাঁত ,  যা সাধারণ মানুষের দাঁতের দ্বিগুণ আকারের !  এমনকি বিশালতার জন্য প্রথমে ধারণা করা হয়েছিল তা গুহাভালুকের দাঁত ।   যাই হোক ,  সেই দাঁত থেকে প্যাবুর গবেষক দল ডি এন এর নমুনা সংগ্রহ করে প্রমাণ করতে সক্ষম হন যে সেই হাড় এবং এই দাঁত একই জাতের মানুষ থেকে এসেছে ,  তাদের নাম দেওয়া হয় দেনিসোভার মানুষ ।  

গুহার সেই ঠাণ্ডা পরিবেশে আঙ্গুলের হাড়টির অনেকখানিই তার পূর্বইতিহাস সংরক্ষণে সম্ভব হয়ে ছিল ,  ফলে আমরা জানতে পারি ৪১ হাজার বছর আগে ৮ বছর বয়সের এক বালিকার শরীরের অংশ ছিল সেটি ।  
২০১০ সালের গ্রীষ্মে সেখানে জীবাশ্মে পরিণত হওয়া একটি বুড়ো আঙ্গুল পাওয়া যায় ,  এবং গবেষণাগারে সবাইকে হতবাক করে প্রমাণিত হয় যে সেই বুড়ো আঙ্গুল  নিয়ান্ডার্থাল মানুষের ছিল !  
স্বয়ং প্যাবু বলে বসেন -   “ Denisova is magical ,  ”    “ It ’ s the one spot on Earth that we know of where Neanderthals ,  Denisovans ,  and modern humans all lived .  ” 
সেই হিসেবে এখন পর্যন্ত আজ পর্যন্ত মাটি খুড়ে ,  সাগর সেঁচে আমরা কেবল ৩ প্রজাতির মানুষের কথা জানতে পেরেছি ,  যার একটি বাস করত বিচ্ছিন্ন ভাবে ইন্দোনেশিয়ার এক দ্বীপে ,  বামন মানব গোত্র -  হোমো ফ্লোরেসিয়েনসিস ,  ইউরোপে বসবাসরত হোমো নিয়ান্ডার্থাল বা নিয়ান্ডার্থাল মানব এবং আমরা হোমো স্যাপিয়েন্স স্যাপিয়েন্সরা ।  এখন সেখানে নতুন সদস্য হিসেবে যান গেলে দেনিসোভানদের কথা ।  হোমিনিডদের নিয়ে আদিতে একটা লেখা লিখেছিলাম ,  ইচ্ছে হলে পড়ে দেখতে পারেন , লিঙ্ক   -  
মনে হচ্ছে আফ্রিকা হতে আড়াই -  পাঁচ লক্ষ বছর আগে আদি মানুষ ,  মানে হোমো নিয়ান্ডার্থাল এবং দেনিসোভানদের পূর্বপুরুষ হোমো হাইডেলবের্গেনসিস বাহির পানে যাত্রা করে ,  তার মধ্যে ইউরোপের দিকে যাত্রাকারীদের থেকে নিয়ান্ডার্থাল উদ্ভুত হয় এবং  এশিয়ার দিকে গমনকারীদের থেকে বিবর্তিত হয়ে আগমন ঘটে দেনিসোভানদের  ।  
ষাট হাজার থেকে এক লক্ষ বছর আগে নিয়ান্ডার্থালএবং দেনিসোভানদের মাঝে আবার পুনর্মিলন ঘটে ,  তার ফলাফল এখন পর্যন্ত পরিষ্কার না ।  আর সত্তর হাজার বছর আগে আমরা মানে হোমো  স্যাপিয়েন্স স্যাপিয়েন্সরা আফ্রিকার বাহিরে যাত্রা শুরু করি ,  এবং মধ্যপ্রাচ্যে ও ইউরোপে আমাদের সাথে নিয়ান্ডার্থালদের দেখা হয় ,  ফলাফল বেশ রক্তক্ষয়ীই ছিল  ,  এমনও প্রমাণ পাওয়া গেছে আমরা নিয়ান্ডার্থালদের মেরে খেয়েছি ,  আবার কিছু ক্ষেত্রে সম্পর্কও গড়ে উঠেছিল ।   
আর চল্লিশ হাজার বছর আগে আধুনিক মানুষের সাথে  দক্ষিণ - পূর্ব এশিয়াতে দেখা হয়  দেনিসোভানদের সাথে !  বর্তমানে অস্ট্রেলিয়ার আদিবাসীদের ডি এন এ পরীক্ষার মাধ্যমে নিশ্চিত হওয়া গেছে যে আমাদের পূর্বপুরুষদের সাথে নিয়ান্ডার্থাল এবং দেনিসোভান ,  দুই জাতের মানুষেরই যৌন সম্পর্ক ঘটেছিল ।   
অদ্ভুত ভাবে দেনিসোভানদের জেনোমের সাথে ৫  %  মিল আছে হাজার হাজার মাইল দূরের অস্ট্রেলিয়ান অধিবাসীদের কিন্তু সেই এলাকার চাইনিজদের সাথে কেন নেই এর উত্তর অজানা ,  যেমন অজানা দেনিসোভানরা আসলে দেখতে কেমন ছিল ?  তাদের জীবন ধারণের পদ্ধতি কেমন ছিল ?  
আমাদের অপেক্ষা করতে হবে আরও জীবাশ্মের জন্য ,  যাতে জানতে পারি সেই হারিয়ে যাওয়া মানুষদের নিয়ে ।  এখন আমাদের হাতে দেনিসোভানদের নিয়ে কথা বলতে পারার মত একটা জিনিসই আছে  –  তাদের ডি এন এ ।  সেখান থেকে আমরা বলতে পারি ৪১ , ০০০ বছর আগের সেই কিশোরীর কথা যার হয়ত গাঢ় বর্ণের চোখ ,  চুল ও চামড়া ছিল  ,  যাকে ধারণা করা হচ্ছে বিশ্বের বুকে সূর্য দেখা শেষ দেনিসোভান  । 

 (  গতকালই ডাকযোগে হাতে পেয়েছি এই মাসের ন্যাশনাল জিওগ্রাফিক পত্রিকা ,  আজ সকালেই পড়লাম এই অসাধারণ আবিস্কারের কথা ,  আবেগে আপ্লুত হয়ে কাজের ফাঁকে ফাঁকে লিখেও ফেললাম অল্প করে ,  মূলত অনুবাদই ,  এই যে মূল লিঙ্ক 
নামের উচ্চারণসহ অন্যান্য ভুলচুক ক্ষমাপ্রার্থনীয় ,  ব্যবহৃত  ছবিগুলো সবই ন্যাশনাল জিওগ্রাফিকের ওয়েবপেজ থেকে নেওয়া ) 






বেশি করে পোশাক পরুন ,  ধর্ষণ প্রতিরোধ করুন !  



শিব ঠাকুরের আপন দেশে ,  আইন - কানুন সর্বনেশে  !  
এতে অবাক হবার কিছুই নেই ,  তারপরও অবাক হতে হয় ।  যে মহাবিজ্ঞ মানুষেরা দিনরাত নিজেদের সৃষ্টির সেরা জীব মনে করে তারা কিভাবে দৈনন্দিন জীবনের এই সমস্ত বিষয়গুলো পাশ কাটিয়ে চিন্তা ভাবনা করতে পারে তাতে অবাক হওয়া ছাড়া কোন গতি দেখি না ।  
সৌদি আরব বিশ্বের একমাত্র দেশে যেখানে মহিলাদের গাড়ী চালানোর অধিকার দেওয়া হয় না ,  সেখানের নারীরা ধর্ম এবং তথাকথিত সংস্কৃতি মোতাবেক নানা ধরনের পর্দাময় পোশাক পরিধান করে  বাড়ীর বাহির হয়  (  অবশ্যই একজন পুরুষ অভিভাবকসহ )  ,  সেই সমস্ত পোশাক পরিধানের পরে তাদের চোখদুটো ছাড়া আর কিছুই দৃশ্যমান হয় না ।  ২০১১ সালে হঠাৎ করে সুপারিশ করা হল ,  ইহাও যথেষ্ট নহে !  নতুন আইন করা হবে ,   যে সমস্ত নারীর চোখ সুন্দর বা আবেদনময়ী তাদের চোখে সানগ্লাস আটাতে হবে !  চোখের ইশার দিয়েই তারা নাকি দুর্বলচিত্ত পুরুষের চরিত্রে স্থলন ঘটাতে সক্ষম ।  
প্রথমেই হতাভাগা মুখফোড়ের এই  ক্ল্যাসিক গল্পটা মনে পড়ে গেল -  
এবং সৌদি নারীদের প্রতি সমাজের নির্যাতনের কিছুটা অনুধাবন করতে পারলাম ।  আর সুন্দর চোখ মানে কী ?  যে সমস্ত নারীর চোখ খুব একটা আকর্ষণময়ী না তাদের ক্ষেত্রে কী হবে ?  আর সুন্দর বা অসুন্দর ঠিক করছে কোন কাজী মহাশয় ?   এত যে ঢাক গুড়গুড় ,  রক্ষণশীল সমাজের দোহাই ,  তা সৌদি আরবে কি নারী নির্যাতন ,  বিশেষ করে ধর্ষণ হয় না ?   
এই তো সেদিন সৌদি প্রিন্স আব্দুল আজিজ বিন নাসির  তার পুরুষ হাবসি ক্রিতদাসকে  (  মেইড সার্ভেন্ট বলতে পারেন ,  কিন্তু আসলে সে কিনে নেওয়া দাসই ছিল )  ধর্ষণের পর হত্যা করে লন্ডনে ,  আদালতে অবশ্য তার আইনজীবীরা এটা প্রমাণেই সচেষ্ট ছিলেন যে মহান রাজকুমার খুনি হতেও পারেন কিন্তু সমকামী না !  !  যাবজ্জীবন কারাদণ্ডের কিছুদিন বিলেতের জেলে থাকলেও সৌদি বাদশার নাতিকে পেট্রো ডলারের গরমে ঠিকই বন্দী বিনিময় করে স্বদেশে পাঠানো হয় ।  এই যে  খবর
লন্ডনে হয়েছে বলে ঘটনাটি মিডিয়ায় এসেছে ?  সৌদি আরবে হলে ?  কাতারে হলে ?  কুয়েতে হলে ?  বাহরাইনে হলে ?  সিরিয়ায় হলে ?    এমন কত শত নারী পুরুষ হারিয়ে যায় চিরতরে ধর্ষণের পর ,  তাদের খবর আমরা কোনদিনই জানব না ।  যাক সে কথা ,  আমি দেখাতে চাইছিলাম ,  রমণীরা যে ধরনের ইচ্ছে সেই ধরনের পোশাক পরিধান করুক ,  সেইটা তাদের ব্যাপার ,  কিন্তু আপাদমস্তক মুড়ে রাখলেও মর্ষকামী পুরুষেরা ঠিকই বলবে -  তোমার চোখ বড্ড আবেদনময়ী ,  তোমার শরীর বড়ই উঁচানিচা !  নাহ ,  তোমাদের স্থান রুটি বেলার কাঠে ,  কাপড় কাঁচার ঘাটে আর রাইতের বেলা খাটে ।  
ইদানীং কিছু বাংলার খবরের কাগজে ,  বিশেষ করে যেগুলো তথাকথিত প্রগতিশীলতার ধারক ও বাহক হিসেব ধব্জা ওড়ায় ,  সেগুলো উদ্দেশ্যমূলক ভাবে কিছু খবর চামে - চিকনে ছাপা হচ্ছে ।  মোদ্দা কথা সবই এক  –  পৃথিবীর অমুক দেশের তমুক শহরের নারীদের উপর ধর্ষণ ও অন্যান্য নির্যাতন কমানোর জন্য শহর কতৃপক্ষ তাদের বেশি বেশি পোশাক পরার আহ্বান জানিয়েছে ,  যাতে তাদের দেহপল্লব সেইসব মানসিক অসুস্থ কামুকদের মনে উত্তেজনা না জাগায় ।  

এমন হাজারো পরিসংখ্যান আছে ,  প্রমাণিত তথ্য আছে চারিদিকে ,  ঘেঁটে দেখুন -  বেশি পোশাক পরিধান করে ধর্ষণ রোখা যায় না ।  তার জন্য সচেতনতা লাগে ,  কঠোর আইন লাগে ,  আইনের প্রয়োগ লাগে ।  আর সবচেয়ে বেশি লাগে নারী  – পুরুষের পারস্পারিক সম্পর্কের স্বাভাবিকতা ,  পরস্পরের প্রতি শ্রদ্ধাবোধ । 
 জাতিসংঘের হিসাব মতে ফিনল্যান্ডের নারীরা সবচেয়ে বেশি নারীস্বাধীনতা ভোগ  করে  (  নারীস্বাধীনতা মানেই অবশ্য কুয়োর ব্যাঙ সুশীল এবং রক্ষণশীলরা মনে করে যত্রতত্র স্বল্পবসনা হয়ে ঘুরে বেড়ানো এবং মাতাল হওয়া ,  যদিও মূল স্বাধীনতা নিহিত আছে অর্থনৈতিক স্বাধীনতা ,  কর্ম স্বাধীনতার মাঝে )  ,  সেই সাথে একই দেশে সবচেয়ে কঠোর শাস্তি প্রণীত হয়েছে নারীনির্যাতন রোধের জন্যই ।   মানে পুরুষতান্ত্রিক সমাজে শুধু মুখে এবং কাগজে স্বাধীনতা বলে ফেনা তুললেই হবে না ,  আইনের প্রয়োগ করে দেখাতে হবে ,  এবং সেই আইন হতে হবে সবার জন্য সমান ,  রাষ্ট্রপতির জন্যও ।  
এই ছবিটা কদিন আগে শেয়ার দিয়েছিলাম ফেসবুকে ,  তাতে লিখেছিলাম ,  ক্রান্তীয় দেশ কিউবার নারীরা এইভাবেই নিশ্চিন্তে পথ চলতে পারেন ,  ধর্ষণের ভয় তাদের ঘিরে ধরে না ,  দেশের আইন আছে ,  সচেতন জনগণ আছে ,  আছে সমাজের নারী - পুরুষের মাঝে সম্পর্কের স্বাভাবিকতা ,  কোন হেফাজত নেই ,  ধর্ম ভয় নেই কিন্তু আছে মানবিকতা ,  নিরাপত্তা ।  
নারীদের কী ধরনের পোশাক পরিধান করা উচিত ?  সেটা তাদের নিজস্ব ব্যাপার । 
পোশাক দিয়ে আপনি ধর্ষণ ঠেকাতে পারবেন না ,  পারবেন আইনের প্রয়োগ আর সচেতনতা দিয়ে  ।  

কিউবার আইন -  Cuba ' s Penal Code : 
Title 11 ,  Chapter one ,  First Section : 
Article 298 - Rape 1 )  Unnatural and forced rape of a woman ,  someone mentally disabled or unable to resist ,  4 - 10 years in prison
2 ) When two or more people are involved in the rape ,  when the person is state employed or in the military ,  7 - 15 years in prison
3 ) When the victim is under 12 years old ,  or when the rape causes venereal disease or mortal sickness  ( AIDS )  ,  8 - 20 years in prison or death
Second Section ,  Article 299 - 1
Pederasty with violence 1 )  He that commits pederasty actively employing violence or intimidation ,  7 - 15 years in prison
2 )  If the victim is under 14 years old ,  or if the act results in disease or mortal sickness ,  8 - 20 years in prison or death . 
এই ছবি দিয়ে বলি নাই যে বাংলাদেশে মেয়েদেরকে বিকিনি পড়ে চলাফেরা করতে হবে ।  এই ছবির মেসেজ হচ্ছে দেশের প্রচলিত পোষাকে কোনো উগ্রবাদী বিষয় নাই যেটা নিয়ে জামাত / হেফাজতিরা এখন লাফালাফি করতেসে ।  সংস্কৃতি একটা বিবর্তনশীল প্রক্রিয়া ,  যেটা প্রতিনিয়তই বিশ্বায়নের সাথে প্রভাবিত হচ্ছে ,  তার মানে এই না যে দেশের মেয়েরা কালকে থেকেই বিকিনি পড়ে রাস্তায় হাঁটাচলা শুরু করবে; আমার কথা হচ্ছে বাংলাদেশের পোশাক - আশাক এ দেশের শত বছরের ঐতিহ্যের সাথে মোটেও বেমানান না । 
হাচল জুন ভাই চমৎকার গঠনমূলক মন্তব্যে লিখেছিলেন -   .  .  খালি নারীরা নন ,  বিভিন্নভাবেই বিভিন্ন সময় পোষাক দিয়ে মানুষ বিচার করার সিস্টেমটাই উঠে যাওয়া উচিত ।  যেমন কয়েকদিন আগে বারিধারায় লুঙ্গি নিষেধ নিয়ে হাউ কাউ হলো ।  যতদূর জানি বান্দরবনের নীলগিরিতে রেস্টুরেন্টের বাইরে নোটিশ আছে লুঙ্গি পরে ঢোকা নিষেধ ।  একটু আওলা ঝাওলা বা গরিবি চেহারার কাপড় হলে ৫ স্টার হোটল তো পরের কথা ,  ব্যাংক গুলোতেও সহজে ঢুকতে দিতে চায় না ।  
মানুষ যখন আরেকজন মানুষ কে শুধুমাত্র মানুষ হিসেবেই দেখা শিখবে তখনই একমাত্র এই সমস্যাগুলোর সমাধান হবে ।  তার আগে পর্যন্ত কিছু কিছু মানুষ নারীদের তুলনা খাবারের সাথেই দিয়ে যাবে ।  এরা নিজেরাও জানে না এরা কী বলছে ।  এদের নিজেদের মা ,  বোন বা স্ত্রীকেও খাদ্যদ্রব্য বানিয়ে অন্যের সামনে তুলে দেয়ার মত রুচি যতদিন থাকবে ততদিন কিছুই হবে না । 
সেই যে হিমুভাই বিশ্বের আদিতে বলেছিলেন -  ছাগুস ডোন্ট আন্ডারস্ট্যান্ড হিউমারস !  সেই কথা সত্য বলে প্রমাণিত হল ,  অজস্র কদর্য মেসেজে আমার ইনবক্স ভরে গেল ,  যাদের মাঝে সবচেয়ে বেশী মেসেজ ছিল একই ধাঁচের -  আপনার ঘরে কি মা - বোন নাই ?  আপনি কি চান আপনার মা - বোন এই পোশাক পরে রাস্তায় বাহির হোক ?  
আমার মা - বোন আলাদা মানুষ ,  আলাদা সত্ত্বা ।  তারা কী পোশাক পরবেন সেটা একান্তই তাদের ব্যক্তিগত ব্যাপার ,  কিন্তু আমি অবশ্যই চাইব তারা যেন নিরাপদে রাস্তায় চলতে পারেন ।   এক  নারী নামধারী ছদ্মবেশী ছাগু জানালো -  ফ্রি সেক্সের দেশে নাকি ধর্ষণ হয় না !  তার জানা নেই যে ফ্রি সেক্স বলে কিছু নেই , আর ধর্ষণ সব জায়গাতেই আছে ,  কিন্তু আমাদের চেষ্টা করতে হবে সেই ভয়াবহ অপরাধ রোধের ।   
এক বান্ধবীর কথা জানি কলেজ পাশের পর হঠাৎ বোরখা পরা শুরু করল ,  বলে ফার্মগেটে কাছে কোচিং সেন্টারের যাওয়ার সময় ভদ্র পোশাক পরা অমানুষেরা যত্রতত্র কদর্য স্পর্শ ছড়িয়ে দিত মেয়েদের শরীরে ,  তা কিছুটা ঠেকানোর জন্য পর্দার সাহায্য নেওয়া ।  বোরখা কি সাহায্য করেছিল কিছুটা ?  সে বলে -  কিসের কী ?  একই ঘটনা ,  তোমার মনে আছে তুমি মেয়েদের গায়ে হাত দিয়ে বিকৃত আনন্দ নিবা ,  সে বোরখা পরুক আর টিশার্ট পরুক !  
অনেক বছর আগের রহস্য পত্রিকার অভিজ্ঞতা পাতায় পড়েছিলাম  এক কিশোরের সাথে তার বড় বোন গেছিল সিনেমা দেখতে ,  দেখে বেরিয়ে আসার সময় সেই আপুর হঠাৎ চিৎকার ,  তার কোমরের কাছে রক্তে ভেসে যাচ্ছে !  দেখ গেল সিনেমা হল থেকে বাহির হবার সময় এক মানবজন্তু সেই আপুর কোমরের কাছে ব্লেড চালিয়েছিল ।  কেন ?  উত্তর  -  সেই ব্যাটার ইচ্ছা হইছে ।  
এক ভদ্রলোক লেখেছিলেন ,  টেম্পুতে অপেক্ষারত তার গর্ভবতী স্ত্রীর শরীরে কদর্য ভাবে হাত দিয়ে যায় এক বখাটে ,  যথেষ্ট শালীন পোশাক পরে থাকার পরও কেন এমন আচরণের শিকার হতে হল এই চিন্তায় পরবর্তীতে মিসক্যারেজ হয়ে যায় মহিলার ।  
গতকাল  ঢাবির এক বান্ধবী জানাল বাসায় ফেরার পথে কোন বখাটে ঢিল মেরেছে পেছন থেকে ।  সে ফিরে জিজ্ঞাসা করায় কেউ উত্তর দেয় নি ।  সেখান দিয়েই তার ফিরতে হবে প্রতিদিন ,  বেশী প্রতিবাদের ভাষাও জানা নেই ,  শেষ পর্যন্ত সুশীল বাঙালি সমাজ তো বলবেই -  মেয়েমানুষ ,  একটু বুঝে শুনে চলতে হয়  !  
মেয়েদের কাপড়ের সমস্যা ?  নাকি তা আপনার মনে ? 
একবারও কি ভেবে দেখবেন না বাংলাদেশের আনাচে - কানাচে প্রতিদিন যতগুলো শিশুধর্ষণ হয় ,  বালিকা ধর্ষণ হয় তার কারণ কী ?  মানুষের অবদমন ,  পাশবিক বিকৃত কামনা চরিতার্থের চেষ্টা ,  আইনের শিথিলতম প্রয়োগ ।  
আর আমাদের বিখ্যাত সমাজে ,  যেখানে ধর্ষিতাকে সামাজিক ভাবে এড়িয়ে চলা হয় ,  ধর্ষক বুক ফুলিয়ে পার্টি করে ,  তার পুরুষতান্ত্রিক একচোখা মনোভাব অনেকাংশে দায়ী এই অপরাধ বৃদ্ধির পিছনে ।  
শেষ বার কবে ধর্ষণের জন্য সর্বোচ্চ শাস্তি কার্যকর হয়েছে বাংলাদেশে ?   
আর সেই আবর্জনা খবরের কাগজদের প্রশ্ন -  পোশাক দিয়েই যদি ধর্ষণরোধ হবে তাহলে অধিকাংশ আদিবাসী সমাজ ব্যবস্থায় তো কাপড় নেই বললেই চলে ,  দিগম্বর হয়ে চলাফেরা ঘরকন্না করে সেখানের অধিবাসীরা ,  সেখানে ধর্ষণ নেই কেন ?  ?  ?  






ক্লদ মোনের ক্যানভাস




অবাক শিশু খেলে যায় বিশ্ব লয়ে আনমনে সৃষ্টি সুখে উল্লাসে ,  আমরা অবাক হই ,  শিহরিত হই ,  সৌন্দর্যের জন্ম দেখে কেঁপে উঠি ,  ভাল লাগায় আপ্লুত হই ।  কিন্তু অবাক শিশু নিজের মনে ব্যস্ত ,  বিশাল ক্যানভাসে মনের মাধুরী মিশিয়ে দেখা বিশ্বর পরিচিত রূপকে অজানা রূপকে ,  অদেখা ভাবে নব নব আঙ্গিকে এঁকে যান তিনি ।  পদ্মপুকুরের টলটলে জলে হাওয়া খেলে যায় ,  তিরতির তরঙ্গের নিয়মিত ওঠানামা ,  পদ্মকুড়ির আলতো কেঁপে ওঠা ,  সদ্য পাপড়ি মেলা গোলাপি সুন্দরের আকর ,  জলজ লাজুক লতা আর কারো নজরে আসে না ,  তার বাদে ।   তিনি নিজেই দেখে ,  উপভোগ করে তৃপ্ত  থাকেন না আমাদের জন্য এঁকে যান একের পর এক ক্যানভাসে জীবন্ত চিত্র ,  অমর করে রাখেন তার স্বপ্নের পদ্মপুকুরকে ।  

অবাক শিশুর নাম ক্লদ মোনে ।  

 ( উপরের আলোকচিত্রটি উইকি থেকে নেয়া ,  সন্ত সদৃশ মোনেকে দেখা যাচ্ছে নিজের প্রিয় পদ্মদর্শনে ) 

চিত্রকর্মের অমর ধারা ইম্প্রেশনিজমের পুরোধা ,  সেই আন্দোলনের মোনে এতটাই ওতপ্রোতভাবে জড়িত যে ইম্প্রেশনিজম নামটাই নেয়া হয়েছিল তার এক ইতিহাস সৃষ্টিকারী চিত্রকর্ম থেকে যার নাম  Impression ,  Sunrise  ( Impression ,  soleil levant )  ।  কিন্তু মোনে খুব বেশী পরিচিত নাম প্রকৃতির মাঝে যেয়ে ,  নিসর্গে অবগাহন করে তা ক্যানভাসে ফুটিয়ে তোলার জন্য ।  বিশেষ করে তার পদ্মপুকুরের সিরিজটি হয়ে আছে সুকুমার সুন্দরের অপার খনি হিসেবে ।  ২৫০টি অতুলনীয় চিত্রকর্ম জগতকে উপহার দিয়েছিলেন মোনে ,  সবই তার পদ্মপুকুর ,  সেখানের সেতু ,  ফুল ,  গাছ ,  লতা ,  জল ,  মেঘ ,  ছায়া নিয়ে ,  এদের নাম  Nymphéas ,  জলপদ্ম ।  একই বিষয় মনে হত আপাত দৃষ্টিতে ,  কিন্তু আসলেই কি তাই ?  নাকি ২৫০টি ফ্রেমে খোদাই করা হয়েছে ২৫০টি গল্প ,  জীবনের প্রতিদিনের মতই ,  ভীষণ রকম এক ,  অথচ গভীর ভাবে আলাদা ।  


যাক ,  সেই তুলির আঁচড় ,  রঙের গভীরতা ,  নানা স্তরের ব্যবহারের আলোচনা বোদ্ধা এবং  খাঁটি শিল্পরসিকদের জন্য তোলা থাকা ,  আমরা যারা সুন্দর পছন্দ করি ,  জীবনকে ভালবাসি ,  সবকিছুর মাঝেই ভালো লাগা খুঁজি তারা ঘুরে আসি খানিকের জন্য প্যারিসের    Musée de l ' Orangerie থেকে ।  

প্রতিদিন নিয়মিত ভাবে বিশ্বের সবচেয়ে বড় লাইনটি হয় ল্যুভর জাদুঘরে মোনালিসা দেখার জন্য ,  তার উল্টো পাশেই আরেক মহাবিখ্যাত জাদুঘর দি অরসে ,  সেখানেও লাখো লোকের সমাগম সারা বছর ,  এই দুই প্রবল পরাক্রমশালী সংগ্রহশালার মাঝে অজস্র সম্পদ নিয়েও এই জাদুঘরটি থাকে কিছুটা অবহেলার শিকার হয়ে ,  কিন্তু যারা আসলেই আইফেল আর মোনালিসার জন্য বিরক্তিকর হুড়োহুড়িতে না মেতে প্যারিস উপভোগ করতে আসেন ,  বিশ্বের সকল শিল্পীর মাতৃভূমির আত্মা ছুঁতে চান ,  তারা ঠিকই খোঁজ নিয়ে আসেন পেইন্টিং জগতের তাজমহল এই জাদুঘরের কথা যেখানে বিশেষ ভাবে নির্মিত দুইটা ডিম্বাকৃতি কক্ষের দেয়ালে ঠাই পেয়েছে ৮ খানা বিস্ময় ,  ক্লদ মোনের আঁকা সেই পদ্মপুকুর কিন্তু বিশাল বিস্তৃত ক্যানভাসে দুর্লভ ডিটেইলে ।  

অনেক বিশ্ব সম্পদ আছে এখানে ।  সেজান ,  মাতিস ,  মদিগিলিয়ানি ,  পিকাসো ,  রেনোয়া ,  সিসলে ,  স্যুটিন ,  রুশ্যো অনেকেরই চোখ ভুলানো কাজ ,  কিন্তু দিনের শেষে যেমন বিশ্বব্রহ্মাণ্ড ভুলে বাড়ীর পাশের নারকেল পাতায় কাঁপতে থাকা চিরল রোদ মনের পর্দা জুড়ে থাকে অবাক ভালবাসায় ,  তেমনি সেদিন সব কিছুর পরে মন জুড়ে ছিল সেই আটটা  ক্যানভাস ,  আটটা গল্প ,  আটটা বর্ণীল সৃষ্টি ,  আটটা  জীবন ।  

১৯২২ সালে বিশেষ ভাবে পুনঃনির্মিত জাদুঘরটির এই দুই ডিম্বাকার কক্ষের দেয়ালে স্থাপনের জন্য ক্লদ মোনের সাথে কতৃপক্ষের চুক্তি হয় ,  তারই পরামর্শক্রমে দেয়ালের গড়ন ,  আলোর আশার পথ ইত্যাদি ঠিক করার পর কথা ছিল সেই বছরই মোনে তার বিশাল ক্যানভাসগুলো সমাপ্ত করে জাদুঘরে দিবেন ।  কিন্তু অজানা কোন কারণে চিরতরুণ শিল্পী তার প্রাণপ্রিয় শেষজীবনের কাজগুলোকে কোনদিনই হাতছাড়া করেন নি ,  ১৯২৬র ৫ ডিসেম্বর তার মহাপ্রয়াণের মুহূর্ত পর্যন্ত এই কাজগুলো তার সাথেই ছিল ,  পরের বছর তা জাদুঘর কতৃপক্ষ জনসাধারণের জন্য উম্মুক্ত করে দেয় ।    
 
রুমের মাঝখানে সোফা  ,  যাতে বসে আপনি হারিয়ে যেতে পারেন সেই অপার সুরমূর্ছনায় ,  যা ফ্রেমের মাঝে আটকাতে সমর্থ হয়েছেন মোনে ,  বলা হয় শিল্পী জীবনের প্রথম থেকে এমন বিশাল ব্যপ্তির কাজ করতে চেয়েছিলেন তিনি ,  কিন্তু সম্ভব হয় নি অর্থের অভাবে ,  ক্রেতার অভাবে ,  তাই শেষ জীবনে এসে তার কাজে কদর হবে এই নিশ্চয়তার পরে আরেকবার দেখিয়েছিলেন শিল্পীর জাত ,  চিনিয়ে ছিলেন নিজের তুলি ।  


ফুসফুসের ক্যান্সারে আক্রান্ত চোখে ছানি পড়া  একজন ৮২ বছর বয়সের মানুষের কতখানি জীবনতৃষ্ণা থাকলে ,  শিল্পের প্রতি ভালবাসা থাকলে ,  রংতুলির প্রতি মমত্ববোধ থাকলে এমন রঙে আচ্ছন্ন করা যায় জীবনের ক্যানভাস তা ভেবে আপ্লুত হতে হয় প্রতিটি পেইন্টিং দেখার সময় ।  তখন তো তার জগৎজোড়া খ্যাতি ,  অর্থের চাহিদা নেই ,  সবকিছুই তা হাতের মুঠোয় ,  তখনও কেন শিল্পসৃষ্টির এই প্রবল বন্ধুর পথ বেছে নিয়েছিলেন ক্লদ মোনে ?  উত্তরটা সহজ -  এই ছিল তার জীবন ,  এরচেয়ে মহত্তর কোন উদ্দেশ্য তার হতে পারে না ,  যেমন হতে পারে না সুখী হবার উপায় ।  

এইই বলার ছিল আমার অসাধারণ সেই আটটি সৃষ্টি নিয়ে ,  এইখানেই সার্থক ক্লদ মোনের তুলির আঁচড় ,  তাদের বলা শেষ হবে না কখনোই ,  যুগ যুগান্তরে মানুষেরা তাদের নিয়ে আলোচনা করেই যাবে ,  অবলোকন করবে বিমূঢ় বিস্ময়ে ।  

 (  জাদুঘরটির নামের বাংলা উচ্চারণ নিয়ে সমস্যা থাকাই ফরাসী নামী রাখলাম ,  হয়ত সুমাদ্রি দা সাহায্য করতে পারবেন ।  
এই পোস্টটি আমার প্রিয় কার্টুনিস্ট সহসচল সুজন , দার জন্য  )   	







ইট - পাথরের জনপদে জল - জঙ্গলের কাব্য




 আজ সকালে অচেনা সাদা দেয়ালে ঘুম ভাঙ্গার পর অজানা আতঙ্ক - বিস্ময় মেশানো দৃষ্টি পড়ার পর বুঝলাম আমি নতুন বাসায় ,  গত তিন বছর ধরে যে বাসাতে ছিলা সেখানে নেই আর ,  জীবন চলার বাঁকের অনেক অবশ্যম্ভাবী দাবীর মতই পরিবর্তিত হয়ে যায় দেশ ,  মহাদেশ ,  জনপদ ,  বাড়ী ,  মানুষ ,  তেমনই কোন কারণে ।  এর মাঝে নতুন প্রতিবেশী ফিনিশ - সুইডিশ প্রকৃতি প্রেমিক বন্ধু স্টেফান নপম্যান ফোন দিয়েছে প্রকৃতিতে সামান্য ঘোরাঘুরির জন্য ,  নতুন বাসায় অনেক কাজ বাকী ,  বইয়ের প্যাকেট এখনও খোলা হয় নাই ,  কিন্তু মাঝে মাঝে মন যুক্তি মানে না ,  সব ছেড়েছুড়ে বিভূতিভূষণের অপুর মত কাশবনের ছোঁয়া নিয়ে দৌড়াতে দৌড়াতে  মাঠের পারের দূরের দেশ দেখতে বেরিয়ে যায় সে ।  চলে গেলাম আধাবেলার জন্য সবুজের কাছে ,  সবুজের মাঝে । 


প্রথমে ফিনল্যান্ডের নামকরা  ন্যাশনাল পার্ক নুকসিওতে ,  সেখানে নতুন প্রকৃতি জাদুঘর উদ্বোধন করা হয়েছে ,  অনেক হাঁসের আকৃতির ভবন ,  টিকেটের লাইনে দেখি ফিনল্যান্ডে একজন সাবেক প্রধানমন্ত্রী ,  এই গরমে হাফপ্যান্ট পরে ,  কাঁধে ক্যামেরা ঝুলিয়ে চলে এসেছেন ,  শুনলাম ভদ্রলোক পাখিবিশেষজ্ঞ ,  সুযোগ পেলেই প্রকৃতিতে যার পালকবন্ধুদের কুশল জানতে ।  সেখান থেকে এসপোর আরেক প্রান্তে স্টেফানের প্রিয় এক জলা জায়গাতে  ,  যা আমাদের খুবই প্রিয় - 
 
মাত্র ৫ বছর আগেও এই খানে কেবল সবুজ মাঠ ছিল ,  এখনও যা আছে কয়েকশ মিটার দূরেই ,  মাঠের শেষে কিছু ছড়িয়ে ছিটিয়ে থাকা জঙ্গল ,  পাথুরের খণ্ড ।  নানা কারণে সবুজ মাঠের এই নিচু কোণে জল জমা শুরু করে এক গ্রীষ্মে ।  সবুজ মাঠ থেকে কেমন যেন প্যাচপ্যাচে কাদাময় ভূখণ্ডে পরিণত হয় তা ,  আনাগোনা শুরু হয় পরিযায়ী কাদাখোঁচা ধরনের পাখিদের ,  মনের সুখে বিচরণ করে তারা কাদার মাঝে ,  ততদিনের রসালো পোকাদের আনাগোনা শুরু হয়ে গেছে ,  তারও আগে এসেছিল অণুজীবেরা ।  আমাদের চোখের সামনে ফুলে ফেপে ওঠে জীবনের রাজ্য এই অপূর্ব মরুদ্যানে ,  পরের গ্রীষ্মে নানা জাতের ঘাস ও অন্যান্য জলজ উদ্ভিদ জাকিয়ে বসে জলা জুড়ে ,  ফুলদের আনাগোনাও শুরু হয় থেকে থেকে ,  সবুজ পুষ্ট উদ্যানে থেকে থেকেই উঁকি দেই লাল - গোলাপি - বেগুনি - হলুদ নানা বর্ণের পাপড়িপরীরা ।  প্রকৃতিরাজ্যে আবহাওয়া পরিবর্তনের খবর সবার আগে পেয়ে যায় উদ্ভদেরা ,  তারাই অগ্রদূত নব নব রাজ্য বিস্তারে ।  হাইওয়ের হট্টগোলের পাশেই সদ্য গজিয়ে ওঠা জলাতে হাজির হয়ে গেলে তারাই সদলবলে । 


লকলক করে এক মিটারের অধিক ঘাসের রাজ্যে খাবার আর নিরাপত্তার আড়াল পেয়ে হাজির হল পক্ষীকুলও ,  আজই দেখা গেল নীলমাথা হাঁস ,  পাতি সোনাচোখ ,  উত্তুরে খুন্তেহাঁস ,  পাঁতি তিলিহাঁস ইত্যাদি হংসগণে ,  প্যাঁক প্যাঁক করে তার অস্তিত্বের জানান দিলেন বটে কিন্তু ক্যামেরার ধারে কাছে আসলেন না । 

 যদিও থপ থপ করে রাস্তা পেরোতে থাকা মিসেস নীলমাথার সাথে তার ছানাদের হ্যালো বলার জন্য এগিয়ে যাওয়ায় ক্ষণিকের দর্শন মিলে ছিল ,  কিন্তু তারপরই মানবদেহের গন্ধে তারা সোজা  চালান হয়ে গেলে সবুজের নিরাপদ আশ্রয়ে ।  



কয়েক ভাগে বিভক্ত এখন নতুন জলাভূমিটা ,  পাশেই বিশাল নির্মাণযজ্ঞ চলেছে মানুষদের ,  আকাশছোঁয়ার প্রতিযোগিতায় মত্ত সবাই ,  মানুষের জন্য সবই লাগবে ,  আমাদের লোভ অপরিসীম ,  যা প্রয়োজন নেই তার জন্যও ,  ছাড় দিতে আমরা জানি না ,  পারি না ,  শিখি না ।  সব আমাদের ।   এই সর্বগ্রাসী আত্মঘাতী প্রয়োজনের মুখে টিকে থাকবে কি অপূর্ব শান্তিময় জলাটি ?  স্টেফান আশাবাদী না ,  বলে হাইওয়ের পাশে এত দামী জমি ওরা পাখিদের জন্য ছেড়ে দিবে না ,  অথচ কাদাখোঁচাদের জন্য জায়গাটি খুবই চমৎকার !  আর দিন দিন বাড়ছে নতুন পাখির সংখ্যা ,  আজ যেমন অযাচিত ভাবে দেখা মিলল ডুবুপাঁতি কুট ,  পাতি পানমুরগীর ।  আর সারা জলা দাপিয়ে বেড়াচ্ছিল ঝুঁটিওয়ালা উত্তুরে টিটিরা । 
 
যেখানে সেখানে হেসে উঠেছে অপূর্ব বুনো ফুলেরা ,  তাদের নির্মল সৌন্দর্য আর রঙের বাহার দেখার পরও কোন পাষাণ বুলডোজার দিয়ে বুজিয়ে দিতে চাইবে এই স্বর্গ ?  হয়ত রক্ষা পাবে সে ,  কিংবা হয়তো সবকিছুই নষ্টদের অধিকারে যাবে । 


 
হাওয়ায় সোনালী ঝিলিক তুলে বুনো পরিবেশের নিস্তব্ধতা ভেঙ্গে একটি ধূর্ত শেয়াল সাবলীল ভঙ্গীতে আমার সামনে দিয়ে উদয় হয়ে আবার ঝোপের মাঝে সেঁধিয়ে যায় ,  অন্য সময় হলে তার ফোলানো লেজের  , মসৃণ উজ্জল কমলারঙা পশমের সৌন্দর্য উপভোগ করতাম ,  কিন্তু এখন মাথা জুড়ে আছে জলাভূমির নতুন অতিথিরা ,  তুলতুলে হাঁসের বাচ্চারা !  শেয়াল যে রাজকীয় ভোজের সন্ধানে আছে তা বুঝতে কষ্ট হয় না ।   আবার ভাবি শেয়ালের গর্তে চোখ না ফোঁটা ছানারা আছে ,  তাদের খাবার দরকার ,  দেখা যাক শেষ পর্যন্ত কি হয়   । 

বাতাসের আলিঙ্গনে ঘাসদের দুলতে দেখি ,  নাম না জানা ক্ষুদে ঘাস পাখির চিত্তহরণ কর গান শুনি ,  পারদপৃষ্ঠের মত যে চকচকে জলা দেখা যায় তার পিঠে ঝির ঝির তরঙ্গ তৈরি হয় বাতাসের আলতো চুমুতে ,  ফুলের মাথা নাড়ে ,  ঘাসের সরসর করে ।  আহা ,  কী আনন্দ আকাশে বাতাসে । 
 
একটা পাতি লালপা আমাদের জানিয়ে দেয় এগোনোর সীমারেখা ,  সেই লাইন অতিক্রম করলে হয়ত শূন্য থেকে নিক্ষিপ্ত গরম তরলে স্নাত হতে হবে ,  হাঁকডাকে মনে হচ্ছে তার ছানার আশেপাশের ঝোপের মাঝেই আছে ,  

তাকে নিশ্চিন্তে থাকতে দিয়ে আবার ফেরার পথে আমরা -   







আনলির ,  আমার তুর্কি পরিবার



ফেসবুক জগতটার সাথে তখন নতুন পরিচয় হয়েছে ,  দেশ - বিদেশের নানা মানুষের তোলা ছবি দেখি ,  তাদের শখের ,  রুচির প্রতিফলন দেখি ভার্চুয়াল জগতে ।  বিশাল সেই মহাসাগরের নানা মুখী স্রোতে আলতো ভাবে কারো কারো সাথে বন্ধুত্ব হয়ে যায় ,  সেটা সময়ের সাথে আরও গাঢ় সম্পর্কে রূপান্তরিত হয় ।  শিশুকাল থেকে ডাকটিকেট সংগ্রহ করতাম ,  মূল কারণ ছিল নানা দেশের অধিবাসী এবং তাদের সংস্কৃতি সম্পর্কে জানা ।  পরে ভিউকার্ড থেকে পত্রবন্ধু হয়ে যখন বইয়ের জগতের কানাগলি হাতড়ে ফিরছি ,  তখনও সেই একই উদ্দেশ্য -  নানা দেশের মানুষ সম্পর্কে জানা ।  উত্তরের দেশে প্রথমবার পাড়ি জমানোর পর বছর তিনেক একটানা বাংলার  কাদা - মাটি - জল থেকে দূরে থাকার সময় বুঝতে পারলাম এত সব ডাকটিকেট - ভিউকার্ড - মুদ্রা - বই সংগ্রহ যতই করি না কেন ,  তারচেয়েও ভাল হয় কোন এলাকার মানুষের সাথে বন্ধুত্ব হলে ,  এরপর চেয়ে কোন জনপদ সম্পর্কে জানার কোন ভাল উপায় নেই ,  হতেও পারে না ,  আর সেই সাথে আছে বিশ্বে সেরা সম্পদ লাভ -  বন্ধুত্ব ।  
কিন্তু বন্ধুত্ব এমন একটা জিনিস যা বেছে বেছে জোর করে করা যায় না ,  সেটা আপনা থেকেই হয় ।  খুব বিপরীত ব্যক্তিত্বের মানুষের সাথেও হয় ,  আবার আহারে - বিহারে - রুচিতে - অরুচিতে চরম মিল তাদের সাথেও হয়ে হয়ে কী যেন একটা ফাঁক থেকেই যায় ।  এই ব্যাপারে আমার ব্যক্তিগত নীতি হচ্ছে -  পথ চলতে থাকো ,  যার সাথে বন্ধুত্ব হয় হবে ,  রাজাকার তোষণকারি ছাড়া কাউকে শত্রু বানানোর দরকার নেই ।  
এমন ভাবেই ফেসবুকে পরিচয় তুরস্কের মেয়ে ফুলিয়া আনলিরের সাথে ,  বাড়ি তাঁর সুদুর ইস্তাম্বুল শহরে ।  ইস্তাম্বুল শুনলেই বসফরাসের লোনা হাওয়া ঘুরে ওঠে অস্তিত্বের চারপাশে ,  বাইজেন্টাইন ইতিহাস ঝলকে ওঠে সুরম্য সব শিল্পকর্মে ,  পায়রার  ঝাঁকের সাথে অটোম্যান সুলতানদের স্থাপিত নিখুঁত সব মসজিদের মিনার আর প্রাসাদ যেন গ্রাস করে নেয় আদিগন্ত মহাবিশ্ব ।  খুব যেতে ইচ্ছে করে সময়কে আটকে রাখা এই জাদুনগরীতে ,  যেখানে সময়ের পথ বেয়ে ইতিহাস আজও বর্তমান আধুনিক তুরস্কের হাত ধরে ।    
এমন কথা শুনেই ফুলিয়া বলে উঠল ,   “ ঘুরে যাও ইস্তাম্বুল । নিজে সাথে থেকে ঘুরে ঘুরে দেখাব তোপকাপি প্রাসাদে রাখা পীরি রইসের ম্যাপ ,  বসফরাসের গোল্ডেন হর্ণের কাছের গালাথা টাওয়ার ,  ওরহান পামুকের মহল্লা ,  সবই !  ”  
বাহ ,  শুনেই তো দৌড়ে যেতে ইচ্ছে করছে ।  কিন্তু থাকব কোথায় ?  ফুলিয়ার সরল উত্তর -  তোমার ইচ্ছে ।  চাইলে ইউরোপ - এশিয়ার যেখানে মিলনরেখা সেখানের কোন হোটেলে ,  বা আমার বাসায় ।  
বাসায় কে থাকে ? 
 “ বাবা ,  মা আর পড়ায় সমবয়সী ছোট ভাই ফাতিহ ”  । 
তোমার বাসায় কোন সময় অন্য দেশের বন্ধু এসে ছিল ? 
 “ নাহ ,  এই জন্যই একটা সমস্যা হবে ,  আমরা কিন্তু কেউই ভাল ইংরেজি বলতে পারি না ,  তখন মাঝে মাঝে লিখে লিখে একে অন্যকে বুঝতে হবে ।  ” 
তখন কেবল এক মাস ফুটবল বিশ্বকাপ দেখে দক্ষিণ আফ্রিকা থেকে ফিরেছি ,  চিন্তা ভাবনা ছিল সারাকে  ( এখন পর্যন্ত দেখা আমার সেরা ট্রাভেলমেট এবং সেই সময়ের গার্লফ্রেন্ড ,  জীবনের ৫টা বছর আমরা একসাথে ছিলাম ,  পাহাড়ে চড়েছি ,  সাগরে ডুবেছি ,  দেখেছি আসমুদ্রহিমাচল একইসাথে )  নিয়ে এশিয়ান কোন দেশে যাবার ।   বিশেষ করে ইতিহাসের ছোঁয়া আছে অলিতে গলিতে এমন জায়গায় ।  সে তো ইস্তাম্বুলের কথা শুনে মহা খুশি ,  তার উপর যখন স্থানীয় সদ্য পরিচিত বন্ধু ফুলিয়ার কথা বললাম ,  উৎসাহের যেন বান ডাকল !  কারণ ,  এর আগেও একাধিক বার নানা দেশে ভ্রমণে আমার স্থানীয় মেয়েবন্ধুরা দারুণ করে ঘুরিয়ে দেখিয়েছে আমাদের । এশিয়া এক আলাদা পৃথিবী তার কাছে ,  সেখানে পরিচিত কেউ থাকলে মন্দ হয় না ।  বললাম ,  রসো  ,  রসো !  তুর্কি মুসলিম পরিবারের মেয়ে ,  আমাদের ঘুরিয়ে দেখাবে সে এক জিনিস আর আমরা তার বাসায় উঠব সে দিল্লী দূর অস্ত ।  আগে জিজ্ঞাসা করেই দেখি । 
দিন দুই পর ফুলিয়াকে জিজ্ঞাসা করলাম ,  আমি তো ইস্তাম্বুল আসবই ,  কিন্তু সাথে আমার প্রেমিকাও আসবে ,  সে ফিনল্যান্ডের অধিবাসী ,  তার নিজের কোন অন্ধ ধর্ম বিশ্বাস নেই ,  অন্যের বিশ্বাসেও নাক গলায় না ।  তাতে তার পরিবারের কোন সমস্যা হবে কিনা ?  সেই রকম হলে আমরা অন্য কোথাও উঠে ,  বরং তাদের সাথে দেখা করব চায়ের আড্ডায় একবেলা ,  এমনটাও বললাম ।  কিন্তু ফুলিয়ার এক কথা ,   “ তোমরা আমাদের বাড়িতেই উঠবে ,  আমি নিজের বিমানবন্দর যেয়ে তোমাদের নিয়ে আসব ,  তবে সাথে একটু ভাল ইংরেজি জানে এমন বন্ধুকে নিয়ে যাব ।  আর হ্যাঁ ,  বিমানবন্দরে আমি লাল জ্যাকেট পরে থাকব ।  ” 
২০১০এর ডিসেম্বরের শেষ দিকে শীতের দুপুরে ইস্তাম্বুলের বিমানবন্দরের হরেক ধরনের ছিল - ছাপ্পরের চক্কর শেষে অবশেষে দেখা মিলল নতুন বন্ধুর ,  লাল জ্যাকেট পরে মৃদু হাসি নিয়ে অপেক্ষারত ।  সাথে আরেক তুর্কি তরুণী জুলাল ।  মহা সমারোহে হৈ হৈ করে নিয়ে গেল তাদের বাসায় ,  শুধু কাতর কণ্ঠে অনুরোধ করল যেন ইংরেজি একটু আস্তে আস্তে থেমে থেমে বলি ।  

 ( তুরস্কের প্রথম সন্ধ্যায় আড্ডারত ফুলিয়া ,  সারা ,  জুলাল  ) 
আতাখেন্ত এলাকার এক বিশাল অট্টালিকায় তাদের ফ্ল্যাটবাড়ী ,  বাবা রিজাহ আনলির তুর্কিশ এয়ারের সিনিয়র প্রকৌশলী ,  মা ফিলিজ শখের চিত্রকর ,  ফুলিয়া নিজে নৃতত্ত্ব নিয়ে পড়ে আর জগতের যত কুকুর - বেড়াল - খরগোশ - পাখির যত্ন আত্তি করে বিশেষ করে মালিক পরিত্যক্তদের । ভাই ফাতিহ পড়ে কলেজে আর বাস্কেটবল খেলে ,  আর আছে খরগোশ দুমান ।  তুর্কি ভাষায় দুমান মানে ধোঁয়া ,  তাই তার দেখা না মিললেই আমরা বলতাম যে -  ধোঁয়া খরগোশ আসলেই ধোঁয়া হয়ে গেছে ।    এই হচ্ছে সংক্ষেপে আনলির পরিবার ,  যারা সেই প্রথম দেখাতেই পরিণত হয়ে গেলে আমার একান্ত আপনার জনে ,  ইস্তাম্বুলের আশ্রয় হিসেবে । 

তুর্কি সংস্কৃতির অন্যতম অংশ অতিথি আসলেই টেবিল ভর্তি খাবার রেখে  ( যেখানে কহা কহা মুল্লুকের ছাগলের দুধের চীজ থেকে শুরু করে কুর্দিস্তানের তরমুজ ,  এজিয়ান সাগরের দ্বীপ থেকে আনা জলপাই ,   কৃষ্ণসাগর তীরের উৎপাদিত চা সবই উপস্থিত থাকে )  অতিথির উপরে মমতার ষ্টীম রোলার চালানো । 

 তার ঠেলাতে প্রথম রাতেই বেড়াল মারার মত প্রথম চা - পানের আড্ডাতেই বললাম  ” আমরা এসেছি ইস্তাম্বুল ঘুরতে ,  এবং এখানে এন্তার কাবাব ,  শরবত সবই খাব কিন্তু বাড়িতে রান্না করে সময় নষ্ট করা যাবে না ,  রেস্তোরাঁয় খাব ।  শহরটাও দেখা হল ,  আর সেখানের রাঁধুনিদের দক্ষতাও জেনে নিলাম তেল - ঝাল - মশলা মেশানোর ।  আর হ্যাঁ ,  বিল কিন্তু আমরাই দিব ”  । 
ঐ বলা পর্যন্তই সার !  পরের যে কয় দিন থাকলাম ইস্তাম্বুলে সবসময়ই গাড়ি নিয়ে ফুলিয়ার বাবা রিজাহ আনলির আমাদের নিয়ে গেছে নানা দূর - দূরান্তের গন্তব্যে ।  কোন সময়ই পকেটে হাত ঢুকোবার সুযোগটা পর্যন্ত দেন নি ,  রেস্তোরাঁতে দূরে থাক ,  একাধিক বার বই কিনতে যেয়ে তুর্কি ভাষায় দামাদামি করতে বললে সুন্দর করে দামাদামি সেরে একেবারে বইটি কিনে এনে হাতে দিয়ে বলত ,  বইটি পড়তে পড়তে আমাদের মনে কর ভবিষ্যতে !  
আর ব্যাপারটা মোটেও অর্থের সাথে জড়িত নয় ,  অবাক হয়ে আনন্দের সাথে দেখেছিলাম কত খোলা মনের মানুষ তারা ।  মেয়ের আমন্ত্রণে অজানা অচেনা বাংলাদেশের তরুণ এসেছে শ্বেতাঙ্গীনী প্রেমিকা নিয়ে তাদের বাসায় ,  তাদের মেয়ের ঘর ছেড়ে থাকতে দিয়েছেন আমাদের ।  দূরের পিকনিকে যাবার সময় খাবার তৈরি করে দিয়েছেন ভোর বেলাতেয় পরম মমতায় ।  ভাষার সমস্যা তো ছিলই ,  প্রায়ই দেখা গেছে পাশাপাশি তিন ল্যাপটপে বসে আমরা লিখে চলেছি কে কী বোঝাতে চাই ,  তার ৫ মিনিট পর সবাই ওহ ,  আই সি বলে একমত হয়ে বা হৈ হুল্লোড় করে তর্ক করেই চলেছি ।  খানিক পরেই ফের ল্যাপটপের সাহায্য আবার পরস্পরকে বোঝার জন্য ! 
ফুলিয়া আর ফাতিহর মাধ্যমে পরিচয় ঘটল আরও একগাদা তুর্কি বন্ধুর সাথে ,  


যাদের সাথে বন্ধুত্বও আজ অটুট আছে ,  যোগাযোগ হয় কালেভদ্রে ।  
দেখতে দেখতে নতুন পরিবারের সাথে থাকার সময়ের সলতে পুড়তে থাকে দ্রুত ,  বিমানবন্দরে আমাদের গাড়ি চালিয়ে পৌঁছে দেন আনলির দম্পতি ,  সেই সাথে প্যাকেট করে দেন চমৎকার কয়েকটি তুর্কি স্যুভেনির ,  আর পইপই করে বলে দেন তাদের বাড়িকে যেন নিজের বাড়ি মনে করে যখন ইচ্ছা চলে আসি ফের । 
তাইই ফিরলাম ,  এই সেদিন ,  দেশে ফেরার পথে এজিয়ান সাগর তীরের বুরশা শহরে হাচল বন্দনার সাথে দেখা করে তার সাথে ট্রয় নগরী ঘুরে ,  বসচাদা দ্বীপ ছুঁয়ে মাওলানা নৃত্য দেখে টাটা বাই বাই বলে একা ফের ইস্তাম্বুলের পথে বাসে ।  গুড়ি গুড়ি বৃষ্টির মাঝে ভোর ৫ টার ইস্তাম্বুল খুব সুখকর কিছু নয় মোটেও বিশেষত সাথে এক মণ বাক্সপেটরা থাকলে ।  তাই নিয়েই ট্যাক্সি চেপে চললাম ইস্তাম্বুলের বাড়ি আতাখেন্তে ।  দরজা খুলেই ঘরের ছেলে ফিরে আসার আনন্দ নিয়ে বুকে জড়িয়ে ধরলেন রিজাহ এবং ফেলিজ ,  চোখ মটকে ফুলিয়া জানালো  “ শেষ দেখা হবার পর প্রায় ৫ বছর চলে গেছে বুড়ো পৃথিবীর পথে পথে !  ”  
আসলেই ? 
তাইই তো !  আজ যাব ,  তো কাল যাচ্ছি ,  রুমির সমাধি কনিয়াতে যাব ,  নাকি বিশ্বের প্রথম উপাসনাগৃহ গোবেকলে - তেপিতে ,  আর্মেনিয়ার যাবার সেরা সময় কোনটা এই সুলুক সন্ধান করতে যেয়েই ৫ বছর চলে গেছে ।  যদিও অভিভাবকদের কোন ভ্রু - ক্ষেপই নেই ,  যেন এক উইকএন্ড বাহিরে কাটিয়ে ঘরে ফিরেছে চলে এমন স্বাভাবিক চালচলন !  

 ( মা আনলির ফিলিজের সাথে ৫ বছর পর ফের দেখা ,  বেড়ালটির সাথে আগে দেখা হয় নি ) 
আবার এলো এন্তার নাস্তা ,  ঠাণ্ডা বৃষ্টির কাঁপুনি দূর করতে কড়া কফি আর জলে ভাসা পদ্মের মত টলটলে চোখের অধিকারিণী এক জীবন্ত ভাস্কর্য ,  নাম তার এজে ।  সে ফুলিয়ার বন্ধু এবং আজকের দিনের গাড়ির ড্রাইভার ও গাইড !  যে তরুণীর জন্য নতুন করে ট্রয়ের যুদ্ধ হতে পারে যে কোন দিন সে কোন আমাকে গাড়িতে ঘুরাবে ?  তার বদলে সারা জীবন গাড়ি চালালে কেমন হয় এমন দুষ্টুমি করতেই এজে জানাল ”  আগে দেখই তো গাড়ি কতটা ভাল চালাতে পারি !  ”  কথায় কথায় জানা গেল সে স্থানীয় এক ব্যান্ডের লিড গিটারিস্ট এবং ভোকাল আবার হ্যান্ডবল লিগেও খেলে ।  একজন মানুষ ক্যামনে এত প্রতিভার অধিকারি হবার পরও ঘুমায় কে জানে ! 

 ( ৫ বছর পর দেখা ফুলিয়ার সাথে ,  আর এজের সাথে প্রথমবার ) 
       তাদের সাথে প্রথমেই গেলাম ইস্তাম্বুলে দুর্ঘটনার শিকার হওয়া কুকুরদের আশ্রমে  ( এই পোস্টে বলেছি )  ,  তারপর পর পামুকের জাদুঘর ,  গালাথা টাওয়ার ইত্যাদি ইত্যাদি ।  তবে সেই গল্প অন্য পোস্টে হবে ।  আজ সেই তুর্কি পরিবারের কথা চলুক ,  যারা এক সমুদ্র ভালবাসা দিয়ে সাত সমুদ্র তের নদীর পারের এক বঙ্গসন্তানকে নিজেদের পরিবারের একজন হিসেবে ঠাই দিয়েছে ।  
এবার ফেরার পথে যখন ফুলিয়া আর এজে নামিয়ে দিয়েছিল বিমানবন্দরে ,  বলেছিলাম  “ জলদি দেখা হচ্ছে ”  ।  

 ( গালাথা টাওয়ারে আমরা ) 
জলদিটা কত জলদি সেটাই এক দেখার বিষয় এখন !  তবে যত দেরীই হোক ,  জানি ইস্তাম্বুলে আমার তুর্কি পরিবারের কেউ না কেউ থাকবেই দুয়ার খুলে দেবার জন্য । 






ব্রাজিলের ফুটবল  +  ব্রাজিলের সাম্বা




গতকাল ঘুম থেকেই উঠেই ব্রাজিলের জার্সি গায়ে দিয়েছি ,  তাই নিয়েই ঘুরছি দিনমান ,  আজকের ফাইনাল পর্যন্ত তাই নিয়েই থাকব ,  ফলাফল যায় - ই হোক ।   বহুদিন পর ফুটবল নিয়ে মেতে থাকা রোমাঞ্চময় সময়গুলোর কথা মনে পড়ল ,  দল জিতলে তীব্র আনন্দ ,  হারলে বিষাদে আক্রান্ত হয়ে না খেয়ে থাকা ,  বন্ধুদের সাথে হাতাহাতি ,  গলাগলি ।  সেই দিনগুলো নেই ,  আবেগও হয়তো নেই ,  কিন্তু ফুটবলের প্রতি টান থেকে গেছে ।   
প্রিয় গল্পকার সুহান রিজওয়ান আর আরেকখান ঝলমলে শব্দমালা দিবেন বলেছেন ,   তাই মনে হল গত বিশ্বকাপে ব্রাজিলের সবগুলো খেলা মাঠে বসে সামনাসামনি দেখেছিলাম ,  সেই সময়ের কিছু মুহূর্ত ভাগাভাগি করি সবার সাথে । 
আর পাপী কজন রিওর ছবি ,  রিওর সৈকতের ছবি করে করে মাথা আর ইনবক্স খারাপ করে দিচ্ছে ।  ভাবলাম বাংলাদেশের মানুষ ব্রাজিলের ফুটবল বাদে যে জিনিসটা নিয়ে জানে সেটা হচ্ছে সাম্বা নাচ  !  গত মাসেই হেলসিংকিতে অনুষ্ঠিত সাম্বা কার্নিভালের কিছু ছবিও চলে যাক ফুটবলের সাথে !  ব্রাজিলের ফুটবল তো উচ্চ তাল লয়ের নৃত্যই  ! 
 






























While watching Soccer ,  i am a Brazilian in my heart .  

এই পোস্টটি আমাদের গর্ব  সহসচল স্বপ্নহারার  (  তরুণ বিজ্ঞানী শান্তনু বণিক )  জন্য ।  তার সাফল্য এবং বর্তমান গবেষণার বিষয়ের কারণে তাবৎ তরুণদের ঈর্ষা কুড়ালেও এই আজব লোকটি সারাদিনই ফতোয়া দেয় রৌরব নরকে আমার মত অধমের স্থান হবে না বলে ।   শান্তনু আমাদের জন্য ,  সারা বিশ্বের জন্য আরও অনেক অনেক আনন্দের ও গর্বের কারণ হয়ে উঠুক ,  এই কামনা করি সবসময়ই ।  




















শাশুড়ি কেন ড্রাগন  ? 





গ্রীক বীর জ্যাসন  ( ইয়াসন )  তার বিখ্যাত যুদ্ধবাজ সঙ্গী আর্গোন্যটসদের নিয়ে বেরিয়েছে এক সুদীর্ঘ অভিযানে ,  মূল লক্ষ্য সোনার পশমের চাদর উদ্ধার করা ।  কৃষ্ণসাগর তীরের অজানা রাজ্যে সেই চাদর জয় করে ফেরার সময় এক বিটকেল কূলকিনারাহীন প্যাচপ্যাচে কাঁদার কুয়াশাচ্ছন্ন জলাভূমির মাঝে তাদের সাথে দেখা হয়ে গেল বিশাল এক সরীসৃপের ,  কেউ বলে সে ছিল আজদাহা ধরনের বিশাল - ল - ল সাপ ,  কেউ বলে না ,  না ,  সেটা ছিল সাপের মতই আঁশওয়ালা দেহের এক ভয়ংকর তেজসৃপ  (  ড্রাগনের বাংলা হিসেবে এই চমৎকার শব্দটি হিমু ভাই ব্যবহার করেছিলেন তার অদ্ভুতুড়ে চালচুলোহীন রূপকুকথায় ,  এইখানে ,  কিন্তু নামবাচক শব্দ বিধায় আমি পুরো লেখাতে ড্রাগনই ব্যবহার করলাম অন্যদের সুবিধার্থে )  । 
 

আর কি ,  মানুষের মুখে বানানো লড়াইময় ইতিহাস যা হয় ,  নিদারুণ যুদ্ধ হল ,  যা কেউ কোনদিন দেখে নি শুনেও নি ,  জয় - পরাজয়ের পাল্লা একবার মানুষের দিকে হেলে তো পরমুহূর্তেই ড্রাগনের দিকে ,  কিন্তু শেষ মুহূর্তে আদমসন্তানের তরবারির এক কোপে বজ্জাত ড্রাগনের মুণ্ডুপাত ঘটল ।   আঁধারের নিকেশ করে জলাভূমির মাঝে উদয় হল সোনালী সূর্যের ।  সেই অভূতপূর্ব বিজয়কে অমর করে রাখার নিমিত্তে কাছেই বহমান এক নদীর তীরে শহর স্থাপন করল গ্রীক বীর ,  সে অনেক হাজার বছর আগের কথা ,  কতদিন আগের তা কেউ - ই বলতে পারে না ,  গ্রীক দেবতারাও না ।  সেই  শহরের নাম লুবলিয়ানা ,  সাবেক যুগোস্লাভিয়ার অন্যতম সদস্য বলকানের দেশ স্লোভেনিয়ার রাজধানী ।   আর সেই শহরের প্রতীক পরাজিত ড্রাগন ! 



যদিও ইতিহাসে কাপড় খুলে সত্য উদ্ধার করতে সচেষ্ট সত্যপীরের মত বজ্জাত ইতিহাসবিদেরা বলছেন ,  এগুলো সবই গালগল্প ,  আর খৃস্টান কিংবদন্তী জনপ্রিয় সেইন্ট জর্জ  ( ইয়ুরা )  এবং ড্রাগনের গল্প থেকে ড্রাগন ধার করা হয়েছে ,  যা ছিল মূলত প্যাগানদের পরাজিত করা জয়ী খৃষ্ট বিশ্বাসীদের প্রতীক ।  কিন্তু তাতে কি ?  এত হাজার বছর ধরে চলে আসা মানুষের বিশ্বাসের কি কোন দামই নেই ?   সেই বিশ্বাসের মর্যাদা দিতেই না শহরের প্রতীক হিসেবে দেখানো হয়েছে মুখব্যাদানরত হিংস্র ড্রাগনকে ,  যার দাঁত ,  নখর আর লেজের বাহার দেখলেই ভিরমি খেতে হয় । 

শত বছর আগের নানা কারণে এবং বিশেষ কোন রাজাকে সন্মান দেখানোর মানসে ১৯০১ সালে লুবলিয়ানার বুক চিরে চলা লুবলিয়ানিকা নদীর উপরে এক ওক কাঠের প্রাচীন বাতিল সেতুকে বাদ দিয়ে নতুন সেতু স্থাপন করা হল ,  একটা সেতুতে জায়গা হল বিশটা ড্রাগনের ,  বিশেষ করে চার কোণের চারটে তো প্রমাণ আকারের ভয়াল দর্শন !  তাই সেতুর সেই সময়ের নাম যাই তাই না কেন সময়ের সাথে সাথে তার নাম হয়ে গেছে ড্রাগন সেতু ,  সারাবিশ্ব আজ তাকে এই নামেই চেনে । 
 

গত পরশু বিকেলে লুবলিয়ানা পৌঁছাবার পরপরই হোটেল  ব্যাকপ্যাক রেখে  সোজা চলে গেলাম ড্রাগন সেতুর খোঁজে ,  কল্পকথার এই জীব নিয়ে আমার আগ্রহ ব্যপক ,  কিন্তু কেন সেই কথা অন্য দিন হবে ,  ছোট শহর ,  কয়েক মিনিটেই নদী বাহির করে ম্যাপ দেখে শহর কেন্দ্রের দিকে হাঁটতে থাকলাম ,  পাহাড়ি এলাকায় আঁধার ঘনিয়ে আসলে ড্রাগনগুলো আর ভাল মত দেখা যাবে না তাই হাঁটার গতি বেশ দ্রুত । 

লাল ইটের গির্জার সামনে উদয় হল সবজেটে বিশাল সরীসৃপ ,  কি বিকট তার মুখভঙ্গি ,  মনে হচ্ছে লেলিহান অগ্নিশিখা বাহির হবে এখনই ,  যেমনটা দেখতাম রিকশার পেছনে আঁকা ব্রুসলীর সাথে কুস্তিরত ড্রাগনের ,  এরা বসে আছে এমন ভঙ্গীতে যে যেকোন সময় ডানা ঝাপটে উড়াল দেবে ,  লেজখানাও দারুণ ,  পুরোপুরি শয়তানের চোখা ত্রিশূলের মত লেজ ,  মানে প্যাগান দেবতাদের শয়তানের রূপ দেবার প্রচেষ্টা আসলে রটনা নয় । 
 

আগেই বলেছি সেতুর চার কোণে চারটে বড় ড্রাগন ,  আর মাঝখানে ছোট ছোট বেশ কয়েকটা ড্রাগনভাস্কর্য আছে ,  যদিও ছোটগুলো দেখে গ্রিফনের সাথে মিল বেশী মনে হল ড্রাগনের চেয়ে । 
 


আর মূল স্থপতির নামের সাথে সাথে খানিকটা ইতিহাসও  খোদাই করে লেখা । 



কিংবদন্তী বলে সেতুর উপরে দিয়ে কোন কুমারী হেঁটে গেলে যে কোন ড্রাগনের লেজ নড়ে উঠবে !  এবং পাজী লোকেরা বলে অনিবার্য কারণেই আজ পর্যন্ত ড্রাগন বা তার লেজ চুল পরিমাণও স্থান পরিবর্তন করে নাই  ! 

এবং আসল কথা ,  লুবলিয়িনার মানুষেরা এই ড্রাগনদের নাম দিয়েছে  –  শাশুড়ি !  


কেন ?  জিজ্ঞাসা করলেই বলে -  ওদের স্বভাবের জন্য  !  দেখ না ,  মনে হয় পান থেকে চুন খসলেই অন্য জীবনে পাঠিয়ে দেবে ভস্মীভূত করে !  
 জগতের সবখানের শাশুড়িদের প্রতি মানুষের দেখি বিদ্বেষ কাজ করেই ,  অথচ শ্বশুরদের নিয়ে এমন কথা শোনা যায় না  !  তবে যে যায় বলুক ,  শাশুড়িও সবার আগে কারো না কারো মা ,  এবং জীবনের এক পর্যায়ে সে - ও  বৌ - ই ছিল ! 

যেমন একটা ক্যাকটাসের নাম শাশুড়ির কুশন !   ( ছবিটা উইকি থেকে নেয়া )  ,  কিরকম বিদ্বেষপূর্ণ নাম !  

 সেই সাথে আছে আমেরিকার গ্র্যান্ড ক্যানিয়ন দেখে ফরাসী জেনারেলের বিড়বিড় করে বলা সেই উক্তি -  আহ ,  কারো শাশুড়িকে মেরে ফেলার জন্য কি চমৎকার জায়গা । 

তবে বলতেই হবে লুবলিয়িনার সেই শাশুড়িরা থুড়ি ড্রাগনেরা হঠাৎ করে সামনে পড়লে গা শিরশিরে অনুভূতির জন্ম দেয় !  

 (  আমার খুব প্রিয় এক জন মানুষ সচল অদ্রোহ ,  যদিও সে বিখ্যাত লাইকপাপী অম্লান মোস্তাকিম নামে ।  বিশিষ্ট প্রকৌশলী ,  ক্রীড়াসাংবাদিক এই ছোকরা বিশাল পরোপকারীও ,  সেধে সেধে পাওনা টাকা তুলে দেওয়া সহ একাধিক কাজ নিজ দায়িত্বে করে দিয়েছে আমাকে ।  
ব্লগে ব্লগে কানাকানি শুনি তরুণীদের মনে ঝড় তোলা চির রোমান্টিক অ্যাংরি ইয়াংম্যান অম্লান মোস্তাকিম শাশুড়ি দর্শন করিতে যাইতেছেন ,  যাক বা না যাক অম্লানের অনাগত জীবন যেন চিরসুখী হয় ।  
এই পোস্টটি তার জন্য ।   ) 






বাংলার পথে ,  ৯  -   নারীবিহীন সোনার চরে জলদাসদের অস্থায়ী আস্তানা




বঙ্গোপসাগরের বুকে জেগে উঠেছে পাতলা ছিপছিপে এক চর ,  একেবারে নবীন নয় বালিমাটির এই ভূখণ্ড ,  লম্বা লম্বা সবুজ গাছ জানান দিচ্ছে কত চন্দ্রভুক অমাবস্যা এসে চলে গেছে মহাকালের বুকে তার আবির্ভাবের পরে ।  সামনের নৌকার সারি ,  কত যে তাদের বাহার -  আকারে ,  গড়নে ,  রঙে ,  ছইয়ে ।  নৌকার গলুই যেখানে বেলাভূমি ছুঁয়েছে তার মাত্র কয়েক মিটার দূরেই এলোমেলো ছড়িয়ে আছে ছন - খড় - বাঁশের তৈরি সুদৃশ্য কিছু ঘর ,  অনেকটা তেল রঙে আঁকা ছবির মত ।  সামনে ইতস্তত ঘোরাফেরা করছে সেখানের বাসিন্দারা ।  অল্পক্ষণ লক্ষ্য করলেই বোঝা যাবে তারা আসলে পিপীলিকার মত ন্যস্ত নিজ নিজ কাজে ,  যে যার ভূমিকা সেটাই পালন করে চলেছে ,  সম্পূর্ণ অন্য জগতের বাসিন্দা বলে আমাদের কাছে ছাড়া ছাড়া ঠেকছে তাদের দৈনন্দিন জীবন । 


এসেছি ২০১৩র উপকূলীয় জলচর পাখিশুমারিতে ,  জানুয়ারি মাস ,  কয় দিন হল জলের  উপরেই দিনরাত ২৪ ঘণ্টা কাটাচ্ছি পালকাবৃত বন্ধুদের খোঁজ ।  দুই খানা পেল্লাই মাছ ধরার ট্রলার ভাড়া করা হয়েছে শুমারির জন্য ,  একটাতে বাংলাদেশ বার্ড ক্লাবের সদস্যরা ,  অন্যটিতে প্রকৃতি ও জীবন ফাউন্ডেশনের একটি টিম ও চ্যানেল আইয়ের সংবাদকর্মী ।  সে এক অন্য জীবন ,  জলেই জয় ,  জলেই ক্ষয় ।  উপকূলের মানুষের জীবন যে কত ভিন্ন হতে পারে তা ঢাকার এক বালক বা উত্তরবঙ্গের তরুণী কোনদিনই জানতে পারবেন না টেলিভিশনের পর্দায় চোখে রেখে । 
 নাম না জানা কত বাজার ,  গঞ্জ ,  জনবহুল ,  জনবিরল জনপদ সাক্ষী হয়ে থাকল আমাদের ভ্রমণের ।   যাত্রাপথে দেখা মিলল পটুয়াখালী জেলার অন্তর্গত এই সোনার চরের ।  একাধিকবার এভারেস্টজয়ী পর্বতারোহী এম এ মুহিত জানালেন প্রতিবারের পাখিশুমারির সময় সাধারণত এইখানে থামেন তারা ,  এখানের উল্লেখযোগ্য জিনিস হচ্ছে জেলেদের একটি অস্থায়ী বসতি ,  প্রতি বছরের অক্টোবর - নভেম্বর মাসে নানা অঞ্চল থেকে মৎস্যজীবীরা এইখানে আসনে ,  ঘর তোলেন পাঁচ - ছয় মাসের জন্য ।  মূলত বিশেষ ধরনের কিছু মাছ ধরেন যাদের শুটকি ব্যবহার হয় হাঁস - মুরগীর খাবার তৈরির জন্য ,  মানে পোল্ট্রি  শিল্পে খাদ্য হিসেবে । 
 
আমাদের বড় নৌকা বরাবরের মতই চর থেকে নিরাপদ দূরত্বে নোঙর করে থিতু হল ,  ডিঙ্গি নৌকায় করে সদলবলে চললাম কজনা জলদাসদের গ্রাম দেখতে ।  এক যে ছিল রাজা ,  তার রাজ্যে সোনার গাছে ধরত রূপার ফুল ,  হীরের ফল -  দূর থেকে এমনই শান্তিময় নিসর্গের মাঝে বাঁশ - ছনের ঘরগুলো ,  জীবিকার মূল চাবিকাঠি নৌকাগুলো সারি বেঁধে রাখা ,  তার একটার ছইয়ের মাথায় দেখি রঙ ঝলমলে মুরগী  !  কী ব্যাপার !  আমাদের মাঝি ভাই হাঁক দিয়ে বলল মুরগী বিক্রি হবে নাকি ?  
আহ ,  দুপুরে ধোঁয়া ওঠা খিচুড়ির সাথে কষানো ঝাল ঝাল মুরগীর এন্তেজাম বোধ হয় হয়েই গেল ,  মিকাইল বেচারা দেবদূত হিসেবে মাঝেমধ্যে খারাপ না এমন সব ভাবছি  ,  কিন্তু বিধিবাম !  জানা গেল সেই মুরগীর কি জানি এক অসুখ হয়েছে তাই সেই ছোঁয়াচে রোগ থেকে অন্য মুরগীদের দূরে রাখার জন্য বেচারিকে একবারে জলভাগে ভাসমান নির্বাসন দেওয়া হয়েছে । 
 
সৈকত ভর্তি অতি ক্ষুদে ক্ষুদে বালুর বল ,  গর্তবাসী কাঁকড়ারা সৈকতে আগত জলসিক্ত বালুকণা থেকে প্রয়োজনীয় খনিজ দাড়া দিয়ে ছেকে নেবার পর পরিত্যক্ত যে বস্তু রেখে গেছে তাই - ই এই গোলাকৃতি আজব জিনিসগুলো । 

 সেই সাথে দেখা গেল অগণিত কাঁকড়ার চলার পথ ,  যার শেষ হয়েছে কোন না কোন গর্তে ।  মনে হচ্ছে মরুভূমির উপর দিয়ে ছেঁচড়ে গেছে ধাতব ট্যাঙ্ক । 


দেখাও মিলল কয়েক প্রজাতির কাঁকড়ার ,  কিছু লাল টুকটুকে ,  রুবির সূর্যভেদী স্বচ্ছতা নেই তাদের কঙ্কালে ,  আছে ডালিমের দানার জমাট লাল আভা ।  আমাদের উপস্থিতিতে মহাবিরক্ত হয়ে কাছে যেতেই আশেপাশে কয়েক ফিটের কাঁকড়াবাহিনী বালির সমুদ্রে আত্মগোপন করলেও ,  খানিকদূরে যেতেই আবার বাহির হয়ে নানা রগড় শুরু করল খাদ্য সংগ্রহের জন্য । 

 
কয়েকজন জেলে ভাইয়ের সাথে কথা হল ,  নানা এলাকা থেকে এসেছেন ,  পরিবার পরিজন ফেলে কঠিন জীবিকার তাগিদে ,  সুস্থ ভাবে ফিরবেন নাকি দরিয়ার বুকে চিরতরে বিশ্রাম নেবেন তা কেউই বলতে পারে না ।  কিন্তু ভবিষ্যতের অনিশ্চয়তার চেয়ে তাদের ঘোলাটে চোখ আর দৃঢ় চোয়ালে খেলা করে বর্তমানের সংগ্রামে সফল হবার প্রতিজ্ঞা ।   



নানা ধরনের মাছ আনা হচ্ছে ,  নানা শিফটে কাজ করেন তারা ভাগ করে ।  অনেকে কেবল ব্যস্ত থাকেন মাছ রোদে ছড়িয়ে শুটকি বানানোর কাজে ,  সেই শুটকি আবার গুঁড়ো অবস্থায় বস্তায় ভরে পাঠানো হচ্ছে মুরগীর খাবার তৈরির কারখানায় । 
 
সৈকত ভর্তি অনেক মরা শাপলা মাছ  (  এক ধরনের রে ,  ছোট জাতের )  ,  সেগুলোর লেজে বিষাক্ত কাঁটা থাকে বলে শুটকি বানানো হয় না ,  জালে বিঁধে বিঁধে খামোখা প্রাণ দেয় অপূর্ব প্রাণীগুলো ।    যদিও মানুষেরা একটু সচেতন হলেই আর এভাবে মরতে হত না তাদের ,  শুধু তাদের জলে ফেলে দিলেই বেঁচে যেত ,  কিন্তু অধিকাংশই ফেলা হয় ডাঙ্গাতে ,  ধুঁকে ধুঁকে মারা যায় তারা ।  
 
সেই সাথে ডোরাকাটা সাপ ।  গলিত ,  টাটকা ,  পূর্ণ ,  আধ - খাওয়া সব ধরনের এসে ঠেকেছে সৈকতে ।  এত সাপ কি জালের সাথে বাঁধা মাছ খেতে এসে জীবন দিয়েছে ?  নাকি জালের সাথে দেহ বাঁধিয়ে নিজেই জালের নাগপাশে আটকে  ?  এক মৎস্যজীবী জানালেন কাকের ঠোকরে সাপ মারা যায় প্রতিদিনই ।   তা কাকের দেখা মিলল বটে ,  বড় জাতের কালো কুচকুচে কাকেশ্বরের যাকে দেখেই মনে হয় সেই - ই  দ্রিঘাংচু  ,  এখনই বলে উঠবে  -  -  ` কঃ '  ' 

আমরা তখন মন্ত্র আওড়াব - 
 ` হল্‌দে সবুজ ওরাং ওটাং
ইঁট পাট্‌কেল চিত্‍‌ পটাং
মুস্কিল আসান উড়ে মালি
ধর্মতলা কর্মখালি ।  '  ' 
কিন্তু এই বায়স পানির নিচে যেয়ে জলজ সাপ মারবে তা বিশ্বাস করার কোন কারণ দেখি না ।  বোঝা গেল সাপ জালে আটকেই জলের উপরে ভেসে ওঠে ,  তখন কাকের দল আরামে ঠুকরিয়ে মেরে ফেলে ,  সেই দেখেই অন্যদের ধারণা হয়েছে কাকই সাপ মারে ! 

এর মাঝে চ্যানেল আইয়ের সংবাদ উপস্থাপক সঞ্জয় চাকী এই অস্থায়ী জেলে বসতি নিয়ে ভিডিওচিত্র গ্রহণে ব্যস্ত হয়ে গেলেন ,  তথ্য সংগ্রহের এক পর্যায়ে জেলেদের জীবনের নানা ঘটনা শোনার ফাঁকে ফাঁকে আমাদের কেউ একজন আঁতকা প্রশ্ন করে ফেলল -  চাচামিয়াঁ ,  এই চরে কোন মহিলা নাই ? 
চাচা খানিকক্ষণ স্তব্ধ থেকে ধাতস্থ হয়ে চোখ পাকিয়ে বললেন -  মহিলা আছে  না নাই তা জাইন্যা আপনের কী ? 
খাঁটি কথা !  প্রশ্নকর্তার মুখে রা নেই !  শেষে চাচামিয়াঁই আপনা থেকে বললেন -  এখানে শুধু ব্যাটারাই আসে ,  রান্না করা ,  পানি আনা এই ধরনের কাজগুলি নিজেরাই ভাগাভাগি করে করে ।  পরিবার তো দূরে ,  এই সাগরের মাঝে ছয় মাসের জন্য কে আনতে যাবে ? 

উনাদের কাজ করতে দিয়ে চরের আরেকপ্রান্তে গাঙচিলদের সম্মেলন দেখতে গেলাম গুটি গুটি পায়ে কাঁকড়াদের রাজত্ব আলতো ছুঁয়ে । 

 কয়েক প্রজাতির গাঙচিলের মাঝে ত্রাস সৃষ্টি করে উড়ে গেল এক তরুণ ধলাপেট সিন্ধু ঈগল ।  এর মাঝেই ফেরার হাঁক শোনা গেল ,  শুটকি প্রক্রিয়াজাত করার এলাকার বাহিরেও এসে নাকে ধাক্কা দিচ্ছে বিটকেল গন্ধ ,  যদিও গন্ধ ঠেকিয়ে রাখতে পারেনি নানা জাতের পাখিদের ,  তারা নানা কায়দায় খাবার জোগাড় করেই নিচ্ছে অফুরান ভাঁড়ার থেকে । 


নিচ্ছে মানুষও ,  সিন্ধু সেঁচে কেবল মুক্তো হয় ,  সেই সাথে বঙ্গোপসাগরের বিখ্যাত বাঘা চিংড়ি - 

একাকী ছৈলা ফল ভেসে এসেছে সৈকতে ,  হয়ত একদিন এই ফলের বীজই বিশাল গাছে পরিণত হবে ,  সোনার চর আরেকটু স্থায়ী হবে বঙ্গোপসাগরের বুকে ,  আসবে জলদাসরা আবহমান কাল ধরে চলে আসা জীবনধারা মেনে -  -  -  - 


 (  হাসান মোরশেদ ভাইয়ের লেখা বিশেষ করে তার ফেসবুক পেজের উপরে আমি খুবই বিরক্ত ,  যখন তখন ধুমধাড়াক্কা সোঁদা মাটির গন্ধওয়ালা লেখা নাহলে বৃষ্টি ভেজা পান্নাসবুজ বনের ছবি দিয়ে উনি আমাদের সবাইকেই স্মৃতিমেদুরতায় আক্রান্ত করে তোলেন ,  মনে হয় দুচ্ছাই বলে সিলেট রওনা হয়ে যায় ,  ঘুরে ঘুরে দেখি সীমান্ত এলাকার নাম না জানা জনপদের জীবন ।  
এই পোস্টটি তার জন্য ।   ) 

সিরিজের বাকী পর্বগুলো এইখানে 






মার্কেজ হাতে ল্যাতিন আমেরিকা



বই ছাড়া আমি থাকতে পারি না ,  সে হোক ঘর বা বাহির ,  টাট্টিখানা বা বিমানের অন্দরে ,  পুস্তক লাগবেই ,  ইদানীং অবশ্য পিডিএফ নামক প্রযুক্তির ফলে সেটা দিয়েও কাজ চলে ।  আর ভ্রমণের সময় বই বাছাই করি একটু সাবধানে ,  যাবতীয় ভ্রমণে টিনটিন নামের রিপোর্টারটি  পাশে থাকবেনই ,  এবং এলাকা বিশেষে উনার কাহিনীও বাছাই করা হবে সেই ভাবেই ,  যতবার নেপালে গেছি তিরতির আনন্দ এবং মিগুর সাথে দেখা হবার উৎকণ্ঠা নিয়ে পড়েছি তিব্বতে টিনটিন ,  মধ্য ইউরোপে যাওয়া মানেই একবারের জন্য হলেও অটোকরের রাজদণ্ড পড়া হবেই ,  সান সালভেদরে পড়ার জন্য রেখেছিলাম বিপ্লবীদের দঙ্গলে ,  পেরু -  বলিভিয়াতে মমির অভিশাপ ,  সূর্যদেবের বন্দী ।   ভ্রমণজনিত ক্লান্তি ,  উদ্বেগ ,  মেজাজ খারাপ হওয়া দূর করতে টিনটিন বা টেনিদা আসলেই কার্যকর ,  পরীক্ষা প্রার্থনীয় ।  সেগুলো থাকে কম্পু নামের জাদুবাক্সের ভিতরে ,  কিন্তু হাতে বা ব্যাগেও থাকে রীতিমত হার্ডকপি ,  শক্ত মলাটের এক বা দুইখানা পুস্তক ।  সেটা কি হবে ,  তা নির্ভর করে অবশ্যই মুডের উপরে ,  এবং সেই সাথে কিছুটা হলেও যে এলাকায় যাচ্ছি তার উপরেও ।  
মেক্সিকো থেকে টো টো করতে করতে যেবার ব্রাজিল যাবার পরিকল্পনা করা হল ,  ঠেসে ঠেসে সমস্ত জীবন স্বপ্নগুলো আঁটানো হল সেই তিন সপ্তাহে ,  যেখানে বইপড়ার সুযোগই ছিল না বিমান ভ্রমণের ফাঁকে ফাঁকে ছাড়া ,  সেইখানে অনেক চিন্তাভাবনা করে একখানা প্রিয় বই বগলদাবা করলাম -  গ্যাব্রিয়েল গার্সিয়া  মার্কেজের ওয়ান হানড্রেড ইয়ারস অফ সলিচিউড ।  
মার্কেজের পরিচয় আমার কাছে একটাই -  শব্দজাদুকর ।  এই শব্দের মাঝেই আছে তার মানুষ বোঝার তীক্ষ্ণ অন্তর্ভেদী ক্ষমতা ,  চরিত্র গঠনের মুন্সিয়ানা ,  আদিগন্ত বিস্তৃত ফাঁকা প্রান্তরে বুনো মোষের মত ঘটনার ঘনঘটা ঘটিয়ে ,  হঠাৎ তীব্র বজ্রপাত হেনে ঝলসে ওঠান কোন দৃঢ় চরিত্র বা উধাও করিয়ে দেন প্রেক্ষাপট থেকে ,  আশ্চর্য নির্লিপ্ততায় তাকে বাদ দিয়েই প্রবাহ এগিয়ে চলে ।  আর আছে অগুনতি বাক্য -  খুব সাধারণ -  জীবনের মত আটপৌরে ,   কিন্তু গভীর -  জীবনের মতই ,  ভারী -  জীবনের মতই মহান ,  ভালোবাসা এবং ঘৃণায় পূর্ণ -  জীবনের মতই ,  আলো ও আঁধারে ঢাকা জীবনের মতই ।  
তার চরিত্রদের সাথে এগিয়ে যাই চুপিসারে সবুজ বন ,  ঘোলা জলের নদী ছাড়িয়ে লাল ইটের শহরের দিকে ,  একনায়কের প্রাসাদে ,  জিপসি জাদুতাবুতে ,  তামাকচাষীর কাতারে ,  নীল সমুদ্রে ডুবু ডুবু ভেলাতে গাংচিলের সাথে ,  ইন্ডিয়ানদের জীবনযাত্রায় ।  
কিউবার ভিনিয়ালেসের জাদু উপত্যকায় চোখ ঝলসানো সবুজের মাঝে একাকী চালাঘর দেখে অবচেতন মন বলে উঠেছিল -  এই তো মাকেন্দো ,  এইখানেই বুয়েন্দিয়া পরিবারের স্মৃতি ধ্বংসাবশেষ ছড়িয়ে আছে ,  আছে সব চারপাশেই কেবল খুঁজে নেবার অপেক্ষা ।   যেভাবে রূক্ষ চেহারার তোবড়ানো গালের কঠোর অভিব্যক্তির এক লোককে দেখেই মাথায় ঝিলিক দিয়েছিলে জনাব বালথাজারের কথা ,  সে বাদে আর কেউই হতেই পারে না মুরগীর বাজারের কানাগলিতে দেখা হওয়া শক্তপোক্ত বৃদ্ধ মানুষটা ।  
 
এভাবেই মার্কেজ দেখা দেন বারংবার ,  শুধু রঙ ঝলমলে ল্যাতিন আমেরিকায় না পাশুটে উত্তুরে শীতেও ।  
এল সালভেদর থেকে প্লেন ছেড়েছে ,  গন্তব্য -  -  -  -  বিশ্বাস করবেন না জানি ,  তাই আগেই বই টেনে থুক্কু গুগল করে দেখে নিন মার্কেজের জন্মভূমি কলম্বিয়ার রাজধানী বোগোতার বিমান বন্দরের নাম কি ,  তবে মুহূর্ত দুই চিন্তা করলেই পেয়ে যাবেন সঠিক উত্তর -  
 এল দোরাদো !  !  !  
অলৌকিক কিংবদন্তীর সেই সোনায় মোড়া শহরের নামের নামকরণ করা হয়েছে দেশের ব্যস্ততম বিমানাশ্রয়ের ,  এমনিতেই দেহ মনে যথেষ্ট পুলক অনুভব করছিলাম এল দোরাদোতে খানিকক্ষণ থাকার জন্য ,  সেই জগত আলো করা মুহূর্তে দেখা হল রেমিদিওসের সাথে -   '  ' দুপুর দুটোর ঘুমপাড়ানিয়া গানে রেমেদিওস ,  গোলাপের কোমল নিঃশ্বাসে রেমেদিওস ,  প্রজাপতির জল -  ঘড়ি রহস্যে রেমেদিওস , সকালের ধোঁয়া ওঠা রুটিতে রেমেদিওস ,  প্রতিটি স্থানে রেমেদিওস ,  অনন্ত কাল রেমেদিওস -  -  -  সেই সুন্দরী রেমেদিওস রাজসিক চালে হেঁটে যাচ্ছিল এল দোরাদো বিমানাশ্রয়ের মাঝ দিয়ে ,  সমগ্র মহাবিশ্ব যেন স্থাণু হয়ে গেল ক্ষণিকের জন্য ,  একবার মনে হল উড়ন্ত বিমানের পাইলটেরাও বুঝি দেখতে পারছে রেমেদিওসের অমর আগুনের মত রূপ ,  হয়ত কিছু ক্রাশ ল্যান্ডিং ঘটবে আজ ,  এখনই ।   সবজান্তা ঈশ্বরের মতই রেমেদিওস জানত হতভম্ব মানুষদের নির্নিমেষ চাহনির কথা ,  শুধু মদির কটাক্ষ হেনে হারিয়ে গেল সে যেন আকাশের মেঘে ।  সহযাত্রী হুয়ান ভিয়াল বার কয়েক ঢোক গিলে বলল -  সাক্ষাৎ তরুণীকালের সালমা হায়েক ।  দাঁত খিছিয়ে বললাম -  তোর মুণ্ডু ,  ও রেমেদিওস  ,  আর কেউ - ই না ।  হায় রেমেদিওস ,   তোমার সাথে একই মুহূর্তে অবস্থানের চেয়ে মানবজন্মের সার্থকতা আর কী হতে পারে ? 
বিমানে ভূমির আদর ছেড়ে শূন্যের কোলে আশ্রয় নেবার সময় শহর ছাড়িয়ে দূরে ঘন আঁধারের মাঝেও টিমটিমে বাতির অস্তিত্ব নজরে আসে ,  সেখানেই কি অ্যারাকাতাকা ?  যেখানে জন্ম নিয়ে বেড়ে  উঠেছিলেন গ্যাবো মার্কেজ স্বয়ং এক অনন্য পৌরাণিক বিশ্বে ।  জন্ম হয়েছিল মাকেন্দোরও সেখানেই ,  পথের ধূলায় বেড়ে ওঠা এক শিশুর স্বপ্ন বিহ্বল চোখে যার কাছে বরফ ছিল সর্বযুগের মহানতম আবিস্কার ।  যার কানে চুপি চুপি মার্কেজ বলে দিয়েছিল -  জীবনে সবসময়ই ভালবাসার জন্য কিছু না কিছু থাকেই ।  
কিছু দুরেই সেই দেশের ২য় বৃহত্তম শহর কালি ,  যেখানে থাকে প্রাক্তন প্রেমিকা জুলিয়ানা আন্দ্রেয়া গোমেজ ,  জুলিয়ানার সাথে কথা হয় না কত দিন ,  বিস্মৃতির কবর থেকে  ঠেলে বাহিরে আসে কত উদ্দাম স্মৃতি ,  মনে পড়ে যায় তাকে ফারমিনা নামে আহবানের পেছনের কারণ ছিল মার্কেজের এক চরিত্র ,  এক অসাধারণ গল্প ,    শতবর্ষ আগের কলম্বিয়ার কর্দমাক্ত ,  মিহি ধুলাময় ,  চটচটে ঘামের গন্ধযুক্ত ,  তোতাপাখির সপ্তবর্ণা পালকের মত বিচিত্রময় সেই কাহিনী ।  ঘটনার ঘনঘটা আমায় নিয়ে চলে আমাজনের সবুজ থেকে উপনিবেশিক ধূসর ভুবনে ,  ঘোড়সওয়ারদের আস্তানা থেকে চিকিৎসকের চেম্বারে ।  পৃথিবীর প্রতিটি প্রেমিকাকে আমার এখন একটি নামেই ডাকতে ইচ্ছে করে  -  -  -  ফারমিনা ।  পৃথিবীর মধুরতম নাম ,  সাবলীলতম শব্দ ,  পাহাড়ি নদীর কুলকুল ধ্বনিময় শীতল হাওয়ার পরশ বুলানো সম্বোধন -  ফারমিনা ,  ফারমিনা দাজা ।   জুলিয়ানার সাথে আজ এক আলোকবর্ষের ব্যবধান ,  জাহাজ কোম্পানির মালিকের মত বুকের ভিতরে হাওয়া ঘুরে ওঠা সন্ধ্যায় চিৎকার করে বলতে ইচ্ছে করে আবেগপ্রবণ বর্তমানের উদ্দেশ্যে -  আমার হৃদয়ের প্রকোষ্ঠের সংখ্যা  একটা গণিকালয়ের সকল কক্ষের চেয়েও বেশী !  বলতে পারি না ,   শুধু মনে মনে বলি জীবনের সুদীর্ঘ পথে কি ঘটেছে তার চেয়ে অনেক অনেক বেশী গুরুত্বপূর্ণ তাদের মাঝে তুমি কি কি মনে রেখেছ এবং কিভাবে মনে রেখেছ ।     
পেরুর উপত্যকার এক গ্রামের রৌদ্রকরজ্জল ফুলের বাগান ,  যেখানে সূর্যকিরণের প্রাচুর্যে সূর্যমুখী ফুলেরা বুঝে ওঠে না যে কোনদিকে তাদের মুখ ঘোরানো উচিৎ ,  সেই বাগানেই মধ্য দিয়ে হেঁটে চলা একপলক দেখা বিশালদেহীই কি ছিল এস্তেবান ?  জগতের সবচেয়ে রূপবান পুরুষটি ,  নাকি পথ ভুলে বিশ্বে চলে আসা এক দেবদূত ,  যার আশ্রয় হবে শীঘ্রই মুরগীর পূতিগন্ধময়  খোঁয়াড়ে ।   
এইখানেই শেষ দিনগুলি ধুকেছিলেন ত্রাতা বলিভার ,  অস্ত্র ও বুদ্ধির জোরে মহাদেশকে স্বাধীনতা এনে দেওয়া সেনাপতি ভালবাসার জোয়ারে স্বাধীনতা এনে দিয়েছিলে দাসী তরুণীর ভাগ্যে ,  এক পর্যায়ে বলেছিলেন -  স্মৃতিকে জয় করা আমার কাজ না ,  সে - ই উল্টো আমাকে জয় করে আছে  !  মার্কেজের লাইনের মূর্ত হয়ে উঠেছে গোলকধাঁধায় সেনাপতির শেষ দিনগুলো ।  
 ভোরের শিশির ভেজা শিউলির মত স্নিগ্ধ অপাপবিদ্ধ আর্জেন্টাইন তরুণী হিমেনার সাথে দেখা হয়েছিল পুনো শহরের অতল হ্রদের প্রান্তে ,  সে চলেছে আন্দেজের গহনে ভিলকাবামবার খোঁজে ,  আমরা চলেছি তারই স্বদেশে ,  বুক ফাটে তো মুখ ফোটে না ,  শেষে মার্কেজ এসে দাঁড়ান আমাদের মাঝে   “ Do not allow me to forget you ”   বলেই আবার দেখার প্রতিশ্রুতি দেওয়া হয় ।  
দিন শেষ হয়ে আসে ল্যাতিনের ভূখণ্ডে ,  হাতে ধরা তখনো প্রিয় বইটা ,   মহাসাগরের মাঝে ডুবু ডুবু ব্রাজিলের পাহাড়সারি ,  ঘন কালো বন ,  উড়ে যাওয়া বুনো পাখি ,  সঙ্গীতের উদ্দামতা ,  আর গোধূলি সূর্যের শেষ আভা ,  সাথে মার্কেজ ,  বলেন চিরতরুণ শব্দজাদুকর   -   I discovered to my joy ,  that it is life ,  not death ,  that has no limits . 






চাপ নাম্বার ওয়ান




সতর্কীকরণ —  গোমাংসে যাদের অ্যালার্জি আছে তারা এবং নিরামিষভোজীরা নিরাপদ দূরত্ব বজায় রাখুন ।  
সে অনেক অনেক দিন আগের কথা ,  জ্ঞানকোষ নামে এক বই আনা হয়েছিল বাড়ীতে  ,  ভবেশ রায়ের সম্পাদনায় বিশ্বের নানা দেশ ও জাতির বিবিধ বিষয় নিয়ে জ্ঞানগর্ভ কিন্তু মজার আলোচনা ,   এক জায়গায় প্রশ্ন ছিল বিশ্বের কোন দেশের মানুষ সবচেয়ে বেশী গরুর মাংস খেয়ে থাকে ? 
উত্তর  –  আর্জেন্টিনা ।  
কোন আর্জেন্টিনা ?  আরেহ -  দিয়েগো ম্যারাডোনার আর্জেন্টিনা ।   যাক ,  একটা নতুন তথ্য জানা গেল ,  এর বাহিরে বিশেষ কিছু ছিল না সেই বইতে ।  এর অনেক পরে  সেবা প্রকাশনীর আন্দেজের বন্দী পড়ার সময় আর্জেন্টিনার গরুর মাংসের সুখ্যাতির কথা আবার ফিরে আসে ,  যদিও সেখানে খুব ভাল ভাবে উল্ল্যেখ করা হয়েছিল যে উরুগুয়েতেই বিশ্বের সর্বোৎকৃষ্ট গরুর মাংস উৎপাদন হত কিন্তু এখন সেই স্থান আর্জেন্টিনার দখলে ।  
ইউরোপের নানা মহানগরীর অভিজাত রেস্তোরাঁগুলোতে দেখেছি আর্জেন্টিনার গরুর চাপ  ( STEAK )  পাওয়া যায় এমন বিশাল সব বিজ্ঞাপন ।   বাহির থেকে দেখেই সুখী থাকতে হয়েছে ,  ঐ ধরনের রেস্তোরাঁয় ঢুকে সেধে সেধে তিনদিনের খরচ এক বেলায় করতে ইচ্ছে করে নি ।  কিন্তু একটু অবাকও হয়েছি ভেবে যে বিশ্বের দুই শতাধিক দেশের মাঝেই কেন আর্জেন্টিনার গরুর মাংসের সুনাম সবচেয়ে বেশী ,  কি এমন আছে সেই দূর দেশের গরুর রসাল মাংসের পরতে যা কিনা বাংলা গরুর চেয়েও সরেস ?  পুরান ঢাকার চিত্তচঞ্চলকারী সমস্ত কাবাবের চাইতেও কি ঐ গরুর মাংসে কামড় দেবার মজা বেশী ?    
ঠিক সেই প্রশ্নের উত্তর জানবার জন্য না ,  সেই সাথে আরও কিছু কারণে জীবননদীর এক বাঁকে আমরা উপস্থিত হলাম আর্জেন্টিনার রাজধানী বুয়েন্স আয়ার্সের শহরকেন্দ্রে ,  ডেল স্যুর হোস্টেল থেকে আমাদের তিনজনের  (  ইয়াইয়াস ,  হুয়ান ,  অণু  )  সাথে জুটেছে ব্রাজিলের ছেলে ম্যাতিয়াস ।   সে আবার দিন কতক হল মজে আছে বুয়েন্স আয়ের্সের টানে ,  চিনে ফেলেছে এলাকার রোদচশমাওয়ালী লাস্যময়ী এবং পানশালার অবস্থান সেই সাথে অবধারিত ভাবে চাপ খাওয়ার সেরা জায়গাগুলো । 


চিন্তা ভাবনা করে এক স্পেশাল রেস্তোরাঁয় নিয়ে গেল ছোকরা আমাদের ,  এবং জানিয়ে রাখল দামটা একটু বেশীই পড়বে ,  কিন্তু খাবার হবে সেরা !  সেই সাথে পানীয় হিসেবে সাংরিয়া চেখে না দেখা নাকি মহাপাপ হবে !  রেস্তরাঁটি খুব বেশী ধরনের দৃষ্টিনন্দন ,  একেবারে যাকে বলে ক্ল্যাসিক  (  সেদিন কোন শিবঠাকুরের আপন আরব দেশে পড়লাম অতি সুদর্শন হবার কারণে তিন যুবককে নির্বাসনে পাঠানো হয়েছে যাতে তাদের যৌবনদীপ্ত মুখভঙ্গী তরুণীদের পাপকাজে প্রলুব্ধ না করে !  ঐরকম পাগলা প্রশাসন থাকলে এই ধরনের রেস্তোরাঁ বন্ধ করে দরজায় তালা ঝুলিয়ে দিতে পুলিশ ,  জনগণকে নির্লজ্জ ভাবে বারবার প্রলুব্ধ করে ফিরিয়ে আনার জন্য !  )  ,  প্রবেশদ্বারের পাশেই বিশাল ওভেন ,  তার সামনে বাবুর্চি সাহেব দাড়িয়ে মাংসের ফালি নাড়াচাড়া করছেন ,  অর্ডার পেলেই সে হিসেবে মাংসল একটা চাক্তি সেঁধিয়ে দিবেন ধিকি ধিকি আগুনে ।  

এই মাংসের ফালির মধ্যেই আছে যত রহস্য ,  তবে মূল রহস্য নিহিত আছে এই বদ্ধ হেঁশেলে না ,  পাম্পাসের আদিগন্ত বিস্তৃত তৃণভূমিতে ।  সেখানে যে বিশেষ ধরনের ঘাস হয় ,  সেগুলো খেয়েই না এই গরুগুলো হয়ে মোটাতাজা ,  লাল মাংসের ভাজে ভাজে আশ্রয় নেয় সাদা চর্বি ,  আবার আছে গবাদি পশুগুলোর চরে বেড়ানোর অভ্যাস ।  অনেক আগে ফ্রান্সের চীজ নিয়ে গল্প লিখেছিলাম এই পোস্টে ,  আর্জেন্টিনার গরুর মাংস উৎপাদনের ইতিহাস আর রকমফের  শুনে সেই কথা মনে পড়ে গেল ।  

পেটে তখন ছুঁচোর কেত্তন ,  ইম্বল আর বাতাবিকেও জলযোগ করে ঢেঁকুর তুলতে পারি আর এ তো নিরীহ গরু মাত্র ।  চেয়ার - টেবিলে জাকিয়ে বসেই অর্ডার দেওয়া হল -  সেরা মাংসের চাপ নিয়ে আস ,  এক নম্বর ,  কোন ফাঁকিবাজি বরদাস্ত করা হবে না ।  আর হ্যাঁ ,  এক জগ সাংরিয়া ।  যদিও ম্যাতিয়াস আগে একাধিকবার চাপ খেয়ে যাওয়াই  চাহিদা পেশ করল একটা টি - বোন স্টেকের ।   
প্রথমেই জগ ভর্তি মোহময়ী সাংরিয়া চলে আসল ,  তাতে বরফের কুচির সাথে সাথে ফলের টুকরো ভাসছে ।  দক্ষিণ গোলার্ধের আইঢাই গরমে দেখেও শান্তি পানীয়ের পাত্রে জমা বিন্দু বিন্দু জল ।  এসে গেল সসেজ আর   আলুর দম জাতীয় এক মশলাহীন খাবার ,  সাথে আঁচার জাতীয় কিছু একটা ।   অতপর উহাদের একটির আগমন টের পাওয়া গেল দূ -  -  -  - র থেকে !  ওরে বাবা ,  এযে বি -  - শা — ল  !  

এসে গেল টি - বোন স্টেক আর আমাদের চাপ ।   ছুরি কাঁটা দিয়ে ব্যবস্থা করে ছোট এক টুকরো যেই না মুখে দিয়েছি  –  আহ ,  ওহ !  কি যে স্বর্গীয় প্রশান্তি সেই কচকচে শব্দের মাঝে যা কিনা উৎপন্ন হয়েছে উৎসাহের আতিশয্যে চোখ বন্ধ করে অতিশয় সুস্বাদু মাংসের চাবানোর ফলে ,  সেই সাথে আছে জিহবার টাকরার সাথে গালের সমন্বয়ে উৎপন্ন বিস্ময়বোধক শব্দ ,  কী যে অপূর্ব সেই চীজ !  মনে হল জীবনে প্রথম বারের মত সত্যিকারের মাংস খেলাম !  আসলে মাংস খেতে হলে এমনই খাওয়া উচিৎ !  

প্রথমেই বলে দিয়েছিলাম চাপ যে মিডিয়াম হয় ,  বেশী ভাজার দরকার নেই ,  আবার খাঁটি সাহেবদের মত কাঁচা কাঁচা রাখবার দরকার নেই যে মাংসে কামড় দিলে রক্ত বাহির হবে ।   কিন্তু মিডিয়াম আঁচে সামান্য মশলা দিয়ে নানা পক্রিয়ার মাঝে প্রস্তত হওয়া এক সামান্য মাংসের ফালি যে এত স্বর্গসুখ প্রদান করতে পারে তা যদি আগে জানতাম !  
আরামের আবেশে চোখ মুদেই চাবিয়েই যাচ্ছি যেন অনন্ত কাল ধরে ,  মনে মনে আশা করছি তা যেন শেষ না হয় ,  ছুরি - কাঁটা - প্লেটের টুংটাং বোল চলছে সমান তালে ,  মাঝে একবার অন্যদের দিকে আর চোখে তাকিয়ে দেখি তাদেরও অবস্থা বিশেষ আলাদা কিছু নয় ।  সবাই মেতে আছে চাপের চাপায় ।  সেই মাংসের টুকরোর স্বাদের বর্ণনা দেওয়া খুব একটা কাজের কিছু না ,  বলতে পারি -  খুব সুস্বাদু ,  বলতে পারি স্বাদে গন্ধে অতুলনীয় ,  বলতে পারি রান্না গুণে একেবারে কচি নধর ,  মুখে দিতেই গলে যায় আরাম ছড়িয়ে ,  আঁশে আঁশে লুকিয়ে আছে মাদকতাময় তৃপ্তি ,  সেই সাথে আকণ্ঠ এক ইচ্ছার নাগপাশ ঘিরে ধরে আমাদের অস্তিত্বকে -  খেয়েই যায় ,  খেয়েই যায় ,  এমনটা মনে হয় !  কিন্তু তাতে কী কিছু বোঝা গেলে বিশ্বের সেরা মাংসের চাপের স্বাদ !     
না ,  বোঝাতে পারলাম না । 
 কিন্তু এটুকু বলতে পারি ,  আর্জেন্টিনার গরুর চাপ কে যে বিশ্বের সেরা চাপ বলা হয় ,  তা বিন্দুমাত্র অতিশোয়াক্তি নয়  !  সেই সাথে আছে ঝাঁঝালো সাংরিয়ার পরিমাপ করা চুমুক ,  সোনায় সোহাগা সব দিক দিয়েই ।  আর হ্যাঁ বিলের দিকে দিয়েও ,  এত উচ্চ মানের রেস্তোরাঁতেও খাদ্য ,  পানীয় ,  টিপস সহ প্রতিজনের বিল আসল ২০ ইউরোর মত ,  মানে জনপ্রতি ২০০০ টাকা ,  একটু কমদামী রেস্তরাঁতে গেলেই যা অর্ধেকে নেমে আসত ।  
এরপর তৃপ্ত মন - প্রাণ - দেহ - উদর নিয়ে কোনমতে পা টেনে টেনে চললাম খাওয়াজনিত ক্লান্তি ঘটিত দিবানিদ্রার উদ্দেশ্যে ।  

 (  এই পোস্টটি বিশিষ্ট ভোজনরসিক ও পাচক ,  আমার প্রিয় সহব্লগার খালিদ মুসতান্সির ওরফে অপছন্দনীয়র জন্য ।  তার খাবার গল্পে ও বর্ণনার তিতিবিরক্ত হয়ে একসময় বলা হয়েছিল সে এমন খাই খাই করে বলেই জন্ম থেকে বাবা - মা নাম রেখেছিল খা  দিয়ে খালিদ !   ) 






সদ্য পড়া বই  –  দ্য সিক্রেট লাইফ অফ বার্ডস




Nothing in the Nature is for Nothing .  
না পড়া বইয়ের পাহাড়ের নিচে চাপা পড়ে আছি ,  সেই চাপ দিনকে দিন বাড়তেই আছে নতুন আগন্তকদের মিছিলে ,  এর মাঝেও স্থানীয় গ্রন্থাগারে এক নতুন বই দেখে কৌতূহলের শরাক্রান্ত হয়ে ইস্যু করে আনতেই হল ,  পাখিদের নিয়ে Colin Tudgeএর লেখা The Secret Life of Birds ।  
চিত্তাকর্ষক বই ,  প্রচুর তথ্য সুচারু ভাবে যেখানে যেটা দরকার ঠিক সেইভাবেই সন্নিবেশন করা হয়েছে পরিপাটি করে ,  ফলে অজানা তথ্যের বন্যায় হাবুডুবু খেতে হয় না ,  বরং নতুন জানার উচ্ছাসে জ্ঞানের স্রোতের বেশ গা ভাসিয়ে এগোনো যায় ।  ফলে গতকাল রাত জেগে শেষ করতেই হল চমৎকার বইটা ।  
প্রথমেই লেখক শুরু করেছেন ওড়া দিয়ে ,  কারা কারা উড়তে পারে ,  কেন ওড়া শুরু হল ,  সেটা কেন গুরুত্বপূর্ণ ছিল ।  সেই প্রাণীদের কথাও এসেছে যারা বাতাসে ভেসে বেশ খানিকদূর যেতে পারে ,  কিন্তু সেটাকে ওড়া বলা যায় না ,  যেমন উড়ুক্কু মাছ ,  কয়েক ধরনের কাঠবেরালি ,  লিমার ,  ব্যাঙ ,  সাপ ,  গিরগিটি ।  সত্যি কথা বলতে ৩ ধরনের জীব আসলেই উড়তে সক্ষম -  পতঙ্গ ,  পাখি এবং তাবৎ স্তন্যপায়ীদের পক্ষ থেকে সবেধন নীলমণি বাদুড় ।  কিন্তু আবার এটাও সত্যি যে পাখিদের মত উড়তে আর কেউই সক্ষম না ।  হয়ত তাদের পূর্বপুরুষ ঠিক বর্তমানের পাখিদের মত উড়তে পারত না ,  বর্তমানের অনেক পাখিও আর উড়তে সক্ষম না ,  কিন্তু তাদের সকলের পূর্বপুরুষ ছিল উড্ডয়নে সক্ষম ,  আর এটাই পাখিদের আলাদা করেছে আর সবার চেয়ে ,  সফল করেছে বিবর্তনের লম্বা ইতিহাসে ।  
এর পরে এসেছে সফল ভাবে উড়তে পারার পিছনের কারণ গুলো ,  ফাঁপা হাড় ,  বিশেষ ধরনের মহা শক্তিশালী পেশী ,  দেহের আকৃতি এবং অতি অবশ্যই একটা বিশেষ জিনিস আর বিশ্বের আর কোন প্রাণীর নেই -  পালক  !  !  ! 
আধুনিক পাখিদের মাঝে পালক ৩ ধরনের কাজের ব্যবহৃত হয়  – শরীরের তাপ ধরে রাখা ,  সৌন্দর্য প্রদর্শন এবং ওড়ার জন্য ।   পালক তৈরি হয় কেরাটিন থেকে ,  যা দিয়ে তৈরি হয় সরীসৃপদের আঁশ ,  স্তন্যপায়ীদের পশম ।  কিন্তু পালকের উদ্ভব কেন হয়েছিল ?  পুরনো ধারণা ছিল -  পাখিদের সরাসরি পূর্বপুরুষ ডাইনোসরদের কয়েক প্রজাতির মাঝে পালকের আগমন ঘটেছিল শরীরের তাপমাত্রা ধরে রাখার জন্য ,  যেহেতু তারা থাকত মরুভূমি অঞ্চলে যেখানে রাতে ছিল প্রচণ্ড শীত ।  কিন্তু প্রাপ্ত প্রমাণ সাপেক্ষে এখন বলা যায় পালকের প্রথম আবির্ভাব ঘটেছিল নিজেকে আকর্ষণীয় ভাবে উপস্থাপনের জন্য  ( Display )  যাতে যৌনসঙ্গী নির্বাচনে সে সুবিধা পায় ,  জীবনের আর সবকিছুর মতই খুব সামান্য অবস্থা থেকে  যাত্রা শুরু করা পালকরাশি কোটি কোটি বছরের রূপান্তরিত হল জটিল চোখধাঁধানো সব আকর্ষণে ।  অধিকাংশ পাখিই বছরে একবার সমস্ত পালক ঝরিয়ে ফেলে ,  সেখানে গজিয়ে ওঠে নতুনেরা ।  
অবশ্যই কিছু পাখি অন্যদের চেয়ে উড়ুক্কু হিসেবে বেশী চৌকষ ,  এবং প্রকৃতিতে আমাদের খেয়াল রাখতে হবে যে NO BODY IS PERFECT  ,  যে কারণে নিখুঁত থেকে নিখুঁততর হবার প্রাকৃতিক অন্ধনির্বাচনের ইঁদুরদৌড়ে সামিল আমরা সবাই ।   কোন পাখি দ্রুতগতিতে উড়তে পারে ,  কেউ দুর্দান্ত ডাইভ দিতে পারে ,  কেউ আলতো ভেসে থাকতে পারে মাসের পর মাস ।  বিখ্যাত প্রকৌশলী - জীববিদ John Maynard Smith যে কারণে পাখিদের তুলনা করেছিলেন বিমানের সাথে ,  একেক ধরনের বিমান একের কাজে দক্ষ ।  সব কাজে একসাথে দক্ষ এমন বিমান নেই ,  পাখিও নেই ।  সেই সাথে আদিমতম পাখি আর্কিওপেটরিক্সকে তিনি তুলনা করেছিলেন কাগজের বিমানের সাথে ।  
ওড়া খুবই পরিশ্রমসাধ্য একটা কাজ ,  এর জন্য লাগে প্রচুর শক্তি ,  যার জন্য পাখিদের ওড়ার ধরনের উপরেই গড়ে উঠেছে ভিন্ন ভিন্ন খাদ্যাভাস ।  নাহ ,  আসলে খাবারের তাগিদেই চলে এসেছে ওড়াওড়ির এই পার্থক্য ।  
৪০০ মিলিয়ন বছর আগে চতুষ্পদীদের আগমন ঘটে ,  ৩৫০ মিলিয়ন বছর আগে সেই উভচরগুলো থেকে বিবর্তিত হয়ে আগমন ঘটে সরীসৃপদের ,  যাদের মাঝে  Synapsida থেকে ২২০ মিলিয়ন বছর আগে এসেছিল আদি স্তন্যপায়ীরা ,  যদিও ৬৫ মিলিয়ন বছর আগে ডাইনোসরের বিলুপ্তি ঘটার আগে তাদের অবস্থান ছিল পিছনের সারিতে লুকায়মান ।    আর সরীসৃপদের  Eureptilia ধারা থেকে আগমন ঘটে Anapsid ( কাছিম ,  কচ্ছপ )  আর Diapsidর একগাদা ধারা থেকে আলাদা আলাদা ভাবে থেকে বাকী সব গিরগিটি ,  সাপ ,  তুয়াতারা ,  কুমির ,  বিলুপ্ত ইকথিওসোরাস ,   এবং পাখিদের উদ্ভব হয় ।  কোটি কোটি বছর আগের স্তন্যপায়ী এবং পাখিদের যে পূর্বপুরুষ ছিল তার না ছিল পালক ,  না ছিল পশম ,  না ছিল ধমনীতে বহমান উষ্ণ রক্তপ্রবাহ ,  তার ছিল একটি ক্ষুদের মস্তিষ্ক আর সামান্য বুদ্ধিমত্তা ।  অথচ মাত্র ৩৩০ মিলিয়ন বছরের ব্যবধানে তার বংশধরেরাই কত আলাদা আলাদা রূপে বিদ্যমান আজকের জগতে !  
পাখিদের পূর্বপুরুষ ডাইনোসর ,  কিন্তু কোন ধরনের ডাইনোসর ?  পালকওয়ালা ডাইনোসর ,  কিন্তু কিভাবে তারা উড়তে শিখল এবং কেন শিখল এই নিয়ে করা হয়েছে চিত্তাকর্ষক বিশদ আলোচনা ।  
এরপর লেখক আলোচনা করেছেন পাখিদের শ্রেণীবিন্যাস নিয়ে ,  কোন পাখি আসলে কোন পরিবারে বা গণের অন্তর্ভুক্ত ,  অনেক পাখি দেখতে এক কিন্তু দেখা গেল সম্পূর্ণ ভিন্ন প্রজাতি ,  আবার শ্রেণীবিন্যাসের গুরুত্বও অপরিসীম ।  তাই বারংবার ঘুরে ফিরে এসেছে প্রাতঃস্মরণীয় চার্লস ডারউইন ,  রাসেল ওয়ালেস এবং বৈজ্ঞানিক পদ্ধতিতে নাম দেবার আবিস্কার সুইডিশ প্রকৃতিবিদ কার্ল লিনিয়ের কথা ।  তবে বর্তমান ডি এন এ পদ্ধতি আসার পরে অনেক পাখির শ্রেণীবিন্যাস আবার নতুন করে করা হয়েছে ,  নিখুঁততর ভাবে ।   এবং ডি এন এ ম্যাপিং - এর সাহায্যে সন্ধান চলছে কে কার পূর্বপুরুষ ,  এবং কে কার কতটা নিকটাত্মীয় ।  যেমন এতদিন ধারণা ছিল আমাদের জানা মতে সর্বকালের সর্ববৃহৎ শিকারি পাখি নিউজিল্যান্ডের  Haasts Eagle  (  ৩ মিটার দানার বিস্তার ,  ওজন ১৫ কিলোগ্রাম )  ,  যা এখন বিলুপ্ত এসেছে অস্ট্রেলিয়ার Wedge - tailed Eagleর পূর্বপুরুষ থেকে ,  কিন্তু ডি এন এ ইতিহাস সাক্ষ্য দিচ্ছে মাত্র ১ মিলিয়ন বছর আগে  কেজিখানেক ওজনের এক ভিন্ন জাতের ঈগল ছিল সেই বিশালাদেহী ঈগলের পূর্বপুরুষ ,  যারা দ্বীপ দেশ নিউজিল্যান্ডে আসার পর প্রচুর খাবার ,  শত্রুর অনুপস্থিতিসহ অন্যান্য কারণে প্রায় ১৫গুণ বৃদ্ধি পায় তাদের আকৃতি !  এটা প্রমাণিত হবার পর Haasts Eagleর নতুন বৈজ্ঞানিক নামকরণ করা হয় সঠিক গণ অনুযায়ী !  
সারা বিশ্বে দশ হাজার প্রজাতির পাখি আছে বর্তমানে ,  তাদের মূল পরিবারগুলোর সবার বৈশিষ্ট্য আলোচনা করা হয়েছে স্বল্প কথায় ,  জানানো হয়েছে তাদের বিলুপ্ত পূর্বপুরুষদের কথা ।  
এরপর লেখক টেনেছেন আসল প্রসঙ্গ -  পাখিদের জীবন  !  মানে তাদের খাদ্যাভাস এবং যৌনআচরণ ।  কেন এক ধরনের পাখি বীজ খায় ,  যেখানে অন্যরা মাংস খাচ্ছে ,  কেন একদল ঘাস খায় ,  অন্যরা মাছ ।  এবং কিভাবে এই খাবার মূল ভুমিকার রাখছে তাদের দৈহিক আকৃতিতে ,  কেন কিছু পাখি হচ্ছে ক্ষুদে আবার কিছু হচ্ছে বিশালদেহী !  অধিকাংশ পাখিই অন্য প্রাণী ভক্ষণ করেই বাঁচে ,  তা হোক পতঙ্গ ,  কাঁকড়া ,  মাছ বা মাংস ।  এবং একমাত্র শিকারি পাখিরা বাদে সবাই - ই খাদ্যসংগ্রহ করে চঞ্চু দিয়ে ,  একমাত্র শিকারিরা  (  প্যাঁচা এবং ফ্যালকনরা )  ব্যবহার করে তাদের ব্রহ্মাস্ত্র -  নখর  !  এসেছে সেই পাখিদের কথা যারা চোরের উপরে ডাকাতি করে খায় ,  মানে অন্য পাখির শিকার ছিনিয়ে নেয় ,  যেমন কয়েকজাতের সিন্ধু ঈগল ,  স্কুয়া ইত্যাদি ।  আলোচনায় এসেছে ঘাস - লতা - পাতা এবং ফুলের রস খেয়ে বেঁচে থাকা পাখিরাও এবং তাদের তৃষ্ণা নিবারণের ভঙ্গীও ।  সেই সাথে কী করে তারা তাদের ছোট্ট বাচ্চাদের লালন করে সেইটাও ।  
পরিযায়ী পাখিদের নিয়ে আছে আস্ত একটা অধ্যায় ,   উত্তর ইউরোপ এবং এশিয়ার ৫ বিলিয়ন পাখি এবং উত্তর আমেরিকার ৫ বিলিয়ন পাখি প্রতিবছর পরিযান  ( মাইগ্রেশন )  করে ,  কিভাবে এর শুরু ?  কেন করে ?  কিভাবে করে ?   পথ চেনার বিষয় - আশয়সহ সবকিছুরই উত্তর আছে সংক্ষিপ্ত আকারে ।  
পাখিদের যৌনজীবন নিয়ে কাকতালীয় ভাবে কৌস্তভ তার বর্তমান পোস্টে মূল্যবান কিছু তথ্য দিয়েছে যেমন -  
দেহকোষের অনেকরকম স্পেশালাইজেশনের একটা হল প্রোগ্রামড সেল ডেথ ।  খুবই আবশ্যক জিনিস ।  ভ্রুণ অবস্থায় আমাদের হাতের তালু থাকে একটা চ্যাপ্টা চাকতির মত ।  সেখান থেকে আঙুল তৈরির উপায় হচ্ছে ,  চাকতিটা বাড়ার সময় চারটে খাঁজ বরাবর কোষগুলো মরে যাওয়া ।  তাহলেই পাঁচটা আঙুল বাড়তে থাকবে ।  কোথায় কী কোষ তৈরি হবে সেই স্পেশালাইজেশনের মতনই কোথায় কোন কোষ মরবে এই প্রোগ্রামিংটাও আমাদের শরীর নিখুঁতভাবে করে দেয় । 
এই পেপারটায় পাখিদের ভ্রুণের একটা খুব ইন্টারেস্টিং অংশের প্রোগ্রামড সেল ডেথ নিয়ে কথা বলেছে ।  দায়ী জিনটাকে শনাক্তও করে ফেলেছে । 
বস্তুটা হল শিশ্ন । 
অল্প কয়েক প্রজাতি ছাড়া দুনিয়ার বেশির ভাগ পাখিদেরই শিশ্ন নেই বলে তারা মিলনের সময়  ‘ পেনিট্রেশন ’  করতে পারে না ।  তাদের পরষ্পর যৌনছিদ্র ঠেকিয়ে মিলনের পদ্ধতিটা বেশ সাম্যবাদী ,  একটা সুন্দর নাম দেওয়া যায়  –  যৌনচুম্বন ।  এরা দেখছি এই দুর্দান্ত প্রশ্নটা নিয়ে তদন্তে নেমেছিল ,  বিবর্তনে পাখিদের শিশ্ন হারিয়ে গেল কী ভাবে ? 
এবং সেই প্রশ্নটার সম্ভাব্য উত্তর এই যে ,  পাখিরাও বলপূর্বক পেনিট্রেটিভ সেক্স পছন্দ করে না ।  এবং পাখিদের মেটিংয়ের নিয়ম যেহেতু এই যে মেয়ে পাখিরাই সঙ্গী নির্বাচন করে তাকে প্রজননের জন্য মিলনের অনুমতি দেয় ,  তারা হয়ত ছোট অস্ত্রের পুরুষকেই পছন্দ করত । 
বইতে সেই সাথে বলা হয়েছে উটপাখি এবং কিছু হাঁসের কথা যাদের শিশ্ন ব্যবহার এখনো কার্যকর ।  কিন্তু অন্যদের ক্ষেত্রে কেন এমন হল ,  বিশেষ করে তাদের পূর্বপুরুষ যেখানে শিশ্নসম্পন্ন ছিল ?  
আর আছে মিলনের জন্য সঙ্গীকে আকর্ষণ করার অসাধারণ সব ব্যাপারগুলো -  নাচ ,  গান ,  রূপ ,  বল ,  যুদ্ধ ,  বাসগৃহ নির্মাণ -  কি না !  প্রাণীজগতের অন্যতম বর্ণীল ব্যাপারস্যাপার পাখিদের মিলনসঙ্গীকে ইমপ্রেস করার চেষ্টাগুলো !  
অবধারিত ভাবেই এরপরে আলোচনা করা হয়েছে পাখিদের পরিবার গঠন ,  সামাজিক সম্পর্ক এবং ছানা লালনের দিকগুলো  ,  কেন এক পাখি অন্য পাখির বাসায় ডিম পাড়ে ,  কেন একজন অন্যজনের বাচ্চাকে লালন করে ,  ছেলে - মেয়ে পাখির আলাদা আলাদা ভূমিকা -  ইত্যাদি ইত্যাদি ।  
খুব কৌতূহলদ্দীপক অধ্যায়ে নাম হচ্ছে  MINDS OF BIRDS ,  পাখিদের মনে বলে কি আদপেই কিছু আছে ?  অবশ্য লেখক এখানে দারুণ ভাবে ব্যাখা করেছেন মন বলতে আমরা কি বুঝি ,  মন বলে কি কিছু আসলেই আছে কিনা এই প্রশ্নগুলোর ।  শেষে ব্যাখ্যা করেছেন পাখির বুদ্ধিমত্তা ,  ব্যবহার ,  কৌতুকবোধ নিয়ে ।  নিউ ক্যালোডোনিয়া দ্বীপের কাকেরা শুধু যন্ত্র ব্যবহার করে তাই - ই নয় তারা যন্ত্র তৈরি পর্যন্ত করতে সক্ষম  (  কাঠি ,  ঘাস ,  লাঠি দিয়ে খাদ্য সংগ্রহ )  ,  কিছু পাখি ঝিনুক বা কচ্ছপ অনেক উপর থেকে পাথুরে চাতালে ফেলে তরিবৎ করে খায় -  এই ব্যাপার গুলো এসেছে দারুণ সব স্কেচ সহ ।  
 শেষ অধ্যায়ে বর্ণনা করা হয়েছে বর্তমান মানব সভ্যতার সাথে পাখিদের দন্ধ ও সম্পর্কের কথা ,  মানুষের কারণে অনেক প্রজাতির বিলুপ্তির কথা ,  আবার কিছু মানুষের কারণে কয়েক প্রজাতির পাখির বেঁচে থাকার কথা ।  
৪৬০ পাতার বইটি অবশ্যপাঠ্য ,  শুধু পাখিদের সম্পর্কে জানার জন্য নয় ,  জীবজগত ,  প্রকৃতি ,  জীবন এবং সর্বোপরি নিজেকে জানার জন্য ।  
  (  আমার জীববিদ বন্ধু আলিফা বিনতে হক বিনিকা সম্প্রতি ফুল স্কলারশিপ নিয়ে অক্সফোর্ডে জীববিজ্ঞান নিয়ে উচ্চতর লেখাপড়ার সুযোগ পেয়েছেন ।  বন্ধুভাগ্যে আমি অতি অতি আনন্দিত এবং গর্বিত ।  এই পোস্টটি তার জন্য । 
সেই সাথে বিনিকার প্রতি অনুরোধ বাংলায় জীববিজ্ঞান এবং বিবর্তন নিয়ে চমৎকার তথ্যবহুল সহজ ভাষায় লেখা এমন বইয়ের ব্যপক অভাব ,  সে যেন উচ্চতর গবেষণা ফাঁকে ফাঁকে এমন বই লেখার কথাও বিবেচনা করে ।  ) 






রিওর সৈকত এবং নৈশজীবন



কিঙ্কিণী রিনিঝিনি শব্দে কাঁচা ঘুমটা ভেঙ্গে গেল ,  জলতরঙ্গের মত তরল সুরেলা কয়েকটা কণ্ঠস্বর উড়ে বেড়াচ্ছে ঘরময় ,  তারই কোন একটা তন্দ্রাভেদী বাণ হয়ে কর্ণকুহরে প্রবেশ করা মাত্র আপাতদৃষ্টিতে হিমালয়ের মত অটল ঘুমখানা বজ্রআঁটুনি ফস্কা গেরোর মত জামানত হারালো ।  রিও ডি জেনিরোর লেমন গ্রাস হোস্টেলের এক কোণার কক্ষে তিন তলা খাটের সবচেয়ে উপরেরটাতে  শুয়ে আছি ,  উপরের দিকে তাকালে নানা আঁকিবুঁকি সহ বিবর্ণ হতে থাকা ছাদ চোখে আসে কিন্তু নিচের দিকে তাকাতেই -  -  -  আহেম — গুরু মুজতবা আলী প্যারিসের রমণীদের পোশাক নিয়ে যা বলেছিলেন প্রায় শত বছর আগে তা ঝা করে মনে পড়ে গেল -  আহাহা ,  প্যারিসের মেয়েদের সে কী পোশাক !  আমার টাই দিয়ে তিন - তিনজনের জাঙ্গিয়া হয়ে যাবে !  
শুধু একটা ছোট্ট কারেকশান ,  ব্রাজিলের যে ডানাকাটা পরীদের দেখলাম আমাদের কক্ষে তাদের পাঁচজনের পরনের পোশাক হয়েও বাঁচবে আমার টাই থেকে !   তবে রমণী দের হুর - পরীর মত ফালতু কল্পনার সাথে তুলনা করতে যথেষ্ট আপত্তি আছে আমার ,  সেই যে কবি বায়রণ বলে গেছিলেন  টু এলিজা কবিতাতে -  
1 . 
Eliza !  what fools are the Mussulman sect , 
Who ,  to woman ,  deny the soul ' s future existence;
Could they see thee ,  Eliza !  they ' d own their defect , 
And this doctrine would meet with a general resistance . 
2 . 
Had their Prophet possess ' d half an atom of sense ,  
He ne ' er would have woman from Paradise driven;
Instead of his Houris ,  a flimsy pretence ,  
With woman alone he had peopled his Heaven . 
এই নিয়ে অবশ্য অনেক মহাজ্ঞানীকে বুলি কপচাতে শুনেছি যে বায়রন ইসলামবিদ্বেষী ছিলেন বলেই এমন লিখেছেন ,  আর ভাই ,  এইখানে কবি নারীকে ঐ সব হুর - পরীদের চেয়ে সম্পূর্ণ অন্য এক উচ্চতায় নিয়ে যেয়ে বলেছেন যে তাদের তুলনা একমাত্র তারাই !  
যাই হোক ,  চোখ মেলে নিচের দিকে তাকানোর পরপরই হেঁড়ে গলায় বলতে চেয়েছিলাম জিম মরিসনের মত স্কচ ভেজানো কণ্ঠে -  Hello ,  I love you ,  Will you tell me your name ?   কিন্তু মুখ দিয়ে কেবল ঠেলেঠুলে আসল একটিই শব্দ -  হ্যালো !  
তাতেই মর্ত্যের অপ্সরা যে বিলোল চাহনি দিলেন তাতেই বুকের মাঝে সুখের মত চিনচিনে ব্যথার অনুভবের সাথে সাথে অনাগত উৎক্ষিপ্ত ক্ষিপ্ত বস্তুর আশঙ্কায় মাথাটা বালিশের আড়ালে নিয়ে ফেললাম ।  কিন্তু নাহ ,  উৎক্ষিপ্ত হল মোম পালিশ করা নাটোরের কাঁচাগোল্লায় ডুবানো কিছু বাক্য ,  নানা কণ্ঠে -  এই এখনও ঘুমাচ্ছ ?  আমরা সৈকতে যাচ্ছি সানবেদিং করতে ,  যাবে না ?  গেলে এখনই উঠতে হবে ,  খানিক পরে ভিড়ে পা ফেলা যাবে না কোপাকাবানায়  ! 
সৈকতপ্রেমী ,  সূর্যস্নানপাগল বিকিনি পরিহিতাদের জন্য কোপাকাবানা সারা বিশ্বের সবচেয়ে চিত্তাকর্ষক সৈকতের নাম ।  সুনীল সমুদ্র ,  সবুজ পাহাড় ,  সাদা বালি ,  ঝকঝকে মহানগরী ,  মায়াময় পানশালা ,  উদাত্ত সঙ্গীত ,  জাদুময় নৃত্য -  সব মিলিয়ে এই আবহ তৈরি  করেছে অনেক দশক ধরে ।  তার উপরে নতুন প্রলেপ বুলিয়েছে আগামী বছরের বিশ্বকাপ ফুটবল এবং ২০১৬র অলিম্পিক ।  সবাই যেন পাগল হয়ে ছুটছে রিওর পানে ।  

সেই বিশ্বখ্যাত কোপাকাবানা  সৈকত  আমাদের হোস্টেল থেকে মাত্র কয়েকশ মিটার দূরে ,  কিন্তু গত ৩ সপ্তাহের অমানুষিক লাগাতার ভ্রমণের ফাঁকে ফাঁকে বারবার ইসাইয়াস সেরণা এবং হুয়ান ভিদালের সাথে পইপই করে বলে নিয়েছি যে রিওতে আমরা প্রথম দিন কেবল অলস বিশ্রাম করব ,  হয়ত একটু আধটু হেঁটে কাইপিরিনিয়ার গ্লাস হাতে সৈকতে যেতেও পারি সাদা বালুতে পা ছোঁয়াতে এর বেশী কিছু নয় ।    কিন্তু ঘুমের তন্দ্রা না যাওয়া অবস্থাতেই সদ্য পরিচিত এত বন্ধুবৎসল তরুণীদের আহ্বান ফেরাই কী করে  !  কোন মতে ঢোক গিলে বললাম ,  তোমরা রওনা দাও ,  আমরা অন দ্য ওয়ে !    

আসলে আগের নিশি রাতে পৌঁছেছি রিওতে ,  সাথে রাজ্যের ক্লান্তিজনিত ঘুম ,  মরার মত যখন বিছানায় গেছি তখন আর কেউ ছিল না সেখানে ,  রুমে নয় খানা বিছানা ,  ৩ টা আমাদের ,  বাকী ৬ খানা সেই ছয় ব্রাজিলিয়ান তরুণীর যারা এসেছে সাও পাওলো শহর থেকে ,  কিন্তু রাতে আমাদের আসার সময়ে স্থানীয় কোন পানশালায়  ছিল বলে আর পরিচয় হয় নি !  যাক ,  ভাগ্যিস তারা সকালে আমাদের উপস্থিতিকে উপেক্ষা করে খিলখিল শুরু করেছিল ,  নাহলে দিনের শুরুটা কেমন বিবর্ণ ম্যাড়ম্যাড়ে হতে পারত !  
বেজায় গরম ,  কাঠফাটা রোদ ।  এই রোদের মাঝে গরম বালুর উপরে পাতলা তোয়ালে বিছিয়ে তাতে উদোম হয়ে শুয়ে তন্দুর সেঁকা হবার অনেক ফজিলত নিশ্চয়ই আছে ,  তবে কিনা আমরা ঠিক ঐ গোত্রের না ।  তাই হোস্টেলের ছায়াময় বারান্দায় ছাতার নিচে বসে বেশ খানিকক্ষণ রাজা - উজির মারতে মারতে কাইপিরিনিয়া পান চলল ,  জিনিসটা উমদা ,  আঁখের রস গেজিয়ে তাতে পরিমাণমত চিনি এবং লেবু দিয়ে প্রায় অমৃতের মত বানিয়ে মেলা হয়েছে ।  একেই বলা চলে ব্রাজিলের জাতীয় ককটেল ,  আর যে যাই বলুক ,  লেবুর চেয়ে সুগন্ধি জিনিস কীই বা আছে মহাবিশ্বে !  

 ( ছবিটা উইকি থেকে নেওয়া ) 
এক থালা ভাত আর গরম ডালের মতো সাধারণ ভেতো খাবারও দুফোঁটা লেবুর রসে কতটা পরিবর্তিত হয় তা আমরা সকলেই জানি ,  তেমন ভাবেই শুধু টেকিলা না ,  লেবু যেখানেই যাক সেটাকেই সুন্দরতর ,  সুস্বাদুতর করে থাকে বলেই আমার দৃঢ় বিশ্বাস ।  সেই সাথে এই পানীয়ের আরেকটা গুরুত্বপূর্ণ দিক হচ্ছে প্রচুর বরফের কুঁচি ,  চাইলেই গ্লাস ধুম করে শেষ করা যাবে না ,  চরম উদাসের গল্পের মতই রসিয়ে রসিয়ে ,  তারিয়ে তারিয়ে ,  চেখে চেখে পান করতে হবে তরিবৎ করে ।  মুছে যাবে ক্লান্তি ,  ক্লেদ ।  লকলোমন্ড পানরত ক্যাপ্টেন হ্যাডকের মতই আপনি হয়ে উঠবেন ফিঞ্চ পাখির মত ফুরফুরে মেজাজের ।  
লেমন গ্রাস হোস্টেলের খ্যাতি দেশ ছাড়িয়ে মহাদেশ পর্যন্ত বিস্তৃত ,  ল্যাতিনের অন্য দেশেও আমাদের একাধিক পর্যটক বলেছিল -  রিও গেলে অবশ্যই লেমন গ্রাসে থেক ,  পয়সাও যেমন কম ,  সৈকতেরও কাছে ,  আর মজা পাবে অনেক ।  সেই সাথে স্বীকার করতেই হবে এদের কর্মচারীরা অতিমাত্রায় বন্ধুবৎসল ।   আর্জেন্টিনার ট্যুরিস্টের ছড়াছড়ি ,  আসলে বাংলাদেশে ব্রাজিল - আর্জেন্টিনা শুনলেই আমরা শত্রুভাবাপন্ন দুই জাতি মনে করে ,  যারা সারাদিন একে অন্যকে খোঁচাচ্ছে ফুটবল নিয়ে ।  কিন্তু বাস্তবে তারা যথেষ্ট বন্ধুভাবাপন্ন জাতি ,  ব্রাজিল যেমন লাখো লাখো আর্জেন্টাইন বেড়াতে আসে ,  আর্জেন্টিনার রাস্তাতেও তেমন দেখা হয়েছে অনেক ব্রাজিলিয়ানের সাথে ।  বরং দুই জাতিই অবাক হয়েছে শুনে যে দূর বিশ্বের বাংলাদেশ নামের দেশটি প্রতি চার বছর অন্তর অন্তর তাদের পতাকায় ছেয়ে যায় ! 

 এই সব আড্ডার ফাঁকেই পায়ে সমুদ্রে চুম্বনসিক্ত অতল জলের উপহার বালুকণা নিয়ে আমাদের রুমমেটরা ফেরত আসল ,  আমাদের দেখেই মুচকি হেসে চোখ মটকে বলল -  আলসে পোলাপাইন ,  সারাদিন ছায়া বসে ইন্টারনেট ব্যবহার করতে রাজি ,  কিন্তু রোদেলা সাগরের তীরে আমাদের সাথে একটু আড্ডা দিবে ,  তাতেও গড়িমসি ! 
তা কম্পিউটার ছিল সাথে বৈকি ,  সচলায়তনও ছিল ,  ঐ আড্ডার মাঝে হাল না ছাড়ার এই লেখাটি এক বসায় লেখে পোস্ট করেছিলাম  (  বরাবরের মতই )  ।  
দুপুরের রোদের তেজে খানিকটা মেঘলা ভেজাল মেশবার পর যাওয়া হল কোপাকাবানা সৈকতের লেবনন বীচে ,  কয়েক মিনিটের হাঁটা পথ ,  সবার গায়ে ফিনফিনে সিল্ক জাতীয় পোশাক ,  গরমে যার বিকল্প নেই  !  হাতে সদ্য কাঁটা সবুজ ডাব ,  তৃষ্ণা নিবারনে অব্যর্থ বস্তু !  শুনলাম আসন্ন বিশ্বকাপ আর অলিম্পিকের জন্য এই এলাকার সমস্ত বাড়িঘরের দাম সপ্ত আসমান ভেদ করে আরও ঊর্ধ্বপানে ছুটে চলেছে ।  মিনিট তিনেকের হাঁটা পথ ,  তারপর লম্বা এক রাস্তা চলে গেছে সৈকতের বালুকণা আর শহরের ইটকে আলাদা করে ।  আর সেখানে -  উরেব্বাস !  মানুষের মহারণ্য । 

 গিজগিজ করছে আদমসন্তানে ।  আবালবৃদ্ধবণিতা ।  তার মাঝেই চলছে কোটি ধরনের বিনোদন এবং ব্যবসা -  হচ্ছে বীচ ভলিবল ,  হ্যান্ডবল ,  স্যান্ড ফুটবল ,  নানা ধরনের কসরত ।  জলক্রীড়ার ব্যবস্থা আছে হরেক রকমের -  সার্ফিং ,  নৌকাভ্রমণ ,  দূরের দ্বীপে জাহাজে যাওয়া ,  ওয়াটার স্কি ,  এমনকি ডাইভিংও !  পানীয়ের -  খাবারের দোকান সারি সারি একপাশে ,  সাথে ছাতা ,  রোদচশমা ,  সাঁতারের পোশাক ,  তোয়ালের বিকিকিনি ।  চাইলে ভাড়া করতে পারবেন শুয়ে বসে থাকার চেয়ার ,  মাথার উপরে দেবার জন্য রঙ ঝলমলে ছাতা ।   গরমের মাঝে  এত্ত এত্ত উদোম নারী - পুরুষের ছবি তেমন তুলতে উৎসাহ বোধ করি নি ,  যাও দুয়েকটা আছে তা কোন ছবির পরীক্ষায় উৎরাতে অসমর্থ বিধায় তারা উহ্যই থাক ।   
ঘণ্টাখানেক জীবনের নেশায় মাতাল উদ্দেশ্যহীন হাঁটাহাঁটি করে ফের লেমন গ্রাসের দিকে ফেরা ।   আড্ডায় - বিশ্রামে - কাইপিরিনিয়ায় বিকেল গড়িয়ে সন্ধ্যে হয়ে গেল ,  রাতের পরিকল্পনা হচ্ছে ,  এর মাঝে বিশ্বের অন্যতম নিষ্পাপ মুখমণ্ডল এবং সূক্ষ সৌন্দর্যের অধিকারিণী মিশেল জানাল সে খুব ভাল দৌড়বিদ ,   (  ইয়াইয়াস ব্যাটা তাকে বলেছে একদা সুমেরুর ম্যারাথনে অংশ নিয়েছিলাম )  ,  তার সাথে যেন পরদিন দৌড়াতে যাই ।  মিশেলের অতলস্পর্শী চোখের স্বচ্ছ তারায় চোখ রেখে কেবল বলেছিলাম ,  তোমার সাথে শুধু কালকের কয়েক মাইলের দৌড় না ,  সম্ভব হলে সারা আন্দেজ ,  আমাজ ,  আতাকামা হেঁটে হেঁটে পাড়ি দেব মেয়ে ,  কিন্তু আমার জন্য একজন অপেক্ষা করে আছে যে বাল্টিক সাগর পাড়ের হেলসিংকিতে ।  সে যদি কোনদিন অপেক্ষার পালা ভুলে যায় ,  তাহলে অবশ্যই তোমাকে লিখব অভিযানের জন্য তৈরি হতে ।  প্রত্যুত্তরে মিলেছিল লাজুক হাসি আর অন্যদের বাহিরে যাবার জন্য প্রস্তত হবার তাড়া ।  

যাওয়া হবে লাপাতে ,  শহরের আরেক প্রান্তে ।  অন্যগ্রহের ফুটবল খেলা টার্মটি যে খেলোয়াড়ের জন্য প্রথম ব্যবহার করা হয়েছিল তিনি ব্রাজিলের রোনালদিনহো ,  তার এক সাক্ষাৎকার পড়েছিলাম ইউরোপিয়ান নৈশজীবন নাকি ব্রাজিলের নৈশবিনোদনের তুলনায় মহাপানসে  !  বেশ বিরক্তই হয়েছিলাম সেই কথা শুনে ,  কিন্তু লাপা পৌঁছানোর পর বুঝলাম কতখানি ঠিক !  বিশাল এলাকা জুড়ে ফাঁকা জায়গা ,  এর মাঝেই কিছু রাস্তা ,  ঘরদোর ,  পুরো এলাকাটাই ডিসকো ক্লাব হিসেবে ব্যবহৃত হচ্ছে ।  মিউজিক বাজছে নানা কোণ থেকে ,  আলাদা আলাদা ডিজের তত্ত্বাবধানে ,  যে যার ইচ্ছা মত নেচে যাচ্ছে পছন্দনীয় সঙ্গীত বা সঙ্গীর  সাথে ।  এমনটা চলবে ভোর ছয়টা বা সাতটা পর্যন্ত !  মাঝে গুটিকতক খাবারের দোকান ,  সাথে পানীয়ের তো বটেই ।   নাচানাচির এক পর্যায়ে হঠাৎ  শুনি কয়েকজনের তারস্বরে চিৎকার -  ফাইট ,  ফাইট !  দেখি ছুরি ঝিলিক দিয়ে উঠল সোডিয়াম আলোয় ,  মারামারি লেগে গেছে দুই মুশকো  জোয়ানের মাঝে ,  পুরাই হলিউডের সিনেমার মত ,  তাদের কোনমতে অন্যদিকে ঠেলে দিল সবাই ,  ভাবখানা এমন -  মারামারি করলে কর ,  কিন্তু আমাদের মজা নষ্ট করছে কেন বাপু !  অন্যদিকে যেয়ে সারারাত হাতাহাতি কর ,  যাও ।  
আর দেখা মিলল অনেক অনেক ট্রান্সসেক্সুয়ালদের ,  আগেই শুনেছিলাম রিওতে তাদের উপস্থিতির সংখ্যা সারা বিশ্বের মাঝে উচ্চতম ,  সবাই যে এখানের তা না ,  এবং এদের অনেকে প্রতারণার শিকার হয়ে ,  কেউবা জীবনযুদ্ধে বেঁচে থাকার তাগিদে উপায়ন্তর না দেখে আদিমতম পেশায় নিয়োজিত হবার জন্য  অপারেশন টেবিলে আর হরমোন পিলের কাছে পেতেছে সাহায্যের হাত ।  তাদের কমিউনিটি বিশাল এখানে ।  সন্ধ্যার পর নানা ধরনের খদ্দেরদের আনাগোনাও শুরু হয় যৌনব্যবসার কারণে ।  
ব্রাজিলিয়ানদের যে কেন বিশ্বের সবচেয়ে পার্টিপাগল জাতি বলা হয় তা বুঝে যাবেন রিওতে একটি রাত কাটালেই ,  ভোর ছয়টা পর্যন্ত সামনে নেচে গেয়ে পান করে লাল চোখ নিয়ে ঠিকই অফিস চলে যাবে সাতটার সময় কড়া কফির কাপ হাতে ,  কিন্তু পার্টির মজা ছাড়তে জারি না কেউ - ই ।   আমাদের এমন কোন সমস্যা নেই পরের দিন রিওতে ঘোরাফেরা করা ছাড়া ,  তাই নিশ্চিন্তে মিশে গেলাম সবাই  জীবনের আনন্দ পানরত উম্মাতাল জনতার সাথে ।  
 (  টেকি ব্যাপারে আমি বড়ই আইলসা ,  যাকে বলা চলে জগদ্দল পাথর ,  নতুন কিছু শিখতে ব্যাপক অনীহা ,  যে কারণে পুরানো যন্ত্রপাতি পাল্টাই না সাধারণত জীবনযাত্রা হুমকির মুখে পড়া পর্যন্ত ।  বাসায় আনা হল ম্যাকের কম্পু  ,  সেখানে অভ্র লেখা যায় না সহজে ।  কী করি ? 
এক সচল এগিয়ে আসলেন সাহায্যের হাত নিয়ে ।  প্রথমেই ভয় দেখালাম ,  ভাই এত্ত এত্ত প্রশ্ন করব ,  মাথা ঠাণ্ডা রাইখেন ।  সে উল্টো অভয়বাণী দিয়ে বলে -  আমার ব্যপক ধৈর্য ,  এমন অনেক হয়েছে যে ছাত্র আমার ধৈর্যে অতিষ্ঠ হয়ে পালিয়েছে ,  আমিই টিকে গেছি !   
আসলেই তাই ,  আমার মত আকাঠকেও উনি দিনের পর দিন নানা ফুঁসমন্তর দিয়ে ঠিকই ম্যাকে অল্পবিস্তর অভ্র টাইপ করা শিখিয়ে ফেললেন !  
এই পোস্টটি আমার সেই শিক্ষক সচল জি এম তানিমের জন্য  ।   ) 






 এই পদ্মা ,  এই মেঘনা ,  এই যমুনা সুরমা নদী তটে




নদীপ্রধান দেশের মানুষ আমি ।  শৈশব ,  কৈশোর কেটেছে পদ্মাতীরের রাজশাহীতে ।  পদ্মা ,  মেঘনা ,  যমুনা ,  সুরমা ,  কর্ণফুলী ,  ব্রহ্মপুত্র ,  নাফ ,  ইছামতী ,  ধলেশ্বরী কত অসম্ভব সুন্দর নদীগুলো আমাদের চিরসবুজ পলিমাটির দেশটা তৈরি করেছে লক্ষ হাজার বছর ধরে ,  তাই কোন দেশে গেলেই সেখানকার স্থানীয় নদী দেখার জন্য মন আনচান করে ,  হয়ত সেই নদীর তীরে ইতস্তত পথ ভুলে বেড়ানো কোন শিশুকে দেখে রোমন্থন করি নিজের শৈশব ,  পৃথিবীর সব নদীর জেলেকেই মনে হয় অতি আপন পদ্মাপারের জেলে ।  সোজা কথায় বলি -  আমি নদী জমায় ।  বিভিন্ন চিত্রবিচিত্র নদী ,  তাদের বাঁক ,  লোকজন ,  জীবনযাত্রার সাথে একাত্নতা বোধ করি ।  
আজকের ছবিগুলো সবই বাংলাদেশের নানা প্রান্তের ,  এই বছরের প্রথম আড়াই মাস দেশে অবস্থানের সময় তোলা ।  
এই পোস্টটি আমাদের সবার প্রিয় মেহবুবা জুবায়ের ভাবীর জন্য  (  ভাবীর সাথে এবার অতি অল্প সময়ের জন্য দেখা হয়েছিল ,  তার মাঝেই উনি আমেরিকা ভ্রমণের স্পন্সর হতে রাজি হয়েছেন  !  !  !  ) 
অনুপ্রবেশ

শীতের পদ্মা

সূর্যসৈনিক

সুপ্রভাত বুড়িগঙ্গা

এককালের প্রমত্তা আত্রাই আজ স্থবির

লালচোখের এই জলদাসের সাথে দেখা হয়েছিল উপকূলে ,  উনি কি হার্মাদদের বংশধর ? 

নদীনিরবধি

বেদের বহর

সূর্য ,  গরু ,  প্রতিবিম্ব

পঙ্খিরাজ ও সওয়ার

হার্ডিঞ্জ সেতু

জীবনের ভার

মিশরীয় দেবতা রা - এর চোখ বাংলার নৌকায় ? 

কাপ্তান

অলৌকিক জলযান

ফ্রম নৌকা টু রিকশা

আশা না হারানোর দল

পাড়ের শৈশব

এবং সুন্দরবন

জলের বাঘ

কুয়াশা

নিষ্পাপ

মার্স কলিং ,  আর্থ ?  

কুবেরের বিষয়আশয়

আমার সোনার বাংলা

দৈনন্দিন

রূপকথা

স্বর্ণস্পর্শ

গুণটানা - ১

সীমান্তে

সাঁকো

বগুড়ার এই শীর্ণ নদীটির একটি অপূর্ব নাম আছে ,  বাঙালী !  বাঙালী নদী ! 

বাঁশের ভেলা ,  ভেলার বাঁশ


অভিযাত্রী

ফাঁদ

সেতু

জীবন

গুণটানা - ২

বন্দর

চর

দ্বীপ

বিকল্প

গুণ টানা - ৩

মমতা

বাজার

একাকী

বালুচরা

গতি

প্রযুক্তি

আভা

পারাপার

ভাটা

নদীর গোধূলি

রূপালী দ্বীপ

প্রহরী

দক্ষিণ

পূর্ব

আমারে নিবা মাঝি লগে ? 

পর্বতারোহী এম এ মুহিতের তোলার এই ছবিটি আমার বিশেষ প্রিয় ,  কেন জানি রবি ঠাকুরের একটি গান মনে করিয়ে দেয় দৃশ্যটা - 
তুমি    ডাক দিয়েছ কোন্‌ সকালে কেউ তা জানে না , 
আমার           মন যে কাঁদে আপন মনে কেউ তা মানে না ॥
          ফিরি আমি উদাস প্রাণে ,    তাকাই সবার মুখের পানে , 
                   তোমার মতো এমন টানে   কেউ তো টানে না 







বাংলার পথে  ৮  –  সত্যিকারের বরেন্দ্রভূমিতে




সকাল নয়টায় ঘুম ভাঙল মুঠোফোনের আওয়াজে ,  বিরক্তিকর যান্ত্রিক শব্দটা মুহূর্তের মাঝে তোজাম ভাইয়ের পরিশালীত কণ্ঠে পরিণত হল ,  মনে আসল আজ সাড়ে নয়টার কম্যুটার ট্রেনে চড়ে আমাদের বরেন্দ্রভূমির গহনে যাবার কথা ,  হাতে সময় আছে আধা ঘণ্টারও কম !  আগের রাত ভোর করে বই পড়ার খেসারৎ দিতে হল নাস্তা না করেই তড়িঘড়ি করে দৌড় দিয়ে বাড়ীর কাছের স্টেশনে পৌঁছে ,  সেই সাথে মনে মনে ধন্যবাদ দিচ্ছি রাজশাহীকে যে ঢাকার মত বিদঘুটে গিট্টু লাগানো ট্র্যাফিক জ্যাম তার কাছে নেই বলে ।  টিকেট সংগ্রহ করে প্ল্যাটফর্মে পৌঁছানোর পরপরই ট্রেন ছাড়ল ধীর লয়ে ,  এর আগে কম্যুটার ট্রেনে ভ্রমণ করা হয় নি ,  আসলেই জিনিসটাই নাকি নতুন উত্তরবঙ্গে ,  সারাদিনে বেশ কবার নির্দিষ্ট সময় অন্তর অন্তর একই স্টেশন ছুঁয়ে ছুঁয়ে আসে ।   দামেও সস্তা ,  কেবল একটু আস্তে আস্তে চলে । 
 
ভেবেছিলাম ব্যপক ভিড় থাকবে ,  গাদাগাদি করে যেতে হবে ,  সেই সাথে ছেঁড়াখোঁড়া সিটের কাভার থাকবে তেল চিটচিটে ,  মেঝে থাকবে মুড়ির ঠোঙ্গায় ভরা ।  বেশ আরামপ্রদ অবাক হয়ে লক্ষ্য করলাম ট্রেন বেশ ফাঁকা ,  আরামে সীটে পা ছড়িয়ে বসলাম দুইজনই ,  চেনা শহরে ছাড়িয়ে অচেনার দিকে চলেছে তখন মাঠের পেরিয়ে দূরের দেশের দিকে ।   নাচোল অঞ্চলের গোসাইপুরে প্রায় একশ বিঘা জমির উপরে তোজাম ভাইয়ের বাবা একটা পরিবেশবান্ধব রিসোর্ট করছেন ,  কাজ এখনও চলবে বেশ কিছু দিন ,  যদিও পিকনিক পার্টির আনাগোনা শুরু হয়ে গেছে ,   সেটা দেখার সাথে সাথে গ্রামবাংলা উপভোগের  সুযোগ আসে ষোলআনায় ।  তাই - ই আজকের ভ্রমণ সেইদিকে । 
 
ট্রেন ভ্রমণটা আসলেই উপভোগ্য ছিল ,  কু ঝিঁক ঝিঁক শব্দের সাথে সাথে মিতালি হয়ে গেল পাশের সীটের পরিবারটির সাথেও ,  তারা এই লাইনের নিয়মিত যাত্রী ,  জানালেন ভাড়া সাশ্রয় হয় এবং নিয়মিত সময়ে ছাড়ে বলে এই ট্রেনের জনপ্রিয়তা বৃদ্ধি পাচ্ছে জ্যামিতিক হারে ।   যা হয়েছে ঢাকা - রাজশাহী ট্রেনের ক্ষেত্রেও ,  ১৭০ টাকার টিকেট মাত্র কয়েক বছরে এখন ৬৫০ টাকা হয়েছে কিন্তু তারপরও কয়েকদিন আগে থেকে টিকেট কাটতে হয় ,  এতই তার চাহিদা ।  সাধারণ মানুষদের কথা ট্রেন যোগাযোগ ব্যবস্থা উন্নতি করে যেখানে কোটি কোটি লোকের যাতায়াতের অনেক ধরনের উন্নতি করা এবং দেশের রাজস্ব আয় সম্ভব সেখানে উল্টো দেশের একটার পর একটা ট্রেন স্টেশন বন্ধ হয়ে যাচ্ছে ।  এর পিছনে কী বিশাল ধনী বাসমালিকদের হাত আছে ,  আছে কোন লাভবান আঁতাত ?  যেমনটা ভোলা  – বরিশাল অঞ্চলের মানুষরাও বলে থাকেন নৌপরিবহনের ব্যবস্থার উন্নতি নিয়ে ।   তোজাম ভাই তার মতামতে জানালেন এই ভাবে যদি টানা কয়েক বছর চলে তাহলে দেখ যাবে কোন বহুজাতিক কোম্পানি একসময় বাংলাদেশের ট্রেনপরিবহণ ব্যবস্থা পুরোটাই লিজ নিয়ে অনেকগুণ লাভ সহকারে চালাবে ,  এই খাঁতে এতই অমিত সম্ভাবনা ।  আমি বললাম  বহুজাতিক কোম্পানি তো লাভ খুঁজবেই ,  আমাদের উচিৎ নিজেদের শোধরানো ,  কে যেন অনেক আগে বলেছিল বাংলাদেশ বিমান বিশ্বের একমাত্র বিমান কোম্পানি যেখানে কোন রকম কাস্টোমার সার্ভিস না দেওয়া হলেও বছরে কয়েক লক্ষ মানুষ এমনিই যাবে ,  এই কোম্পানিকে লস করছে দেখাতে হলে আসলে বিশাল বুদ্ধিমান হতে  হয়  (  !  )  ,  এবং আমরা সেই বুদ্ধিমত্তার পরিচয় দিয়েছি কিন্তু !  এক বার না ,  বারংবার । 
অবশেষে ট্রেন আমনুরা নিয়ে ফেলল আমাদের ,   এই জংশনের নাম অনেক শুনেছি ,  শিশুকালে এসেছি কিনা মনে নেই ।  এখন মনে হয় আমরা রাজশাহীর পাশের জেলা চাপাই নবানগঞ্জে ।  

 কিছুটা হতশ্রী ,  লোহা লক্কড়ের ছড়াছড়ি দেখে রবি ঠাকুরকেই মনে আসে - 
দাও ফিরে সে অরণ্য ,  লও এ নগর , 
লও যত লৌহ লোষ্ট্র কাষ্ঠ ও প্রস্তর
হে নবসভ্যতা !  হে নিষ্ঠুর সর্বগ্রাসী , 
দাও সেই তপোবন পুণ্যচ্ছায়ারাশি , 
গ্লানিহীন দিনগুলি ,  সেই সন্ধ্যাস্নান , 
সেই গোচারণ ,  সেই শান্ত সামগান , 
নীবারধান্যের মুষ্টি ,  বল্কলবসন , 
মগ্ন হয়ে আত্মমাঝে নিত্য আলোচন
মহাতত্ত্বগুলি ।  পাষাণপিঞ্জরে তব
নাহি চাহি নিরাপদে রাজভোগ নব -  - 
চাই স্বাধীনতা ,  চাই পক্ষের বিস্তার , 
বক্ষে ফিরে পেতে চাই শক্তি আপনার , 
পরানে স্পর্শিতে চাই ছিঁড়িয়া বন্ধন
অনন্ত এ জগতের হৃদয়স্পন্দন । 


কাছের এক চা - য়ের দোকানে দম এবং যাত্রাপথের রেস্ত নেবার জন্য জিরানো হল ,  ছোট বসার ঘরে টেবিলের পাশেই ছাদ পর্যন্ত গাদা করে রাখা শুকনা গোবরের জ্বালানী , 
 
বাহিরেই গরম ডোবা তেলে পিয়াজু ,  বেগুনি ,  পুরি ,  চপ ভাজা হচ্ছে ।  

টেনিদা স্টাইলে সেগুলোর কিছু বন্দোবস্ত করে বাহিরে এসে দেখি সবুজ স্নিগ্ধ শসা  (  খিরাই )  দারুণ শিল্পসম্মত ভাবে কেটে সাজিয়ে রাখা হচ্ছে পেটপূজার জন্য ,  দেখেই বিটলবণ ছিটিয়ে কচকচ করে খেতে ইচ্ছে করে এই গরমে - 

বাসস্ট্যান্ডে অনেক ওঁরাও এবং সাঁওতাল রমণী চোখে পড়ল ,  আমার নানা - নানীর সংসার জীবন শুরু হয়েছিল নাচোলেই ,  এই লাল মাটির শুস্ক অঞ্চলে ,  নানী এখনও শতমুখে প্রশংসা করেন আদিবাসীগোত্রদের ,  তার মতে -  সাঁওতালরা কোন সময় মিথ্যা বলত না ,  ওজনে কম দিত না ,  ঠকাতো না ।  এখন এত  দশকের পড়ে যদি কিছু কিছু মিথ্যাচারিতা ঢুকেও থাকে তাদের মাঝে ,  সেটা বাঙ্গালীদের সাথে বেশী মেশার জন্য ! 



এসে পড়ল মুড়ির টিন বাস ,  সেটাতে করেই হাসি ঠাট্টার মাঝে সময় গড়িয়ে গেল ,  এক মোড়ে নেমে চেপে বসলাম নছিমনে । 
 

নছিমন নামের বিখ্যাত যানটি নিয়ে নতুন করে কিছু বলার আছে বলে মনে হয় না ,  জনশ্রুতি আছে জল তোলার পাম্পের সাথে ভ্যানগাড়ী জুড়ে যে মহান উদ্ভাবক এটি প্রথম আবিস্কার করেছিলেন তার স্ত্রীর নাম ছিল নছিমন ।  যদিও অঞ্চলে বিশেষে এর নাম করিমন ,  ভুটভুটি ইত্যাদি ইত্যাদি । 
 
পথে দেখা মিলল অসাধারণ নকশা করা কিছু ঘরদোরের ।  আদিবাসীরা তাদের বাড়ীতে এমন নকশা করে থাকেন অতি অল্প খরচে ,  চুন এবং অন্যান্য সহজলভ্য উপকরণ ব্যবহার করে ।  যেন ন্যাশনাল জিওগ্রাফিকের পাতা থেকে উঠে আসা দূর দেশের কোন ঝকঝকে স্মৃতি ,  অথচ এ আমার মাটিরই এক ব্যতিক্রমী সৃষ্টি । 

কোথাও সাদামাটা ,  কোথায় বেশ জম্পেশ নকশা ,  তবে অধিকাংশ জায়গাতেই সফেদ বর্ণের ছড়াছড়ি ।  চলন্ত অবস্থাতেই টিকইল গ্রামের কয়েকটা বাড়ীর ছবি মিলে গেল । 
 



পিচ ঢালা রাস্তা ,  গাঁও - গেরামেও পৌঁছে গেছে ,  সেটা দিয়েই দেখা হল এক জীবন্ত ইতিহাসের সাথে ।  তার দর্শনে নেমে পড়লাম ,  অতি চমৎকার ছমছমে গুঁড়ির অধিকারী এক তেঁতুল গাছ ,  তার বয়স নাকি ৬০০ বছরের মত ,  

খুব অসম্ভব কিছুও নয় ,  কারণ মাটির যেখান থেকে একসময় গাছটির শেকড় পাতালপানে যাত্রা শুরু করেছিল সেখান থেকে প্রায় কয়েক মিটার জায়গা সারা এলাকার মাটি দেবে গেছে বা ক্ষয়প্রাপ্ত হয়েছে ,  আর শিকড়গুলো হয়েছে দারুণ কিম্ভূতকিমাকার ,  কেন যেন মনে হয় অনেকগুলো মৃত মানুষ বসে আছে ,  এই ছবি দেখে মৃদুল দা চমৎকার ব্যাখ্যা দিয়ে বলেছিলেন -   এই জন্যই বোধহয় তেঁতুল গাছ নিয়ে এক ভূতের গল্প প্রচলিত ।  শিকড়টা তো মাশাল্লা দিনের আলোতেই ভৌতিক ! 

 
পুকুরে মহিষাসুরের দল স্নান সেরে ফিরছে ,  মহিষ বেজায় পছন্দ করি ,  সহজেই পিঠে চাপা যায় ,  গরুর মত শিঙয়ের গুঁতো খাবার সম্ভাবনা কম থাকে ।  কিন্তু তাদের আপাদমস্তক সপসপা ভেজা দেখে আর ইচ্ছা করল না ।   
 
পাশেই তোজাম ভাইদের গ্রামের বাড়ী ,  সেখানে সামান্য গড়িয়ে নিয়ে ,  গ্রামের টাটকা আনাজ ,  ঝাল ঝাল দেশী মুরগীর ঝোল নিয়ে তোফা  মধ্যাহ্নভোজন করে বাসার তুলতুলে মুরগীর বাচ্চাদের একটু আদর করে আমরা রিসোর্টের দিকে এগোলাম পদ্রবজেই ।  


মেঠো পথের দুইপাশেই ভরা ক্ষেত ,  কিষাণেরা কাজ করে যাচ্ছে ,  মহিলাদের উপস্থিতি লক্ষ্যণীয় পর্যায়ে ।   



আর আছে ভবিষ্যতের আম ,  আজকের মুকুলদের সমারোহ !  গাছে ভরে গেছে ,  মৌ মৌ করছে বাতাস ,  ভাবতেই খারাপ লাগছে যে ভরা আমের মৌসুমে আমি পৃথিবীর অন্য প্রান্তে থাকব - 



সেই এলাকায় অনেক অনেক ফুলের ছড়াছড়ি ,  তার মাঝে একটা দেখে আরণ্যকের লাইন গুলো মাথায় এল -  বেগুনি রঙের জংলী ফুলগুলিই আমার কানে শুনাইয়া দিল বসন্তের আগমনবাণী ।  বাতাবী লেবুর ফুল নয় ,  ঘেঁটুফুল নয় ,  আম্রমুকুল নয় ,  কামিনীফুল নয় ,  রক্তপলাশ বা শিমুল নয় ,  কি একটা নামগোত্রহীন রূপহীন নগণ্য জংলী কাঁটাগাছের ফুল ।  আমার কাছে কিন্তু তাহাই কাননভরা বনভরা বসন্তের কুসুমরাজির প্রতীক হইয়া দেখা দিল ।  কতক্ষণ সেখানে একমনে দাঁড়াইয়া রহিলাম ,  বাংলা দেশের ছেলে আমি ,  কতকগুলি জংলী কাঁটার ফুল যে ডালি সাজাইয়া বসন্তের মান রাখিয়াছে এ দৃশ্য আমার কাছে নূতন ।  কিন্তু কি গম্ভীর শোভা উঁচু ডাঙ্গার উপরকার অরণ্যের !  কি ধ্যানস্তিমিত ,  উদাসীন ,  বিলাসহীন ,  সন্ন্যাসীর মতো রুক্ষ বেশ তার ,  অথচ কি বিরাট !  সেই অর্ধশুষ্ক ,  পুষ্পপত্রহীন বনের নিস্পৃহ আত্মার সহিত ও নিন্মের এই বন্য ,  বর্বর ,  তরুণদের বসন্তোৎসবের সকল নিরাড়ম্বর প্রচেষ্টার উচ্ছ্বসিত আনন্দের সহিত আমার মন এক হইয়া গেল ।  -  -  -  (  বিভূতিভূষণ বন্দ্যোপাধ্যায়  ) 

রিসোর্টের এক পাশের অনেকটা সীমানা নির্দেশের মত চলে গেছে দীর্ঘ খাড়ি - 

বরেন্দ্র অঞ্চলে নদী নেই ,  সেখানে আছে খাঁড়ি ।  সেই অগভীর খালের মত খাঁড়িগুলোতে আবার শীত -  গ্রীষ্মে জল থাকে না বললেই চলে কিন্তু বর্ষাকালে তারা চলে বুনো ঘোড়ার উদ্দাম প্রাচুর্য নিয়ে ।  তখন পাড় উপচিয়ে জলে চলে আসে প্রায়ই ।  বরেন্দ্রর মানুষের প্রাণস্পন্দন এই খাঁড়ি আর ক্ষুদের পুকুরগুলো । 
পাড়েই দেখাল মিলল বুনো পণ্ডিতের ,  উনি হয়ত বেরিয়েছেন ভোজনের সন্ধানে - 

কি অপূর্ব আমাদের দেশটা কতই না বিচিত্র প্রকৃতি !  বরেন্দ্রভূমির লাল শুস্ক মাটিকে কতই না কায়দা করে আমাদের পূর্বপুরুষরা পোষ মানিয়েছে ,  তার কাছ থেকে ফসল উৎপাদন করিয়ে নিচ্ছে নানা কৌশলে ,  যে পাহাড়ি স্টাইলে ধাপে ধাপে চাষ আমরা দেখি ফিলিপাইনে ,  পেরুতে ,  সেই জিনিসই অন্য আকারে চালু আছে আমাদের গ্রাম বাংলায় !   আজ যে গাছের সাথে দেখা হল ,  যে অপূর্ব পটে আঁকা নকশাদার বাড়ীগুলোর সাথে দেখা হল ,  যে বিস্তীর্ণ প্রান্তরের দেখা পেলাম ,  তার সন্ধান এই বাংলা মায়ের কতজন সন্তান রাখেন ? 

সিরিজের বাকি এইখানে 






সদ্য পড়া বই -   পাখিবুড়ো সালিম আলীর আত্মজীবনী দ্য ফল অফ এ স্প্যারো




তিব্বত - নেপালের সীমান্তে এককালের নিষিদ্ধ রাজ্য খ্যাত মুসটাং - এ ট্রেকিং করে কালীগণ্ডকী নদীর দিকে নামছি ,  পথের পাশে দেখা মিলল এক নির্ভীক চঞ্চল চড়ুইয়ের ,  উড়ে বেড়াচ্ছে পথের ধারের ঝোপগুলোতে ,  কিন্তু কী যেন একটা আলাদা ব্যাপার আছে তার চকচকে মসৃণ পালকগুলোতে ।  কেমন হলদে রঙের ,  সাধারণ চড়ুইয়ের চেয়ে আলাদা ।   হাইকিংরত পাখিবিশেষজ্ঞ ইনাম আল হককে পাখিটি দেখাতেই এক গাল হাসি দিয়ে বললেন -  এই পাখিটিই তো সালিম আলীকে সালিম আলী করে তুলেছিল !  

ছোট্ট সালিম আলী মনের সুখে পাখি শিকার করতেন এয়ারগান দিয়ে ,  তার গুলিতে ঘায়েল হয়েছিল এক আজব ধরনের চড়ুই ,  সেটার মাংস হালাল কিনা তা জানার জন্য পকেটে নিয়ে সোজা চলে গেলেন  চাচা আমিরুদ্দিনের কাছে ,  তখন ১৯০৮ সাল ,  আমিরুদ্দিন ছিলেন বোম্বে ন্যাচারাল হিস্ট্রি সোসাইটির আদি সদস্যদের একজন ,  তারই সুপারিশপত্র দুরুদুরু বুকে নিয়ে বালক সালিম দেখা করলেন সোসাইটির সেক্রেটারি জনাব মিলার্ডের সাথে ।  মিলার্ডের অমায়িক ব্যবহারে সালিম বুঝলেন জগতের সব শ্বেতাঙ্গ এক ধরনের হয় না ,  যেমনটা তিনি শুনে এসেছেন ,  সেই সাথে প্রথম দর্শনেই পাখিটির ঠিকুজি জানা গেল  Yellowthroated Sparrow  (  Petronia xanthocollis )  , শুধু তাই না তিনি তার বিশাল সংগ্রহশালা  উম্মুক্ত করে কৌতূহলী বালককে দেখালেন নানা ধরনের চড়ুই পাখি স্টাফ করা মৃতদেহ । 
 খুলে গেল তার মনের দরজা ,  শুরু হল এক নতুন যুগের  –  খামোখা এয়ার গান দিয়ে মনের সুখে গুলি করে বেড়ানো ব্যাদড়া বালক ঝুকে পড়লেন পাখি এবং প্রকৃতি নিয়ে বিশদ ভাবে জানতে ,  পরিণত হলেন ভারতীয় উপমহাদেশের সেরা পাখিবিশেষজ্ঞে ।  তারই কিচিরমিচিরে রচিত হয়েছে The Fall of A Sparrow ,  প্রকৃতির স্নিগ্ধ পরশ বুলানো সুখপাঠ্য আত্মজীবনী ।   গেলবার ঢাকাতেই পেয়েছিলাম অক্সফোর্ড ইউনিভার্সিটি প্রেসের ছাপা ইল্যুস্ট্রেটেড সংস্করণ ,  ভাষার সাথে সাথে আলাদা মজা জুগিয়েছিল অসাধারণ সব পাখির স্কেচ এবং অলঙ্করণ ।  সম্ভব হলে বইটি পড়ার সময় এই সংস্করণটাই জোগাড় করে নিন সামান্য ওড়াউড়ি করে  ! 
 ৮৭ বছর বয়সে বইটি লেখা শুরু করেন ততদিনে চিরতরুণ পাখিবুড়ো উপাধি পেয়ে যাওয়া সালিম আলী ।  শৈশবের করে মনে করেছেন প্রথমেই স্মৃতির ঝাঁপি খুলে ,  যে ধূসর সময়ে প্রকৃতিসংরক্ষণ জিনিসটাই ছিল মাঝে মাঝে শোনা বিরল একটি বিষয় ,  বাজারে কোয়েল ,  তিতির ইত্যাদি ধরনের পাখি বিক্রি হতো প্রচুর ,  শিকারের অভাব ছিল না কোথাও ।   পাখি নিয়ে উপমহাদেশে কাজ শুরু করেছিলেন যে ব্রিটিশ সাহেবেরা তাদের বালকজীবনে শখের বসে পাখি ডিম সংগ্রহ করা ছাড়া এমন কোন অভিজ্ঞতা ছিল  না ,  কিন্তু উপমহাদেশের প্রাকৃতিক সম্পদের প্রাচুর্য ,  অঢেল সময় এবং একাকীত্বের সদ্ব্যবহারের জন্য অনেকেই এই বিষয়ের প্রতি আকৃষ্ট হন ,  এবং গুরুত্বপূর্ণ সব কাজ করেন ।  

সালিম আলীর মনের পর্দায় ভেসে ওঠে স্কুলজীবনের নানা রঙের দিনগুলি ,  তিনি মাঝারি মানের ছাত্রই ছিলেন ,  গৎবাঁধা লেখাপড়া তাকে আকৃষ্ট করতে পারে নি কখনোই ,  তাই ১৯৩৪ সালে প্রকাশিত ভারতীয় লেখকদের বাছাইকৃত রচনা নিয়ে প্রকাশিত বইয়ে নিজের লেখা দেখে বেশ অবাক হয়েছিলেন ,  বিশেষ করে যেখানে ঠাই পেয়েছিল রবীন্দ্রনাথ ঠাকুর এবং সরোজিনী নাইডুর রচনাও !  নানা অসুখের ভুগে লেখাপড়ায় কিছুটা ছেদ ঘটে তার ,  অবশেষে ১৯১৩ সালে বম্বে বিশ্ব  – বিদ্যালয়ের অধীনে ম্যাট্রিকুলেশন পাশ করেন তিনি ।  নানা রোমাঞ্চকর সত্য কাহিনী পড়ে তখন পর্যন্ত জীবনের লক্ষ্য ছিল বিখ্যাত একজন শিকারি হওয়া  (  বিগ গেম হান্টার )  কিন্তু বাড়ীতে নানা ধরনের পাখি পোষা এবং প্রকৃতিতে পাখি দেখার নেশা থেকেই সিদ্ধান্ত নেন সম্ভব হলে জীববিজ্ঞানকেই পেশা হিসেবে নিবেন জীবনে ।  ১৯১৪ সালে তিনি বার্মা গমন করেন ,  মূলত এক আত্মীয়ের  সাথে জীবিকা অর্জনের তাগিদে ব্যবসা করার জন্য । 
 সেই ৩ বছরের স্মৃতির কথা বলেছেন পাহাড়ি ঝর্ণার উচ্ছলতায় ,  বিশেষ করে নানা ধরনের রঙচঙে বার্মিজ পাখি দেখা অভিজ্ঞতা  (  যদিও তার দূরবীন ছিল না তখনও )  ,   মজার ব্যাপার হচ্ছে  সেই বিদেশবাসের দীর্ঘ ৬০ বছর পরেও সালিম আলী পুঙ্খানুপুঙ্খ ভাবে পাখিগুলো কোন স্থানের ,  কোন গাছের কোন ডালে কিভাবে বসেছিল তা মনে করতে পারেন !  স্মৃতি বড় রহস্যময় ।  বার্মার সেই চমৎকার বাড়ীতে স্ত্রী তাহমিনার সাথে নতুন জীবন শুরু হয় তার ,  সাথে যোগ দেয়  বার্মিজ রূপালি ফেজ্যান্ট পাখির সংগ্রহ করা ডিম ফুটিয়ে বাহির হওয়া ছানা ,  বনবেড়াল ,  গাছছুঁচো ,  উড়ন্ত লিমার ,  পাকরা ধনেশ ।  তেহমিনা এবং সালিম একসাথে কিন্ডারগার্টেনে পড়তেন শিশুকালে ,  পরবর্তীতে তাহমিনা বাবার সাথে অনেক বছর বিলেতে কাটিয়ে ভারতবর্ষে ফেরেন ।   অনেকটা পারিবারিক ভাবেই তাদের বিয়ে হয় ১৯১৮র ডিসেম্বরে ,  সালিমের বয়স তখন মাত্র ২২ !   স্ত্রী সম্পর্কে উজ্জল স্মৃতিচারণ করছেন তিনি -  তাহমিনা ভালবাসতেন বই ,  কবিতা  (  উর্দু এবং ইংরেজি )  ,  প্রকৃতিতে হাঁটতে ,  ফুল ,  বাগানের পরিচর্যা  ,  এবং স্বামীর কাজের সময় পাখি নিয়ে আসলেই উৎসাহী হয়ে উঠেছিলেন ।  
এর মাঝে সালিম বুঝতে পারেন যে প্রাণীবিজ্ঞান নিয়ে কাজ করতে হলে সেই বিষয়ে তার প্রাতিষ্ঠানিক ডিগ্রি থাকা খুব জরুরী ,  সেন্ট জেভিয়ার্স কলেজের প্রাণীবিজ্ঞান বিভাগের প্রধান রেভারেন্ড ব্ল্যাটার এবং শিক্ষক প্রফেসর মুল্লানের উৎসাহে ১৯১৭ সালে প্রাণীবিদ্যার উপরে বি এস সি পাশ করেন ।  
এরপরে তার যাযাবর জীবন এবং পাখিদের পরিযায়ী যাত্রা নিয়ে নানা স্থানের ,  নানা মানুষের বর্ণনা ,  পাখির পালকের মতই রং ঝলমলে তার জীবন -  আসে বোম্বে জীবনের প্রতিবেশী কবি সরোজিনী নাইডুর কথা ,  নাইডু মহাত্মা গান্ধীকে  মাঝে মাঝেই মিকি মাউস বলতেন মজা করে ,  গান্ধীও দাঁতহীন মুখে বিশ্বের উজ্জলতম হাসি দিয়ে বন্ধুর সম্বোধনকে সাদরে বরণ করতেন )  ,  আসে বিখ্যাত প্রাণী বিজ্ঞানী ডিলন রিপ্লে ,  হিউ হুইসলার ,  মেইনারহাগেনসহ অনেকেই এবং সালিম আলীর গুরু বার্লিন বিশ্ব - বিদ্যালয়ের প্রফেসর আরউইন স্ট্রেসমান ,  যার সার্বিক তত্ত্বাবধানেই সালিম আলী সত্যিকারের পক্ষীবিজ্ঞানী হয়ে ওঠা শুরু করেন ,  বার্লিনের জীবনকেই পরবর্তীতে ক্যারিয়ারের সবচেয়ে বড় টার্নিং পয়েন্ট বলে উল্লেখ করেছেন তিনি ।  

আর আছে ভ্রমণের গল্প ,  শুনেছিলাম অশীতিপর অবস্থাতেও চিরতরুণ মনের অধিকারী মানুষটি হিমালয়ের নানা দুর্গম স্থানে বিলুপ্ত গোলাপি মাথা হাঁসের অভিযান চালাতেন ।  তার উল্লেখ না পেলেও মোটরসাইকেল করে তার ভারত থেকে সুইডেন গমন ,  হিমালয়ের নানা কোণে কোণে অগুনতি অভিযান ,  আফগানিস্তানে পাখির খোঁজে ,  ফ্ল্যামিঙ্গোর  সন্ধানে  রান এলাকায় ,  ভরতপুর ,  ভাওয়ালপুর ,   লাদাখ ইত্যাদি স্থানের বর্ণনায় প্রকৃতি সম্ভোগে অক্লান্ত মানুষটির ভ্রমণপিপাসু সত্ত্বার পরিচয় মেলে ।  

সেই সাথে তিনি ছিলেন ভারতবর্ষের প্রথমদিকের একজন নেতৃত্বস্থানীয় প্রকৃতিসংরক্ষণবীদ ,  যথেচ্ছ শিকারের বিরোধিতা করেছেন সবসময়ই ,  সারগুজার মহারাজার কথা উল্লেখ করে বলেছেন যখন রাজাকে প্রশ্ন করেছিলেন জীবনে কতগুলো বাঘ মেরেছেন ?  উত্তরে বেশ দুঃখ নিয়ে মহারাজা বলেছিল মাত্র ১১৪০টি !  আরও বাঘ কেন হত্যা করতে পারেন নি সিএ নিয়ে তাকে যথেষ্ট দুঃখিত দেখাচ্ছিল ।  বলেছেন সেই মহারাজারই এক জ্ঞাতি ভাইয়ের কথা যার গুলিতে উপমহাদেশের শেষ বুনো চিতাটি ইতিহাস হয়ে মুছে যায় প্রকৃতি থেকে ।  সালিম আলী চেষ্টা করেছেন স্বাধীন ভারতে যত বেশি সম্ভব প্রকৃতি সংরক্ষণ করতে ।   সেই সাথে নানা সময়ে প্রাপ্ত পুরস্কারের অর্থ থেকে চেষ্টা করছেন বুনো পশুপাখির জন্য অভয়ারণ্য তৈরি করে রক্ষা করার ।  

 ( ১৯৮৭ সালে ৯১ বছর বয়সে না ফেরার দেশে উড়ে যান তিনি ,  তার নামে নামকরণ করা হয়েছে Rock Bush Quail  ( Perdicula argoondah salimalii )  ,  Finn ' s Weaver  ( Ploceus megarhynchus salimalii   এই ২ পাখির এবং বিশ্বের বিরলতম বাদুড়দের একটির Latidens salimalii ,   ,  সেই সাথে তার স্ত্রী তাহমিনার নামে নাম রাখা হয়েছে একটি কাঠঠোকরার  Black - rumped Flameback Woodpecker  ( Dinopium benghalense tehminae )    ,  জম্মু কাশ্মীরে উনার নামে ন্যাশনাল পার্কের নামকরণও করা হয়েছে ,  আছে উনার নামে হ্রদসহ অনেক কিছুই ।  মৃত্যুর বছর দুই আগে ১৯৮৫ সালে তার চিত্তাকর্ষক আত্মজীবনীটি প্রকাশিত হয় ।  যদিও  ইল্যুস্ট্রেটেড সংস্করণটি ২০০৭সালে প্রকাশিত ।  ব্যবহৃত ছবিগুলো সালিম আলী বিষয়ক ওয়েবপেজ থেকে নেওয়া এবং তার নাম বিষয়ক তথ্যগুলোও ।  
আমার জানা মতে ঢাকা বিশ্ব - বিদ্যালয়ের প্রাণিবিদ্যা বিভাগের ডঃ আলী রেজা খান ,  ডঃ আনোয়ারুল ইসলাম সালিম আলীর তত্ত্বাবধানে পি এইচ ডি অর্জন করেছেন ।  ডঃ রেজা খানের   (  বর্তমানে দুবাইতে অবস্থানরত )   একাধিক লেখাতে সালিম আলীকে নিয়ে চমৎকার স্মৃতিচারণ পড়েছিলাম ।  ডঃ আনোয়ারের সাথে সামনাসামনি সাক্ষাতেই তিনি উচ্ছসিত ভাবে বলেছিলেন তার প্রিয় শিক্ষকের কথা ।   ) 

বইয়ের শেষ অধ্যায়ে নিজের হিমালয়প্রেম বর্ণনা করেছেন প্রিয় পাখিবুড়ো এভাবেই - 
 From my boyhood days ,  and long before I had ever set eyes upon them ,  I had a romantic craving for the Himalaya and often day - dreamed that in later life ,  if I ever got the option of choosing a place to settle in ,  it would most certainly be somewhere among the foothills of the Himalaya where I would have at my doorstep ,  as it were ,  all the things that mattered most to me -  beautiful forests ,  magnificent scenery ,  good birding ,  trekking in the mountains and plenty of opportunities for game shooting and naturalizing .  What could be more idyllic ?  
 (   এই পোস্টটি বাংলাদেশের দুই তরুণ পাখি গবেষক সামিউল মোহসানিন এবং সায়েম ইউ চৌধুরীর জন্য ।   বিরল পাখি নিয়ে তাদের মুল্যবান গবেষণা এবং দেশে - বিদেশে কাজের অভিজ্ঞতা সম্বলিত সাক্ষাৎকার আসছে শীঘ্রই সচলায়তনে ,  চোখ রাখুন নীড়পাতায় -  -  ) 






 ‘ যে বইটি পড়ব না কোনদিনই ’  



সেই কাঁচা বয়সের কথা ,  জলকুমারির কথা ,  অপূর্ব সুন্দর সেই দ্বীপের কথা ,  পচিশ একর ছায়া সুনিবিড় শান্তি আর নয়নাভিরাম সমুদ্র সৈকতের কথা ,  স্বর্ণহৃদয় রডরিক আর ল্যাম্পনির কথা ।  সেই সাথে যোগ দিল লোভ ,  পাপ এবং মৃত্যু -  দুঃস্বপ্নের মত ভয়ংকর ! 
  –  
বলছি সেই কাঁচা বয়সের কথায় ,  সাদা শার্ট -  নীল প্যান্ট পরে হাইস্কুলে যাই ,  পরিচয় ঘটে গেল মাসুদ রানা নামের বাংলাদেশে কাউন্টার ইন্টেলিজেন্সের এক দুর্দান্ত দুঃসাহসী স্পাইয়ের সাথে ,  সেবা প্রকাশনীর পেপারব্যাক বইয়ের মাধ্যমে ।  গোপন মিশন নিয়ে সে ঘুরে বেড়ায় দেশ - দেশান্তরে ।  বিচিত্র তার জীবন ।  অদ্ভুত রহস্যময় তার গতিবিধি ।  কোমলে কঠোরে মেশানো নিষ্ঠুর সুন্দর এক অন্তর ।  একা ।  টানে সবাইকে কিন্তু বাঁধনে জড়ায় না ।  কোথাও অন্যায় -  অবিচার - অত্যাচার দেখলে রুখে দাঁড়ায় ।  পদে - পদে তার বিপদ - শিহরন - ভয় আর মৃত্যুর হাতছানি ।  ঠিক যেমন জীবন চাইতাম স্বর্ণালী কৈশোরে । 
 রানা ভক্তদের মুখে শুনলাম রানা অন্যতম শ্রেষ্ঠ বই আই লাভ ইউ ,  ম্যান ,  তিন খণ্ডের বই ।  এ কেমনতর নাম রে বাবা ,  লোকজনের সামনে জোরে বললেই কেমন ভাবে জানি তাকায় ।  তারপরও অনেক ঝামেলা করে একে একে তিনটি ইয়া মোটা মোটা প্রায় ৩০০ পৃষ্ঠার বই জোগাড় করে ডুবে গেলাম এক অপূর্ব সাগরে -  ভারত মহাসাগরের মুক্তো সেন্ট মেরীতে ।  যেখানে রানা গড়েছে পচিশ একর ছায়া সুনিবিড় শান্তি ,  সেখানে তৈরি করেছে চারটে কামরা ,  চওড়া একটা বারান্দা ,  বাগান আর লতা - ঝোপের বাউন্ডারী ওয়াল ।  আম গাছ দিয়ে ঘেরা বাড়িটা থেকে সাদা সৈকত দেখতে পাওয়া যায় ।  শোনা যায় সাগরের উদাত্ত আহ্বান ।  
সেই যে বুঁদ হলাম আই লাভ ইউ ,  ম্যান - এ ,  আজও রয়েছি একই ভাবে ।  দেশ পেরিয়ে দেশান্তরে বইটি থাকে ব্যাগের সাইডপকেটে ।  ২০০২ সালে উত্তুরে ফিনল্যান্ডেও পাড়ি জমায় ক্রান্তীয় রোদের পরশ দেওয়া চির সুখের উৎস ।   
রাতের লাটভিয়ায় ইয়ুরমালা সৈকতে উথাল - পাথাল বাল্টিক সাগর দেখে মনে হয়েছিল সাগর কিভাবে সম্মোহন করে ডাকে রানাকে নিজেকে আদিমাতা দাবি করে ।  সে রাতে অনেক কষ্টেই নিজেকে সামলাতে হয়েছিল সাগরের জলের ঝাপিয়ে পড়া থেকে ।  মনে পড়ে ভেনিজুয়েলার প্রেমিকা আলদানা রিবেইরার সাথে প্রথম দেখাতেই ল্যাম্পের আলো লেগে ঝিক করে উঠল তার চোখের মণি দুটো ,  সবিস্ময়ে আবিস্কার করলাম ও - দুটো কালো নয় ,  দুপুরের কড়া রোদ সরাসরি মোজাম্বিক স্রোতে পড়লে তার রঙ যেমন গাঢ় নীল হয়ে ওঠে ,  চোখের মণি দুটো ঠিক সেই রকম ।  মনে পড়ে গেল মাসুদ রানা প্রথম প্রেম রাফেলা বার্ডের কথা ।  যে প্রথম প্রেম নক্ষত্রের চেয়েও আরও কোন নিঃশব্দ আসনে বেঁচে থাকে কোন এক মানুষের মনে ,  কোন এক মানুষীর তরে ।  
বারবার পড়েছি বইটা ,  রানার নিজের সম্পর্কে চিন্তা ভাবনা প্রায় পরিণত হয়েছিল জীবন দর্শনে  –  নিজের সম্পর্কে সব সময় উঁচু ধারণা পোষণ করেছি আমি ।  নিজেকে চিনি ,  নিজের যোগ্যতার পুঙ্খানুপুঙ্খ খবর রাখি বলেই সম্ভব হয়েছে এটা ।  শারীরিক যোগ্যতা এবং চিন্তার স্বচ্ছতা অর্জনের জন্য জ্ঞান হবার পর থেকে কঠোর পরিশ্রম করেছি ।  আমার আত্মবিশ্বাস কারও চেয়ে কম নয় ,  তার কারণ নিজেকে মনের মত করে গড়ে তোলার কাজে কখনও ফাঁকি দিইনি আমি ।  সুন্দরভাবে বেঁচে থাকার জন্যে ভদ্র হওয়া একটা অলঙ্ঘনীয় শর্ত ,  সে চেষ্টাই করছি ।  বসুন্ধরা শক্তের ভক্ত ,  নিজেকে আমি সেভাবেই গড়ে তুলেছি ।  উচ্চাশা ছাড়া মানুষের উত্তরণ ঘটেনা ,  তাই আমিও উচ্চাকাঙ্ক্ষী ।  হয়ত ভাবতাম এমনটাই হওয়া উচিত জীবনে ।  

আর বইটা পড়তাম রোমাঞ্চের লোভে ,  অ্যাডভেঞ্চারে ডুব দেবার জন্য ।  সুনীল সাগরের অতল জলের আহ্বানে চলেছি হাঙর আর মোরে ইলদের হুমকি উপেক্ষা করে মোঘল সাম্রাজ্যের ভুলে না যাওয়া গুপ্তধন উদ্ধার করতে ,  যেখানে বাগড়া দিতে ধেয়ে আসছে ভয়াবহ মানব শত্রুর দল -  এই কাহিনীর আবেদন পুরনো হয় না কখনোই ।  যে জন্যই হয়ত ডাঁসা পেয়ারার মত ফিগারের অধিকারী নার্স সিস্টার মে - র অবুঝ প্রশ্ন  ‘ মেয়েমানুষের চেয়ে বড় নেশা আর কি হতে পারে ,  যার জবাবে রানার নির্লিপ্ত উত্তর ছিল -  অ্যাডভেঞ্চার ’  ,  যা একদম বইটার মূলকথা মনে হয় ।  
ফিলিপ রডরিকের আই লাভ ইউ ম্যান ।  আপন ভাইয়ের চেয়েও বেশি ভালোবাসি আমি তোমাকে ,  সংলাপটা এত্ত বেশি অকপট স্বীকারোক্তি মনে হয়েছিল যে স্কুল জীবনের দুই বন্ধুকে বলেছিলামও ।  সেই বন্ধুরা হয়ত অতটা আপন নেই আজ ,  কিন্তু বইটা ঠিকই আছে বিছানার মাথার কাছের বইয়ের তাকে সগৌরবে ।  
 কিন্তু প্রতিবারই পড়ার সময় ল্যাম্পনির মত বন্ধু হারাবার অংশটুকু এড়িয়ে যাবার চেষ্টা করে ,  না হলে বুকের ভেতরে এক তীব্র হাহাকার ঘুরে উঠে - বালির ওপর পড়ে আছে ।  ঘুমাচ্ছে ।  ওর এই ঘুম ভাঙায় সে - সাধ্য নেই কারো ।  থমকে দাড়িয়ে পড়েছি ,  তাকিয়ে আছি ল্যাম্পনির দিকে ,  কিন্তু চোখের সামনে অন্য সব দৃশ্য দেখতে পাচ্ছি আমি ।  ল্যাম্পনিকেই দেখছি ,  কিন্তু এ ল্যাম্পনি বোটের দড়িদড়া ধরে ঝুলছে ,  আমার ব্যাগ আমাকে ফিরিয়ে দিয়ে রাফেলার হাত থেকে ছোঁ মেরে কেড়ে নিচ্ছে তার ব্যাগ ,  গ্রেট মুঘল তার দিকে বাড়িয়ে দেয়ায় ভয়ে পেছনে লুকিয়ে ফেলছে মুঠো পাকানো হাত দুটো ,  শালা বস বলে চেঁচিয়ে উঠছে ,  আঁটো প্যান্ট পরে হৈ - হুল্লোড় করছে মেয়েদের সাথে লর্ড নেলসনে ।  কাঁদছি না আমি ,  কিন্তু অনুভব করছি কাঁদতে পারলে বেঁচে যেতাম ।   
ঠিক এমনটাই অবস্থা হয় ,  মনে হয় কাঁদতে পারলে বেঁচে যেতাম ,  কিন্তু ঠিকই কাঁদতে হয়ত রডরিকের মারা যাবার দৃশ্যে ।  যখন মনে মনে স্টেনগানের গুলি চালিয়ে তুলা তুলা করে ফেলি হুমায়ূন দাদা নামের বিশালদেহী বদমাশটাকে ।  
এমনভাবেই জীবন পথের নানা বাঁকে আই লাভ ইউ , ম্যান পাশে এসে দাড়ায় বিপদের মুহূর্তে ,  দুঃখের মুহূর্তে এমনকি প্রেমে পড়ার বোকা বোকা অথচ তুঙ্গস্পর্শী সুখের মুহূর্তেও ।  কোন এক অবাক তরুণীর চোখে চোখে রাখার পরপরই মনে হয়েছিল -  দেখামাত্র সবটুকু চিনতে পারি এমন মেয়েদের সান্নিধ্য পেতে অভ্যস্ত আমি ।  যারা অসাধারণ ব্যক্তিত্ব এবং সূক্ষ সৌন্দর্যের অধিকারিণী তাদের কাছে ঘেঁষার সৌভাগ্য এর আগে কখনও হয়নি আমার ।  পরিবেশটা আমার অভিজ্ঞতার বাইরে ,  বুঝতে পেরে নিজের সম্পর্কে একটা অনিশ্চতায় আক্রান্ত হলাম আমি ।  
তারপরও স্বপ্ন থাকে ।  একদিন হয়ত তাকে বলাও যাবে চল যাই অন্য কোনখানে ,  হয়ত না ফ্রেঞ্চ পলিনেশিয়ায় যেখানে নীল সাগর আর সাদা বালি ,  উথাল পাথাল ঢেউয়ের মাথায় চড়ে আমরা ,  মোটাতাজা ক্রাইফিশ গনগনে কয়লার আগুনে ঝলসানো হচ্ছে ,  চাঁদ উঠেছে আকাশে ,  উম্মুক্ত প্রকৃতির কোলে তোমার পাশে হেঁড়ে গলায় গান গাইছি আমি ।  এই একান্ত ব্যক্তিগত মুহূর্তেও রানা এসে দাড়ায় আমাদের পাশে !  বলে ,  মনে রেখো ছোকরা   -  -  - আমার সমস্ত জীবনের শিক্ষা আর অভিজ্ঞতা বলে কেউ যখন কাউকে ভালবাসে সেই ভালোবাসার কথা ভুলে থাকা যায় না ।  
বন্ধুরা আপনারা সবাইই জানেন মাসুদ রানার প্রথম দুইটি বই ধ্বংস পাহাড় এবং ভারত নাট্যম বাদে প্রায় সবগুলোই কোন না কোন বিদেশি বইয়ের রূপান্তর ।  এবং যাদের অনেকগুলোয় নেওয়া হয়েছে কাজী আনোয়ার হোসেনের প্রিয় লেখক উইলবার স্মিথের নানা বই থেকে ।   আই লাভ ইউ , ম্যান আসলে রূপান্তর করা হয়েছে উইলবার স্মিথেরই এক বিখ্যাত বই দ্য আই অফ দ্য টাইগার থেকে ।  
স্মিথের লেখার খুব ভক্ত বলেই মনে করি নিজেকে বিশেষ করে রিভার গড ,  সেভেন্থ স্ক্রোল পড়ে মহা মুগ্ধ হয়েছিলাম ,  তার নিবাস দক্ষিণ আফ্রিকার কেপ টাউনে থাকার সময়ে তক্কে তক্কে ছিলাম যদি দেখা হয়ে যায় ,  হয় নাই ,  তাতে অবশ্য আফসোস নেই কোন ।  কিন্তু কোন আফসোস বাড়াতে চাই না জীবনে ,  যেই জন্য  দ্য আই অফ দ্য টাইগার বইটি কোনদিনই পড়ব না আমি ।  হয়ত তা আই লাভ ইউ , ম্যান - এর চেয়ে উৎকৃষ্ট বই ,  হয়ত বা না ,  কিন্তু তা জানতে চেয়ে ,  তুলনা করতে যেয়ে নিখাদ ভাল লাগাকে বিসর্জন দিতে চাই না কোন ভাবেই ।  নাই বা পড়া থাকল দ্য আই অফ দ্য টাইগার ,  চির সাথী হয়ে থাকুক আই লাভ ইউ , ম্যান ।  
 ( আজ ১৯ জুলাই ছিল মাসুদ রানার জনক কাজীদার জন্মদিন ।  আবারও শুভ জন্মদিন কাজীদা ,  অন্তত শতবর্ষী হন সুস্থ শরীরে ,  চির সবুজ মন নিয়ে । 
আই লাভ ইউ , ম্যান -  বইটি থেকে নেওয়া লাইনগুলো বোল্ড করে দিলাম  ) 






প্রিয় শহর ,  প্রিয় বই ,  প্রিয় লেখক পামুকের ইস্তাম্বুল ,  ইস্তাম্বুলের পামুক




গুরু সৈয়দ মুজতবা আলী বলেছিলেন কাবুল শহর পরিভ্রমণে গেলে একখানা পুস্তক সাথে নিলেই চলে এবং তা নেওয়া অবশ্য কর্তব্য ,  সম্রাট বাবুরের আত্মজীবনী বাবুরনামা ।   সেই মোগল বাদশার আমল থেকে কাবুলের চেহারা বা রীতিনীতি নাকি এমন কোন পরিবর্তন হয় নি ,  কাজে কাজেই বাবুরনামা সাথে থাকছেই কাবুলের যাত্রাপথে  সঙ্গী হয়ে যাযাবরদের কলিযুগেও  । 
এই বিষয়ে কোনরূপ তুলনার ধৃষ্টতা নেই ,  কিন্তু বিশ্বের যে শহরটি সম্ভবত সবচেয়ে বেশী সময় জানা বিশ্বের রাজধানী বা কেন্দ্র হিসেবে বিবেচিত হয়েছিল ,  যে একটি মাত্র শহর দুই দুইটি মহাদেশ জুড়ে অবস্থিত ,  সেই ইস্তাম্বুল ঘুরতে গেলে সাথে যে বইটি নিয়ে যাওয়া অবশ্য কর্তব্য সেটি ঐ মহানগরীরই বাসিন্দা ওরহান পামুকের আত্মজীবনী ইস্তাম্বুল ।  আমি অতি সৌভাগ্যবান যে ইস্তাম্বুলে যাবার আগে বইটি পড়া ছিল ,  ফলে সাথে ট্র্যাভেল গাইড লোনলি প্ল্যানেটের সাথে যেমন বিশাল কসমোপলিটানে অলিগলি ঘুরতে পারবেন ,  বিশাল সব প্রাসাদা আর ইতিহাসময় উপাসনালয় দেখতে পারবেন ,  তেমনি সুপ্রাচীন শহরটির কড়িকাঠ ,  পাথর ,  ধাতব পুরু আস্তরণ সরিয়ে যদি লাজুক আত্মার স্পর্শ পেতে চান তাহলে এর বিকল্প নেই ,  পড়তেই হবে পামুকের ইস্তাম্বুল । 
বইয়ের প্রথম বাক্য থেকেই ছোট্ট ওরহানের জীবন কাহিনী ,  একেবারে শিশুকালে তার মানসিক জগত এবং তার উপরে মহল্লার বাড়ীগুলোর প্রভাব ,  বাবা ,  মা ,  পরিচিত ঘর ,  নিজের বিছানা সবই মূর্ত হয়ে উঠেছে পামুকের জাদুময় জীবন্ত লেখনীতে ।  আকাশ ছোঁয়া বিশাল ক্যানভাসে অবাক শিশুর মত মহাবিশ্বে নিয়ে খেলতে খেলতে নিজের অজান্তেই পামুক তার জীবনের সাথে আলতো জড়িয়ে ফেলেন পাঠককে ,  সম্মোহিত পাঠক দেখে সেই শিশুর শিশুতোষ চিন্তাগুলোর সাথে তার নিজের হারানো শৈশবের কতটা মিল !  আধো আধো বোলে আমাদের নিয়ে ক্ষুদে ওরহান বাবা মার চৌহদ্দি পেরিয়ে নিয়ে যান পাশাদের প্রাসাদ আর মসজিদময় ইস্তানবুলের শহরতলীতে ।  সেখানে পুরনো পাথরের রাস্তায় চলছে নতুন বৈদ্যুতিক যান ,  ধ্বংসস্তুপের মাঝ থেকে চাড়া দিয়ে উঠছে নতুন প্রাণ ।  শীতের শহরে তুষারময় রাস্তার খণ্ডকালীন সৌন্দর্যে ঢেকে থাকে শীতের হিম ,  মনে পড়ে এক ডিসেম্বরে ইস্তাম্বুলের রাস্তায় পেঁজা তুলোর মত বরফ দেখে বিস্ময়ে স্রেফ হতবাক হয়ে ছিলাম ,  ভাবতেই পারিনি এত্ত এত্ত উষ্ণ জলের সাগর দিয়ে ঘেরা শহরেও শীত এমন জমাট বাঁধা আক্রমণ চালাতে পারে !    
ঝকঝকে অট্টালিকার ভিড়ে আবছা আঁধারের ২৪ ঘণ্টার রাজত্ব যেখানে তেমন এক এঁদো গলিতে যখন নির্জনতা ভেঙ্গে অনুপ্রবেশ করলাম শতাব্দীপ্রাচীন রুস্তম পাশা উপাসনালয়ের খোঁজে ,  পামুক আমার সাথে থাকেন ।  মুগ্ধ শ্রোতার মত শুনতে থাকি তার নির্লিপ্ত নিখুঁত বিবরণ ,  মোড়ে দাড়িয়ে ধূসরবর্ণা শতচ্ছিন্ন কোট পরে থাকা কলা বিক্রেতা যে এত রহস্যের আঁকর তা আর কেউই জানে না ,  মুখ দিয়ে ভকভক ধেনো মদের গন্ধ উদগিরণ করা মলিন লম্বাটে মুখের ভাগ্যবলিয়ে ,  যার চেয়ে ঢের চকচকে ভাগ্যগণনার কাছে সাহায্যকারী খরগোশদুটো ,  নিঃস্পৃহ ভাবে কেবল তাকিয়ে থাকেন আমাদের গমন পথের দিকে ,  জীবনের সকল কৌতূহল বিকিয়ে দিয়েছে সে তরল গরলের কাছে ,  প্রাচীন অনেক সম্রাটের মতই ।  
শহরের মাঝ দিয়ে বয়ে যাওয়া বসফরাসের তীরে যায় আমরা বুনো লোনা বাতাসে স্নানের জন্য ,  একদিকে ইউরোপ ,  অপরদিকে এশিয়াকে রেখে হাজার সৌখীন মাছশিকারি বড়শি ফেলেছে সেতুর উপর থেকেই ,  নিচেই রেস্তোরাঁ ,  সেতুর সাথে সংযুক্ত এবং বসফরাসে ভাসমান ,   মাছ ভাজার গন্ধে ত্রিভুবন পরাস্ত হবার আগেই একটা পাবলিক বাসে চেপে তাকসিম স্কয়ারের দিকে যাত্রা শুরু হয় ।  পামুক বলে যান বসফরাস ঘিরে তার জ্বলজ্বলে স্মৃতিগুলো ,  দস্তয়েভস্কির চরিত্রের মত কেমন ঘোর লাগা গলায় মূর্ত হয়ে ওঠে ভেনিসে নগরীর মতই ইস্তাম্বুলের জলরাস্তাগুলো ,  অতীত - বর্তমান এক হয়ে সেথা ঘুরপাক খেতে থাকে এক অদ্বিতীয় বন্ধনে ।  সুলতানদের কথা আসে মেঘের ভেলায় শব্দে ,  হারেমের রূপসী বন্দিনীর কান্না চাপা থাকে গরাদের আড়ালে ,  মর্মর সাগর থেকে কৃষ্ণ সাগরের দিকে ধেয়ে যাওয়া বাতাস আর গাঙচিলেরা ছাড়া তাদের কোন শ্রোতা নেই ,  ছিলও না আবহমান কাল ধরে ।  
পামুক তার বাবার কথা বলেন ,  যে বাবা আজীবনের স্বপ্ন ছিল লেখক হবার ,  সেই মায়াহরিণের পিছে ছুটে পরিবার ফেলে তিনি আত্মগোপন করেছিলেন প্যারিসের অখ্যাত হোটেলে ,  ভেবেছিলেন লেখকদের স্বর্গভূমির আলোবাতাসে কিছুদিন অতিবাহিত করলে হয়ত সাহিত্যদেবী তার কলমে ধরা দেবেন ।  তা আর হয় নি ,  বাবা ফিরে আসেন ।  পামুক তার মায়ের কথা বলেন ,  সেই অপরূপার একাকীত্ব ,  বেদনা ,  ক্ষুদ্র ক্ষুদ্র আনন্দ ,  সব কিছুরই ছবি আঁকেন শব্দতুলি দিয়ে আলগোছে ।  দাদীর আদরের কথা তার মনে আসে ,  ফিরে আসে টুল বেঞ্চির নানা রঙের দিনগুলির কথা ,  এবং আঁকা শুরু করার কথা ,  শত হলেও যৌবনদীপ্ত দিনগুলোতে চিত্রকরই হয়ে চেয়েছিলেন তিনি । 
দুইটি জীবন সমান্তরাল ভাবে চলে ,  রেল লাইনের মত নয় ,  ডাবল হেলিক্স ডি এন এ - র মত ,  পরস্পরকে ভেদ করে ,  পরস্পরকে ছুয়ে  ,  পামুক এবং ইস্তাম্বুল ।  শুরু নেই ,  শেষ নেই ।  আদি নেই ,  অন্ত নেই ।  আছে শুধু বিরামহীন পথ চলা ।  মাঝে অল্প কিছু বিরল মুহূর্তে আমি তাদের সঙ্গী ।  
গোল্ডেন হর্নে পামুক আমার সঙ্গী হন ,  জাহাজের ভেঁপুর শব্দে গোধূলি আকাশ যখন চিমনীর ধোঁয়া আর তোপকাপি প্রাসাদের আড়ালে হারিয়ে যায় ,  পামুক আমাকে দেখিয়েছিলেন সেই বাড়ীটা যেখানে প্রথম প্রেমিকার ছবি অমর করেছিলেন তিনি ক্যানভাসে ।  বিত্তশালী পরিবারের বালিকাটি সুইজারল্যান্ডে চলে যেতে বাধ্য হয় পরিবারের ইচ্ছায় ,  দিবস - রজনী জেগে তাকে লেখা সুদীর্ঘ ৯টা পত্রের ৭টা খামের ভরা হয়েছিল ,  যার মধ্যে ৫খানা ডাক মারফত পাঠানোও হয়েছিল । 
 উত্তর আসেনি একটিরও । 
বিশ্ব সাহিত্যের অন্যতম শ্রেষ্ঠ গল্প - বলিয়ে বলে যান তার লেখক হয়ে ওঠার পিছনের কাহিনীগুলো ,  সাহিত্যের ট্রেন ধরার পিছনে ইস্তাম্বুলের অবদান ,  এই শহরের জল কাদা ঘাস গম্বুজের ভূমিকা । 
আধো আধো বাক্য ,  অগোচরে ফেলা দীর্ঘশ্বাস ,  সৃষ্টি সুখের উল্লাস -  সব চলে লাইন ধরে ।  
জীবন কাহিনী শেষ অধ্যায়ে জীবনের পরিকল্পনা নিয়ে জীবনদাত্রী মায়ের সাথে সেই গুরুত্বপূর্ণ আলোচনা মনে করেন পামুক ,  যার শেষ বাক্য ছিল -  আমি চিত্রকর হতে চাচ্ছি না ,  আমি হতে যাচ্ছি একজন লেখক । 

  (  ওরহান পামুকের ইস্তাম্বুল প্রথমবার পড়ার সময় ভালো লাগার শিহরনে আমার জ্বর চলে এসেছিল ,  অসাধারণ এই জীবনালেখ্যর অন্যতম আকর্ষণ লেখার ফাঁকে ফাঁকে অসংখ্য আলোকচিত্র -  পামুকের এবং ইস্তাম্বুলের ।  
ফুলিয়া ,  জুলাল ,  ফাতিহ ,  এমেল ,  ব্যাতিকান ,  ফিলিয ,  রিযা ,  হিলাল ,  খুরতুলুস   - আমার ইস্তাম্বুলের বন্ধুরা গত কদিন ধরে অবস্থান করছে তাকসিম স্কয়ারে ,  তাদের সাথে সংহতি প্রকাশ করেছেন বন্ধু পামুকও ।   আমারও যেতে ইচ্ছে করছে বসফরাসের তীরে ।    ) 






ছবি ব্লগ -  আমার জীবনের আনন্দ  =  জীবনানন্দ ,  ৮ 



এই ডাঙা ছেড়ে হায় রূপ কে খুঁজিতে যায় পৃথিবীর পথে । 
বটের শুকনো পাতা যেন এক যুগান্তের গল্প ডেকে আনে : 
ছড়ায়ে রয়েছে তারা প্রান্তরের পথে পথে নির্জন অঘ্রানে; - 
আসলেই তাই !  আজকের পর্বের সব ছবি তাই বাংলার পথে প্রান্তরে তোলা ,  যা দেখে কবি এঁকেছিলেন সেই সব অসাধারণ শব্দমালা ।  
এই ছবি - কবিতার শিশুতোষ খেলাতে বন্ধু হিমি জানিয়েছিলেন ইদানীং এগুলো দেখেই তার কবিতা পড়ার আগ্রহ তৈরি হচ্ছে ।  এর চেয়ে বড় কাজের কাজ আর কী হতে পারে !  এই পোস্টটি হিমিকার জন্য ,  যে মাত্র কয়েক বছর আগে আজকের দিনে জন্ম নিয়েছিল সাহারা মরুভূমির কিনার ঘেযে ভূমধ্যসাগর তীরের এক প্রাচীন ভূখণ্ডে ।  শুভ জন্মদিন হিমি ।  শুভ জন্মদিন শিশিরকণা  (  সচল নাম )   !  !  ! 
সিরিজের বাকীপর্বগুলো এইখানে 
কুয়াশারে নিঙড়ায়ে উড়ে যাবে আরো দূর নীল কুয়াশায় , 
কেউ তাহা দেখিবে না;  —  সেদিন এ পাড়াগাঁর পথের বিষ্ময়
দেখিতে পাবো না আর  —  ঘুমায়ে রহিবে সব; যেমন ঘুমায়
আজ রাতে মৃত যারা; 

সে সব পেঁচারা আজ বিকালের নিশ্চলতা দেখে
তাহাদের নাম ধরে যায় ডেকে ডেকে । 
মাটির নিচের থেকে তারা
মৃতের মাথার স্বপ্নে নড়ে উঠে জানায় কী অদ্ভুত ইশারা ! 

আর আমার বিছানা করে দিয়ো সমতল দেশের শিয়রে 
সবুজ ঘাসের ছবির ভিতর
ধানসিড়ি নদীর জলের গন্ধের কাছে

কোথাও মঠের কাছে  —  যেইখানে ভাঙা মঠ নীল হয়ে আছে
শ্যাওলায়  —  অনেক গভীর ঘাস জমে গেছে বুকের ভিতর , 
পাশে দীঘি মজে আছে  —  রূপালী মাছের কন্ঠে কামনার স্বর
যেইখানে পটরানী আর তার রূপসী সখীরা শুনিয়াছে
বহু বহু দিন আগে  —  

বালুচরে নদীটির জল ঝরে
খেলে যায় সূর্যের ঝিলিক , 
মাছরাঙা ঝিক্‌মিক্‌ ক ’ রে উড়ে যায়;
মৃত্যু আর করুণার দু ’ টো তলোয়ার আড়াআড়ি
গ ’ ড়ে ভেঙে নিতে চায় এই সব সাঁকো ঘর বাড়ি;
নিজেদের নিশিত আকাশ ঘিরে থাকে । 

কেবলি আরেক পথ খোঁজো তুমি; 
আমি আজ খুঁজি নাকো আর;
পেয়েছি অপার শূন্যে ধরবার মতো কিছু শেষে
আমারি হৃদয়ে মনে; বাংলার ত্রস্ত নীলিমার
নিচে ছোটো খোড়ো ঘর -  বনঝিরি নদী চলে ভেসে

সোনার খাঁচার বুকে রহিব না আমি আর শুকের মতন;
কি গল্প শুনিতে চাও তোমরা আমার কাছে  —  কোন্‌ কোন্‌ গান ,  বলো , 
তাহলে এ  —  দেউলের খিলানের গল্প ছেড়ে চলো ,  উড়ে চলো ,   — 
যেখানে গভীর ভোরে নোনাফল পাকিয়াছে ,   —  আছে আতাবন , 
পউষের ভিজে ভোরে ,  আজ হায় মন যেন করিছে কেমন;  — 
চন্দ্রমালা ,  রাজকন্যা ,  মুখ তুলে চেয়ে দেখ  —  শুধাই  ,  শুন লো , 
কি গল্প শুনিতে চাও তোমরা আমার কাছে ,   —  কোন্‌ গান বলো , 
আমার সোনার খাঁচা খুলে দাও ,  আমি যে বনের হীরামন;

এই ডাঙা ছেড়ে হায় রূপ কে খুঁজিতে যায় পৃথিবীর পথে । 
বটের শুকনো পাতা যেন এক যুগান্তের গল্প ডেকে আনে : 
ছড়ায়ে রয়েছে তারা প্রান্তরের পথে পথে নির্জন অঘ্রানে; - 
তাদের উপেক্ষা ক ’ রে কে যাবে বিদেশে বলো -  আমি কোনো - মতে
বাসমতী ধানক্ষেত ছেড়ে দিয়ে মালাবারে -  উটির পর্বতে
যাব নাকো ,  দেখিব না পামগাছ মাথা নাড়ে সমুদ্রের গানে
কোন দেশে ,  -  কোথায় এলাচিফুল দারুচিনি বারুণীর প্রাণে
বিনুনী খসায়ে ব ’ সে থাকিবার স্বপ্ন আনে; -  পৃথিবীর পথে
যাব নাকো  :  

মালঞ্চে পুষ্পিত লতা অবনতমুখী - 
নিদাঘের রৌদ্রতাপে একা সে ডাহুকী
বিজন তরুর শাখে ডাকে ধীরে ধীরে
বনচ্ছায়া অন্তরালে তরল তিমিরে ! 
আকাশে মন ’ র মেঘ ,  নিরালা দুপুর ! 
 - নিস্তব্ধ পল্লীর পথে কুহকের সুর
বাজিয়া উঠিছে আজ ক্ষনে ক্ষনে ক্ষণে ! 
সে কোন পিপাসা কোন ব্যথা তার মনে ! 
হারায়েছে প্রিয়ারে কি ?  

পৃথিবীর অন্ধকার অধীর বাতাসে গেছে ভ ’ রে  — 
শস্য ফলে গেছে মাঠে  —  কেটে নিয়ে চলে গেছে চাষা;
নদীর পারের বন মানুষের মতো শব্দ করে
নির্জন ঢেউয়ের কানে মানুষের মনের পিপাসা ,   — 

পাড়াগাঁর দু পহর ভালোবাসি  —  রৌদ্র যেন গন্ধ লেগে আছে
স্বপনের;  —  কোন গল্প ,  কি কাহিনী ,  কি স্বপ্ন যে বাঁধিয়াছে ঘর
আমার হৃদয়ে ,  আহা ,  কেউ তাহা জানে নাকো 

তবু এই পৃথিবীর সব আলো একদিন নিভে গেলে পরে , 
পৃথিবীর সব গল্প একদিন ফুরাবে যখন , 
মানুষ র ’ বে না আর ,  র ’ বে শুধু মানুষের স্বপ্ন তখনঃ
সেই মুখ আর আমি র ’ বো সেই স্বপ্নের ভিতরে । 

এইসব পাখিগুলো কিছুতেই আজিকার নয় যেন -  নয় - 
এ নদীও ধলেশ্বরী নয় যেন -  এ আকাশ নয় আজিকার  : 

কোথাও জলকে ঘিরে পৃথিবীর অফুরান জল
র ’ য়ে গেছে; - 
যে যার নিজের কাজে আছে ,  এই অনুভবে চ ’ লে
শিয়রে নিয়ত স্ফীত সুর্যকে চেনে তারা;
আকাশের সপ্রতিভ নক্ষত্রকে চিনে উদীচীর
কোনো জল কী ক ’ রে অপর জল চিনে নেবে অন্য নির্ঝরের ? 
তবুও জীবন ছুঁ ’ য়ে গেলে তুমি; - 
আমার চোখের থেকে নিমেষ নিহত
সূর্যকে সরায়ে দিয়ে । 
স ’ রে যেতো; তবুও আয়ুর দিন ফুরোবার আগে । 
নব - নব সূর্যকে কে নারীর বদলে
ছেড়ে দেয়; কেন দেব ?  সকল প্রতীতি উৎসবের
চেয়ে তবু বড়ো
স্থিরতর প্রিয় তুমি; -  নিঃসূর্য নির্জন
ক ’ রে দিতে এলে । 

প্রতিটি নক্ষত্র তার স্থান খুঁজে জেগে রবে প্রতিটির পাশে
নীরব ধূসর কণা লেগে রবে তুচ্ছ অণুকণাটির শ্বাসে
অন্ধকারে  —  তুমি ,  সখি চলে গেলে দূরে তবু;  —  হৃদয়ের গভীর বিশ্বাসে
অশ্বত্থের শাখা ঐ দুলিতেছে; আলো আসে ,  ভোর হয়ে আসে । 







বিগত ২০০ বছরে রাজশাহীর বন্যপ্রাণীর ইতিহাস



পদ্মার চরে ঘড়িয়াল দেখি নি আমরা কোনদিনই ,  আগে গেলেই শুশুকের দেখা মিলত ,  এখন কালেভদ্রে উঁকি দিয়ে আমাদের ধন্য করে পদ্মার এই ডলফিনেরা ।  বন্যপ্রাণী বলতে দেখেছি কেবল শিয়াল ,  বেজি ,  গুইসাপ ,  বাদুড় ,  সাপ আর পাখি ।  তাই ১৯১৬ সালে ছাপা L S S O ’ malley রচিত রাজশাহী গ্যাজেটর - এ রাজশাহী অঞ্চলের সেই আমলের নানা পশু - পাখির কথা পড়ে ভাবলাম অসাধারণ কিন্তু করুণ সেই ইতিহাস বাংলা করেই ফেলি ,  অন্তত জানিয়ে রাখি কী হারিয়েছি আমরা -  -   
পুরো অঞ্চলটিই ছিল শিকারে ভরা এবং শিকারিদের জন্য স্বর্গ বিশেষ ।  ১৮৮৬ সালে ছাপা F B Simsonএর Sport in Eastern Bengal বইটিতে এর বেশ ভাল উল্লেখ আছে ।  জনাব সিমসন ইন্ডিয়ান সিভিল সার্ভিসের একজন সদস্য ছিলেন ,  ১৮৫০ সালে জীবনের প্রথম কর্মক্ষেত্র হিসেবে তিনি রাজশাহীতে যোগদান করেন ।  শেঈ আমলে পদ্মার চর ছিল ঘন জঙ্গলে ভর্তি ,  শুধু মাত্রা নীল চাষের জন্য ব্যবহৃত কিছু পরিষ্কার করা জায়গা ছাড়া নানা ঝোপঝাড় ,  নলখাগড়ায় ভরা ছিল বিস্তীর্ণ অঞ্চল ,  অনেক জায়গাতেই জঙ্গলে এইটাই দুর্ভেদ্য ছিল যে পালা হাতির পালের সাহায্য ছাড়া সেখানে যাওয়া সম্ভব ছিল না ।   চর ভর্তি থাকত বুনো মহিষে ।  সাধারণত এদের কাছে যেয়ে স্যাডল থেকে হর্স পিস্তল বা অন্য আগ্নেয়াস্ত্রের সাহায্যে শিকার করা হত ।  ১৮৬০ - এর দিকে ওয়াটসন অ্যান্ড কোম্পানির ম্যানেজার হ্যারি ডেভেরেল চর সোনাইকান্দিতে অত্র এলাকার শেষ বুনো মহিষটি শিকার করেন ।  
বরেন্দ্র ভূমি  ( বরিন )  ছিল শিকারের জন্য আদর্শ ,  যেখানে বাঘের দেখাও মিলত ।  জনাব সিমসনের মত তাল ,  বাঁশ এবং অন্যান্য স্থানীয় গাছের সমন্বয়ে এইখানে ছিল বিশাল জঙ্গল ,  এবং জঙ্গলের তলদেশে থাকতে নানা ধরনের ঝোপ ,  যা ছিল নানা প্রাণীর লুকিয়ে থাকার জন্য যথার্থ জায়গা ।  তথাপিও বরিন অঞ্চল এতটাই অগম্য এবং গুলি করার জন্য ঝামেলাপূর্ণ ছিল অধিকাংশ শিকারি এই এলাকাকে সুনজরে দেখতেন না ।  ফলে শিকারের অধিকাংশ প্রাণীই এখানে নির্বিঘ্নে প্রজনন করত বছরের পর বছর ।  মাঝে মাঝেই হরিণ ,  বুনো শুয়োর বরিন সেখানে থেকে গ্রামে নেমে আসত ,  ঘাস এবং ঝোপে আশ্রয় নিয়ে তারা সবুজ ফসলের উপর হামলা চালাত ।  আবার পোষা হাতির পালের তাড়া খেলেই ফের বরিন এলাকায় পালিয়ে যেত ।  জলের উৎস এবং বরিন এলাকার মাঝেই চরে বেড়াত হরিণ  ( Hog - deer )  ,  যার পিছু নিত বাঘ এবং চিতাবাঘ । 
 কালা - তিতির ( Black Francolin )  এবং হরিণেরা ঘাসের জঙ্গলে আস্তানা গাড়ত ।  চিকোর নামের বাতাই ( Patridge )  জাতীয় পাখিটি ঝোপে ,  কাদাখোঁচা এবং সব জাতের বুনোহাঁসেরা জলের কাছেই থাকত ।  বরেন্দ্র অঞ্চলে যে একটিমাত্র শিকারের প্রাচুর্য ছিল তা হচ্ছে চিত্রা হরিণ ( Spotted Deer ) এবং ময়ূর ,  যা আমি বাংলার আর কোথাও শিকার করি নাই ।  এবং জীবনে এখানেই প্রথম আমি বাঘ দেখি ।  মহানন্দা তীরের অভয়া নামের এক পুরাতন নীল কারখানা ঘুরে দেখার পর জনাব সিমসন সেই পানিপূর্ণ উপত্যকায় ঘুরে দেখেন এবং তার রোজনামচায় শিকারের তালিকা লিপিবদ্ধ করেন -  ৪টি হরিণ ,  ৯টি বাতাই ,  দুইজোড়া চাপাখি ,  ২টি বুনোহাঁস এবং একটি আহত বাঘ ! 
৫০ বছর আগে এই অঞ্চল বুনো মহিষ ,  বাঘ ,  চিতাবাঘ ,  বুনো শুয়োর ,  চিত্রা হরিণ ,  মায়া হরিণে ভরা ছিল ।  ক্ষুদে শিকারদের মধ্যে ছিল খরগোশ ,  ময়ূর ,  কালা - তিতির ,  বাদা - তিতির ( Swamp Francolin )  ,  বৃষ্টি - বটেরা ( Rain Quail )  ,  পাতি - ডাহর  ( Lesser Florican )  ,  নানা জাতের বুনোহাঁস ,  বনমুরগি ,  কাদাখোঁচার দল ।  এতসব প্রাণী মধ্যে কেবল চিতাবাঘ এবং বুনো শুয়োরেরাই টিকে আছে গ্রামের জঙ্গলগুলোতে ,  বাকিরা কৃষিকাজের জন্য জঙ্গলে কাটার জন্য হারিয়ে গেছে চিরতরে ।  পাখিদের মধ্যে অবশ্য অবস্থা কিছুটা ভাল ,  কেবল ময়ূর আর বাদা - তিতিরেরাই হারিয়ে গেছে ।  অল্প কয়েকটি কালা - তিতির আর পাতি - ডাহরের দেখা মেলে মাঝে মাঝে ,  আর বুনোহাঁস ,  বনমুরগি ,  কাদাখোঁচার দল আগের মতই আছে ।  
২০ বছর আগ পর্যন্তও বাঘেরা টিকে ছিল ।  মুর্শিদাবাদের নবাবের জন্য গোদাগাড়ীর বরিন অঞ্চলের প্রতি বছর বিট করা হত ,  এবং ১৮৯৪ পর্যন্ত রাজশাহীর কালেক্টর এবং আরেকজন শিকারি রামপুর - বোয়ালিয়ার ৩ মাইলের মধ্যে বেশ কটি বাঘ মেরেছিলেন ।  শেষ বাঘটি দেখা গেছিল ১৯০০ সালে খরচাকাতে ।  
চিতাবাঘেরা এখনও আগের মতই প্রবল বিক্রমে সাহসিকতার সাথে টিকে আছে ।  রামপুর - বোয়ালিয়ার  ( রাজশাহী শহরের প্রাচীন নাম )  কেন্দ্রীয় কারাগারের প্রাচীরে ওঠার চেষ্টা করার সময় ১৯০৭ সালে একটিকে গুলি করা হয় ,  এছাড়া ১৯১৫ সালেও একটিকে শহরে দেখা গেছিল ।  একবার জানা যায় একটি চিতাবাঘ নরখাদকে পরিণত হয়েছে এবং রাজাপুর পুলিশ পোস্টের এলাকার ৪জন মানুষকে শিকার করেছে ।  অধিকাংশ চিতাবাঘই ছিল ছোট আকৃতির ,  যার বাসযোগ্য বনের অভাব এইখানে ছিল না ।  রামপুর - বোয়ালিয়া থেকে ২ মাইল দূরে অবস্থিত শিরইল গ্রামে এদের প্রায়ই ফাঁদ পেতে ধরা হত  ( ইহা তারেক অণুর মহল্লা )  এবং সেখানে অনেক বনবেড়ালও দেখা যেত ।  অন্যান্য বুনো বেড়াল ,  শেয়াল এবং খরগোশ ছিল অগুনতি ।  
বুনো শুয়োরের বিচরণ ছিল সর্বত্র বিশেষ করে নদীর চরে ।  এক হিসেবে তারা আসলেই কোন কোন জনপদে হামলা করত এবং রাতের বেলা ধান ও আঁখ ক্ষেতের চরম ক্ষতিসাধন করত ।  মড়া - পচা খেকো বলে তাদের দুর্নাম ছিল এমনকি কাদায় আটকা পড়া গবাদিপশুদের ক্ষতি করার ঘটনাও শোনা গেছে । 
স্তন্যপায়ী প্রাণীদের মধ্যে সব শেষে উল্লেখযোগ্য হচ্ছে শুশুক বা গাঙ্গেয় ডলফিন যা গঙ্গা এবং আত্রাই নদীতে ,  সেই সাথে চলন বিলের গভীর অঞ্চলেও সহজে দেখা যায় । 
শীতকালে নদী এবং ভিতরের জলাঞ্চলে নানা জাতের পরিযায়ী পাখিরা আসত ।  চলন বিল ,  নওগাঁর ৬ মাইল দক্ষিনের দুবলহাটি বিল এবং মধুয়ানগর রেলষ্টেশনের কাছে অবস্থিত হালতি বিলে বুনোহাঁসের মেলা বসে ।  চা - পাখি ,  চ্যাগা এবং কাদাখোঁচারা বিলে এবং বাদা জুড়ে থাকে সারা জেলাতে ।  বড় চর এবং পদ্মার বালির চরে রাজহাঁসদের শিকার করা যায় ,  যেখানে মদনটাক  ( Adjutant Stork )  এবং গগণবেড় ( Pelican ) দের দেখাও মিলে ।  অন্যান্য জলচর পাখিদের মধ্যে পানমুরগি ,  কুট ,  সারস ,  বক ,  জিরিয়া ,  বাটান ইত্যাদি নদী ও বিলে দেখা যায় ।  হরিয়ালও মেলে প্রচুর ,  এছাড়া কালা - তিতির ,  বাদা - তিতির ,  বৃষ্টি - বটেরা এবং পাতি - ডাহর এখনও টিকে আছে ।  
গেম - বার্ড বা শিকারের জন্য জনপ্রিয় পাখি বাদেও অন্যান্য নানা জাতের পাখি এই জেলায় অনেক কাছে কিন্তু জায়গার অভাব বিধায় যত্রতত্র দেখা যায় এমন কয়েকটি পাখির কথা উল্লেখ করছি ।  এখানের শকুনেরা পশ্চিমের শকুনের তুলনার বিশালকায় হয় ,  যারা গাছের উপরে বসে খাবারের অপেক্ষায় থাকে দিনমান ,  এদের ধৈর্যের অভাব নেই আবার এদের খাবার জন্য পচা - গলারও অভাব হয় না ।  বিল এবং নদীতে মেছো - ঈগলেরা রাজত্ব করে ।  কোকিল পরিবারের মধ্যে কানাকুয়ো  ( এটি মোটেও কোকিল নয় ,  তখন ভুল ভাবা হত )  এবং দেশী - কোকিলের ( Indian Koel )  ডাকই সবচেয়ে বেশি শোনা যায় ।  রাতে সবসময়ই শোনা যায় রাতচরার  ( Nightjar )  ডাক ,  বরফের মাঝে পাথর পড়ার মত শব্দ তুলে অবিরাম অস্তিত্ব জানান দেয় সে । 
বিশাল সব নদী এবং বিলের কারণে এই জেলাতে প্রচুর মাছ পাওয়া যায় ।  পদ্মা নদী থেকে পাওয়া মাছের দাম এক বছরে অন্তত দুই লাখ তো হবেই ,  সেই সাথে আছে আত্রাই থেকে পাওয়া মাছ !  পদ্মার ইলিশ নামের অসাধারণ স্বাদের মাছটি ধরা পড়ে প্রচুর পরিমাণে ।  অন্যান্য মাছের মধ্যে রুই ,  কালবাউশ ,  কাতলা সবচেয়ে জনপ্রিয় ।  এছাড়া মৃগেল ,  বোয়াল ,  মাগুর ,  আইড় ,  ট্যাংরা ,  বাছা ইত্যাদি মাছও বেশ সুস্বাদু এবং যথেষ্টই ধরা পড়ে ।  মাগুর এবং কই স্বাদু পানির মাছ যাদের সাধারণত একটু ময়লা পানিতেই দেখা মেলে ,  কই আবার কানকো ব্যবহার করে ডাঙ্গায় উঠতে পারে ।  দুবলাহাটির বিলের কই অতি বিখ্যাত ,  কিংবদন্তী বলে যে এই বিলের ইজারাদার মোঘল আমলে মোঘলদের কর হিসেবে বিশ হাজার কই মাছ দিত !  মুক্তোওয়ালা ঝিনুক চলন বিল এবং পূর্বের নদীগুলোতে মেলে ।  
উত্তরবঙ্গের পাওয়া সকল সাপই রাজশাহীতে মেলে ।  সবচেয়ে বেশি দেখা যাওয়া বিষাক্ত সাপগুলোর মাঝে আছে গোখরা ,  চন্দ্রবোড়া ,  কাল - কেউটে ,  শঙ্খিনী এবং রাজ - গোখরা ।  রাজ - গোখরা সাধারণত অন্য সাপ খেয়েই বাঁচে ,  যা ৭ থেকে ৮ ফিট পর্যন্ত লম্বা হয় । নির্বিষ সাপদের মাধ্যে বালুবোয়া ,  ঘরমৌনী ,  হেলে ইত্যাদি দেখা যায় ,  তবে সবচেয়ে বেশি দেখা মেলে জলঢোড়া সাপদের । 
মূল নদী এবং কয়েকটি জলাধারে দুই ধরনের কুমিরের দেখা মেলে ,  একটি মাগার কুমির অন্যটি ঘড়িয়াল ।  মাগার কুমির ১২ ফুটের মত লম্বা হয় ,  যেখানে মাছখেকো সরু মুখের অধিকারী ঘড়িয়াল হয় ৮ ফিট ।  নদীর কচ্ছপ কালি কাইট্ট্যা প্রায় সবখানেই মেলে ,  এবং নিম্নবর্ণের মানুষেরা সেগুলো খেয়ে থাকে ।  
  ( এতটুকুই ছিল সেই আমলের গ্যাজেটে ,  চিন্তা করা যায় যে এই ১০০ বছরে উল্লেখিত প্রাণীগুলোর প্রায় ৯০ %  আমরা হারিয়ে ফেলেছি ,  বাকিরাও বিলুপ্তির পথে । দুষ্প্রাপ্য গ্যাজেটটির ফটোকপি ধার দিয়ে পড়বার সুযোগ করে দেবার জন্য প্রিয় গবেষক ব্যক্তিত্ব মাহবুব সিদ্দিকীকে অনেক অনেক ধন্যবাদ
 এর আগে ঢাকার ৪০০ বছরের বুনোপ্রানীর ইতিহাস নিয়ে এই অসাধারণ লেখাটি অনুবাদ করেছিলাম ,  আমি চাই দেশের সব জেলা ,  সব অঞ্চল নিয়ে এমন তথ্যবহুল লেখা আসুক ।  কোন বাঙ্গালী সাধারণত এই কাজগুলো করে না বিধায় সেই আমলের কোন ইংরেজ প্রকৃতিবিদ বা শিকারির রচনার উপরেই আমরা নির্ভরশীল সেই অতীত আলোকপাতের জন্য ।  আপনি কি করবেন আপনার অঞ্চলের কাজটুকু ?  ?  ?    ) 






বাংলা ভাষায় বাংলাদেশের পাখির ফিল্ডগাইড




দশ হাজারের উপর প্রজাতির পাখি আছে আমাদের নীল গ্রহে ,  পালকওয়ালা এই বাসিন্দাদের প্রায় সাড়ে ছয়শ প্রজাতি দেখা যায় এই একরত্তি বাংলাদেশেও ।  সারা পৃথিবীতেই পাখিপ্রেমী ,  বা পাখি নিয়ে উৎসাহীদের কাছে ,  যারা প্রকৃতিতে যেয়ে পাখি দেখতে চায় ,  অন্যতম গুরুত্বপূর্ণ জিনিস হচ্ছে পাখির ফিল্ডগাইড ।  ফিল্ডগাইড নাম থেকেই বুঝতে পারছেন যে আসলে মাঠে যে বইটি আপনাকে গাইড করবে ।  সাধারণত ফিল্ডগাইডে একটি নিখুঁত স্কেচ থাকে  ( আলোকচিত্রও থাকতে পারে )  ,  সেই সাথে খুব অল্প কথায় ,  অসম্পূর্ণ বাক্যে পাখিটির বর্ণনা ।  অনেকটা টেলিগ্রাফিক ভাষায় ,  যেমন -  নীলচে মাথায় লালা ছোপ ,  কালো গলা ,  সাদা পেট ,  লম্বা লেজ ।  এর ফলে পর্যবেক্ষক দ্রুত পাখিটি চিনতে সক্ষম হবেন ।  আরেকটি কারণে এই সংক্ষিপ্ত ভাষা ব্যবহার করা হয় হয় ,  তা হচ্ছে বইটির কলেবর ছোট করার জন্য ,  যাতে তা সহজেই সাথে নিয়ে ঘোরা সম্ভব হয় ।  
কুড়ি বছর আগে বাংলায় পাখির ফিল্ডগাইড লেখার কাজে হাত দেন ইনাম আল হক ।  লেখা শেষ হলেও ৫০০ পাখির চিত্রকর্ম কত দিনে জোগাড় করতে পারবেন এই নিয়ে চিন্তার অন্ত ছিল না ,  একাধিকবার কয়েকজন চিত্রশিল্পীর সাথে যোগাযোগ করে চারুকলার কয়েকজন ছাত্রের সাথে কথাও বলেন ।  কিন্তু রিয়েল লাইফ ৫০০ পাখির বাস্তব ছবি আঁকার লোক তখন খুঁজে পাওয়া যায় নি ।  আসলে সারা বিশ্বেই যারা পাখি ডিটেইল ছবি আঁকে ,  তারা সাধারণত আর কিছু করার সময় পায় না ,  কারণ নিখুঁত পাখির ছবি আঁকা যেমন সময়সাপেক্ষ ,  তেমনই তা নিবিড় মনোযোগের দাবীদার ।  পাশ্চাত্য থেকে আবস্ট্রাক্ট আর্ট আসলেও এখনও সেখানে ভুরি ভুরি শিল্পী মিলবে যারা রিয়েলিস্টিক ঘোড়া ,  কুকুর ,  মাছ ,  সরীসৃপ ,  পাখির ছবি আঁকতে সক্ষম ,  কিন্তু আমাদের অঞ্চলে এই দৈন্যতা প্রকট ।  
ফিল্ডগাইডের স্কেচ নিয়ে চিন্তাভাবনা যখন নানা সঙ্কটের সম্মুখীন  তখন নানা যোগাযোগের পরে বিখ্যাত ব্রিটিশ প্রকাশক  ‘ ক্রিস্টেফার হোম্স ’  অমূল্য ইল্যুস্ট্রেশনগুলো ব্যবহারের জন্য লিখিত অনুমতি দেন ।  এরপর যাবতীয় তথ্যসহ কম্পিউটারের হার্ড ডিস্ক ক্রাশ করে  !  এভাবে বারবার পিছাতে থাকে মূল্যবান বইটির প্রকাশ ।  এখানে ২০০৪ সালে হাতে লেখা প্রথম দিকের কয়েকটি পাখির বর্ণনা দিলাম সেই অধ্যবসায়ের কথা স্মরণ করে -  

বাংলাদেশে গত দেড় বছর অবস্থানের সময় ইনাম ভাই গুরুত্বপূর্ণ বইটির সহকারী লেখক হবার জন্য আমন্ত্রণ জানান ,  যদিও ৯৯ % এর বেশি কাজ ওনার একা হাতে করাই ছিল ,  তবুও আমার মত অর্বাচীন পাখিপ্রেমী এবং দুর্বল লেখককে উৎসাহ দেবার জন্যই হয়ত এই বিরল সন্মানের ভাগ দেন সোৎসাহে ।   অবশেষে এই বছর প্রকাশিত হয়েছে বইটি ।  পাখিজগতের গুরুর সাথে সহকারী লেখক হিসেবে যোগ দেবার সুযোগ পেয়ে আমি যারপরনাই আনন্দিত । 
বইটি প্রকাশ করেছে বাংলাদেশ বার্ড ক্লাব ।  
প্রচ্ছদ  -  শক্তি নোমান ।  
বানান সংশোধনী -  আব্দুল গাফফার রনি । 
গ্রাফিক্স ডিজাইনে  -  সুজন জাহাঙ্গীর ,  ছায়াবীথি প্রকাশন । 
সম্পূর্ণ চার কালারে ছাপা ঝকঝকে বইটির দাম প্রোডাকশন অনুযায়ী অনেক কম রাখা হয়েছে যেন ছাত্ররাও তা সহজেই কিনতে পারে ।  ভিতরে ৫০০ টাকা লেখা থাকলেও বাংলাদেশ বার্ড ক্লাব থেকে কিনলে মাত্র ৩০০টাকা ,  এই বিষয়ে বিস্তারিত জানতে ক্লাবের ফেসবুক পেজে ঢু মারতে পারেন ।  আর পরিবেশনায় থাকছে ছায়াবীথি প্রকাশন ,  দেশের যেখান থেকেই সংগ্রহ করতে চান তাদের সাথে যোগাযোগ করতে পারবেন ০১৭২ ৩৮০ ৭৫৩৯ অথবা ০১৭৩ ৭৭২ ৭১৭২ নাম্বারে ,  মূল্য ঐ একই ৩০০ টাকা ,  সাথে পোস্টের খরচ শুধু । 
এটিই বাংলা ভাষায় লেখা প্রথম পাখির ফিল্ডগাইড ,  ভিতরে ৫০৬ প্রজাতির পাখির নাম বাংলা ,  ইংরেজি এবং ল্যাটিনে দেওয়া আছে ।  বইটি সম্পর্কে ধারণা দিতে ২টি পাতা দেওয়া হল ,  এবং লেখকের কথা সম্পূর্ণটিই তুলে দিলাম । 


প্রতিটি পাখির সংক্ষিপ্ত কিন্তু কার্যকরী বর্ণনা যে দেওয়া হয়েছে তা দেখতেই পাচ্ছেন । তবে সুবিধার জন্য প্রথমেই শুরু করতে পারেন একেবারে চেনা পাখি যেমন দোয়েল ,  পাতি - কাক ,  চড়ুই দিয়ে !  
 আমাদের পরবর্তী প্রজন্ম পাখি কিছুটা হলেও আমাদের চেয়ে বেশি চিনবে ,  ডানাওয়ালা বন্ধুদের প্রতি আরও বেশি ভালবাসা বুকে নিয়ে বড় হবে এই আশায় বুকে পুষে রাখি ।  পাখিরা সব ভাল থাক ,  পৃথিবীটা জুড়ে থাক ।  যদিও বইটিতে ব্যবহৃত মানচিত্রে দেখতে পাচ্ছেন আসলে কতটুকু স্থান আছে বাংলাদেশে যেখানে পাখিরা টিকে থাকতে পারে ।  

প্রকাশক ও লেখকের নিবেদন

দুরবিন কিংবা টেলিস্কোপ দিয়ে অথবা খালি চোখে দেখে প্রকৃতিতে পাখি চেনার চেষ্টা করা একটি জনপ্রিয় শখ ।  নানা ধরনের গবেষণা - কাজেও এর প্রয়োজন হয় ।  হাতে একটি ফিল্ড - গাইড থাকলে পাখি চেনার কাজটি সহজ তো হয়ই ,  অনেক বেশি উপভোগ্যও হয় ।  এ কাজে নেমে অনেকেই এদেশে বাংলা ভাষায় লেখা ফিল্ড - গাইডের অভাব বোধ করেছেন ।  এই অভাব পূরণের জন্যই আমরা এ বইটি প্রকাশের উদ্যোগ নিয়েছি । 
বইটি লেখার জন্য আমরা উপমহাদেশের পাখি নিয়ে প্রকাশিত বিভিন্ন বই ও বৈজ্ঞানিক প্রবন্ধের সাহায্য নিয়েছি ।  দুই দশক ধরে বাংলাদেশে পাখি দেখা ও পাখিশুমারি করার অভিজ্ঞতাও এই ক্ষেত্রে কাজে এসেছে ।  পাখি ধরে মাপজোখ নিয়ে এর পায়ে শনাক্তকারী আংটি দেওয়ার যে প্রক্রিয়া এদেশে এখন চলছে তার মাধ্যমে বহু প্রজাতির বিরল পাখি হাতে নিয়ে দেখার সুযোগ হয়েছে আমাদের ।  আশা করি পাখির বর্ণনায় আমাদের সে অভিজ্ঞতার প্রতিফলন থাকবে । 
বাংলাদেশে সচরাচর দেখা মেলে এমন ৫০৬ প্রজাতির পাখি এখানে বর্ণনা করা হয়েছে ।  আমাদের দেশের বন্যপ্রাণীর তালিকায় আরো দেড় শত প্রজাতির অনিয়মিত আগন্তুক ও অতি - বিরল পাখি আছে ।  দীর্ঘ অধ্যবসায়ের পর অথবা ভাগ্যক্রমে অমন কয়েকটি পাখির দেখা জীবনে মিললেও মিলতে পারে ।  সে সব পাখির বর্ণনা এ ফিল্ডগাইডে দেয়া হয়নি ।  দেখা পাওয়ার সম্ভাবনা অতি - ক্ষীণ এমন পাখির তথ্য দিয়ে বই মোটা করলে খুব কম লোকই উপকৃত হতেন ।  ফিল্ডগাইডটি সহজে বহনযোগ্য ও ব্যবহার্য রাখাও আমাদের অন্যতম লক্ষ্য । 
পাখির বৈজ্ঞানিক ও ইংরেজি নামের জন্য আমরা  ‘ বার্ডলাইফ ইন্টারন্যাশনাল ’  প্রকাশিত সর্বাধুনিক তালিকাটি অনুসরণ করেছি ।  পাখির বাংলা নামের জন্য  ‘ বাংলাদেশ উদ্ভিদ ও প্রাণী জ্ঞানকোষ ’  অনুসরণ করা হয়েছে ।  বাংলাদেশের পাখির প্রজাতি - পরিচয়ে অধুনা কিছু পরিবর্তন হওয়ায় দু - এক ক্ষেত্রে নতুন নাম ব্যবহার করতে হয়েছে ।  সম্প্রতি জানা গেছে যে বাংলাদেশ ,  ভারত ও শ্রীলঙ্কার পম্পাডুর - হরিয়াল আসলে তিনটি পৃথক প্রজাতি এবং  ‘ পম্পাডুর - হরিয়াল ’  নামটি শ্রীলঙ্কার প্রজাতিকে দেয়া হয়েছে ।  বাংলাদেশের পম্পাডুর - হরিয়ালের তাই আমরা নতুন নাম দিলাম । 
পাখির আবাসের ধারণাটি মানচিত্রে না দিয়ে এখানে লিখে দেয়া হয়েছে ।  প্রতিটি পাখির বর্ণনার শেষে তার আবাসের তালিকা রয়েছে ।  আমাদের ব্যবহৃত প্রধান বারোটি আবাসের নাম হাওড় ,  বিল ,  সুন্দরবন ,  পাহাড়ি চিরসবুজ - বন ,  পাতাঝরা - বন ,  উপকূল ,  নদীতীর ,  বাগান ,  চা - বাগান ,  ফসলের - জমি ,  খোলা - প্রান্তর এবং লোকালয় ।  সবুজ - বেষ্টনী নামে খ্যাত উপকূলের প্যারাবনকে  ‘ উপকূল ’  এবং পদ্মা - যমুনার বিস্তীর্ণ চরাঞ্চলকে  ‘ নদীতীর ’  হিসেবে ধরা হয়েছে ।  ক্ষেত্র - বিশেষে কাপ্তাই ও মুহুরি বাঁধে সৃষ্ট কৃত্রিম জলাধারের পৃথক উল্লেখ আছে । 
পাখির বর্ণনা সংক্ষিপ্ত রাখার জন্য ব্যকরণ - বিবর্জিত খ -  - বাক্যে তা লেখা হয়েছে ।  তবে প্রচলিত ফিল্ডগাইডের দূর্বোধ্য  ‘ টেলিগ্রফিক ’  ভাষা এবং অপ্রচলিত শব্দ অত্যন্ত কম ব্যবহার করা হয়েছে ।  অপ্রচলিত ও বিশেষ শব্দের ব্যাখ্যা  .  .  .  পৃষ্ঠায় রয়েছে ।  প্রচলিত শব্দ  ‘ পাখির ঠোঁট ’  না লিখে অপেক্ষাকৃত অপ্রচলিত  ‘ চঞ্চু ’  ব্যবহার করা হলো ।  কারণ ,  ঠোঁট ও চঞ্চুর মধ্যে যে পার্থক্য তা উপেক্ষা করার মতো নয় ।  পাখির চঞ্চু মোটেই স্তন্যপায়ীর ঠোঁটের মতো রক্তমাংসের অঙ্গ নয় ।  পাখির চঞ্চুর সাথে স্তন্যপায়ীর নখ বা নখরেরই মিল বেশি ।  নখের মতোই চঞ্চুর শেষাংশ কাটলে রক্ত ঝরে না । 
পাখির স্ত্রী - পুরুষে ও প্রাপ্তবয়স্ক - অপ্রাপ্তবয়স্কে যে সব পার্থক্য থাকে এবং প্রজননকালে ও বিভিন্ন বর্ণ - পর্বে যে সব পরিবর্তন আসে তার সংক্ষিপ্ত বর্ণনা এ ফিল্ডগাইডে দেয়া হয়েছে ।  একটি পাখির যে সব অঙ্গের আকার কিংবা রং দেখে অন্য পাখি থেকে আলাদা করা হয় তার বর্ণনা এখানে মোটা অক্ষরে লেখা হলো ।  আশা করি ,  বর্ণনা পড়ার পাশাপাশি অভিজ্ঞ শিল্পীদের ইলাস্ট্রেশন দেখে পাখি চেনার পথে পাঠক বহুদূর এগোতে পারবেন ।  পাখির অমূল্য ইলাস্ট্রেশনগুলো এ বইটিতে ব্যবহারের অনুমোদন দিয়ে বিখ্যাত প্রকাশক  ‘ ক্রিস্টেফার হোম্স ’  আমাদেরকে কৃতজ্ঞতাপাশে আবদ্ধ করেছেন । 
বর্ণনার নিচে যেখানেই কিছুটা ফাঁকা যায়গা পাওয়া গেছে সেখানে আমরা পাখির ছোট ছোট আলোকচিত্র জুড়ে দিয়েছি ।  পাখির বর্ণনা পড়া ও ইলাস্ট্রেশন দেখার পর পাঠকের জন্য আলোকচিত্রের পাখি শনাক্ত করার খেলায় মেতে ওঠার একটা সুযোগ এখানে রইল । 
ইনাম আল হক
তারেক অণু







চা 



কিংবদন্তীর জাপানিজ চিত্রকর হকুসাই ও হিরোসিগের কাঠখোদাই করা অপূর্ব সব শিল্পকর্ম সেবার প্রথমবারের মত এসেছে জাপানের চৌহদ্দি পেরিয়ে ইউরোপে ,   হেলসিংকিতে সে চিত্তহরণ করা প্রদর্শনী দেখে বেরোতে যাচ্ছি জাদুঘরের বাইরে ।  সেখানেরই একজন কর্মচারী বলল পাশেই চলা প্রাচীন জাপানের জনজীবন নিয়ে অন্য ধরনের এক প্রদর্শনী যেন অবশ্যই দেখে যাই ,  সেখানে নাকি তুলে আনা হয়েছে কয়েকশ বছর আগের জাপান ।  
বেশ চিত্তাকর্ষক ছিল প্রদর্শনীটি ,  জাপানী জীবনের নানা ঘটনায় ও বৈশিষ্ট্যে ভরপুর ,  তবে মনে বিশেষ ভাবে দাগ কেটে গেছিল তাদের চা - পানের বিষয়টি -  সে যেন কেবল পানীয় গলাধকরণ নয় ,  বরং উপাসনার একটি অংশ ।  কিভাবে জাপানীরা চিত্ত শুদ্ধ করার জন্য বাগানের মাঝে অবস্থিত বিশেষ কুটিরে প্রায় হামাগুড়ি দিয়ে ঢুঁকে ,  বিশেষ টুলের সামনে হাঁটু গেঁড়ে বসে যেভাবে সন্মান ভরে চা - পান করেন তাকে উপাসনা বলাই শ্রেয় ।  
এবং তা কেবল জাতি বিশেষের জন্য নয় ,  চীন থেকে আগত এই অদ্বিতীয় পানীয় ,  নানা ঘটনা - পরিক্রমা ,  ব্যবসায়িক দৃষ্টিভঙ্গীর প্রসার ইত্যাদির কারণে আজ ঠাই নিয়েছে সারা বিশ্বে ,  যে তুষারস্নাত ঊষর প্রান্তরে কোন শস্য হয় না ,  সেখানের অধিবাসীরাও আজ চায়ের জাদুতে বিমোহিত ।  সুদূর ল্যাতিন আমেরিকার দেশে চিলি যে কস্মিনকালেও চা উৎপন্ন হয় না সেখানের বাসিন্দাদের দুই বেলা এই চিজটি থাকতেই হবে !  চা - য়ের সাথে সাথে থাকছে আড্ডার প্রসঙ্গ ।  বিশ্বের প্রায় সব অঞ্চলেই চা - পান শুধুই চা পান করা নয় ,  এর সাথেই আছে ইয়ারদোস্তদের সাথে মিঠেকড়া বাক্য বিনিময়ের ব্যাপারস্যাপার ।  মাস কয় আগেই বসনিয়া - হার্জেগোভিনায় দেখলাম সেখানের লোকেরা সারাদিনই রোদে বসে হয় চা ,  না হয় কফি নিয়ে ব্যস্ত !  জিজ্ঞেস করতেই জানা গেল যে কোন সুযোগে কাজের ফাঁকে আড্ডায় বসার জন্য চা - কফির কোন বিকল্প নেই !  অনেক সময়ই দেখা গেছে একই অফিসের বিগ বস এবং কর্মচারীরা একসাথে চা পানে ব্যস্ত ।  
তুরস্কে ব্যাপারটি আরও চোস্ত ,  কোন অজুহাতের দরকার নেই ,  রাস্তায় দেখা হলেই প্রথম কথা হবে -  চা হয়ে যাক  ?  তুর্কিদের দিনে অনেক অনেক কাপ চা খাওয়া হয়ে যায় এই ভাবেই ,  যে কারণে মনে হয় তারা ছোট মাপের কাচের পাত্র আবিস্কার করেছে দিনে অসংখ্য বার চা পানের জন্য ।  যে কোন তুর্কি ক্যাফেতে  ( চ্যাফে কেন নয় কেউ তা জানে না !  )  দেখা যাবে স্বচ্ছ হালকা লিকারের শত শত কাপ চা হারিয়ে যাচ্ছে খানিক পরপরই জনতার সাগরে ,  তার বিলের হিসাব কে যে রাখছে আর কেই বা দিচ্ছে সে বোঝা প্রায় অসম্ভব কোন বিদেশীর জন্য ।  
আবার চায়ের জন্ম যে চীনদেশে তারই একাংশে ,  হিমালয়ের কোলে অধিষ্ঠিত তিব্বতে চা খাওয়া হয় ভিনগ্রহের পদ্ধতিতে ,  চিনি নয় বরং লবণ দিয়ে  !  এখানেই শেষ নয় ,  ঘন সেই চায়ে মিশিয়ে দেওয়া হয় চমরী গরুর দুধ থেকে তৈরি মাখনে এত্ত বড় এক ডেলা যাতে লেপটে থাকে তিব্বতের কোন অজানার তাবুর ধোঁয়া ধোঁয়া গন্ধ ।   প্রথম যখন সেই অদ্ভুতুড়ে পানীয় আস্বাদ করেছিলাম ,  তখন সেই ঘন ক্বাথকে চা - য়ের বদলে স্যূপ বলে করাই যুক্তিযুক্ত বলে মনে হয়েছিল ।  হিমালয়ের হিমকে এর মাধ্যমেই দূর করতে পেরেছিলাম অনেকক্ষণের জন্য ।  
আবার মধ্য ইউরোপে চা - বার বেশ জনপ্রিয় ,  এক দোকানেই মিলতে পারে কয়েক শত ধরনের চা !   চা  যে কেবল চা পাতা দিয়ে তৈরি হতে হবে এমন কোন কথা নেই চীনে ,  ফলে নানা ধরনের গাছের পাতা ,  লতা ,  ফুল সবকিছু দিয়েই তৈরি হয় জাত - বেজাতের চা এবং সেগুলো এখন ঠাই নিয়েছে দেশ ছাড়িয়ে নানা মহাদেশের বিপণন কেন্দ্রে ।   দানিয়ুব তীরের হাঙ্গেরির এক দোকানে প্রথমবারের মত জেসমিন ফুলের চা পানের কথা বেশ উজ্জল ভাবে মনে পড়ে ,  শুকিয়ে থাকা এক রত্তি গুড়ো কিসিমের একটা জিনিস যখন গরম জলের সংস্পর্শে আস্তে আস্তে পাপড়ি ছড়াতে ছড়াতে কাপের উপরিভাগে বিশাল এক পদ্মের মত ভেসে উঠল ,  মনে হয়েছিল -  চা পানের সাথে সাথে পরিবেশনটাও কিমি .  গুরুত্বপূর্ণ নয় ।  
খোদ বিলেতবাসীদের বৈকালিক চা প্রীতির কথা বিশ্ব নন্দিত ,  এমনকি রাণী এলিজাবেথের জন্য স্পেশাল চা যে দার্জিলিং থেকে যায় একথা সকলেরই জানা ,  যদিও চায়ের দেশ আসামের চা পান করে  রাণীর কৃপা কেন এদিকে পড়ে ভেবে বিস্ময়াভূত হয়েছিলাম বটে ।   তুরস্কের লোকেরা চায়ে দুধ মেশানোর কথা বললেই তোবা তোবা করে ওঠে ,  ঠিক যেমন আমরা বাংলা মুলুকের লোকেরা আঁতকে উঠি চায়ে লবণ মিশিয়ে দিলে !  এভাবেই চা আজ পরিণীত বিশ্বের অন্যতম জনপ্রিয় পানীয়তে -  যার পরিবেশনা ,  উপস্থাপনা এমনকি উপাদান পরিবর্তিত হয়েছে অঞ্চলভেদে কিন্তু আবেদন থেকেছে অটুট হয়ে ।  জয় চা ! 
 ( লেখাটির কিয়দংশ রসুইঘর পত্রিকায় প্রকাশিত হয়েছিল ।   আর যারা আসলেই চা কিভাবে বাংলামুলুকে আসল এবং মন জয় করল সেই সুলুকের সন্ধান চান তারা দিগন্ত চৌধুরীর এই তথ্যসমৃদ্ধ ব্লগটি পড়তে পারেন ।   ) 

ছবি :  


 








 ‘ and the end cannot be far ,  ’  -  স্কটের মৃত্যু দিনে



চারিদিকে মৃত্যুর চেয়েও হিম এক নীরবতা ।  বিশাল বিস্তীর্ণ ধবধবে সাদা করাল এক জগতে ডানা মেলে আছে যে শূন্যতা তাকে ভেদ করার সাহস কারো নেই ,  এমনকি সূর্যের আলোও তা পারে না বছরের অর্ধেক সময় জুড়ে ,  সেখানে টিমটিমে জীবন এবং প্রদীপ্ত আশার প্রদীপ জ্বালিয়ে রোজনামচা লিখে চলেছেন এক সিংহপুরুষ ।  এক যুগ ধরে চালিয়ে আসা অভিযানের পর অভিযানের লক্ষ্য অবশেষে পূরণ হয়েছে তাই ,  কিছুদিন আগেই সঙ্গীদের নিয়ে এক ভয়ংকর বরফ মহাদেশের বিশেষ সেই স্থান ,  ভৌগোলিক দক্ষিণ মেরু ,  কুমেরু বিন্দুতে পা রেখেছন তিনি ,  যদিও সেখানে যাবার পর জানতে পারলেন যে তাদের নরওয়েজিয়ান প্রতিদ্বন্দ্বী রোয়াল্ড অ্যামুন্ডসেন এক মাস আগেই দক্ষিণ মেরু পৌছেছিলেন প্রথম মানুষ হিসেবে ।  হতাশা নেমে এসেছিল স্কটের দলে ,  যদিও বা মেরু পৌঁছানো গেল কিন্তু ২য় দল হিসেবে !  এখন সামনে আবার সুদীর্ঘ পথ ,  ফিরতে হবে তাদের জন্য অপেক্ষাকারী জাহাজে ।  কিন্তু শারীরিক সক্ষমতার শেষটুকুও খরচ করে ফেলেছেন তারা ,  এর মাঝে শুরু হয়েছে ভয়াবহ তুষারঝড় ব্লিজার্ড ।  গুটি গুটি পায়ে এগিয়ে আচ্ছে মৃত্যুশ্বাপদ ।  স্কটের দুই সঙ্গী আত্মহত্যা করল এই অসহ্য অবস্থার ইতি টানার জন্য ।  বাকিদের নিয়ে এগোতে থাকলেন আমাদের ইতিহাসের ট্রাজিক হিরো রবার্ট স্কট ,  যাকে ভবিষ্যৎ পৃথিবীর মানুষ অনেক বেশি স্মরণ করবে প্রথম কুমেরু বিজয়ীর চেয়েও ।  আশ্রয়  শিবির থেকে কয়েক মাইল দূরে বাকি দুই সঙ্গী চলে গেলেন মরণসাগর পাড়ি দিয়ে ।  যোগ্য নেতার মত স্কট চাইলেন অকুতোভয় সঙ্গীদের কথা ,  অজানা ছোঁয়ার বুক ভরা আবেগের কথা ,  রক্তে আগুন ধরানো অ্যাডভেঞ্চারের উত্তাল নেশার কথা সারা বিশ্বকে জানিয়ে যেতে ।  বহু বছরের রোজনামচা লেখার অভ্যাস তাঁর ,  মেরু অভিযানে এসে তাতে সাময়িক বিরতি ঘটলেও ভাটা পড়ে নি ।  
লিখলেন তিনি মৃত্যুর শীতল স্পর্শকে অবহেলায় অগ্রাহ্য করে  ‘ and the end cannot be far ,  ,  আমার কোন ক্ষোভ নেই ,  জেনেশুনেই আমরা এইসব ঝুকি নিয়েছিলাম ।  একমাত্র ভাগ্যের কাছে নতিস্বীকার করা ছাড়া কারো বিরুদ্ধে কোন অভিযোগও নেই ।  ’  আঙ্গুলের জোর শেষ হয়ে আসছে ,  ঘোলাটে হয়ে আসছে চাহনি ,  অনেক কষ্টে ঘষে ঘষে লিখলেন আধুনিক জগতের ট্রাজিক হিরো  ‘ It seems a pity ,  but I do not think I can write more .  R .  SCOTT ’  . 
আজ ২৯ মার্চ ২০১৬ ,  স্কটের মৃত্যুর ১০৪ বছর পর এক মেঘলা সকালে তার রোজনামচা পড়ছি আলগোছে ,  ভাবতে ইচ্ছে করছে কী চলছিল অকুতোভয় চির রোমান্টিক মানুষটির মনে ।  মায়ের কাছে তার লেখা শেষ চিঠির আবেদন ছুঁয়ে যায় প্রবল আবেগে ,  বুকের কাছে দলা পাকিয়ে ওঠে কষ্ট ।  স্ত্রীকে অনুরোধ করেছিলেন একমাত্র সন্তানটিকে যেন প্রকৃতি নিয়ে শিক্ষা দেওয়া হয় ,  যার ফলশ্রুতিতে আমরা পেয়েছিলাম প্রাতঃস্মরণীয় প্রকৃতিবিদ পিটার স্কটকে  ( WWF - এর প্রতিষ্ঠাতা ।  )  ,  সেই প্রজ্ঞার জন্য তাকে ধন্যবাদ দিই ।  কিন্তু মন থেকে কিছুতেই মুছে যায় না প্রবল ঠাণ্ডা বাতাসে যখন মুখের চামড়া ছিড়েখুঁড়ে ফেলছে ,  মৃত্যু থেকে এক চুল দূরে বসে কিভাবে একজন মানুষ দাতে দাতে চেপে লিখে যাচ্ছেন এক সফল মানুষের জীবনগাঁথা ।  সব থেমে যায় ,  সব মুছে যায় ,  কিন্তু এমন কীর্তি অম্লান ।  
 স্যালুট স্কট ,  তোমার জীবন দান আমাদের আজও উদ্দীপ্ত করে অজানার মুখোমুখি হতে ,  বুড়ো পৃথিবীর সমস্ত অলিগলি খুঁড়ে সকল রহস্যের সন্ধান পেতে ,  আর একটাই যে ক্ষুদ্র জীবন তাতে সামনের দিকে এগিয়ে যেতে ।  

 ( স্কট রোজনামচা লিখছেন ,  ছবি -  উইকি ) 






অবলোকিত ঈশ্বরের মুখোমুখি




স্মিতহাস্য মুখে লেপ্টে মুঢ় দেবতা তাকিয়ে আছেন নির্নিমেষে ,   তাঁর পাথুরে অভিব্যক্তি বোঝার ক্ষমতা একমাত্র ঈশ্বর নির্মাতাদেরই ছিলো ।  জন্মলগ্নের পর থেকেই শতাব্দীর পর শতাব্দীর ধরে সকলের বিস্ময় উদ্রেক করে আসছেন তারা ,  যখন ঘন জঙ্গলের আবরণ সরিয়ে পাদপ্রদীপের আলো এসে পড়ল চরণতলে তখন তো তকমা এঁটে গেল বিস্মের অষ্টম আশ্চর্যের ।  সেই থেকে এখনো চলছে লাখো লাখো মানুষকে প্রতিবছর স্রেফ পাথুরে চাহনি দিয়েই বিস্ময়ের পাথর করে দেবার ধারা । 

 জি ঠিকই ধরেছেন ,  বিশ্বের অষ্টম আশ্চর্য খ্যাত আমাদের গ্রহের সর্ববৃহৎ উপাসনালয় কম্বোডিয়ার আংকর ভাটের কথাই বলছি ,  বিশেষ করে বেয়্যন মন্দিরের ২১৬টি অবলোকিত ঈশ্বরের কথা ।  চলুন ,  বিস্ময়বোধে আক্রান্ত হয়ে আসুন খানিকের জন্য বা মুগ্ধতায় ডুবে সারা জীবনের জন্য ,  সঙ্গী হিসেবে আছেন একমাত্র আইভরি কোস্ট ফেরৎ ব্লগার সুমাদ্রি দা ,  বন্ধু দ্বৈপায়ন পাল এবং আপনি স্বয়ং ।  

চির চেনা এই স্থাপত্য ,  অসংখ্য বইয়ের মলাটে ছাপা ছবি ,  কত রহস্য এদের নিয়ে !  প্রতি স্তম্ভে চার দিকে চারটি করে একই ধাঁচের সুবিশাল মুখ ,  প্রায় আটশ বছর ধরে টিকে আছেন তারা অজর ,  অমর ,  অক্ষয় ,  অব্যয় হয়ে ।  কারা এরা ?  কেন এভাবেই আছে হাজার বছর ধরে ?   
আংকর ভাটের বিশ্বের বৃহত্তম মন্দির ,   স্বাভাবিক ভাবেই এর আছে অনেক শাখা - প্রশাখা ।  যে কারণেই এখানে টিকেট বিক্রিয় হয় ১ দিন ,  ৩দিন এবং ৭ দিনের ,  যদিও ৭ দিন যথেষ্ট নয় আংকর ভাটের সবগুলো মন্দির দেখার জন্য ।  পর্যটকদের কাছে প্রধান আকর্ষণ থাকে মূল মন্দির কমপ্লেক্স ,  দানবাকৃতির প্রাচীন গাছের মন্দির এবং এই অবলোকিত ঈশ্বরের মেলা ,  ব্যেয়ন ।  অন্যগুলোর কথা অন্য দিনের জন্য তোলা থাক ,  আজ শুধু আমরা ঘুরব ব্যেয়ন মন্দিরের ভিতরে - বাহিরেই ।  

বুদ্ধ ধর্মের অনুসারী রাজা ৭ম জয়বর্মণ আটশ বছর আগে তাঁর রাজধানী আঙ্কর থমের কেন্দ্রবিন্দুতে  রাষ্ট্রীয় উপাসনালয় হিসেবে ব্যেয়ন মন্দিরের নির্মাণ কাজে হাত দেন ।  অনেক খেমের ইতিহাসবিদদের মতে ব্যেয়ন মন্দিরের সবগুলো মাথা রাজা জয়বর্মণের মুখমণ্ডলের আদলে গড়া ,  জনই নিজেকে দেবরাজ বলে মনে করতেন ।  সমগ্র মন্দিরে ২১৬টা সুবিশাল মুখ ,  শীতল হাসি নিয়ে তাকিয়ে রয়েছে আপনার দিকে !  জঙ্গলের শতাব্দীময় অপার্থিব নির্জনতার মাঝে সারি সারি দৈত্যকার একই দর্শন মুখগুলি কেমন একটা অলৌকিকতার জন্ম দেয় যেন ,  মনে হয় রাতের বেলার এখানে ঘুম ভাংলে কি ২১৬টা মুখ এক সাথে আদেশ দিয়ে উঠবে গম্ভীর স্বরে ,  নাকি মুখের ভুতুড়ে হাসি মিলিয়ে যার নতুন কোন অনুভুতির আগমনে ?  পণ্ডিতদের মতে এই মুখগুলো বুদ্ধর আরেক রূপ অবলোকিত ঈশ্বর বা লোকেশ্বর ,  কিন্তু আদল দেওয়া হয়েছে রাজা জয়বর্মণের ।  

মন্দিরের ভেতরে বিস্ময় ভরা সম্ভ্রম নিয়ে ঢুকতেই অন্তত এক ডজন মুখ মাথার উপর থেকে রাজকীয় ভঙ্গিতে ,  শাসনের অভিব্যক্তি আর খানিকটা মানবতার মিশেল দেওয়া হাসি নিয়ে তাকাল ।  প্রাচীন কারিগরেরা এমন দক্ষতার সাথে নির্মাণ করেছে যে বিশাল মন্দিরের প্রায় যেঁ কোন স্থানে দাড়লেই বারোটার মত অবলোকিত ঈশ্বরের আপনের উপরে খানিকটা ঝুঁকে নজরদারি করবে ।  প্রতি স্তম্ভেই এক কেন্দ্র থেকে চার দিকে চারটি মাথা বাহির হয়ে আছে ,  অপূর্ব নির্মাণশৈলী দেখিয়ে নিখুঁত ভাবে কাটা পাথর খন্ড একের পর এক বসিয়ে তৈরি করেছিলেন ৫৪টি মুন্ডুস্তম্ভ ,  এবং যেনে শিহরিত হবেন যে আংকর ভাটের ঠিক কেন্দ্রস্থলে দাঁড়িয়ে আছে এই ব্যেয়ন মন্দিরই !  বলা হয়ে থাকে এই মন্দির নির্মাণের সময় খেমের সাম্রাজ্যে ৫৪টি রাজ্য ছিল ,  তাই প্রতিটি স্তম্ভ এক একটি রাজ্যের প্রতীক ।  

ভোর ৫টায় সূর্য ওঠার আগের আমরা আঙ্করে প্রবেশ করলেও তার কেন্দ্রস্থলে আসতে আসতে প্রায় সকাল দশটা ।  মন্দিরের ভিত্তিতে প্রায় ১ . ২ কিলোমিটার দীর্ঘ প্রাচীরে অবিশ্বাস্য ১১ , ০০০ ফিগার খোঁদাই করে ফুটিয়ে তোলা হয়েছে ১২শতকের কম্বোডিয়ার দৈনন্দিন জীবন ,  যেখানে জেলের মাছ শিকার থেকে শুরু করে সৈন্যদের লেফট - রাইট ,  পশু - পাখি কিছুই বাদ যায় নি ।  

কিন্তু এতকিছুর পরও ব্যেয়ন মন্দিরের আসল আকর্ষণ তার ভেতরে ,  যেখানে প্রবেশের সাথে সাথে মনে হল লাফ দিয়ে কম্পিউটার গেমসের জগতে লারা ক্রফটের সাথে প্রবেশ করেছি আমরা ,  তেমনই পাথুরে সরু সরু কানাগলি ,  মোড়ে মোড়ে অবলোকিত ঈশ্বর ,  পাথুরে জানালা দিয়ে তাকালেও মূক ঈশ্বরই নজরে আসে ।  
স্বপ্নের স্থান ছোঁয়ার একটা অদ্ভুত মাদকতা আছে ,  তাতে পৌঁছাবার পর এখন তো আর কিছুই বাকী রয়ল না এমন ধরনের উল্লাসময় হাহাকারের চেয়ে বরং আসলেই এসেছি কিনা সেই বিস্ময়বোধের শরবিদ্ধ হয়ে কাটিয়ে দেয়া যায় অন্যভুবনের অনন্য মুহূর্তগুলো ।  আমরা তিন ভবঘুরেও উদভ্রান্তের মত চিরচেনা মূর্তিগুলো দেখে যাচ্ছি মনের পিপাসা মিটিয়ে ,  ঘুরে ঘুরে কানাগলি হয়ে ফিরছি একই চাতালে ,  তারপরও মুগ্ধতার বেশ কাটে না ,  কাটবার কথাও না !  হয়ত আজ থেকে এক যুগ পরে পৃথিবীর অন্য প্রান্তে দাড়িয়ে এখানের স্মৃতিচারণ করে ভাবব ,   ‘ আসলেই গিয়েছিলাম তাহলে ব্যেয়নের মন্দিরে !  যাহ্‌ ,  সেখানে কেউ যেতে পারে নাকি !  সে তো থাকে কেবল বইয়ের পাতায় আর কল্পলোকে ।  “ 

রূপকথার রাজ্যের রং আরও বাড়াতেই যেন হাজির হল অপ্সরার দল !  অপূর্ব সুন্দরী কম্বৌজ রমণীরা স্বর্গের নর্তকী অপ্সরাদের অনুকরণের সুদৃশ্য পোশাক আর ঝলমলে বিশাল মুকুট পরে দাড়িয়ে আছে ,  সাথে আছে রামায়ণের পৌরাণিক চরিত্র হনুমানও ।  তারা খুব সামান্য পয়সার বিনিময়ে পর্যটকদের সাথে ছবি তুলে স্মৃতিকে আরেকটু স্মরণীয় করার জন্য । 

 সেই কর্তব্য করার সময় তাদের হাতের নানা মুদ্রা লক্ষ্য করতে করতেই শুনলাম আমাদের কম্বোডিয়ান গাইড কও - এর চিল চিৎকার !  মূল কথা হচ্ছে কও জানতে চাচ্ছে আমরা কি সারাদিন এই মন্দিরের কাটিয়ে দেব নাকি বিশাল গাছের ত্য ফ্রোম - এও যাব !   
অগত্যা চট জলদি কিছু দৃশ্য ফ্রেমবন্দী করে আবার টুক - টুক  ( বেবি ট্যাক্সি ধরনের যান )  চেপে চললাম আংকরের অন্য প্রান্তে ,  যেখানে আছে শতাব্দী প্রাচীন দানব গাছেরা ,  যে গল্প শোনাব খুব জলদিই আরেক সন্ধ্যায় । 






চামচঠুঁটো বাটানের খোঁজে -  ১



চামচঠুঁটো বাটান একটি মহাবিপন্ন পাখি ,  সারা পৃথিবীতে এদের সংখ্যা একশ জোড়ারও কম ।  সাইবেরিয়ার ডিম ফুটিয়ে বাচ্চা তোলা এই ক্ষুদের বিস্ময়কর পাখিটি শীতকালে পরিযাজন কালে দক্ষিণ ও পূর্ব এশিয়ার সৈকতের কাদাচরে চলে আসে ।  নামেই বুঝছেন যে এর ঠোঁটটি অতি অনন্য ,  ছোট্ট একটি চামচের মত ,  যার মাধ্যমে কাদাচর থেকে খাবার ছেঁকে নেয় ।  মহাবিপন্ন পাখিটিকে রক্ষার জন্য এখন সচেতন হয়ে উঠেছে কিছু মানুষ ,  তাদের বিলুপ্তির হাত থেকে ঠেকানোর জন্য চলছে বিশাল সব কর্মযজ্ঞ ।  
বাংলাদেশের সৈকতে আন্তর্জাতিক পাখিবিশেষজ্ঞের দল বেশ কটি চামচঠুঁটো বাটান খুঁজে পান ২০০৬ সালে ,  বাংলাদেশ গুরুত্বপূর্ণ স্থান হিসেবে তখন থেকেই বিবেচ্য বিজ্ঞানীদের কাছে ।  ২০০৯ সালে শুরু হয় বাংলাদেশ চামচঠুঁটো বাটান সংরক্ষণ প্রকল্প তরুণ গবেষক সায়েম ইউ চৌধুরীর নেতৃত্বে ,  তখন জানা যায় কক্সবাজারের সোনাদিয়া দ্বীপ এই অতি বিরল পাখির জন্য একটি গুরুত্বপূর্ণ শীতকালীন আবাস ।  তখন থেকে প্রতিবছরই ২০টির মত চামচঠুঁটো বাটানের আগমন ঘটে সোনাদিয়ায় ।  এই পাখি রক্ষার সারা বিশ্বের প্রধান ব্যক্তিত্ব ক্রিস্তফ জকলার এর মাঝেই একাধিকবার ঘুরে গেছেন বাংলাদেশে ,  বার বার বলেছেন সোনাদিয়া সংরক্ষণের গুরুত্ব নিয়ে ।  
বাংলাদেশ চামচঠুঁটো বাটান সংরক্ষণ প্রকল্পের গবেষক মোহাম্মদ ফয়সাল ,  আবিদা রহমান চৌধুরী এবং সাকিব আহমদের সাথে আজ ভোরে যাত্রা শুরু করেছিলাম আরামবাগ থেকে গ্রিন লাইন বাসে করে ।  উদ্দেশ্য আগামি কয়দিন সোনাদিয়া ,  মহেশখালি এবং কক্সবাজারে চামচঠুঁটো বাটান এবং অন্যান্য জলচর পাখি পর্যবেক্ষণ এবং গোণা ।  চট্টগ্রামে শহরের বিটকেল জ্যামের কারণে ভ্রমণ বিলম্বিত হতে হতে চকোরিয়ার আরও আটকে কক্সবাজারে পৌছাতেই বেজে গেল রাত নয়টা ।  
ভ্রমণের ফাঁকে পড়ে শেষ করলাম হেনরি রাইডার হ্যাগার্ডের বই নাডা দ্য লিলি ,  কৈশোরে অ্যালান কোয়াটারমেইন পড়ার পর থেকেই জুলু বীর আমস্লোপোগাস নিয়ে একটা বিশাল কৌতূহল ছিল মনে ,  আজ সেই তৃষ্ণা কিছুটা মিটল ,  কাহিনীতে অনেক চমৎকারিত্ব ছিল ,  আর সেবার ঝরঝরে অনুবাদের মান বজায়ই ছিল ।  আর সারা সন্ধ্যা আবার খুব ধীরে ধীরে উপভোগ করে পড়া হল পূর্ণেন্দু পত্রীর -  কথোপকথন ।  
তুমি আমার সমুদ্রতীর , 
আমি তোমার উড়ন্ত চুল
কথোপকথন পড়তে পড়তেই বেশ অনেকদিন পর প্রবেশ করলাম নোনা দরিয়ার তীরের শহর কক্সবাজারে ,  পরিবর্তন চোখে লাগে ,  গাছের চেয়ে হোটেল বেশি মনে হচ্ছে ,  মানুষের চেয়ে রিক্সাও বেশি ।  মাছির পর ছেকে ধরে তারা জানালো সাগরতীরের প্রায় সকল হোটেলই ফাঁকা অবরোধের ঠ্যালাতে ।    
রাত সাড়ে দশটা বাজল ,  ঝাউবন রেস্তোরাঁ থেকে কয়েক ধরনের ভর্তা আর সামুদ্রিক মাছ দিয়ে উদরপূর্তি করে ফিরলাম কদিনের ডেরায় ,  তারস্বরে মাইক বাজছে এখনো !  আকাশে প্রায় অদৃশ্য চাঁদ ,  ঝকঝকে তারার দল আছে ,  হয়ত তাদের সাথে কথা বলার জন্যই রাতে যাব বেলাভূমিতে ,  সঞ্জীবদার গান ঠোঁটে নিয়ে - 
চোখটা এতো পোড়ায় কেন
ও পোড়া চোখ সমুদ্রে যাও
সমুদ্র কী তোমার ছেলে
আদর দিয়ে চোখে মাখাও  ।  । 
 কাল ভোরে জোয়ারের সময় অনুয়ায়ি রওনা হব মহেশখালির পথে স্পীডবোটে ।  ফিরে এসে কথা হবে - 

ছবি :  


 








বইমেলা ,  ২০১৫



বইমেলা ,  ২০১৫
২ -  ২৬ ফেব্রুয়ারি
প্রথম দিন বইমেলায় যাওয়া হয় নি অত্যধিক ভিড় আর ধুলো ঝড়ের আশঙ্কায় ।  পরদিন থেকে প্রত্যহ ২ বার পেট্রলবোমায় ঝলসে যাবার গনগনে আশঙ্কা নিয়ে পাবলিক বাসে বা ম্যাক্সি করে বনানী থেকে যাওয়া হত শাহবাগ ,  সেখান থেকে হেঁটে ,  জনতার ভিড়ে মিশে ,  পচা ফুল ভর্তি দুর্গন্ধ ভরা ডাস্টবিন এড়িয়ে ,  ফুটপাতের দোকানে বই কিনে বইমেলা ।  মাঝে মাঝে বাংলা একাডেমী প্রাঙ্গণ ঘুরে তারপর সোহরাওয়ার্দী ,  কত চেনা - অচেনা মুখ ,  বন্ধুত্বের দাবি ,  টেলিভিশনের সাক্ষাৎকার ,  নতুন বইয়ের গন্ধ ,  কিন্তু ফেরার পথে আবারও পেট্রোল বোমা ধোঁয়াময় আতঙ্ক ।  বেখেয়ালে বাসের জানালা খোলা থাকলে পাশ থেকে কেউ ঘড়ঘড় করে বলে উঠে -  জানালা বন্ধ করেন ,  মারবেন তো মিয়াঁ ! হাঁসফাঁস করে উঠি ,  বন্ধ হয়ে যায় জানালা ,  আকাশ ভরা সূর্য - তারা নিভিয়ে ।  
২৬ ফেব্রুয়ারির কালো রাত - 
বরাবরের পর বাসায় ফিরছি ,  মন খুশিতে ভরে আছে প্রথমবারের মত প্রিয় লেখক অভিজিৎ রায় এবং বন্যা আপার সাথে দেখা হওয়ায় এবং এক অসাধারণ কিন্তু স্বল্প সময় কাটানোয় ।  বন্যা আপু বললেন এই মাসেই আবার দেখা হবে ।  
বাড়ি ফিরলাম ,  ফোন আসল ,  নিজের কানকে অবিশ্বাস করে শুনলাম  –  তারা হামলার শিকার ,  আর খানিক পর অভি দা আর নেই ।  বন্যা আপা পাঞ্জা লড়ছেন বেঁচে থাকার জন্য ।  
চেনা মহাবিশ্ব ছিন্নবিচ্ছিন্ন হয়ে যায় ,  ভয়াবহ শোকের শকে কেঁপে উঠি ।  অসহায় হয়ে ভাবি ,  কী করা যায় ? 
২৭ - ২৮ ফেব্রুয়ারি
  একই ভাবে বইমেলায় যাই ,  বোমার আতঙ্ক আর ধুম্রজালে ঘিরে ধরে না ,  বরং অচেনা মুখ রাস্তায় আরেহ অণুদা  ,  বললে আনন্দিত হবার বদলে একটু সংকুচিত হয়ে সম্ভাষণকারীর মুখ দেখি ,  তার হাতে কী আছে দেখি ,  তার সাথে কারা আছে খেয়াল করি স্নায়ু টানটান করে ।  আর আঁধারে বোমার চেয়ে বেশি মনে হয় ঘাতকের চাপাতির কথা ।  
 -  -  -  বইমেলা শেষ হয় ,  দগদগে ক্ষত পচতে থাকে ,  আহত করে প্রতিনিয়ত ,  জানতে ইচ্ছে করে এর শেষ কোথায় ? 











সদ্য পড়া বই  –  সারসের ডানায় চেপে




The world ? 
Moonlit water drops
from the crane ’ s bill . 
 - Zen Master Dogen ,  thirteenth century Japan
হাইকুটা পড়া মাত্রই বুকের ভেতরটা কেমন যেন তিরতির আবেগে ভিজে যায় ,  দেশান্তরী সারসের লম্বা ঠোঁট থেকে জ্যোছনা মোড়া রূপো রূপো জলকণা ঝরে পড়ছে ,  এর চেয়ে মায়াময় অপার্থিব দৃশ্য আর কী হতে পারে নিখিল বিশ্বে !   পরিযায়ী সারসের ডানায় চেপে চলে যায় নিভৃত কল্পনায় দূর - দুরান্তে ,  কানে ভেসে আসে অ্যাল্ডো লিওপোল্ডের সারস নিয়ে অমৃতবচন -  
When we hear his call we hear no mere bird .  We hear the trumpet in the orchestra of evolution .  He is the symbol of our untamable past ,  of that incredible sweep of millennia which underlies and conditions the daily affairs of birds and men .   –   ( Marshland Eleg ) 
পিটার ম্যাথিসনের সাবলীল প্রকৃতিময় লেখনীর ভক্ত হয়ে গেছিলাম স্নো লেপার্ড পড়েই ,  কদিন আগে হাতে এলো  The Birds of Heaven ,  Travels with Cranes ।  সারা বিশ্বে যে ১৫ প্রজাতির সারস আছে তাদের বুনো পরিবেশে দেখার জন্য কীভাবে বছরের পর বছর বিশ্বের নানা দুর্গম জায়গায় ভ্রমণ করেছেন পিটার ,  অপলকে দেখেছেন সারসেরা উড়ে যাওয়া এবং ভূমিকা রেখেছেন সারসের বিচরণক্ষেত্র সংরক্ষণে সচেতনতা বৃদ্ধির ,  এবং সেই সাথে হাজার হাজার বছর ধরে মানব সভ্যতার নানা উৎকর্ষে -  গান ,  কবিতা ,  চিত্রকলা ,  এমনকি যুদ্ধকৌশলেও কতটা ভূমিকা রেখেছে সারসেরা তারই এক সম্পূর্ণ অপূর্ব অ্যাখ্যান পেল্লাই বইখানা ।  পাখিবিদ ইনাম ভাইয়ের বিপুল সংগ্রহ থেকে বইখানা ধার নিয়ে চেপে ছিলাম পাখিশুমারির নৌকায় ১১ জানুয়ারি ,  পাখিশুমারির ফাঁকে ফাঁকে বিশেষ করে রাতের বেলায় পড়ে মুগ্ধ হয়েছি অসংখ্যবার ,  এখন সময় আপনাদের সাথে সেই মুগ্ধতা ভাগাভাগি করার ।  
জানেন কি সারসের ইংরেজি নাম ক্রেন এসেছে তাঁর  সংস্কৃত নাম ক্রৌঞ্চ থেকে !  এবং এই  ক্রৌঞ্চ এসেছে পাখিটির  ক্রৌঞ্চ  ক্রৌঞ্চ ডাক থেকে !  বাল্মিকি রচিত আর্য পুরাণ রামায়ণের প্রথম শ্লোক ছিল মৈথুনরত সারসকে শিকারির বধ করা নিয়ে !  
যাত্রা শুরু হয়েছিল ব্ল্যাক ড্রাগন নদী থেকে  ,  সেখান থেকে মঙ্গোলিয়া ,  তিব্বত ,  চীন ,  ভুটান ,  ভারতের রাজস্থান ,  জাপানের হোক্কাইডো ,  কোরিয়া ,  সাইবেরিয়া ,  অস্ট্রেলিয়া ,  এনগোরংগোরো ,  ওকাভাঙ্গো ডেল্টা ,  ইংল্যান্ড ,  উইনকন্সিনের জলা ,  আলাস্কা হয়ে ,  ৫ মহাদেশ আঁতিপাঁতি করে ঘুরে ১৫ ধরনের সারসের দেখা পান তিনি ,  যার মধ্যে গোটা দুই প্রায় বিলুপ্তির মুখেই চলে গেছিল মানুষের কারণে ,  আবার কয়েকজন মানুষের প্রাণান্ত চেষ্টায় তারা এখনো টিকে আছে এই গ্রহে ।  
তবে নিছক ভ্রমণকাহিনী নয় বইখানা ,  প্রত্যেকটি প্রয়োজনীয় স্থানে বিবর্তনের ইতিহাস চমৎকার ভাবে প্রয়োগ করেছেন লেখক কবির দক্ষতায় ,  ঠিক সাড়ে পাঁচ কোটি বছর আগে কিভাবে সকল সারসের আদিমাতা উদ্ভুত হলো ,  সেখান থেকে ৩৮ মিলিয়ন ,  ২৩ মিলিয়ন ,  ১৫ মিলিয়ন ,  ১০ মিলিয়ন ,  ২ মিলিয়ন বছরের ব্যবহারে কী করে আলাদা আলাদা হয়ে বর্তমান সারস পরিবারে পরিণত হল ,  এখন সবার শেষে বিবর্তনের পথ করে কোনটি আবির্ভূত হয়েছে ,  এবং সবার আগে কোনটি এসেছিল ,  সমস্তই দুই মলাটের মাঝে সন্নিবেশিত হয়েছে বিন্দুমাত্র ছন্দপতন না ঘটিয়ে ,  এক অপূর্ব সুরলহরীর মতো ।  
বলা হয়েছে স্যান্ডহিল সারস সম্ভবত পৃথিবীতে টিকে থাকা পাখিগুলোর মধ্যে সবচেয়ে প্রাচীন এবং তা টিকে আছে অন্তত নব্বই  লক্ষ বছর ধরে একইভাবে ,  আমাদের বিস্ময় উদ্রেক করে ।   
এসেছে সাইবেরিয়ান সারসের কথা যার চিত্র প্রথম ক্যানভাসে এঁকেছিলেন মুঘল সম্রাট জাহাঙ্গীরের দরবারের নামী চিত্রকর ওস্তাদ মনসুর  ( ১৫৬৯ - ১৬২৭ )  ,  যিনি বিশ্বে অমর হয়ে আছেন বিলুপ্ত ডোডো পাখির ছবি এঁকে ।  ওস্তাদ মনসুর সাইবেরিয়ান সারসের নিখুঁততম প্রতিকৃতি এঁকেছেন যেখানে তাঁর লম্বা ঠোঁটের গোঁড়ার দিকটা কিছুটা লাল দেখানো হয়েছে ,  যা বাস্তবে হয় ,  অথচ অনেক আধুনিক পাখির ছবি আঁকিয়েরা এই সুক্ষ জিনিসটা ধরতে পারেন নি তাদের ছবিতে ।   বাদ যায় নি অপূর্ব দ্বৈরথ নৃত্যের জন্য বিখ্যাত জাপানি সারসের কথা ,  বা চাইনিজ কুংফু সৃষ্টির  পিছনে অন্যতম প্রেরণাদাত্রী সারসের কিছু ভঙ্গিমার কথা ! 
এসেছে প্রায় বিলুপ্ত হতে যাওয়া হুপিং সারসের বাসা থেকে কয়েকটি ডিম সংগ্রহ করে  ( সাধারণত পাখিগুলো ২টি ডিম পাড়ে ,  এবং ১টি থেকে বাচ্চা বাহির হয় )  ,  ছানা ফুটিয়ে বড় করে মুখোমুখি হল অন্যতম সমস্যার ,  শীতকালীন পরিযায়ী সময়ে কী করবে তারা ?  সমাধান হিসেবে ব্যবহার করা হল অতি হালকা ধরনের বিমান ,  এবং সারস ছানারা সুন্দর করে তাকে অনুসরণ করে শিখে গেল কিভাবে নিজেরা অতিক্রম করবে এই বিশাল দূরত্ব প্রতি বছর ।   

 ( ছবি -  উইকি ) 
উড়তে সক্ষম পাখিটির মধ্যে সবচেয়ে লম্বা পাখি হচ্ছে Sarus Crane বা দেশি সারস ,  যে পাখিটি দুঃখজনক ভাবে বাংলাদেশে শেষ দেখা গেছে ১৯৯৫ সালে পতেঙ্গার সৈকতে ।  অথচ ভারতে নিয়তই দেখা যায় তাকে শস্যক্ষেত্রে সহ সবখানে ।  আর পাতি সারস বা Common Crane বাংলাদেশ থেকে বিলুপ্ত হয়ে গেছে শত বছর আগেই ।  শেষ দেখা গেছে বিশ্ব জুড়েই অতি বিরল ডেমোজিল সারস ,  এবং তাকে গুলি করে পরে জবাই করার ঘটনা ঘটেছে সিলেটে !  !  ! 
সারসের ডানায় চেপে ম্যাথিসনের জাদুকরী বর্ণনার পাশাপাশি বইটির অন্যতম আকর্ষণ চিত্রকর রবার্ট বেটম্যানের অসাধারণ সব স্কেচ ,  যেখানে তিনি একাধিকবার করে এঁকেছেন ১৫ প্রজাতির সারসই ,  এমন সুক্ষ ডিটেইলে যেন পার্থক্য করা যায় একে অন্যকে থেকে ।   যারা সেই অদেখা কিন্তু অতি গুরুত্বপূর্ণ পৃথিবীর সুলুক চান ,  তাদের জন্য অবশ্যপাঠ্য বই The Birds of Heaven ,  Travels with Cranes । 






আসাদ রাহমানির সাথে এক ঘণ্টা



ভারতের এলাহাবাদের এক ছোট শহরের বাসিন্দারা প্রতি সকালেই মুখে টিপে হাসে জজ সাহেবের ছেলেকে দেখে ,  আর সব দিনের মতই পোষা বাদর শাহনাজ খানকে নিয়ে ঘুরতে বেরিয়েছে সে ,  এই বয়সী আর দশটি ছেলের মত খেলায় মেতে বা হিন্দি সিনেমা দেখা দিন কাটায় না সে ,  বরং এলাকার যত পশু - পাখি সব যেন তাঁর প্রাণের দোসর ,  নতুন কোন প্রাণী দেখার মাঝেই যেন তাঁর জীবনের সকল আনন্দ । 
 - এভাবেই নিজের কৈশোরকে বর্ণনা করছিলেন বোম্বে ন্যাচারাল হিস্ট্রি সোসাইটির গত তিন দশকের কাণ্ডারি ডঃ আসাদ রাহমানি ।  বাংলাদেশে শকুনের জন্য সরকারিভাবে নিরাপদ এলাকা  ( সেফ জোন )  ঘোষণা উপলক্ষে ঢাকা এসেছিলেন নভেম্বরে ,  আর ২৪ নভেম্বরের তাঁর সন্মানে দেওয়া বাংলাদেশ বার্ড ক্লাবের এক আড্ডায়  ঝুলি খুলে ধরেছিলেন তাঁর পূর্ণ জীবনের ,  বিচিত্র সব অভিজ্ঞতার ।  


স্কুল জীবনের শেষ পরিক্ষায় অঙ্কে ৯৬ %  নাম্বার পেলেও স্কুলের পরপরই বেশি করে ঝুঁকলেন বায়োলজির দিকে ,  জীব বিজ্ঞানের সাথে সেই যে গাঁটছড়া বাঁধলেন তা চলছে আজও সাবলীল ভাবে ।  জীবনের এক পর্যায়ে চিঠি লিখলেন বিখ্যাত পাখিবিদ সালিম আলীর কাছে ,  উত্তর পেলেন কদিন পরেই ,  তাও আবার সালিম আলীর সাথে কাজ করার আমন্ত্রণ পেয়ে !  ব্যস ,  বোম্বে ন্যাচারাল হিস্ট্রি সোসাইটিতে যোগদান করলেন সালিম আলীর জুনিয়র সহকর্মী হিসেবে ,  এবং তারই পদে অধিষ্ঠিত হয়ে প্রতিষ্ঠানটি আগলে রেখেছেন প্রায় তিন দশক ।  সালীম আলীর সাথে অসংখ্যবার ভ্রমণে গেছেন নানা পশু - পাখির খোঁজে ,  বললেন মৃত্যুর একদিন আগেও তাঁর সাথে ফোনালাপ হয়েছিল পাখিবুড়োর ।  একইভাবে তিনিও মনে করেন যে গোলাপি - মাথা হাঁস এখনো পাওয়া যেতে পারে মায়ানমারে ।   
জীবনের প্রথম উপার্জন দিয়ে ১৯৭১ সালে একটি টাইপরাইটার কিনেছিলেন আসাদ রাহমানি ৯০০ রূপী দিয়ে ,  কারণ লেখালেখির দিকে তাঁর ছিল ভীষণ ঝোঁক ।  এ পর্যন্ত অন্তত ৩০০টি আর্টিকেল প্রকাশিত হয়েছে তাঁর প্রাণিজগৎ ও পরিবেশ নিয়ে নানা পত্রিকায় এবং আমাদের উপহার দিয়েছেন ১৭টি মূল্যবান বই । 




 নিরলস ভাবে চেষ্টা করে চলেছেন জনগণকে পরিবেশ নিয়ে সচেতন করে এঁকে রক্ষায় উদ্ভুদ্ধ করে তুলতে ।  পেয়েছেন মেম্বর অফ অনারসহ অসংখ্য সন্মাননা ।  কিন্তু আসল তৃপ্তি পেলেন ২০১৩ সালে ,  কারণ ২০১২ সালে সারা বিশ্বে প্রকাশিত হয়েছিল নাগাল্যান্ডে প্রায় দেড় লক্ষ আমুর শাহিন হত্যার ঘটনা ।  খুদে এই শিকারি পাখি উত্তর - পূর্ব ভারতের নাগাল্যান্ডের কয়েকটি সরু উপত্যকার মধ্য দিয়ে পরিযাজনের সময় স্থানীয় শিকারিদের হাতের যথেচ্ছ খুন হবার ঘটনায় কেঁপে উঠেছিল সারা বিশ্ব ।  তড়িৎ সিদ্ধান্ত নিয়ে কাজে নেমে পড়েন আসাদ রাহমানি ,  কথা বলেন নাগাল্যান্ডের মুখ্যমন্ত্রী ,  ভারতের পরিবেশমন্ত্রী থেকে শুরু করে গ্রাম্যশিকারি এবং নাগাল্যান্ডের স্কুলগামী বাচ্চাদের সাথে ।  তাদের বোঝাতে সক্ষম হন কেন এই শিকার চলতে দেওয়া যাবে না ,  কেন রক্ষা করতে হবে আমুর শাহিনকে ,  এবং কিভাবে আমুর শাহিনের পরিযায়ীকালীন যাত্রা দেখার জন্য আকৃষ্ট করা যাবে পর্যটকদের ,  ফলে লাভবান হবে স্থানীয়রা ।  সেই সাথে মিডিয়া ,  এন জিও ,  স্থানীয় সরকার -  আলোচনায় বসলেন ।  সকলের সাথে প্রকৃতি সংরক্ষণ সবসময়ই একটি দলবদ্ধ কাজ বলেন মনে করেন তিনি ,  সেই মোতাবেকই কাজ করে মাত্র এক বছরের মধ্যেই এই বিপুল হত্যাযজ্ঞ প্রায় সম্পূর্ণ ভাবে বন্ধ করতে সক্ষম হয় সকলে মিলে ।  এখানেই তাঁর সন্তুষ্টি ।    
নাগাল্যান্ডের ঘটনা এই পোস্টে বিস্তারিত আছে 
ভারতের ভিতরে সবসময়ই ছোটাছুটি করছেন এপ্রান্ত থেকে  ঐ প্রান্তে ,  পেশাগত কারণে এবং মনের টানে ।  সেই সাথে  ভ্রমণ করেছেন বিশ্বের নানা অঞ্চল ।  এশীয় দেশগুলোর মাঝে  ভূয়সী প্রশংসা করলেন দঃ কোরিয়া এবং তাইওয়ানের ,  বললেন ঐ দেশগুলোতে আছে ভালো রাস্তা এবং চমৎকার বন ,  আর আমাদের আছে খারাপ রাস্তা আর মৃতপ্রায় বন ।  আমাদেরও চেষ্টা করতে হবে প্রকৃতিকে অক্ষুণ্ণ রেখে তবেই  অর্থনৈতিক প্রবৃদ্ধি ধরে রাখার চেষ্টা করা । 
সময়ের সঠিক ব্যবহারের ব্যাপারে অত্যন্ত সচেতন আসাদ রাহমানি ,  জানা গেল সকালে প্রাত্যক্রিয়া সারার সময়ই খবরের কাগজ পড়ে ফেলেন ,  টয়লেটের সময়টুকুরও ব্যবহার করার জন্য ।  সেই সাথে এক ফাঁকে গলা নামিয়ে বিয়ে না করার কারণ জানালেন চিরকুমার মানুষটি ,   “ আসলেই আমার সময়ই ছিল না পরিবার গঠনের ”  ।  নিজেকে সর্বভুক এবং স্বল্পহারী দাবী করে বললেন বিশ্বে যে কোন কিছু খেতে আমি রাজী আছি যদি সেটা সেই দেশের আইন অনুযায়ী নিষিদ্ধ না হয় !  
ভারতের বিভিন্ন রাজ্যের পাখি এবং পাখির আবাসের উপর গুরুত্বপূর্ণ বই লিখলেও উনি আসলে প্রাণীজগতের সবকিছু নিয়েই অত্যন্ত উৎসাহী এবং কৌতূহলী ।  সেই সাথে খুব বেশি গুরুত্ব দিয়ে বললেন শিশু এবং তরুণদের মাঝে পরিবেশ নিয়ে ভালবাসা জাগানোর কথা ।  নিজেও যে কোন সুযোগ বেড়িয়ে পড়েন ছাত্রদের সাথে নানা গবেষণায় ,  এমনকি তাঁর বাড়িতেও প্রায়ই কোন না কোন ছাত্র অবস্থান করে প্রয়োজন হলে । 

আড্ডার এক পর্যায়ে অনেক দশক আগের তাঁর সাথে কাজের নানা অভিজ্ঞতা নিয়ে আলোকপাত করে ঢাকা বিশ্ব - বিদ্যালয়ের অধ্যাপক ডঃ আনোয়ারুল ইসলাম ।  বাংলাদেশে এটিই ছিল আসাদ রাহমানীর প্রথম ভ্রমণ ,  কিন্তু আবারও ফিরে আসার প্রত্যয় ব্যক্ত করলেন কাজপাগল ,  অতি বিনয়ী মানুষটি ,  যিনি সাক্ষাৎকার নিতে চাই শুনে প্রথমেই বলেছিলেন ,   “  শুনো হে ,  মানুষ হিসেবে আমি কিন্তু খুবই লাজুক ।  সাংবাদিকদের প্রায়ই বলি আমাকে যেন ইমেইলে প্রশ্ন পাঠায় ,  তাতেই সঠিক উত্তর দিতে পারি ভেবে চিন্তে !  ” 







সোঁদরবনের রহস্যময়ী




সুন্দরবনের গহীনে বাস করে বাঘের চেয়েও রহস্যময় এক প্রাণী ,  তারই খোঁজে আমাদের যাত্রা শুরু ২০ জুন ,  ২০১৪ ।  মনে হচ্ছে অ্যানাকোন্ডা চলচ্চিত্রটির মুভি সেটে চলে এসেছি ,  তেমনি একটানা বৃষ্টি ,  আদিগন্ত বহমান নদী ,  একরত্তি জাহাজে আমাদের ছুটে চলা ,  খুলনার জেলঘাট থেকে যাত্রা শুরু করে বন বিভাগের প্রয়োজনীয় পাস নিয়ে বাগেরহাটের আন্দারমানিক এলাকা দিয়ে শুরু হয়েছে বাদাবনের রাজত্বে অভিযান ,  সারি সারি মাছ ধরা নৌকা প্রথমে বেশ নজরে আসলেও দিনের শেষে গোলপাতা ছাওয়া দুয়েকটা বাওয়ালী নৌকা ছাড়া নদীর সঙ্গী আর কেউই ছিল না বেশ কটি শুশুক ছাড়া ,  প্রায়ান্ধ এই অসাধারণ ডলফিনগুলো মাঝে মাঝেই জানান দিচ্ছিল তাদের নির্মল ও অতিগুরুত্বপূর্ণ অস্তিত্ব ।  মাঝে অবশ্য জাহাজের ক্যাপ্টেন এক বিশাল কুমির দেখার কথা জানান দিলেও আমাদের চক্ষুগোচর হবার আগেই সে ডুব দিয়েছে ঘোলা জলে ,  শীতকালে কুমির দর্শন বিরল না হলেও এই বর্ষায় তাদের দেখা পাওয়া বেশ সৌভাগ্যের ব্যাপার বইকি ! 


বনবেষ্টিত নদী - খালের রাজ্য দিয়ে আমাদের খুদে জাহাজ ছুটে চলেছে ,  ঘন বর্ষাকাল ,  সুন্দরবনের চেহারা পাল্টে গেছে এই মেঘ রৌদ্র ছায়া আর হরেক কিসিমের বৃষ্টির পাল্লায় ।  নির্নিমেষ চেয়ে আছি খালের ধারের বন - ঝোপের দিকে ,  হয়ত সেখানে এক পরত গাছের আড়ালেই নিশ্চিন্তে অভিসার চালাচ্ছে এক জোড়া হলুদ - কালো ডোরাকাটা বড় বেড়াল ,  বা হাপুস হুপুস করতে করতে জলকেলি করতে নামবে গাঢ় চকলেট রঙের আদুরে ভোঁদড় ,    সপ্তবর্ণা ঝলমলে বনমোরগ !  কত কিই না ঘটে যেতে পারে মুহূর্তের মাঝে এই জোয়ার - ভাটার রাজ্যে ,  বা ঘটেই চলেছে প্রতিনিয়ত ,  কেবল অপেক্ষা আমাদের চোখে পড়ার ।   

আমরা বলে নৌকার মাঝি ভাইদের বাদ দিলে আমি এবং পাখি গবেষক সায়েম ইউ চৌধুরী ।  সায়েম গত তিন বছর ধরে হন্যে হয়ে খুঁজে ফিরছেন সেই অসাধারণ রহস্যময় প্রাণীটিকে তাদের প্রজনন মৌসুমে ,  নাম তার কালো মুখ প্যারাপাখি বা Masked Finfoot ,  স্থানীয় জেলেরা বলে হাঁসপাখি ,  অনেকেই আবার বলে গোলবনের হাঁস বা সুন্দরী হাঁস ,  যদিও  মোটেও হাঁসগোত্রের কোন নিকটাত্মীয় তো নয়ই ,  দূর সম্পর্কের আত্মীয়ও এই  প্যারাপাখি ,  

তারপরও স্থানীয়দের মত তাদের হাঁসপাখি বলেই সম্বোধন করছি এই লেখাতে  ,  যাতে আপনারা  বুঝতে পারেন হাঁসের মত আকৃতির ,  এবং পানিতে ভেসে চলে এমন একটি পাখির কথা বলছি আমরা কিন্তু তা মোটেও হাঁস নয়  !   নিভৃতচারী হাঁসপাখি সম্পর্কে প্রায় কিছুই জানা নেই মানুষের ,  যার জন্যই তাকে দেওয়া হয়েছে বাদাবনের সবচেয়ে রহস্যময় প্রাণীর তকমা ,  শুধু জানা ছিল বিশ্বব্যাপী অস্তিত্বের টানাপোড়নে আছে অপূর্ব পাখিটি ,  এবং আমাদের সুন্দরবনেই হয়ত সবচেয়ে বেশি সংখ্যায় আছে তা ,  তাও হাজার খানেকের বেশি নয় বলেই গবেষকদের অনুমান । 

 ( স্ত্রী হাঁসপাখি ) 
সায়েম এবং তার সহকর্মীদের নিরলস গবেষণার ফলে জানা গেছে গুরুত্বপূর্ণ কিছু তথ্য ,  বিশ্বে প্রথমবারের মত তোলা হয়েছে হাঁসপাখির ছানার ছবি ,  তাদের বাসার উপরে ৫ মিনিট অন্তর অন্তর ছবি তুলতে সক্ষম এমন ক্যামেরা ফিট করে জানা যাচ্ছে প্রজননসময়ের আচরণ সম্পর্কেও ।  কিন্তু এখনো অনেক অনেক তথ্য জানার বাকী আছে প্রাণীটির সংরক্ষণের জন্য উপযুক্ত ব্যবস্থা গ্রহণের জন্য ।  আর সেগুলোর জন্য সবচেয়ে জরুরী তাদের বাসা খুঁজে বাহির করা ।  অতিমাত্রায় গোপনীয়তা রক্ষাকারী হাঁসপাখি একই বাসায় তো বটেই ,  সাধারণত একই খালে পরপর দুই বছর বাসা বেঁধে ডিম দেয় না  !  ফলে তাদের নতুন বাসা খুঁজতে খুজতেই প্রাণের ঝুঁকি নিয়ে বাঘ - কুমিরের রাজ্যে অনেক দিন চলে যায় গবেষকদের ।  প্রথম যখন কাজ শুরু করেন সায়েম তখন এও জানা ছিল না যে কী ধরনের গাছ এবং খালে বাসা করে হাঁসপাখিরা !  এখন অন্তত জানা যাচ্ছে সরু কয়েক মিটার চওড়া খালে বিশেষ বিশেষ প্রজাতির গাছে বাসা করে তারা ,  ৩ - ৫টা করে ডিম দিয়ে মিয়াঁ - বিবি যৌথ ভাবে তা দেয় ।  

 ( পুরুষ হাঁসপাখি ) 

 ( স্ত্রী হাঁসপাখি ) 
অনন্য সেই ভুবন ,  সরু সরু ফিতের মত খাল ।  গেওয়া ,  ছৈলা ,  ধুন্দল ,  সুন্দরীর সারি ,  সাথে ঘন গোলপাতার পদাতিক সৈন্যরা ।  মাঝে মাঝেই দুই দিকের গাছের ঝুলে পড়া ডাল তাদের স্মৃতি স্পর্শ রখে যাচ্ছে দেহ - মনে ,  সেই সাথে খালটিকে এমন সরু বানিয়েছে যে আমাদের নৌকার ঠেকে যাবার জোগাড় ,  অনেক বেঁকে চুরে ,  কসরত করে মাঝি ভাই নৌকা এগিয়ে নিয়ে যাচ্ছেন সামনের রহস্যের দিকে ,  তেমন জায়গায় বাঘ মামা  এসে একটা হাঁচি দিলেও আমাদের কম্ম সাবাড় হয়ে যাবে ,  হয়ত বা অতর্কিতে খালের একপাশ ঠেকে লাফ দিয়ে  ঘন হয়ে বসে থাকা গত দুই মানব সন্তানকে নিয়ে সুন্দর করে বয়ে নিয়ে যাবে এক ঝটকা টানে ।  রোমাঞ্চে রক্ত চলাচল বেড়ে গেছে ,  হৃৎপিণ্ড রীতিমত দিড়িম দিড়িম ঢাকা পিটাচ্ছে বুকের মাঝে ,  আড্রিনালিনের বন্যা রীতিমত টালমাটাল করে দিচ্ছে জানা জগতকে ,  যে কোন মুহূর্তে হলদে - কালো ডোরা  যেমন ঝলকে উঠতে পারে মহাবিশ্ব জুড়ে তেমনি সামনের বাঁকে দেখা মিলতে পারে মনের সুখ কাঁকড়া ভোজনরত হাঁসপাখির ।   এবং আসলেই একবার এভাবেই দেখা মিলল একটি পুরুষ হাঁসপাখির ,  সে আমাদের উপস্থিতি টের পাওয়া মাত্র তীর বেগে তীরে উঠে হাচড়েপাচড়ে চলে গেল ঝোপের গোপনীয়তায় ।  চোখে লেগে থাকল তার কালো কুচকুচ গ্রীবা বেয়ে চকচকে জলের গড়িয়ে পড়া ।  

উল্লেখ্য ,  এই পাখিটি আমাদের চিরচেনা ,  অতি আপন কারণ এটি বাংলাদেশ বার্ড ক্লাবের প্রতীক !  বিপন্ন পাখিটিকে সর্বসম্মতিক্রমে প্রতীক নির্বাচিত করেছিলেন ক্লাবের সদস্যরা ।  

প্রথম প্রথম প্রায় খালেই ঢোকার সময় ঠাস ঠাস শব্দে চমকে উঠছিলাম ,  মনে হচ্ছিল কী যেন লাফিয়ে পড়ছে বহমান জলে ।  পরে মাঝি জানালো আসলেই গাছের ডাল শুয়ে শুয়ে সূর্যস্নান করতে থাকা বড়সড় গুইসাপেরা নৌকার আভাস পেয়ে জলে ঝাপ দিচ্ছে ,  এমন একবার তো প্রায় আমাদের গায়েই এসে পড়েছিল নিচু ডাল থেকে ঝাপ দেওয়া এক সরীসৃপ ! 
নোঙর ফেলা আশ্রয়ের ফেরার পরও নাটকীয়তার শেষ নেই বাদাবনে ,  গা ছমছমে রোমাঞ্চ ঘিরে রাখে এখানে অস্টপ্রহর ।  নৌকায় প্রতি কেবিনে দুইটি বিছানা ,  উপরেরটি থেকে মাথা ঘুরালেই পোর্টহোল জানালা দিয়ে চোখে পড়ে  চলমান জলরাশি আর ম্যানগ্রোভ বন ,  সারি সারি শ্বাসমূল ,  গোলপাতার দল ।  রাতের মেলা আদিম আঁধার অরণ্য ,  নিচ্ছিদ্র নিস্তব্ধতা ,  গাঢ় আঁধার ।  
দুইবার ঘুম ভেঙ্গে গেছে জানাল দিয়ে ময়াল সাপা ঢুঁকে পড়ল নাকি এই চিন্তায় ,  অথবা যে গুইসাপটি ঝাপ দিয়েছিল আজ গাছের উপর থেকে আমাদের নৌকার পাশে ,  ঘুম ভেঙ্গেই কী দেখব সরীসৃপের সারি সারি ধারালো দাঁত !  নাকি শার্দূলের গুমোট বোটকা গন্ধে ঘুম ভাঙবে জীবন - মৃত্যুর সন্ধিক্ষণে ।  

সিটাকটকা ,  সুপতি ,  দুধমুখী ,  হরিণটানা ,  তাম্বুলবুনিয়া ,  আন্দারমানিক ,  চাংপাই  –  মনে পর্দায় এমন সব টুংটাং ধ্বনি তোলা সব রাজ্য পেরোয় আমাদের নৌকা ,  বাওয়ালীদের সাথে দেখা হয় ,  দেখা হয় কাঁকড়াশিকারি আর জেলেদের সাথে যারা কেবল ক্ষুন্নিবৃত্তি মেটানোর তাগিদে অংশ নিয়েছে এই বিপদসংকুল জীবনে ।  তাদের জীবনের কথা আমাদের মত শহুরেদের কাছে অব্যক্ত ,  অছোঁয়ায় থেকে যায় ।  কিন্তু অনেক মৎস্যজীবীদের সাক্ষাৎকার নিয়ে পাওয়া গেছে এক ভয়াবহ তথ্য ,  তাদের শতকরা ৮০ জনই অন্তত একবার হলেও বিরল এবং বিপন্ন হাঁসপাখির মাংস আস্বাদন করেছে  ! 

আসলে হাঁসপাখি  সাধারণত যে রকম ক্ল্যামোফেজ নিয়ে বাসা তৈরি করে তা আগে থেকে জানা না থাকলে খুঁজে বাহির করা মুশকিল ,  কিন্তু জেলেরা জাল পাততে যেয়ে যখন নিজের অজান্তেই হাঁসপাখির বাসার কাছে চলে যায় তখন বাসায় অবস্থানরত পাখি প্রাণের ভয়ে সেখান থেকে পালায় ,  লোভী জেলেরা রাতেই এই স্থানে ফিরে জোরালো টর্চ নিয়ে যার আলোতে হাঁসপাখি প্রায় কিছুই দেখে না ,  এবং সরাসরি তার বাসায় টর্চের আলো ফেলে চোখ ধাধিয়ে ধরা হয় পাখিটিকে ।  যেখানে লোনা পানির রাজ্যে প্রায়ই স্রেফ লবণ ,  মরিচ দিয়েই ভাত খেতে হয় অনেক মানুষকে ,  তাদের কাছে হাঁসপাখির মাংস বলা চলে বিশাল এক উপহার !  !   এখন পর্যন্ত প্রাপ্ত তথ্যমতে মানুষই সবচেয়ে বড় হুমকি হাঁসপাখির জন্য ।  

আগের সকল রেকর্ড ভঙ্গ করে একটি খালে আগের বছরের বাসাতেই আমরা পেয়ে যায় হাঁসপাখির ডিম ,  তাও রেকর্ড পরিমাণ ৬টি !  আমাদের দেখে মেয়ে হাঁসপাখিটি দূরে নিরাপদ দূরত্বে চলে যায় ঘন গোলপাতার আড়ালে ।  সায়েম দ্রুত মাঝিদের সহায়তায় বাসার উপরে ক্যামেরা বেঁধে ফেলে ,  জা প্রতি ৫ মিনিট পরপর একটি ছবি তুলবে ,  এবং তা কাজ করবে প্রায় ৩ সপ্তাহ ।  পরের বার যখন আসা হবে তখন আবার বদলে দেওয়া হবে নতুন ক্যামেরা বা ব্যাটারির সাথে ।  



 (  অটো ক্যামেরা দিয়ে তোলা কটি ছবি ) 
এভাবেই একের পর এক জানা -  অজানা খাল চষে ফেলি আমরা দাড়টানা নৌকা নিয়ে ,  বিপন্ন এক পাখিকে রক্ষার তাগিদ থেকে ।  তার পরিত্যক্ত বাসা পেলেও সযত্নে জিপিএস দিয়ে সেই তথ্য টুকে রাখা হয় ,  আর পাখির দর্শন পেলে তো কথাই নেই !  ফিরে আসার সময় ঘনিয়ে আসে এক পর্যায়ে ,  দুরু দুরু বুকে সরু খালে নৌকা বেয়ে চলা অ্যাডিনালিনের প্রবাহময় দিনগুলোর অভাব ভীষণ ভাবে অনুভূত হয় মনোটোনাস নগরজীবনে ।  কিন্তু ভাবতে ভালো লাগে হয়ত কোন একদিন কিছু স্বপ্নাদৃষ্ট প্রকৃতিপ্রেমীর জীবনের ঝুঁকির বিনিময়ে পাওয়া তথ্য হয়তো ভূমিকা রাখবে বিপন্ন হাঁসপাখি এবং সুন্দরবনের প্রকৃতি সংরক্ষণে ।  

 (  কদিন আগে সুন্দরবনে যখন জলের বদলে তেল ভাসতে লাগল ,  সবার আগেই মনে হল জলের সরাসরি সম্পর্কযুক্ত সব প্রাণীর জীবনে এখন হুমকির মুখে ,  মাছের সন্ধানে ঝাপ দিলেই মাছরাঙা যেমন শেষে ,  তেমনি জলে নামলেই এমন তেল চুপচুপে হয়ে মারা যাবে প্রিয় হাঁসপাখিরা । 

উপরের স্কেচটি এঁকে দিয়েছেন এক  শিল্পীবন্ধু ,  তাঁর অনুমতিক্রমে ব্যবহার করা হলো ।  যা ক্ষতি হবার তা হয়ে গেছে ,  আমরা আশা করব এই ভয়াবহ ঘটনা থেকে শিক্ষা নিয়ে এর পুনরাবৃত্তি যেন না হয় তাঁর চেষ্টা করব আমরা ,  প্রত্যেক বাংলাদেশবাসীরা ।  সুন্দরবন আমাদের সকলের ,  একে রক্ষার দায়িত্ব কারো কম নয় ।  
প্রিয় বন্ধু সায়েমের জন্মদিন আজ ।  এই সামান্য লেখাটি তাঁর জন্য ,  এবং পোস্টে ব্যবহৃত প্রতিটি হাঁসপাখির ছবি তারই তোলা ।  শুভ জন্মদিন সায়েম ,  বাংলাদেশ এবং বিশ্বের প্রকৃতি রক্ষায় আপনার পদচারণা অব্যাহত থাকুক ,  পালকাবৃত প্রতিটি বন্ধুর উপরে ঝরে পড়ুক আপনার মুগ্ধতামাখানো বিস্মিত দৃষ্টি ,  এই কামনা রইল আজ  ।  ) 







ভিনগ্রহের কমলা রঙের রোদ



কাল রাত্তিরে ওয়ারনামবুল শহরের আকাশে কালপুরুষ দেখে বেশ আয়েশ করে ঘাড় বেঁকিয়ে দেখতে যেয়ে চমকে উঠলাম ,  পুরা তারামণ্ডলটাই উল্টে আছে !  কাঁধের আদ্রা চলে এসেছে নিচে ,  হাঁটুর বাণরাজ ডিগবাজি মেরে উপরে এবং উল্টো দিকে !  বিশাল কালপুরুষের বেল্ট আর তার নিচের নীহারিকা চলে গেছে কাঁধের কাছাকাছি !  কী কেলেংকারি !  এমন অদ্ভুতুড়ে ঘটনা কেন হবে ?  আমি তো আর উল্টো হয়ে ঝুলে নেই  ! 
নিজে উল্টো ছিলাম না বটে ,  কিন্তু পৃথিবী উল্টে গেছে যে !  মানে চিরচেনা উত্তর গোলার্ধ থেকে চলে এসেছি পৃথিবীর অন্য প্রান্তে ,  দক্ষিণ গোলার্ধে যেখান সপ্তর্ষি নক্ষত্রমণ্ডল দেখা যায় না বলে নাবিকেরা দিক ঠিক করে হংস মণ্ডল বা সাউদার্ন ক্রশ দেখে !  কাজেই কালপুরুষ তো উল্টাবেই ! 
ভিনগ্রহে কোনদিন যাওয়া হবে কিনা এই আশঙ্কা ছোট থেকে কুরে কুরে খেত ,  কিন্তু অস্ট্রেলিয়া আসার পর গত দুই দিনে মনে হচ্ছে এক অচিন গ্রহেই চলে এসেছি ।  এখানে আকাশ অদ্ভুত কমলা রঙের রোদে ছেয়ে থাকে প্রায় মধ্যরাত পর্যন্ত ,   এখানে গাছেদের বিচিত্র সব গড়ন যা কেবল সাইন্স ফিকশনেই দেখা যায় ,  ঝোপে ভরা অবারিত প্রান্তর ,  কান্ড থেকে ফুলে ফেপে গাছে খুলে যেন ভেসে আছে শূন্যে ।  প্রাণীরা তো আরও এককাঠি বাড়া ,  বাচ্চা জন্ম দেবার পর আবার থলেতে নিয়ে বড় করে মাসের পর মাস  !  সামনে দিয়ে থপ থপ করে চলে গেল ক্যাঙ্গারু আর ওয়ালাবির দল ,  ঘুমকাতুরে মাতাল কোয়ালা ঠাই ঘুমোল আমাদের দাড় করিয়ে !  দুইজাতের প্রাণী ডিম দেয় আবার বাচ্চাকে দুধও খাওয়ায় ,  প্ল্যাটিপাস আর একিডনা ,  তাদেরও বাস এই ভিনগ্রহেই !  আজ অবশ্য দেখা মিলল না উল্কার আঘাতে সৃষ্ট গহবর  আর মৃত আগ্নেয়গিরির জ্বালামুখে সৃষ্ট বন আর হ্রদ খুঁজেও ,  কাল নিশ্চয়ই দেখা হবে !  যেমন ভাবে দেখা হলো সাদা কাক ,  কালো রাজহাঁস ,  উড়তে অক্ষম পাখি ইমুর সাথে !  
প্রশান্ত মহাসাগরের বেলাভূমিতে যেখানে সাউদার্ণ রাইট তিমি বাচ্চা দেয় ,  সেখানে মোলাকাত হল বিচিত্র আরও কিছু জীবের সাথে ,  আর কোটি বছর আগে সারা বিশ্ব থেকে আলাদা হয়ে যাওয়া এই দ্বীপের অদ্ভুতদর্শন কিছু পাথরের সাথে !  আবারও মনে হল ,  ভিনগ্রহে আছি ।  
থাকব আরও সপ্তাহ দুই ।  একটু ধাতস্থ হয়ে নিই ,  আরও গল্প হবে । 
 কেমন ? 






মিশন নাগাল্যান্ড ,  মিশন কামাখ্যা - ৬ ,  কোহিমা





নাগাল্যান্ডের প্রবেশদ্বার ডিমাপুরে পৌঁছে ধুলি ধূসরিত হয়ে বেশ বিরক্ত হয়ে গেলাম আমরা ।  পাহাড়ি ,  পরিচ্ছন্ন শহর শিলং - এর পর প্রতি অলিগলিতে আবর্জনার স্তূপ আর ধুলোর ভাসমান স্রোত যে পরিমাণ ঝামেলা সৃষ্টি করল যে পৌঁছানোর খানিক পরেই যেন ডিমাপুর ছাড়া জন্য ব্যস্ত হয়ে গেলাম সবাই মনে মনে ।   সকালে উঠে সেখানের স্থানীয় বাজারে গেলাম এতদিন শুনে আসা নাগাল্যান্ডের অদ্ভুত সব খাদ্য দেখতে ।  প্রথমেই দেখা গেল স্মোকড মাছ ,  নানা ধরনের সবজি ,  তার এক সারি পরেই ইঁদুরের খাঁচা ,  এরপরে লক্ষ লক্ষ  শুয়োপোকা  ,  ভাজা ঘাসফড়িং ,  নানা জাতের পোকা ,  প্যাকেট ভর্তি ব্যাঙ ,  ইত্যাদির পরে দেখা গলে কুকুরের বাজার ।  

অনেক দুঃখী চেহারার কুকুর বস্তায় পুরে অবহেলায় ফেলে রাখা হয়েছে দোকানের মেঝেতে ,  কেবল মাথাটা বাহির করে তারা অপেক্ষায় আছে বিক্রি হবার ।  এক পাশে কুকুরের মাংস ,  কলিজা ,  মাথা ,  পা ইত্যাদি আলাদ করে রাখা ।  সেগুলোর চেয়ে বেশি খারাপ লাগলো জীবিত কুকুরগুলোকে দেখে ।  তবে কোরবানির আগে গরুর চোখেও জল দেখেছি এমন ,  বা জবাইয়ের আগে ছাগলের চোখেও ।  আসলে  অভ্যস্ত না বলেই বেশি খারাপ লাগল ।  

এরপর গাড়ী চেপে সোজা নাগাল্যান্ডের রাজধানী কোহিমার পথে ।  চমৎকার পীচ ঢালা পথে কেবলমাত্র একবার থামা হল বাঁশ দিয়ে তৈরি ছাপরু নামের চমৎকার এক রেস্তোরাঁয় ,  যা এক পাহাড়ের মাথায় অবস্থিত ।  সমতলের আসাম থেকে পাহাড়ি নাগাল্যান্ডের এই অঞ্চলে এসে যেমন শীত অনুভূত হচ্ছিল ,  তেমন উচ্চতা বাড়ার কারণে অনেকেরই মাথা ব্যথা দেখে দিয়েছে এর মাঝেই ।  চমৎকার স্বাদের কফি আর ছাপরুর কর্মচারীদের হাসি - খুশী ব্যবহার কিছুটা সাহায্য করল অবশ্য সেই ব্যথা কমাতে ।  


দুপুরের আগেই দেখা হ্লল কোহিমার সাথে ,  সবুজ পাহাড়ের ভাঁজে শুয়ে আছে সে ।  

লাখ খানেক অধিবাসী তার ,  কিন্তু হর্নবিল ফেস্টিভ্যাল উপলক্ষে এখন পর্যটকদের সংখ্যায় শুনলাম দেড় লাখ ছুয়েছে !  আমাদের এই শহরের গাইড এক নাগা আদিবাসী রবি ,  উনি এসেই আমাদের নিয়ে গেলেন ২য় বিশ্বযুদ্ধের কবরস্থানে ,  চরম যুদ্ধ হয়েছিল এখানে জাপানীদের সাথে মিত্রশক্তির ,  এখানেই থমকে গেছিল অপ্রতিরোধ্য জাপানি বাহিনী ।  মারা গেছিল হাজার হাজার সৈন্য ,  তাদের অনেকের কবর এই স্থানে ,  পাহাড়ের মাঝে ।  সেখানে এক অদ্ভুত বিষণ্ণ শান্তি ,  লেখা আছে  –  When you go home tell them for their tomorrow we have sacrificed our today .  
অন্য অনেক পরিকল্পনা ছিল আজ ,  কিন্তু সব বাতিল করে যাওয়া হল এবারের ভ্রমণের মধ্যমণি হর্নবিল ফেস্টিভ্যালে ।  সেই স্থান কোহিমা থেকে ১২ কিমি দূরে ,  সেখানে এক বিশাল উৎসবের আমেজ ,  স্টেডিয়াম মত জায়গায় চলছে এক আদিবাসী জাতির নৃত্য !  

আর পুরো এলাকায় স্থাপিত নাগা গ্রামে আছে এখানে অংশ নেওয়া নাগাল্যান্ডের প্রত্যেকটি আদিবাসী জাতির বাড়ীর প্রমাণ আকারের নমুনা ,  তাদের হেঁশেল ,  রান্না করা খাবার ,  আর তাদের পোশাক পরা কিছু মানুষ ।  কিন্তু পাহাড় ঘেরা জায়গায় হওয়ায় বেলা মাত্র তিনটের মাঝেই সূর্য চলে গেলে পাহাড়ের আড়ালে ,  নেমে এল কনকনে ঠাণ্ডা ।  বলা হল পরদিন সকালে এসে অনুষ্ঠানে যোগ দিতে ।  


এই বিশাল যজ্ঞ নিয়ে আলাদাভাবে  লিখব বলে এখন আর কিছু জানালাম না ,  তার উপর কালই মূল দিন ।  
সন্ধ্যের পরে যাওয়া হল নাইট মার্কেটে ,  হাজার হাজার মানুষ রাস্তায় ,  তরুণীদের উপস্থিতিও কম নয় ।  জাত - বেজাতের দোকান রাস্তায় ,  দলেবলে খেওয়া হল জিলাপি ,  পাকোরা ,  চানা ইত্যাদির সাথে কজন চেষ্টা করলো খুবই সুস্বাদু কিন্তু মশলাদার শামুক ।  
এই প্রথমবারের মত আমরা আশ্রয় নিয়েছি হোম স্টেডে ,  স্থানীয় এক বাড়িকে পরিণত করা হয়েছে হোটেলে ,  আমাদের কক্ষটা তো রীতিমত করা হয়েছে রাজসিক কামরায় ,  সাথে আবার বালকনি ।  

সেখানে বসেই মাঝরাতে কোহিমার চাঁদ ঝরা আলোর বন্যায় লিখলাম আজকের সামান্য বিবরণ ।  কালকেও এই সময় এই কামরাতেই থাকার কথা ,  সাথে থাকবে হর্নবিল ফেস্টিভ্যালের আসল দিনের গল্প ।   
 আগের লেখা 






মিশন নাগাল্যান্ড ,  মিশন কামাখ্যা - ৫ ,  কাজিরাঙ্গা




পূর্ণিমার মায়া ভরা পূর্ণ চাঁদ অস্তাচলে গেলেও ভোরের আকাশে তার অদ্ভুত আভা থেকে গেছে ।  সূর্যোদয় হতে ঢের দেরী ,  যদিও সেই আভার কারণে পথ চলতে খুব একটা সমস্যা হচ্ছে না কারোরই ,  আর সেই সাথে আছে রোমাঞ্চ !  হাতির পিঠে চেপে বিশ্বখ্যাত কাজিরাঙ্গা ন্যাশনাল পার্ক দেখার আনন্দে ভোর ৪টায় উঠেছি সব্বাই ,  তারপর শীত ঠেকানোর সমস্ত প্রস্তুতি নিয়ে এখন বনের প্রবেশদ্বারে ।   এই অসময়েও পর্যটকদের ঢল ,  সবাই সারি দিয়ে দাঁড়িয়ে আছে হাতির পিঠে ওঠার স্তম্ভে । 
আমাদের হাতির নাম কাঞ্চন ,  শান্ত স্বভাবের এক মেয়ে হাতি ।  আমি ,  মুহিত ভাই ,  তন্ময় ও তুহিন চেপে বসলাম লোহার রড দিয়ে তৈরি অদ্ভুতুড়ে হাওদায় !  অন্যরাও চেপে বসল অন্য হাতিতে ,  যেহেতু একটিতে মাহুতসহ ৫জনের বেশি স্থান সংকুলান হচ্ছে না ,  বরং ছোটখাট হাতিতে দেখলাম ২জন বসতে পারে ।  ব্রহ্মপুত্র পারে অবস্থিত কাজিরাঙ্গা সারা বিশ্বে বিখ্যাত মূলত এশিয়ান এক শৃঙ্গ গণ্ডারের জন্য ,  এই  সংরক্ষিত অঞ্চলে আছে প্রায় আড়াই হাজার এক শৃঙ্গ গণ্ডার ।  লোভী ,  মূর্খ মানুষদের হাত থেকে তাদের রক্ষায় নেয়া হচ্ছে একের পর এক পদক্ষেপ ,  কিন্তু সব ব্যবস্থাকে বুড়ো আঙুল দেখিয়ে চোরাশিকারিরা ঠিকই শিকার করে নিয়ে যাচ্ছে অসাধারণ বিশালদেহী প্রাণীটি ,  তাদের অদ্বিতীয় শিং - এর জন্য ।  

এছাড়াও এই পার্কে আছে ১০৬টি রয়েল বেঙ্গল টাইগার ,  কয়েক হাজার বুনো মহিয ,  সোয়াম্প ডিয়ারের সবচেয়ে বড় পাল এবং প্রায় ৫০০ প্রজাতির পাখি ।  প্রথম প্রবেশ ঘটল হেলেদুলে  হাতিঘাসের বনে ,  বিশাল ঘাসগুলোর আড়ালে গণ্ডার ,  বাঘ ,  বুনো মহিষ তো বটেই বুনোহাতিও লুকাতে পারে অনায়াসে !  তাই হাতির হাওদা থেকে খুঁজে নিতে হবে কী কী প্রাণী আছে এই ঘাসরাজ্যে ।   মিনিট দশেকের মাঝেই দেখা মিলল মা গণ্ডার আর তার ছানার ! 

কুয়াশাময় সকালে শিশির ভেজা ঘাস মনের সুখে ছিড়ে খাচ্ছে মা ও ছানা ,  দেখতে তা যতই সুখকর হোক ,  এই সময়ে মা কিন্তু থাকে খুব বেশি অ্যাটাকিং মুডে !  ছানাকে রক্ষার জন্য মা যে কোন নড়াচড়ার দিকে আসতে পারে তেড়েফুঁড়ে । 
গন্ডারের ছানা দেখেই তন্ময় দা বললেন তার আজীবনের স্বপ্ন গণ্ডারের একটি বাচ্চা পালা ,  সেটা ঢাকার ফ্ল্যাটে ঘোরাঘুরি করবে শিং উচিয়ে ,  আর কারেন্ট চলে গেলে পিঠে না শিং - এ মোমবাতি নিয়ে চলাচল করবে ,   আর তন্ময় দা গুণগুণ করে গাইবেন  ,  আলো হাতে চলিয়াছে আঁধারের যাত্রী !  !  আমি হৈ হৈ করে বললাম ,  খবরদার ,  গণ্ডার পালার জিনিস না  !  সেটি স্বাধীন থাকবে ,  ইচ্ছামত গুঁতোবে !  নাহলে কিসের গণ্ডার !  
 যদিও হাতির পিঠে থাকায় এই যাত্রা আমরা নিরাপদ ,  অল্পক্ষণ তাদের ছবি তুলে শান্তিমত চরতে দিয়ে তৃণভূমির অন্য প্রান্তরে নিয়ে চলল আমাদের মাহুত ।   সেখানে থৈ থৈ সবুজের মাঝে মাথা দুলাতে থাকা বেগুনি রঙা ফুলে দেখিয়ে মাহুত বলল ,  দেখুন গন্ডার খুবই ভদ্র প্রাণী ,  তারা হাতি ,  মোষের মত যত্রতত্র পায়খানা করে না ,  ঘুরে ঘুরে একই জায়গায় এসে গোবরত্যাগ করে যায় ,  এবং সেখানে জন্ম নেয় এই ফুলের গাছ !  অবশ্য এর সাথে গণ্ডারের খাদ্যাভাসের কোন যোগসূত্র আছে কিনা সেটা জানা যাচ্ছে না  ! 
আরও একাধিক বিশালদেহী পুরুষ গণ্ডারের সাথে মোলাকাত হয়ে গেল ,  বর্ম পরা এক একটা ট্যাঙ্ক যেন !  নিরীহ ভঙ্গীতে সবুজ রসালো নাস্তা সারতে সারতে ইতিউতি তাকাচ্ছে কুতকুত চোখে ,  যে বেচাল দেখলেই দেবে জগত সংসার ভুলিয়ে ,  তারই ফাঁকে ফাঁকে দেখা দিল অন্তত গোটা চল্লিশেক সোয়াম্প ডিয়ার  ( এই হরিণের বাংলা নামটা সম্ভবত বারশিঙা )  ,  হাতির পিঠে থাকায় তাদের কিছুটা কাছে যাওয়া গেল বটে ,  কিন্তু চঞ্চলা হরিণীরা বিশাল হাতির অস্তিত্বের সাথে সাথে অন্য কোন কিছু টের পেলেই ভো দৌড় দিয়ে মিশে গেলে দূরের প্রান্তরে ।  

জলাভুমির প্রান্তে একাকী চরে বেড়াচ্ছিল আরেক বিশাল দানব ,  বুনো মোষ !  কিন্তু আমাদের চোখ মূলত খুঁজে ফিরছিল হলুদ - কালো ডোরাকাটা বেড়াল ,  অত্যন্ত আমাদের ম্যানগ্রোভ শেকড়ময় কাদা প্যাচপ্যাচে সুন্দরবনে চেয়ে এই ঘাসের প্রান্তরময় বনও অনেক ভাল পরিবেশ বাঘের বসবাসের জন্য ,  এবং শীতকালে বাঘ দেখার জন্যও ।   যদিও  আপন পরিবেশে লুকিয়ে থাকার ওস্তাদ প্রাণীটিকে খুঁজে বাহির করা মোটেও সহজ কিছু নয় ,  এবং তার দেখা আমাদের মিললও না ! 
তবে ঘণ্টা খানেকের হাতি সাফারি থেকে  ফেরার আগে চোখে পড়ল বুনো হাতি !  জীবনে এই প্রথম বুনো হাতি দেখলাম ,  তাও তিন তিন খানা !  মিয়া ,  বিবি ,  বাচ্চা !  তার মধ্যে মদ্দাটা আমাদের পোষা হাতিকে হাতীয় বাসায় বকাঝকা করায় তাদের বিরক্ত না করে ফিরলাম আপন ডেরায় ,  ততক্ষণে ঘন কুয়াশা চিরে দেখা দিচ্ছে সূর্য কিরণ ,  শোনা যাচ্ছে পাখ - পাখালির আওয়াজ ।  

চা - নাস্তার পরপরই আমাদের আবার যাত্রা কাজিরাঙ্গার বনে ,  তবে এবার চার পেয়ে হাতিতে চেপে নয় ,  বরং চার চাকার জিপ গাড়ীতে !  সাথে সঙ্গী হিসেবে বনরক্ষী মনোজ ।  

এবার অন্য রাস্তায় ,  প্রথমেই জলার ধারে দেখা দিল লম্বা পাখি মদনটাক ,  কয়েক ধরনের হাঁস ,  বিশেষ করে চখা - চখি ,  মেটে হাঁস ,  নীলশির ,  সেই সাথে জলার অপর পাশে চরে বেড়ানো গণ্ডার আর মোষ !  আছে কয়েক ধরনের বক ও বগা ,  আকাশে উড়তে থাকা মেটে মাথা কুরা ঈগল ,  মাটিতে চরে বেড়ানো সকল গৃহপালিত মুরগীর পূর্ব - পুরুষ লাল বনমুরগি ! 

এবার মন প্রাণ চোখ দিয়ে আমরা খুঁজতে থাকলাম বাঘের ডোরা ,  যদিও এই দুর্ভেদ্য ঘাস বন ছেড়ে পথে না আসলে তা দেখা অসম্ভব বলা চলে ,  এর মাঝে মনোজ জানালো তারা গতকালই দুইটা বাঘ দেখেছে ।  কাজেই আশা ছাড়ার কোন কারণ নেই !  এর মাঝেও দেখা মিলল বেশ কটি গণ্ডারের ,  আর প্রায় শখানেক বারশিঙ্গা হরিণের ।  তবে সবচেয়ে বেশি খুশী হলাম বিশালকায় এক জোড়া রাজধনেশ দেখে ,   আকাশের রাজা অসাধারণ পাখিটি আমাদের দেশে আজ বিলুপ্তির মুখোমুখি ,  কিন্তু ভারতে নানা কার্যকরী ব্যবস্থা বাস্তবায়নের ফলে আগের চেয়ে অনেক উন্নতি ঘটেছে রঙ ঝলমলে পাখিটির সংখ্যার !  আর কাল সন্ধ্যায় আমরা যোগ দিচ্ছি হর্নবিল ফেস্টিভ্যালে ,  কাজেই তার আগ মুহূর্তেই অসাধারণ পাখিটিকে দেখে সবাই বেশ উল্লসিত , 

এবং সেটি আরও খুশীতে পরিণত হল বিশেষ ধরনের লম্বা ঠোঁটের শকুন ও তার বাসা দেখে ! 

দেখা হল আরও অনেক পাখি ,  কচ্ছপ ,  গুইসাপ ,  বানর ইত্যাদির সাথে ,  কিন্তু সেই গল্প অন্য দিন হবে ।   ইতিমধ্যেই ২ ঘণ্টার জিপ সাফারি হয়ে গেছে আড়াই ঘণ্টার কাছাকাছি  ,  এখান থেকে প্রায় ২০০ কিলোমিটার দূরে নাগাল্যান্ডের সীমান্ত শহর ডিমাপুর !  সেখান পৌঁছাবার কথা দুপুরে ,  কিন্তু মনে হচ্ছে সন্ধ্যায় পৌছাতে পারলেই এখন খুশী থাকতে হবে ! 
রহস্য ঘেরা কিংবদন্তীর রাজ্য নাগাল্যান্ড ,  মহাভারতের অন্যতম নায়ক অর্জুন নির্বাসনে থাকা কালে এইখানে নাগ রাজকুমারী উলুপীর পাণিগ্রহণ করেন বলে উল্লেখ আছে ,  সম্ভবত অনেক শত বছর ধরেই এখানে আদিবাসীদের প্রতীক বা টোটেম হিসেবে সাপ বা নাগ ব্যবহৃত হয়ে আসছে ,  তাই এর নামও নাগাল্যান্ড ।   ডিমাপুরে পৌছাতে পৌছাতে প্রায় আঁধার ,  কেবল প্রাচীন রাজবাড়ীর সামান্য অংশ এবং স্থানীয় বাজারে অন্য অনেক কিছুর সাথে পোকা ভাজা ও ছোট ব্যাঙ বিক্রি দেখে সোজা হোটেলে ।  

কাল ভোরে যাত্রা শুরু হবে নাগাল্যান্ডের রাজধানী কোহিমার উদ্দেশ্যে ,  এবং হর্নবিল ফেস্টিভ্যালে যোগ দিব কালকেই ।  যদি নেট পাই তাহলে দেখা হচ্ছে -  -  -   
আগের পর্ব 






চন্দ্রালোকে চন্দ্রাহত 



ভোর চারটা ,  ২৩ ফেব্রুয়ারি ,  ২০১৬ -   সুনামগঞ্জের টাঙ্গুয়ার হাওড়ের গোলাবাড়িতে নোঙর করা মাদারশিপ থেকে আমাদের ছোট্ট নৌকা খাল দিয়ে ঢুঁকে পড়েছে লেচুয়ামারা বিলে ,  পশ্চিম দিগন্তে বিশাল এক মরচেরঙা চাঁদ ,  তার ভুতুড়ে কম্পমান ছায়া পড়েছে হাওড়ের আঁধার জলে ।  তখন কাকচক্ষু জল এতই কালো যে মনে হচ্ছে আমরা যেন শূন্যে ভেসে পাড়ি দিচ্ছি কাঠের নৌকায় ,  আমাদের গন্তব্য বুঝি ঐ দূরের চাঁদ ,  যা আজ নেমে এসেছে হাওড়ের কাছাকাছি ।  দূরে যেখানে ঐ আপাত অদৃশ্য জলের শেষ ,  সেখানে আঁধারেরা জমে জমেই বুঝি বা মেঘালয়ের পাহাড়ের আবছা রূপ নিয়ে দাড়িয়ে আছে পরাবাস্তবতার দূত হয়ে ।  
বাতাসে বেশ হিম ,  তার চেয়েও ঠাণ্ডা হাওড়ের জল ,  তার মাঝেই নেমে পড়ি আমরা কজন ,  কোমর গভীরতায় নানা ধরনের ধারালো জলজ উদ্ভিদ এবং সেখানের বাসিন্দা লাখো লাখো জোঁকের তোয়াক্কা না করে বরং অশেষ আনন্দে ভাসিয়ে ,  কারণ আমরা মানেই তো অনেক জোঁকের খাদ্য জুটে গেল বেশ কিছু দিনের জন্য !  কিন্তু সত্যি বলতে এখন গড়গড় করে লিখে চলেছি এইসব খুঁটিনাটি ,  কিন্তু তখন কেবল মাত্র খেয়াল করেছিলাম একটাই মাত্র জিনিস -  বিশ্ব চরাচর ছাপিয়ে ওঠা ,  হাওড় প্লাবিত জোছনা ।  
ঠিক আগের ভরা পূর্ণিমায় টাঙ্গুয়ার হাওড়ে ছিলাম আমরা ,  বেশ রাত হয়েছিল পৌঁছাতে ,  তাঁবু পাতার যাও বা ইচ্ছা ছিল ,  নৌকার ভাঙ্গা ছইয়ের ফাঁকফোকর দিয়ে চুইয়ে চুইয়ে পড়া রূপো রূপো জোছনা নিমিষের মধ্যে সেই ইচ্ছাকে দূর অস্ত করে ঘোষণা দিয়েই নিল যেন দস্তয়েভস্কির নিশিতে পাওয়া রূপালি রাতের নায়কের মত  ‘ যতই ঠাণ্ডা হোক ,  আমরা আজ এই ছইয়ের মধ্যেই থাকব ’  ।  থাকলাম ,  এবং ভিজলাম চন্দ্রকিরণে । 
আবার পরের পূর্ণিমাতে যেন জোছনার আকর্ষণেই জীবনের সবচেয়ে জ্যোছনাময় সপ্তাহ কাটালাম হাওড়ে ।  মূল উদ্দেশ্য ছিল পরিযায়ী হাঁসদের পায়ে রিং পরানো এবং তাদের লালা সহ কিছু উপাত্ত সংগ্রহ করে বার্ড ফ্লু গবেষণার কাজে ব্যবহার করা ।  এই ব্যাপারে সার্বিক সহযোগিতায় ছিল আই ইউ সি এন ,  বাংলাদেশ এবং বাংলাদেশ বার্ড ক্লাব ।  সে এক ঘোর লাগা সময় ,  দিন রাত কাজ করে চলেছি সবাই বুনোহাঁস এবং অন্য পাখিদের নিয়ে ,  ভোরে যখন যাত্রা শুরু করি আকাশে এত্ত বড় এক চাঁদ থাকে ,  শীঘ্রই চাঁদ অন্য ভুবনে চলে যায় ,  কিন্তু পূর্ব দিকে রেখে যায় এক রক্ত লাল সূর্যকে ।  আবার সন্ধ্যায় পশ্চিমাকাশে সূর্যদেব বিশ্রাম নেবার আগে আগেই রূপা চাঁদ উঁকি দিয়ে আকাশের বিপরীত প্রান্তে ।  
সন্ধ্যায় ডেরায় ফিরে চাঁদের আলোতে ডিঙ্গি নৌকা নিয়ে দূরে স্নানও সারা হয় জোছনা মেশানো রূপো জলে ,  কখনো বা সেই জাদুময় চাঁদকে আলিঙ্গনের মতলবে পানিতে ডুবসাঁতার দিয়ে ।  আঙ্গুলের ফাঁক দিয়ে যখন ঝরঝর করে জল ফিরে হাওড়েরই বুকে ,  রেখে যায় এক অলীক সজীবতা ,  জীবনটাকে বড্ড মায়াবী বলে বোধ হয় ।  
পাশেই হিজল আর করজের সারি ,  নিচে ঝরা পাতার স্তূপ ।  ভরা পূর্ণিমার আলোতে পাতা ছাড়া ডালগুলো যেন সব রূপকথার রাজ্যে সোনার পাতা -  রূপোর ডাল -  হীরের ফুলে পরিণত হয় ।  শনশন হাওয়া বইলে সেই আধাভৌতিক আলোছায়ায় আসলে ভয় নয় ,  রোমাঞ্চ অনুভূত হত ভীষণ ভাবে ,  বেঁচে থাকার রোমাঞ্চ !  এই অপূর্ব ভুবনে জীবনকে ছুঁয়ে ,  ছেনে দেখার তীব্র আনন্দ ।  
মাঝে মাঝে মধ্যরাতে দুই নৌকা এক করে ভাসমান ষ্টেশন বানিয়ে পাখি রিং করার কাজ চলত ,  তখন আমাদের চারপাশের পৃথিবী পরিণত হত চাঁদের নরম কিরণ প্লাবিত এক অচেনা ভুবনে ।  সেই রূপের মুগ্ধতায় আমরা যথাসম্ভব কাজ শেষ করে আবারও ফিরে ফিরে তাকাতাম রূপা চাঁদটার দিকে ।  আর চারপাশের জলজ জগত তখন পরিণত এক অলৌকিক বিশ্বে ,  যার আদি নেই ,  অন্ত নেই ,  আছে শুধু বর্তমান ,  আছে শুধু জোছনা ,  যাকে ধরা যায় না ,  ছোঁয়া যায় না ,  শুধু মনের এক গহীন প্রকোষ্ঠে অসীম ভালোবাসায় জিইয়ে রাখা যায় কল্পলোকের স্বপ্ন রূপে ।  
আর সেই সারা সপ্তাহের জোছনার স্মৃতি নিয়ে আমরা কজন থেকে যায় চন্দ্রাহত হয়ে ।   
 (  চাঁদের তো আলো হয় না ,  হয় কিরণ ।  ঠিক তেমন চন্দ্রালোক মনে হয় চাঁদে গেলে তবেই বলে যায় ,  তবে কিনা সেই কয় দিন টাঙ্গুয়ার হাওড়ই পরিণত হয়েছিল এক অপূর্ব চন্দ্রালোকে ,  চাঁদের দেশে ।  তাই ভালোবেসে  ' চন্দ্রালোকে চন্দ্রাহত '  নামই রাখলাম ।  
জোছনা শিকারি বেশ কজন ঘনিষ্ঠ বন্ধু আছে আমরা ,  যারা সামান্য চাঁদের আলো দেখলেও উপর পানে তাকিয়ে বিড়বিড় করে 
 ‘ অভিলাষী মন চন্দ্রে না পাক , 
 জ্যোৎস্নায় পাক সামান্য ঠাঁই
 কিছুটা তো চাই ,  কিছুটা তো চাই ’ 
তাদের মধ্যে মানজুরা খান পলি একই সাথে পূর্ণিমা এবং অমাবস্যাকে ভালবাসার ক্ষেত্রে আরেক ধাপ এগিয়ে ,  আমরা যখন টাঙ্গুয়ার হাওড়ে জোছনায় মুগ্ধ অপলক সময় কাটাচ্ছি সে তখন একা ট্রেকিং করে নেপালের এভারেস্ট বেস ক্যাম্পে ,  তাঁবুর সামনে বসে দেখছিল সেই একই চাঁদ । 
এই পোষ্টটা তোর জন্য পলি ,  জীবনে আরও অনেক বেস ক্যাম্প ও অনেক অসাধারণ স্থানে তোর পা পড়ুক ,  সাথে থাকুক পূর্ণিমার রূপো চাঁদ কিংবা অমাবস্যার অনন্ত নক্ষত্রবীথি ।   ) 






মিশন নাগাল্যান্ড ,  মিশন কামাখ্যা -  ২ , ৩ ও ৪




অসাধারণ শহর শিলং ,  বেশ ছড়ানো এক উপত্যকায় ,  যেমন সবুজ তেমন পরিষ্কার ।  কিন্তু মুস্কিল করলো ইন্টারনেট ,  হোটেলের লবিতে তা মাঝে মাঝে ভালই কাজ করে ,  কিন্তু রুমে করে না  !  এবং হাড় কাঁপানো ঠাণ্ডায় এই লবিতেও যখন অপেক্ষা  করেও নেট কাজ করে না তখন শাপ - শাপান্ত করা ছাড়া আর গতি ছিল না ,  ফলে গত ৩ দিনের ঘটনা খুব অল্প করে লিখেছি প্রতিদিন ,  কিন্তু পোস্ট করতে পারলাম আজকে ,  আসামের কাজিরাঙ্গা ন্যাশনাল পার্কের কাছে অবস্থিত এক সাইবার ক্যাফে থেকে ।  
৫ ডিসেম্বর সকালেই সবাই চললাম উত্তর - পূর্ব ভারতের সবচেয়ে বড় বাজার লেদুহ বাজারে ,  এইটা মূলত খাসিয়া জাতিদের একটা কাঁচাবাজার এবং অধিকাংশ দোকানীই মহিলা !  ভিড়ে ভিড়ারণ্য !  সেখানে হাঁস - মুরগি থেকে শুরু করে লোহা - লক্কড় সবই হাজির ,  তবে বেশি ভালো লাগল উজ্জলরঙা সব শাক সবজি ,  আর তার চেয়েও বেশি ভালো লাগলো হাজার হাজার লোকের এই বাজারে ঘণ্টাখানেক থেকে অনেক বার লোকজনের ধাক্কা খেয়েও একটি বারের জন্যও আমরা কেউই কোন রকম অশালীন খিস্তি বা কটু কথা শুনি নাই ,  তারা কেবল খুব কাছে আসলে হিস হিস ধরনের শব্দ করে সাইড দিতে বলে । 
সেখান থেকে রওনা দেওয়া হল চেরাপ্নুঞ্জির পথে ,  বিশ্বের সবচেয়ে বেশি বৃষ্টিপাত যেখানে হয় বলে শুনে আসছি শিশুকাল থেকে !  মাঝে শিলং ভিউ পয়েন্টে থেমে দেখা হল পাহাড়ি শহরটি ।    পথে থামা হল এলিফেন্ট জলপ্রপাত  এবং ওয়াকাবা জলপ্রপাতে ,  বিশেষ করে ওয়াকাবা মনে করিয়ে দেয় ভেনিজুয়েলার লস্ট ওয়ার্ল্ড মাউন্ট রোরাইমার কথা ,  একবারে ভিনগ্রহের পাহাড় ,  বন ,  প্রপাত যেন ! 

একটা ধাবাতে মাছের ঝোল দিয়ে ভাত খেয়ে সূর্য ডুবে যাচ্ছে এই সময় সকলে মিলে প্রবেশ করলাম আরোয়া গুহাতে ,  সাড়ে চার কিলোমিটার লম্বা এই আঁধার গুহাতে কোথাও দাঁড়িয়ে  ,  কোথাও হামাগুড়ি দিয়ে অপূর্ব সব ফসিল ,  স্ট্যালাকটাইট¸ স্ট্যালাকমাইট দেখে যখন বের হলাম তখন আকাশে  এত্ত বড় একটা চাঁদ ! 


 সময় চেরাপুঞ্জির কনিফার রিসোর্টে যাবার ,  সেখানে ততক্ষণে এসে হাজির হয়েছে আমাদের দলের শেষ দুই সদস্য তন্ময় দা এবং তুহিন ।  এতদিনে পূর্ণতা পেল আমাদের টিম নাগা ।  ।  

৬ ডিসেম্বর
সকালেই নাস্তার পরপরই যাওয়া হল সদলবলে সেভেন সিস্টার জলপ্রপাতে ,  যদিও এই মুহূর্তে সেখানে জল বেশি না থাকায় পুরো সৌন্দর্য উপভোগ করা গেল না ।  কিন্তু বিশ্বের ৪র্থ উচ্চতম নোকালিকাই জলপ্রপাত অনেকখানি পুষিয়ে দিল সেই আফসোস তার বিশালত্ব দিয়ে । 

মাউসমাই গুহাতে যাওয়া হল এর পরে ,  সবাই মিলে অবাক বিস্ময়ে গুহার আঁধারে সেধিয়ে অপূর্ব সব পাথর দেখে নানা সুড়ঙ্গ পেরিয়ে কাটানো হল এক ঘণ্টা ।  এই গুহার সাথে সাথে এলাকা সংলগ্ন বনটিও পবিত্র ।  
ফেরার পথে খাসিয়া জাতির কমলা বাজারে ,  যা কিনা সপ্তাহে মাত্র একদিনই বসে !  রঙ ঝলমলে সেই অসাধারণ বাজার ,  কোথাও আমার হারিয়ে যাওয়ার নেই মানা সুর ভাজতে ভাজতে ঘুরে বেড়ালাম সারা বাজার ,  সবার অবাক দৃষ্টির সামনে ! 

যাওয়া হল একটা খাসিয়া গ্রাম আর জীবন্ত ,  অনন্য অসাধারণ মফলং পবিত্র বনে ।  বনটি গত কয়েকশ বছর ধরে খাসিয়া জাতিদের কাছের পবিত্র ,  এখানে আছে ৩৫০ ধরনের উদ্ভিদ যেখানে প্রায় ২৫০ জাতের অর্কিড ,  ১৬২ জাতের পাখি ,  এমনকি আবিষ্কৃত হয়েছে নতুন জাতের সরীসৃপ ।  বারবার মনে হলে লর্ড অফ দ্য রিংগস এর ফ্যাংগর্ণ বনে চলে এসেছি আমার পথ ভুলে ,  সবুজ মসে ভরে আছে প্রতিটা গাছের গুড়ি ,  ঝরা পাতার স্তুপে ডুবে যায় পা ।  


সেদিন আরও যাওয়া হল মওসিনরামে ,  মওসিনরাম এর নাম শুনেছেন কি আগে ?  আসলে চেরাপুঞ্জি নয় ,  মওসিনরাম গত ১০ বছর ধরে পৃথিবীর সবচেয়ে বেশি বৃষ্টিপাতের রেকর্ডের অধিকারী স্থান ।  এবং সেখানের সবচেয়ে বড় গ্রামে প্রবেশের সময় মেঘের ডানায় ভর করে এল বৃষ্টিকুমারী !  আহা কী অপূর্ব লাগল দূর দিগন্তে ধুলার মত বৃষ্টি পড়তে দেখে !  আর পবিত্র গুহাতে শিব ল্লিং মনে করা স্ট্যালাকটাইট¸ স্ট্যালাকমাইট আর প্রায় কলাম বা স্তম্ভ দেখে  ! 

আবার ফেরা হল শিলং শহরে । 
৭ ডিসেম্বর
আজ সকালে যাত্রা শুরুর পর একটানা গাড়ী চালিয়ে মেঘালয় ছাড়িয়ে আসামে প্রবেশ করতে হয়ে গেল দুপুর ,  আর কাজিরাঙ্গা আসতে আসতে পুরোই সন্ধ্যা !  পথে এক জায়গায় কয়েকটা হরিণ দেখে থামা হল তাদের হ্যালো বলতে ,  এছাড়াও দেখা হল শামখোল আর রাজহাঁসদের সাথে ।  এখন পরিকল্পনা হয়েছে আগামীকাল ভোর সাড়ে চারটায় যাত্রা শুরু হবে বিশ্বখ্যাত কাজিরাঙ্গা বনে ,   হাতির পিঠে চেপে !  আশা রাখি দেখা হবে এশিয়ান এক শৃঙ্গ গণ্ডারদের সাথে ,  অসাধারণ পাখি বেঙ্গল ফ্লোরিকান  ( বাংলা ডাহর ) দের সাথে ,   হয়ত গর্জন শুনবো রয়েল বেঙ্গল টাইগারেরও ! 

এখন আমরা আছি প্রায় পূর্ণিমার চাদকে সঙ্গী করে ফ্লোরিকান গেস্ট হাউজে আমরা !  এক সাইবার ক্যাফেতে বসে লিখছি এখন ,  দেখা যাক পরের বার নেট কবে পাই আবার -  -  
আগের পর্ব 






মিশন নাগাল্যান্ড ,  মিশন কামাখ্যা - ১ ,  শিলং




ভোরের সিলেট খুব একটা সুবিধের জায়গা হিসেবে দেখা দিল না আজকে ,  আঁধারের মাঝে আর কোথায় যাব !  শ্যামলী বাস কাউন্টারেই বসে চলে গেল একাধিক ঘণ্টা ,  এদিক ঘন কুয়াশার কারণে দ্বৈপায়নদার বাস করল দেরি ,  অবশেষে সকাল আটটার দিকে যাওয়া হল শাবিপ্রবি !  এবং পূর্ব নির্ধারিত সময় মোতাবেক দেখা হল দুই অতি প্রিয় মুখ মুহম্মদ জাফর ইকবাল স্যার এবং ইয়াসমিন ম্যাডামের সাথে !  স্যার জানালেন সামনের বই মেলায় খুব অন্য ধরনের এক কিশোর মুক্তিযুদ্ধ উপন্যাস আসবে তাঁর । 


সেখান থেকে সরাসরি অতি জঘন্য এবড়ো থেবড়ো রাস্তা পেরিয়ে অবশেষে তামাবিল এবং সেখানে আটকে দিল পুলিশ এবং কাস্টমস !  ৫০০ টাকার ভ্রমণ কর নাকি দিতে হয় ভারত যেতে হলে ,  যা আবার করা ছিল না কারোরই ,  ফলে ১০০ টাকা উপরি করে নিয়ে সাথে বোনাস হিসেবে গাড়ি ভাড়া আদায় করে তবেই তারা ছাড়লেন সেই জামাই আদর থেকে ! 

ভারতীয় সীমানায় আমাদের জন্য গাড়ি নিয়ে অপেক্ষায় ছিলেন আখতার ভাই ,  ততক্ষণে বেলা গড়িয়ে দ্বি - প্রহর ,  পেটের ভিতরে ছুঁচো জুড়েছে কেত্তন !  মেঘালয় রাজ্যের প্রথম বাজারেই এক কাঠের তৈরি রেস্তোরায় খাওয়া হল মশলাদার মাছ এবং মুরগী ,  সাথে সব্জি ভাজি ও ভাত ।  আখতার ভাই নাকি গত এক সপ্তাহে এই প্রথম ভাত আস্বাদন করলেন !  একটা জিনিস প্রথমেই খেয়াল হল যে রেস্তোরাটি খুবই পরিচ্ছন্ন !  হতদরিদ্র অবস্থার মাঝেও বেশ রুচিকর একটা পরিষ্কার ভাব আছে তৃপ্তি নিয়ে খাওয়ার জন্য । 
তারপর অপূর্ব রাস্তা দিয়ে চললাম নদীর অপর পারে বাংলা মায়ের জাফলং ,  বিছানাকান্দি ইত্যাদি দেখতে দেখতে প্রবেশ করলাম সবুজ পাহাড়ের রাজ্যে ।  সুপুরির বাগান আলাদা ভাবে দৃষ্টি কাড়ল ,  আর বিশাল সব মহীরুহ ।  পথে এক ভাসমান পাথর দেখার জন্য থামা হল মিনিট দশক , 
 
গন্তব্য পথে হাজির হল এশিয়ার সবচেয়ে পরিষ্কার পরিচ্ছন্ন গ্রাম মাওলিনং ,  তার পথে পথে হাঁটলাম মুগ্ধতা নিয়ে ,  নানা বাড়ির দাওয়ায় বসে দেখলাম সেখানের বন্ধুত্বপূর্ণ মানুষ ,  আর দেখলাম প্রতি মোড়ে চমৎকার ভাবে সাজিয়ে রাখা ময়লা ফেলার ঝুড়ি ।  সেখানে খেলার মাঠও আছে একখানা ফুটবল খেলার !  চমৎকার এক কাপ দুধ চা খেয়ে পরিচ্ছন্নতম গ্রামকে বিদায় দিয়ে চললাম দিনের সবচেয়ে বড় আকর্ষণের সন্ধানে । 
 
গাড়ি রেখে দৈত্যের বাঁধানো পাথুরে পথ বেয়ে নামছি ত নামছিই ,  একবার শক্তি অর্জনের জন্য পথের ধারের দোকানির কাছ থেকে বাতাবি লেবু খাওয়া হল পাতায় থালায় ,  জানলাম এই ফলের স্থানীয় নামও হয় বাতাবি না হয় জাম্বুরা ! 


বেশ খানিকটা হাটার পরে দেখা মিলল স্নিগ্ধ নীল ল্যাগুনের আর অসাধারণ এক বৃক্ষের ,  যার শিকড় প্রাকৃতিক অদ্ভুত খেয়ালে এক পারাপারের এক সেতু তৈরি করেছে জলধারার উপর দিয়ে !  !  মানুষ সেখানে মাটি ,  পাথর বসিয়ে করে ফেলেছে একেবারে আসল সেতু ! 

অসাধারণ সেই জায়গাটি !  মেঘালয় ট্যুরিস্ট বোর্ড এমন একাধিক সেতুর সন্ধান পাওয়ার পরে যথেষ্ট গুরুত্ব দিয়ে তাদের তুলে ধরেছে বিশ্বের সামনে ।  যদিও এই সেতুটিই সবচেয়ে গুরুত্বপূর্ণ ও সুদর্শন । 


কেন জানি শুধু মনে করিয়ে দেয় নিচের কবিতাটি - 
আমার দেশগাঁয়ের ধুলোমাটির বুক থেকে
নিয়ে গেলো আমাকে ওরা ,  তখনো শিশু আমি , 
এলাম আরাউকানিয়ার বৃষ্টিতে । 
সে বাড়ির তক্তাগুলোর থেকে
গন্ধ ভেসে আসে জঙ্গলের , 
গহন অরণ্যের । 
সেই সময় থেকেই আমার ভালোবাসায়
লেগেছে কাঠের গন্ধ , 
যা কিছু আমি ছুঁয়েছি তা - ই পরিণত হয়েছে অরণ্যে ।  ’ 
 .  .  .   .  .  .   .  .  . 
মূল হিস্পানি থেকে পলাশ বরন পালের অনুবাদে পাবলো নেরুদার কাব্যগ্রন্থ  ‘ যেখানে বৃষ্টির জন্ম ’  । 

এদিকে আঁধার হয়ে আসছে চারিদিক ,  আমরা ফেরার পথে স্থানীয় কজনার সাথে কুশল বিনিময় করে সোজা শিলং - এর পথে !  অদ্ভুত কমলা সূর্য তখন গ্রহের অন্যদিকে যাত্রারত ,  পাহাড়ের মাঝে সোনালি ঘাসে ছাওয়া  মালভূমি দিয়ে আমরা চললাম কয়েক মাইল । 

 যখন মেঘালয় প্রদেশের রাজধানী শিলং - এর জোনাকির মত আলো নজরে আসলো তখন ঘুটঘুটে আঁধার ।  শহরটির সাথে মেক্সিকান যে কোন শহরের মত ,  মঙ্গোলয়েড চেহারার সব মানুষ ,  রঙচঙে কাপড় ,  কুপির বাতি ,  এবং হাসি -  সবই এক !  সরাসরি হোটেলে যেয়ে শোনা গেল রাত আটটার দিকে সব দোকান বন্ধ ,  এমনকি সোনালি তরলেরও !  রেস্তোরাঁয় যেতে হবে তখনি !  এদিকে মুশকিল হচ্ছে হোটেলটি যথেষ্ট মানসম্পন্ন হলেও ওয়্যারলেস ইন্টারনেটের অবস্থা খুবই করুণ  !  লিখলাম না হয় কোনমতে ,  কিন্তু পোস্ট করতে পারব তো ! 
কাল যাওয়া হচ্ছে বৃষ্টিরাজ্য চেরাপুঞ্জি ,  সেখান থেকেই কথা হবে নেট পেলে !  

আগের পর্ব 






মিশন নাগাল্যান্ড ,  মিশন কামাখ্যা -  ০ ,  পরিকল্পনা  



হর্নবিল ফেস্টিভ্যাল নামটা কি পরিচিত লাগছে ? 
হর্নবিল মানে তো ধনেশ পাখি ,  অসাধারণ যে প্রাণীটাকে প্রায় বিলুপ্তির মুখোমুখি নিয়ে গেছি আমরা গাছ কেটে ,  বন ধ্বংস করে ।   কিন্তু হর্নবিল ফেস্টিভ্যাল হচ্ছে বিশ্বের অন্যতম অজানা কোণ নাগাল্যান্ডের যত জাতের আদিবাসী আছে তাদের সকলের সমারোহ ,  নিজ নিজ পোশাকে ,  এমনকি আলাদা আলাদা  জাতির ভিন্ন ভিন্ন বাসগৃহের প্রমাণ আকারের মডেল পর্যন্ত এনে রাখা ।   ১০ দিনে সেখানে চলবে নাচ গান ,  আনন্দ আর সারা বিশ্ব থেকে পর্যটকেরা আসবে নাগাল্যান্ডের এই অসামান্য অদ্বিতীয় আকর্ষণের টানে ।  
আর হ্যাঁ ,  আমরাও চলেছি !  হাচল সৈয়দ আখতার ভাই জানালেন বাংলাদেশ থেকে এই প্রথম সম্ভবত  একটি দল যাচ্ছে হর্নবিল ফেস্টিভ্যালে ,  এবং সে দলে আছেন সচল পরিবারের কয়েকজন সদস্য !  ।  সচলেরা দলে আরও ভারী হতে পারতেন কিন্তু পান্থ রহমান রেজা ভাই কী এক কিম্ভূত অজুহাতে সটকে পরাই অল্পে জন্য একহালি হতে পারলাম না ।  
 এই মুহূর্তে আমি আরামবাগের শ্যামলী বাস কাউন্টারের সোফায় কোনমতে চেপেচুপে জায়গা করে নিয়ে লিখে যাচ্ছি ,  আশা করছি বিশ্বখ্যাত এই সেভেন সিস্টার্সে ২ সপ্তাহ কালীন অবস্থানের সময়ে প্রতিদিনই অল্প হলেও লেখা এবং ছবি আপনাদের সাথে ভাগাভাগি করতে পারব ,  ঠিক পূর্ব ইউরোপ ভ্রমণের মত !  
কাল ভোরে আমরা পৌঁছাচ্ছি সিলেটে ,  সেখানে থেকে ভাড়া করা গাড়ীতে করে তামাবিল ,  তারপর সীমান্ত অতিক্রম করে এশিয়ার সবচেয়ে পরিচ্ছন্ন গ্রামের উপাধি পাওয়া মাওলিন্নং দেখে সোজা শিলং ।  চট্টগ্রাম থেকে ইতিমধ্যেই রওনা দিয়ে চিয়েছেন দৈপায়ন দা ,  আর ফিনল্যান্ড থেকে আমার বড় ভাই তানভীর অপু ,  সাথে পুরান ঢাকার বাসিন্দা এভারেস্টজয়ী এম এ মুহিত এবং অপুর বাল্যবন্ধু সকল কাজের কাজী নাদিম ভাই ।    সৈয়দ আখতার ভাই ইতিমধ্যেই আমাদের জন্য অপেক্ষা করছেন ডাউকি সীমান্তে ,  তাঁর সাথে শুরু হচ্ছে আসাম ভ্রমণ ।  সেখান থেকে চেরাপুঞ্জি যাবার আগ পর্যন্ত আমরা অপেক্ষা করব প্রিয় ভ্রামণিক তন্ময় দা এবং তাঁর ভাই প্রণবের জন্য ।  উল্লেখ্য তন্ময়দাকে ভারতীয় দুতাবাস ভিসা দেয় নি ,  অপরাধ -  সে বিয়ে করার মত মহাভুল কাজ করেছে !  
আসলে হয়েছ কী ,  তাঁর পাসপোর্টে লেখা অবিবাহিত কিন্তু ভিসা ফরমে উনি লিখেছেন বিবাহিত !  বিয়ে আবার হয়েছে ধর্মীয় মতে ,  তাঁর নেই কোন কাগজ  !  কাজেই বিবাহিত প্রমাণ করতে না পারাই তাঁর ভিসা মেলে নি !  এখন হয় অবিবাহিত কিন্তু ডিভোর্সি ,  যে কোন একটা দেখিয়ে ভিসা নিয়ে উনি কাল রওনা দেবেন প্রণবের সাথে ,  তার পরপরই শুরু হবে আমাদের ৮ জনের বৃষ্টিরাজ্য চেরাপুঞ্জি ভ্রমণ  !  
৫ ডিসেম্বর -  চেরাপুঞ্জির নানা জলপ্রপাত ,  শিকড়ের সেতু ,  লেহদুর ঐতিহ্যবাহী খাসি জাতির বাজার ঘুরে রাতে ফেরা হবে চেরাপুঞ্জি রিসোর্টে ।  
৬ ডিসেম্বর -  চেরাপুঞ্জি থেকে  মাফ্লাং - এর পবিত্র বন ঘুরে তীর্থ শিব  লিঙ্গ গুহা দর্শন সেরে খাসি জাতির তীরন্দাজী নৈপুণ্য দেখে ফেরা হবে রাতের ডেরায় ।  
৭ ডিসেম্বর -  নাস্তা সেরে ৬ ঘণ্টা গাড়ী ভ্রমণ শেষে যাওয়া হবে কাজিরাঙ্গা ন্যাশনাল পার্কে ,  দেখার চেষ্টা করব সেখানে বিখ্যাত  গন্ডারসহ অন্যান্য প্রাণী ও নানা পখি বিশেষ করে বেঙ্গল ফ্লোরিকান দেখার ।  
৮ ডিসেম্বর -  কাজিরাঙ্গা পার্কে বেশ কিছু সময় কাটিয়ে যাত্রা শুরু হবে দিমাপুরের দিকে ।   পথে ডিজেফে গ্রামে কাঠ ,  বাঁশ ও ধাতব পাতে খোদাই করা শিল্পকর্ম উপভোগের জন্য থামা হবে অল্পক্ষণ ।  তারপর ৮০০ বছরের প্রাচীন কাচরি সাম্রাজ্যের পুরাকীর্তি দেখে সেদিনের মত ক্ষান্ত । 
 ৯ ডিসেম্বর -  দিমাপুর থেকে  কোহিমার পথে কোহনোমার প্রাচীন যুদ্ধক্ষেত্রে টুকি মেরে  বায়াভি হিলে জাতীয় জাদুঘরে  দেখে নাগা গ্রামের বিশেষ বাজারে যাওয়া ,  যেখানে কিনা অধিকাংশ দোকানীই মহিলা ।  
১০ ডিসেম্বর — সোজা হর্নবিল ফেস্টিভ্যাল ।   এবং নাইট কার্নিভাল ।  
১১ ডিসেম্বর -  কোহিমা থেকে মণিপুরের রাজধানী ইমফল ।  কাংলা দুর্গে লাঞ্চ সেরে ইমা বাজারে ঘুরফির করে আবার ফেরা হবে ইমফলের আস্তানায় ।  
১২ ডিসেম্বর -  ইমফল থেকে ৪৮ কিমি দূরের লাক্টাক হ্রদ এবং সেন্দ্রা দ্বীপ দর্শন সেরে কেইবিল লামযো ন্যাশনাল পার্ক নামের বিশ্বের একমাত্র ভাসমান ন্যাশনাল পার্ক দেখে গান গাইতে গাইতে ফেরা হবে রাতের মোটেলে ।  
১৩ ডিসেম্বর -   -  ইমফল থেকে ৮৪ কিলোমিটার দূরের মনিপুরের পাহাড়ি শহর উখরুল যেখানে থাংকুল নাগা জাতির লোকের থাকে ,  তাদের দেখে ১৬৬২ মিটার উপরের বাতাসে নিঃশ্বাস নিয়ে আবার ফেরা হবে ইমফল । 
১৪ ডিসেম্বর -  ১ ঘণ্টার বিমান ভ্রমণে সোজা ইমফল থেকে গৌহাটি ।  সেখান থেকে গাড়ীতে আবার শিলং ,  পথে আমাদের অন্যতম আকর্ষণ কামরূপ - কামাখ্যা মন্দির ,  কিংবদন্তীর সেই স্থান এবং বারাপানি হ্রদের সূর্যাস্ত দেখে মনে করব জীবন কত সুন্দর । 
১৫ ডিসেম্বর — আবার তামাবিল দিয়ে বাংলাদেশ !  বিজয় দিবসের আলোয় রাঙ্গা প্রভাতে দেখা হবে ঢাকায় -  -  -  -  
 ( তাহলে দেখা হচ্ছে কাল রাতে শিলং - এ !  সাথে থাকুন ,  সচল থাকুন !   )  







যেভাবে জাতীয় উদ্যানে পরিণত হল সাতছড়ি




মার্কিন সরকার ২০০০ সালের দিকে সিদ্ধান্ত নিল বাংলাদেশকে বিগত কয়েক দশক ধরে দিয়ে আসা কিছু কিছু খাতের ঋণ তারা আর ফেরত নিবেন না কিন্তু সম্পূর্ণ মওকুফের বদলে একটা শর্ত দেওয়া হ্ল , তা হচ্ছে সেই অর্থ বাংলাদেশের প্রকৃতিকে সংরক্ষণের জন্য ব্যবহার করতে হবে ,   যেটার মনিটর করবে USAID ,  তারা মার্কিন এবং বাংলাদেশী বিশেষজ্ঞদের নিয়ে ,  বাংলাদেশ বন বিভাগের তথ্য মোতাবেক নিসর্গ প্রজেক্ট চালু করল যাদের সেই সময়ে লক্ষ্য ছিল বাংলাদেশে ৫টি নতুন National Park বা জাতীয় উদ্যান ঘোষণা করে সংরক্ষিত বনাঞ্চলের পরিমাণ ও সংখ্যা বাড়ানো ।  
বাংলাদেশ বার্ড ক্লাবের প্রতিষ্ঠাতা পাখি বিশেষজ্ঞ ইনাম আল হক বিগত তিন দশক ধরে সাতছড়ির বনে যান পাখি পর্যবেক্ষণের জন্য ,  প্রথম থেকেই তাঁর মনে হত উদ্ভিদ ও পাখির প্রাচুর্যে এই বনের সমকক্ষ কোন বন আর বাংলাদেশে টিকে নেই ।  যদিও বনটি খুবই ছোট ,  আবার এর ভিতর দিয়েই চলে গেছিল সেই সময়ে ঢাকা - সিলেট সংযোগ সড়ক ,  ফলে বন্যপ্রাণীরা যথেষ্ট সমস্যা নিয়ে এখানে থাকলেও অন্তত টিকে ছিল ।  নানা ধরনের গাছের সমাগমের ফলে ,  তাদের ফুল ও ফলজাত খাদ্যের টানে ভিড় জমায় সেখানে নানা যাতে কীট - পতঙ্গ থেকে শুরু করে পাখি ,  স্তন্যপায়ী প্রাণীরা সকলেই ।  বাংলাদেশে অল্প কজন পাখি - দর্শকের কাছে তাই সাতছড়ির এক চিলতে বনের আকর্ষণ ছিল অপ্রতিরোধ্য  ( উল্লেখ্য এত ছোট এলাকাকে বন বা ফরেস্ট না বলে ফরেস্ট বিট বলেই উল্লেখ করা হত সবসময়ই ।  )  

 তো USAIDকে বাংলাদেশ বন বিভাগ কয়েকটি সম্ভাব্য বনাঞ্চলের নাম দিয়েছিল যা ভবিষ্যতে জাতীয় উদ্যানের মর্যাদা পেতে পারে  ( যার ভিতরে সাতছড়ির নাম ছিল না )  ,  এবং সেগুলো হালহকিকত যাচাই করার জন্য মার্কিন যুক্তরাষ্ট্র থেকে বিশেষ দলও এসেছিল তিন সদস্যের ।  সেই দলের পক্ষ থেকে তখন ইনাম আল হককেও আমন্ত্রণ জানানো হয়েছিল তাদের সাথে সাথে দেশে কয়েকটি বনে যাবার জন্য ।  তার আগেই তিনি সাতছড়ির বনটি জাতীয় উদ্যানের তালিকার অন্তর্ভুক্তির জন্য পরামর্শ দিয়েছিলেন ,  দাবী জানিয়েছিলেন এই অনন্য বনটি রক্ষার ।   আমেরিকান বিশেষজ্ঞরা সব দেখে শুনে বলে গেলেন যে বাংলাদেশের বনগুলোর অবস্থা খুব বেশি খারাপ এবং  তালিকার কয়েকটি বন খুব বেশি ছোট ।  এমনকি লাওয়াছড়া ,  রেমা -  কালেঙ্গাও আয়তনে এটি ছোট যে ভারতের যে কোন বনের বাফার জোনও  ( বনের সাথে লোকালয়ের সংযোগ অঞ্চল ,  যেখানে লোকজন যাতায়াত করে নিয়মিত )  এর চেয়ে অনেক গুণ বড় হয়ে থাকে !   সেখানে ৪৩ হেক্টরের সাতছড়ি একটি সবুজ বিন্দু ছাড়া আর কিছুই না !  

কিন্তু অবাক করে চিঠি এল নিসর্গ থেকে ,  তারা সেই ৫টি নতুন ঘোষিত ন্যাশনাল পার্ক বা জাতীয় উদ্যানের একটি হিসেবে সাতছড়িকে অন্তর্ভুক্ত করেছে ।   এখন লেখা সাইনবোর্ডে আশেপাশের কিছু অঞ্চল ,  সাথে পাম বাগান মিলিয়ে মোট আয়তন ২৪৩ হেক্টর লেখা হয় ।  

দুই দিন আগেই পাখি দেখার মূলত শকুন পর্যবেক্ষণের মানসে সাতছড়িতে অবস্থানের সময় ইনাম ভাই তাঁর সুবিশাল অভিজ্ঞতার ঝুলি থেকে অল্প কিছু অভিজ্ঞতা জানালেন ,  এইটা ছিল সাতছড়িতে তাঁর ৮৮তম ভ্রমণ ।  এক ভোরে সাতছড়ি জাতীয় উদ্যানের ভিতরে তাঁর সাথে এক ঈগলের খোঁজরত অবস্থায়  মনে হল এমন কিছু ঘরের খেয়ে বনের মোষ তাড়ানো স্বপ্নগ্রস্ত মানুষ আছে বলেই পৃথিবীটা আরও কিছুদিন কিছুটা বাসযোগ্য ,  কিছুটা সবুজ থাকবে ।   
 






সমারসেট মমের সুখী মানুষ 



সমারসেট মমের ছোট গল্প The happy man পড়ে বেশ লাগল ।  সবার জীবনেই এমন সময় আসে যখন দোদুল্যমান অবস্থা থেকে মুক্তি পেতে মানুষের দরকার হয় এমন সাহচর্যের ,  পরামর্শের ,  একজন সমারসেট মমের ।  পিছুটান ছিন্ন করতে পারলে সম্মুখে যে প্রবল পৃথিবী তাঁর রূপ ,  রস ,  গন্ধ নেহাত অধরা থাকে না হয়ত কিছু কিছু ত্যাগের বিনিময়ে ।  ছোট্ট গল্পটিতে কেন যেন গৎ বাঁধা জীবনের ধুম্রজাল ছেঁড়ার একটা দুর্মর আহ্বান লুকিয়ে আছে ,  যাতেই হয়ত নিহিত সুখ ,  যেখানে আপনি নিজেই গড়ছেন আপনার বর্তমান ও ভবিষ্যৎ ।  দিনের শেষে আমাদের জীবন যে আমাদের অনেক ছোট ছোট বেছে নেওয়া জিনিসের সমষ্টি সেই শেষ কথাটিই যেন জানিয়ে দেন উইলিয়াম সমারসেট মম ।  
গল্পের শুরুতে লেখক তার কিছু অনুভুতির কথা বলেছেন  -  -  It is a dangerous thing to order the lives of others and I have often wondered at the self - confidence of politicians ,  reformers and suchlike who are prepared to force  ,  upon their fellows measures that must alter their manners ,  habits ,  and points of view .  I have always hesitated to give advice ,  for how can one advise another how to act unless one knows that other as well as one knows oneself ?  Heaven knows ,  I know little enough of myself :  I know nothing of others .  We can only guess at the thoughts and emotions of our neighbours .  Each one of us is a prisoner in a solitary tower and he communicates with the other prisoners ,  who form mankind ,  by conventional signs that have not quite the same meaning for them as for himself .  And life ,  unfortunately ,  is something that you can lead but once; mistakes are often irreparable ,  and who am I that I should tell this one and that how he should lead it ?  Life is a difficult business and I have found it hard enough to make my own a complete and rounded thing; I have not been tempted to teach my neighbour what he should do with his .  
কিন্তু জীবনে একবার পরামর্শ দিয়েছিলেন তার এক ভক্ত পাঠককে যে কিনা ব্রিটিশ ডাক্তার ,  যে নিজের সম্পর্কে বলেছিল -  I was brought up by two old aunts .  I ' ve never been anywhere .  I ' ve never done anything .  I ' ve been married for six years .  I have no children .  I ' m a medical officer at the Camberwell Infirmary .  I can ' t stick it any more .  '  
তারপর সে জানায় সমারসেট মমের লেখা পড়ে স্পেনের সেভিয়া শহর সম্পর্কে তার গভীর অনুরাগ জেগেছে ,  সম্ভব হলে সেখানে যেয়ে চাকরি করে বাকী জীবন কাটাতে চায় ,  কারণ -  there ' s sunshine there ,  and there ' s good wine ,  and there ' s colour ,  and there ' s air you can breathe .  Let me say what I have to say straight out . 
সমারসেট মম সেই ভক্তকে বললেন -   ' Your whole future is concerned :  you must decide for yourself .  But this I can tell you :  if you don ' t want money but are content to earn just enough to keep body and soul together ,  then go .  For you will lead a wonderful life .  ' 
তার বছর পনের পরে সেভিয়াতে ডাক্তার দেখাতে যেয়ে দেখেন সেই লোক ,  যে তাঁকে বলে -  Don ' t you remember me ?  Why ,  I ' m here because of something you said to me .  You changed my whole life for me .  
লোকটার মুখে সুখ ঝলমল করছে ,  স্ত্রী তাঁকে ছেড়ে আবার বিলেতে ফিরে গেলেও সে আর ফিরে নি ,  যার সম্পর্কে ডাক্তারের প্রতিক্রিয়া ছিল  -  Life is full of compensations ,  '   ।   স্প্যানিশ শিখে নিয়েছে চমৎকার ।  এবং গল্পের শেষ লাইনগুলো ছিল -   ' You told me when last I saw you that if I came here I should earn just enough money to keep body and soul together ,  but that I should lead a wonderful life .  Well ,  I want to tell you that you were right .  Poor I have been and poor I shall always be ,  but by heaven I ' ve enjoyed myself .  I wouldn ' t exchange the life I ' ve had with that of any king in the world .  ' 






 পাখির পৃথিবী -  ১১ ,  নিজের খাবারে তা দেয় যে পাখি ! 




উত্তরের বনের হিসাব পৃথিবীর আর সব বনের চেয়ে আলাদা ,  এখানের গাছ -  ভুপ্রকৃতি যেমন আলাদা ,  তেমনই পশু - পাখিও অদ্ভুততর সব নিয়মে মানিয়ে নিয়েছে টিকে থাকার লড়াইয়ে ।  যে বছর এখানে ভোল  ( Vole ইঁদুর জাতীয় ক্ষুদে প্রাণী )  বাচ্চা বেশি দেয় সেই বছর প্যাঁচারাও বাচ্চা বেশি দেয় ,  যে বছর খাবার কম মেলায় ভোল বাচ্চা কম দেয় সেই বছর প্যাঁচারাও ডিম কম দেয়  (  এই ডিম দেবার সংখ্যা ২ থেকে শুরু করে ৭ পর্যন্ত হতে পারে খাবারের জোগানের উপর নির্ভর করে )  ।   সেখানে একটি ভালো দিনে যেমন প্রচুর শিকার মিলতে পারে ,  তেমনি খারাপ দিন আসতে পারে সপ্তাহের পর সপ্তাহে যখন শিকারের টিকিটিরও দেখা মেলে না  ! 
আমাদের Boreal Owl  (  Tengmalm ' s Owl  )  ,  /  Aegolius funereus নিজের সৌভাগ্যের দিনে ৬ - ৭টা করেও ভোল শিকার করতে পারে ।  তারপর সেগুলোকে গাছের খোঁড়ল ,  এমনকি ডালের ভাঁজেও রেখে দেয় ।  কনকনে শীতকাল শিকারের জন্য খুবই ভাল কারণ শিকার করা খাবার মাসের পর মাস নষ্ট হয় না চরম ঠাণ্ডায় ,  কোনমতে শিকার করে লুকিয়ে রাখলেই হয়  !  কিন্তু সমস্যা হচ্ছে প্যাঁচারা সাধারণত শিকারের পরপরই উষ্ণ খাবার খায় ,  ঠাণ্ডা জমাট খাবার তাদের পক্ষে গলাধকরণ এবং হজম করে ফেলা খুবই কষ্টসাধ্য ।  এই সমস্যা সমাধানে চমৎকার উপায় বাহির করেছে আমাদের ক্ষুদে বোরিয়াল প্যাঁচা । 

বোরিয়াল প্যাঁচার কথা মনে আছে তো ?  সেই যে কিউট প্রাণীটিকে দেখার অভিজ্ঞতা বলেছিলামএই  পোস্টে -  

তার সেই অসাধারণ উপায়টি হচ্ছে ,  পাখিরা যেমন ডিম উষ্ণ রাখার জন্য ডিমের উপর বসে থাকে ,  নিজের শরীরের উষ্ণতা দিয়ে ডিমকে গরম রাখে যাকে আমরা বলি তা দেওয়া বা ইনকিউবিশন !  আমাদের বোরিয়াল প্যাঁচার যখন খাবার দরকার হয়  ,  তখন আগের শিকার করা জমানো একটি ভোল নিয়ে তার উপর বসে তা দিতে থাকে !  যখন ভোলটি তার শরীরের উষ্ণতায় একটি জমাট বাঁধা কঠিন মৃতদেহ থেকে ঈষদুষ্ণ ,  নরম ,  সুস্বাদু খাবারে পরিণত হয় ,  যা সে অতি সহজেই হজম করতে পারে  তখনই সে খাবার কাজটি সমাধা করে । 

বেঁচে থাকো বোরিয়াল প্যাঁচারা !   
 ( এখন পর্যন্ত ভোলে তা দিতে থাকা বোরিয়াল প্যাঁচার ছবি তুলতে পারি নাই ,  তবে যেদিন পেয়ে যাব ,  আবার লিখব তাকে নিয়ে ) 
সিরিজের বাকি পর্বগুলো পাবেন এইখানে
পালকাবৃত বন্ধুদের নিয়ে লেখা এই সিরিজটি সেইসব মানুষদের জন্য ,  এই গ্রহের প্রতিটি বুনো পাখির পালকে আমি যাদের প্রতিচ্ছবি দেখতে পাই -  - 
ডেভিড অ্যাটেনবোরো
জেরাল্ড ডারেল
কনরাড লোরেঞ্জ
ইনাম আল হক
সালিম আলী
জেমস অডুবন
রজার টোরে পিটারসন






ইস্তাম্বুলের কুকুরাশ্রমে




মর্মর সাগর তীরের শহর বুরসা থেকে বাস ছেড়েছিল মাঝরাতে ,  এই তো সপ্তাহ তিনেক আগে ।  সেই বাসে ঘণ্টা ছয়ের ভ্রমণ শেষে বৃষ্টি ভেজা আঁধার ভোরে প্রিয় মহানগরী ইস্তাবুলের আতাখেন্ত এলাকায় প্রায় এতিম করে বাস নামিয়ে দিয়ে গেল !  এত্ত বড় শহরে প্রায়ান্ধকার অবস্থায় আসলেই কিছুটা অসহায়বোধ ঘিরে ধরে ,  অতি ক্ষীণ হলেও শঙ্কা জাগে ঠিকানা খুঁজে পাবার ,  সময় নষ্ট করবার এবং ছিনতাইয়ের শিকার হবার ।  ফিনফিনে বৃষ্টিতে মিনিট দশেক ভিজে অবশেষে ট্যাক্সি মিলল ,   চললাম ঠিক ৫ বছর আগে যে বন্ধুরর ডেরাতে ছিলাম সেইখানেই ,  আনলির পরিবারের অ্যাপার্টমেন্টে ।  
সন্ধ্যায় বিমান ছাড়বে ঢাকার উদ্দেশ্য ,  এযাত্রা তুরস্কে অবস্থানের আজই শেষ দিন ।   ইস্তাম্বুলের বন্ধু ,  গাইড ফুলিয়া আনলিরকে এই জন্য পইপই করেই বলে রেখেছি বিমান যেহেতু কোনমতেই মিস করা যাবে না তাই ইস্তানবুলে এবার বেশি কিছু করা সম্ভব হবে না ,  শুধু ওরহান পামুকের সাথে দেখা করলেই হবে অল্প সময়ের জন্য ,  কিন্তু তাঁর জন্য আবার গ্যালাতাসার মহল্লায় যেতে হবে বিস্তর ট্রাফিক জ্যাম টপকে ।  কাজেই এত তাড়াহুড়োয় সেটা সম্ভব না হলেও অন্তত পামুকের উপন্যাস অবলম্বনে তারই তৈরি করা জাদুঘর মিউজিয়াম অফ ইনোসেন্স দেখে ,  বসফরাসের লোনা হাওয়ায় খানিকক্ষণ ঘুরলেই চলবে এযাত্রা ।  কারণ বিমানবন্দর যেতেও প্রায়ই দুই ঘণ্টা লেগে যায় জ্যামের কারণে ।  
আবার দেখা হয় সবার সাথে দীর্ঘ ৫ বছর পর ,  কিন্তু তাদের উষ্ণ আচরণে মনে হল যেন মাত্র কদিন বাহির কাটিয়েই ঘরের ছেলে ঘরে ফিরেছে ।  এন্তার খানাদানা এবং ধূমায়িত কফি ধ্বংস করে চাঙ্গা হয়ে বেরোবো শহর দর্শনে ,  ফুলিয়া জানালো তাঁর বন্ধু এজে আমাদের গাড়ী করে ঘুরাবে আজ সারাদিন ,  আর চমক হিসেবে আমরা যাব বিশেষ এক জায়গায় ।  কী সেই জায়গা ?  তা জানার আগেই এজে এসে হাজির যাকে দেখে গ্রীক পুরাণের কোন দেবী বলে ভ্রম হয় !  মনে হয় এমন নিটোল মুখের সাথে ভাসা ভাসা আবেগময় চোখের কাউকে দেখেই তিন হাজার বছর আগে ভেনাসের মূর্তি গড়েছিল প্রেমপূজারী - কারিগর ।   এই দেবীই নাকি আজ আমাদের গাড়ীচালক ?  ?  গাড়ী না দিব্যরথ কে জানে ! 
দুই তুর্কি তরুণীর সাথে স্বেচ্ছায় সানন্দে পাকড়াও হয়ে হয়ে চললাম সেই চমকপ্রদ স্থানের উদ্দেশ্য ,  তখন রোদ চিকচিক করছে বসফরাসের জলে ,  চকিতের জন্য দেখা গেল গোল্ডেন হর্নও ।  এরপর অনেক গলি - উপগলিতে গোত্তা মেরে কেমন যেন বিবর্ণ এক রঙচটা দেয়াল আর ভবনের ভরা মহল্লায় প্রবেশ করলাম ,  সেখানের রাস্তায় আবার অনেক অনেক্কক কুকুর !  সারমেয়কূলের অবস্থানের কারণেই হবে ,  সেখানে এক তীব্র গন্ধও বর্তমান !  গাড়ী থেকে নামতেই আরও প্রকট হয়ে তাঁর অস্তিত্ব জানান দিল ,  আর ফুলিয়া এক কুকুরের মাথা আদর করে চাপড় দিতেই  শুরু হয়ে গেল কুকুরদের কনসার্ট ! 

 ইস্তাম্বুলের অন্যতম কুকুরাশ্রম ইয়েদেকুলেতে আপনাকে স্বাগতম !  এখানে আহত বেওয়ারিশ সমস্ত কুকুরেরা ঠাই পাই ,  তাদের সেবা করে সারিয়ে তোলা হয় পরম মমতায় ,  অনেকের জন্য খুঁজে বাহির করা মানুষ মালিক ,  তাদের পৌঁছে দেওয়া হয় নতুন ঠিকানায় ।  কয়েকজন জন্তুপ্রেমী মানুষ মিলে নিজ উদ্যোগে গড়ে তুলেছেন এই মহাযজ্ঞ ,  সাধারণত এমন অনেক মানুষের ডোনেশন নিয়েই চলছে এই গৃহমৃগাশ্রম । 

 আবার এমন জায়গা বেশ কটি আছেও ইস্তাম্বুলে ।  প্রাণী অধিকার রক্ষায় সচেষ্ট কর্মী ফুলিয়ার সাথে সবারই বেশ সখ্য ,  এমন বেড়াল আশ্রমও আছে বেশ কটি !  যেখান থেকে ফুলিয়া তিন তিন খানা বেড়াল নিয়ে গেছে আপন আলয়ে আশ্রয় দেবার জন্য ,  যাদের সাথে খেলা করলাম আজ সকালেই ।  

তিন হাজার কুকুর আছে এই ইয়েদেকুলে আশ্রমে !  অধিকাংশই এসেছে গাড়ীর সাথে দুর্ঘটনার ফলে !   চিচো  ( Çiço  )  নামের এক কুকুরের কোমর ভেঙ্গেই গেছে বলা চলে দুর্ঘটনায় ,  সে বেচারা সামনের দুই পা দিয়ে কোনমতে ছেঁচড়ে ছেঁচড়ে চলছে ।  তার জন্য আমাদের সামনেই আনা হল বিশেষ ধরনের হুইল চেয়ার জাতীয় যন্ত্র ,  সবাই মিলে সেখানে চেপেচুপে আতঙ্কিত কুকুরটাকে বসানোর পর দেখা গেল সে ভালই খাপ খাইয়ে নিয়েছে দুই পা আর দুই চাকার সাথে !  এমনকি মহা উৎসাহে অন্য কুকুরের সাথে ঝগড়া বাঁধিয়ে দাঁত খিচিয়েও আসলো ! 

অনেক কুকুরের জন্য আলাদা আলাদা ঘর ,  সেখানে খাবার ,  পানীয় ও ঔষধ দেওয়া হয় নিয়মিত ।  কেজবান নামের এক কেয়ার - টেকার বললেন এখন তোমার হাউকাউতে হয়ত মাথা খারাপ হয়ে যাচ্ছে ,  কিন্তু যখন একটা আহত কুকুরকে সারাতে পারি ,  দেখি যে নিজে নিজে দৌড়ে বেড়াতে পারছে  ,  মনে হয় এখানেই নিহিত আমার জীবনের সার্থকতা ,  এই অবলা প্রাণীগুলোর সেবা করার মাঝে । 

  ( শিশুকাল থেকে দেখা আসা সরকারি বেতনভুক কর্মচারীর লাঠি দিয়ে কুকুর পিটিয়ে মারা এবং গ্রামের সাধারণ জনগণের খামোখায় কুকুরের গায়ে গরম জল বা ভাতের মাড় ঢেলে দেওয়া ও সঙ্গমরত কুকুর - কুকুরীর লিঙ্গ পৈশাচিক আনন্দ নিয়ে কেটে ফেলার দৃশ্য ভিড় করে আসে স্মৃতি দুয়ারে ।  আচ্ছা ,  আমরা এমন কেন ?  নিরীহ কুকুরকে কেন এই হেনস্থার শিকার হতে হয় বাংলাদেশে ?  ) 
আশ্রমের কর্মচারীরা একটা চমৎকার ক্যাফেও করেছে ,  সেখানে মেলে কুকুর সম্পর্কিত নানা খেলনা ,  পুস্তিকা ,  তাদের খাবার ইত্যাদি !  আমাদের সাথে সাথে একখানা ঢুঁকে বেশ ইতিউতি চাইতে লাগল ,  ভাবখানা এমন যেন তারও কফির তেষ্টা পেয়ে গেছে !  এছার আছে কুকুর বিষয়ক বইয়ের একটা বড় সংগ্রহ । 

 পাশের ঘরে নেট দিয়ে ঘেরা এক ছোট বিছানায় দেখা মিলল কদিন আগেই জন্ম নেওয়া তিনটে কুকুরছানার !  জগতকে দেখার কী অপলক আকুতি তাদের চোখের তারায় ।  জানা গেল এখনো মানুষ মালিক পাওয়া যায় নি তাদের । 

 ছানাগুলোর জন্য অনেক আদর দিয়ে ,  ধেড়েগুলোর জনা ফুলিয়ার বয়ে আনা খাবার রেখে এজে দেবীর চারচাকার আধুনিক রথে চেপে আমাদের যাত্রা আবার শুরু আধা দিনের ইস্তাম্বুলে - 






গরু ও মানবসমাজ



 
শিশুকাল থেকেই বাসগৃহে গরুর অস্তিত্বের স্মৃতি ঘুরে বেড়ায় ধূসর মস্তিষ্কের কোষে কোষে ।  ছোট বোন জন্মাবার পর বাবা ঘোষণা দিলেন -  আমার বাচ্চারা গরুর খাঁটি দুধ খাবেই খাবে !  ব্যস ,  গ্রাম থেকে আনা হল বাছুরসহ দুধেল গাই ।  প্রতি বিকেলে সেটা দোয়ানো হত ,  অনেক সময়ই কৃতার্থ বোধ করতাম সেই সময় গরুর মুখে বসার চেষ্টারত মাছি তাড়াবার দায়িত্ব পেয়ে !  নাকে এসে লাগত টাটকা দুধের অদ্ভুত এক গন্ধ ,  আর নিয়মিত ছন্দে তার ধাতব পাত্রে পড়ার প্রথম ঝঙ্কার যেন কানে লেগে আছে আজও ।  এইভাবেই পরিচয় গরু ,  তার খাদ্য ,  অসুখ সম্পর্কিত নানা বিচিত্র শব্দের সাথে -  গোয়াল ,  ভুষি ,  খইল ,  জাবর কাঁটা ,  ক্ষুরা রোগ ,  মুখে গোমাই বাঁধা ,  পশুচিকিৎসক ইত্যাদি ইত্যাদি ।  গোয়ালে কোন কোন সময় ৫ - ৬টা গরু ছিল ,  সবার আগে আগত গাইটির নাম ছিল বুড়ি ,  আর তার বাচ্চাদের নাম রাখা হত জন্ম বার অনুযায়ী -  বুধবার হলে বুধি ,  শনিবার হলে সোনিয়া ,  সোমবারে শমি  –  এমনই সব ।  হয়ত জীবনের প্রথম দিককার অনেক স্মৃতি তাই গরু জড়িয়েই ।  
আসলে কেবল আমারই না ,  সমগ্র মানবজাতির সংস্কৃতির ইতিহাসে গরুকে পোষ মানানোর চেয়ে অধিকতর গুরুত্বপূর্ণ ঘটনা সম্ভবত আর নেই ।   আর কোন প্রাণীও মানব সমাজে এতটা প্রভাব বিস্তার করে নি যতটা করেছে গরু একক ভাবে ।   তবে এই তথ্যগুলো পেলাম হান্নাহ ভেলতেনের লেখা অসাধারণ বই COW পড়তে গিয়ে ।  Reaktion Books Ltd এর প্রকাশিত প্রাণীজগতের প্রতিটি বইই দুর্দান্ত লাগে ,  তার মাঝেই আলাদা জায়গা করে নিল তথ্যপূর্ণ বইখানা ।  
বইয়ের প্রথম অধ্যায়েই মানুষ কিভাবে বুনো ষাঁড় কে পোষ মানালো সেই প্রসঙ্গ টেনে বলা হয়েছে জগতের সমস্ত পোষ মানা গরুর আদিপুরুষ ছিল  Bos primigenius নামের এক বুনো গরুর প্রজাতি ,  যা মূলত Auroch বা অউর্ক নামেই পরিচিত ।  ২০ লক্ষ বছর আগে বিবর্তনের পথ ধরে এদের উদ্ভব ঘটে এশিয়ায় ,  তারপর মধ্য প্রাচ্য ,  উত্তর আফ্রিকা ধরে মাত্র আড়াই লক্ষ বছর আগে এরা ইউরোপ পৌঁছায় ।    সময়ের তাগিদে ,  ভিন্ন ভিন্ন এলাকায় খাপ খাইয়ে নেবার জন্য এদের মাঝে নানা উপ - প্রজাতির আবির্ভাব ঘটে অঞ্চল ভেদে ,  এরা সাধারণত ৭ ফুট উঁচু এবং মাথা থেকে লেজ পর্যন্ত ১১ ফুট দীর্ঘ হত ,  যাদের শিং - ও হতো ৬ ফুটের কাছাকাছি !  যে কারণেই হয়ত জুলিয়াস সিজার এমন ষাঁড়ের মুখোমুখি হবার পর বলেছিলেন -  এরা হাতির চেয়ে সামান্য ছোট !  
ইউরোপের গুহাচিত্রগুলোতেই প্রথম মানুষ আর অউর্কের মেলবন্ধন প্রমাণ সমেত পাওয়া যায় ,  ঘোড়া এবং বাইসনের পড়ে অউর্ক - ই ছিল সবচেয়ে বেশি আঁকা প্রাণী !  ১৯ হাজার বছর আগের আঁকা ফ্রান্সের বিখ্যাত গুহাচিত্রগুলো তাকে আঁকা হয়েছিল ৫২ বার ! 

 মানুষ শুধু মাংসই হয় ,  অউর্কের হাড়  ( যন্ত্র ,  গহনা )  ,  চামড়া  ( পোশাক )  ,  শিং  (  তরল রাখার পাত্র ,  পূজার বস্তু )  ,  চর্বি সবই ব্যবহার করত ।  মিশরের শেষ বুনো অউর্ক শিকার করেছিলেন ফারাও তৃতীয় আমেনহোটেপ প্রায় ৩৫০০ বছর আগে ,  কিন্তু এর অনেক পড়েই ইউরোপের নানা অঞ্চলে বিশেষ করে জার্মানি ও পোল্যান্ডে তাদের বিচরণ অব্যাহত থাকে ,  আসলে পোল্যান্ডই ছিল তাদের শেষ আশ্রয়স্থল ।  পোলিশ রাজাদের কাছে অন্যতম শখের ট্রফি ছিল অউর্কের হৃৎপিণ্ডে থাকা দুটি ক্ষুদের হাড় এবং কপালের চামড়া !  অবশেষে ১৬২৭ সালে পৃথিবীর শেষ অউর্ক প্রাকৃতিক ভাবেই মারা যায় ।  আসলে মানুষের লিপিবদ্ধ করা হিসেবে অউর্ক - ই ছিল প্রথম বিলুপ্ত হওয়া প্রাণী ,  ২য় ছিল ডোডো পাখি ।  
প্রায় ৯০০০ বছর আগে মানুষ প্রথম অউর্ককে পোষ মানানোর চেষ্টা করে ।  বিশেষ করে অউর্কের বাঁকানো তীক্ষ দুই শিং পরবর্তীতে চন্দ্রদেবীর প্রতীকের সাথে মিলিয়ে নেওয়া হয় ,  এবং দেবীর সন্তুষ্টির জন্য নিয়মিত পশু বলি চলতে থাকে ।  নিওলিথিক যুগে সিন্ধু উপত্যকা ,  মেসোপটেমিয়া ,  আফ্রিকার দক্ষিণ - পূর্ব সাহারাতে একই সাথে বলা চলে যে পোষ মানা গরু ছিল ।  ২০০০ বছর আগে রোমান ঐতিহাসিক ভাররো রেয়াটিনুস ব্যাখ্যা করে বুঝিয়েছিলেন যে পশু সম্পদই সকল অর্থের উৎস !  যে কারণে ল্যাতিন ,  ইংরেজি এবং ফ্রেঞ্চ শব্দের সংমিশ্রণে গবাদিপশু বা Cattle শব্দটি আমরা ব্যবহার করি ,  সেখান থেকেই পুঁজি বা Capital শব্দের উদ্ভব !   আবার Vaccination এসেছে ল্যাটিন শব্দ Vacca থেকে যার মানে গরু !  
গবাদিপশু যেমন ছিল মূল্যবান প্রাণী ,  তেমন তাদের রাখার ব্যবস্থাও ছিল বেশ ব্যয়বহুল ,  ফলে একমাত্র ধনীরাই সেগুলো রাখতে পারত ,  এবং তারা অপেক্ষাকৃত দরিদ্রদের সেগুলো ধার দিত বিশেষ শর্তে ।  এই প্রসঙ্গে যেমন হামুরাবির পাথরেও শর্ত লেখা ছিল ,  তেমন ছিল ঐতিহাসিক প্লিনি দ্য এল্ডারের বর্ণনাতেও এবং হেরোডোটাসের বইতেও ।  হাজার বছর আগেও জিম্বাবুইতে গরুর মালিক ধনী লোকেরাই কেবল পাহাড় চুড়োয় দেয়াল ঘেরা ক্রেইলে থাকতে পারত ,  আর দরিদ্ররা থাকতে উপত্যকায় ।  
কৃষিকাজ শুরুর পরপরই নানা ষাঁড় - দেবতার কাহিনীর উদ্ভব ঘটে প্রতি এলাকাতেই ।  মেসোপটোমিয়ার ইনলিল এবং নিনলিল নামের গরুর মূত্র থেকে আসা তাইগ্রিস -  ইউফ্রেতিস নদীর বর্ণনা যেমন পাই ,  তেমনই আসে গিলগামেশ মহাকাব্যে স্বর্গের ষাঁড়ের সাথে লড়াইয়ের কাহিনী ,  আকাশে ঠাই পায় বৃষ রাশি ,  এভাবে মিশর ,  ভারত ,  গ্রীস ,  রোমান ,  কেল্টিক ইত্যাদি এলাকার কিংবদন্তী ঠাই নিয়েছে দুই মলাটের মাঝে ।   সেই সাথে আছে আদিকাল থেকে চলে আসা ষাঁড় নিয়ে চলা নানা ক্রীড়া ও প্রতিযোগিতার কথা ,  যার মাঝে উঁকি দিয়ে যায় আর্নেস্ট হেমিংওয়ের দ্য সান অলসো রাইজেস উপন্যাসের এমন কিছু অংশ ।  
অবশ্যম্ভাবী ভাবেই আসে এরপর ষাঁড় শিকার ,  সিজারের আমল থেকে শুরু করা ষাঁড়ের লড়াইয়ের আধুনিক বুল ফাইট যা শুরু  হয় ১৭২৬ সালে তার গল্প ।  পিকাসো ,  গয়্যা ,  মানের শিল্পীতে আঁকা ম্যাটাদোর ,  পিকাদোর এবং লড়ুয়ে ষাঁড় ,  লাল পতাকা ,  রক্তের কিছু চিত্রকর্ম ।  পিকাসোর গুয়ের্ণিকাতে আঁকা ষাঁড়টিই কী চিত্রশিল্পের সবচেয়ে বিখ্যাত ষাঁড় ?  
আর অসামান্য কিছু টুকরো টুকরো তথ্য ,  যেমন -  ১৪৯৩ - ৯৬ সাল পর্যন্ত ওয়েস্ট ইন্ডিজে ২য় অভিযানে কলম্বাস লং হর্ন স্প্যানিশ গরু নিয়ে গিয়েছিলেন ।  বা ১৮৩৪ সালে পূর্ব ফকল্যান্ডে অবস্থানকালীন সময়ে চার্লস ডারউইনের আর্জেন্টিনার বিখ্যাত কাউবয় গাউচোদের এক গরু শিকারের অভিযানের বর্ণনা ।  
গরু নিয়ে আলাদা অধ্যায়ে অসাধারণ সব স্কেচ আর পেইন্টিং দিয়ে জানানো হয়েছে আদিকাল থেকে এখন পর্যন্ত মানুষ গরুকে সবসময়ই একটি বিশেষ সন্মান দিয়েই এসেছে ।  সম্ভবত তার শান্ত স্বভাব ,  দুধ দেওয়া ,  গোবরের যোগান ,  বাছুরের জন্মদান এইসব কারণের সন্নিবেশনের  জন্যই ।  সেই সাথে আছে সকল দেশের পুরাণে গরুর গুরুত্ব এবং গরু থেকে উদ্ভুত দেব - দেবীর বর্ণনা ।  বাদ যান নি অধুনা চার্লস ডিকেন্স ,  ডি এইস লরেন্স ,  টমাস হার্ডির গরু সম্পর্কিত রচনাও !   গৃহপালিত গরুর পেইন্টিং আঁকা শুরু হয় ১৬৫০ সালের দিকে মূলত হল্যান্ডে  ,  পরবর্তীতে শুটিন ,  মার্ক স্যাগাল ,  ফ্রান্সিস বেকন অনেকেই করে গেছেন এই চর্চা ।  
আলাদা অধ্যায়ে আছে গরুর গাড়ী ও তার অন্যান্য ব্যবহার ,  বিশেষ করে পরিবহণের কাজে  ।  যেমন ভাবে ভারতবর্ষে পবিত্র গরু  (  সেই সাথে গোবিন্দ ,  শিব ,  নন্দী -  গরু সম্পর্কিত নানা চরিত্রের বর্ণনা )  বার বার ঘুরে আলোচনায় এসেছে ,  তেমনি এসেছে  আফ্রিকার মাসাইদের গরুর রক্ত পান ।   
ওয়াইল্ড ওয়েস্ট মানেই কাউবয় ,   কিন্তু সত্যিকারের কাউবয়েরা যারা গরুর মানসিক জগত ,  দৈহিক ব্যাপারস্যাপার ,  গরুর খাদ্য ,  দলবদ্ধ গরু আর প্রতিটি গরু আলাদা ভাবে জানত  তাদের কোন পাত্তা ছিল না ।  জন ওয়েনের আমলের অনেক সিনেমাকেই তাই  The Cowboy without Cattle  উপাধি দেওয়া হয়েছে ।   
বইয়ের শেষে বলা হয়েছে গরুর বাণিজ্যিকরণ  ,  সারা বিশ্বের গরুর বিশাল বাজার ,  এবং তার  ভবিষ্যৎ নিয়ে ।  
গরু নামের প্রাণীটি যে কী পরিমাণ ভূমিকা রেখেছে এবং রাখছে আমাদের সমাজ গঠনে তা প্রায়শই ভুলে যায় সকলেই ,  যেহেতু অনেক দেশেই আমরা গরু সরাসরি দেখতে পাই না !  অথচ আমাদের টেবিলে হাজির থাকে গরুর দুধ ও দুগ্ধজাত খাবার ,  সেই সাথে মাংস ।   তথ্যপূর্ণ বইটি পড়লে আপনি হয়ত অন্য দৃষ্টিতে তাকাবেন গরুদের দিকে এরপর থেকে ,  এবং কৃতজ্ঞতা জানাবেন সেই আদিপুরুষদের যারা অউর্ককে পোষ মানিয়ে গরু পর্যন্ত নিয়ে এসেছিল ।  
 ( ব্যবহৃত ছবি দুটি আমাজন এবং উইকি থেকে নেওয়া ) 






আমিহীন আমার ঘর



আমি যখন থাকি না তখন আমার ঘর কেমন থাকে ? 
প্রতিবার ঘরে ফেরার সময় রাজশাহী  - ঢাকা বাস টার্মিনালের মোড়ে নামার পরপরই বাকী রাস্তাটা মনে হয় ঘরটার কী অবস্থা ?  খাটের সাথেই প্রায় লাগোয়া যে ৯ ফুটে উঁচু বইয়ের সেলফে দুই সারিতে হাজার হাজার বই আছে সেগুলো কি আরও ধুলি ধূসরিত হয়ে উঠেছে আসন্ন যত্নের আশায় ?  কোন কোনটা কি স্থানচ্যুত হয়ে পড়ে গেছে আলগোছে ?  
বুকের মাঝে রিনরিন করে ওঠে আবেগের ঘূর্ণি ,  রোমন্থনে ভিজে যায় চেতনার আসমুদ্রহিমাচল । ঘরের এক পাশের দিগন্ত আড়াল করে দেয়াল জুড়ে রাখা একসময়ের সফেদ এখন বিবর্ণ কর্কশীটে বিশ্বের নানা প্রান্ত থেকে পাঠানো মায়ের কাছে পোস্টকার্ড আর নিজের বয়ে আনা মূল্যহীন স্মারক ,  মূল্যবান স্মৃতিতে মোড়া ।  এক কোণা থেকে উঁকি দিচ্ছে আন্দেজের ইনকা রেলে ব্যবহার করা কফি কাপের ঢাকনি ,  অন্যদিকে ইকুয়েডরিয়ান তরুণীর উপহার হাতে বোনা ব্যাগ ,  উত্তর মেরু ম্যারাথনের মেডেল ,  এথেন্সের রাস্তায় এক ক্রোয়াট তরুণের করা ক্যারিক্যাচার ,  অগণিত জাদুঘরের টিকেট -   -  - আচ্ছা ,  এরা কি আমার অপেক্ষায় থাকে ?   তারা কি জানতে পারে একজন মানুষের উপস্থিতি আর অনুপস্থিতির মধ্যকার পার্থক্য ?   একজন সংগ্রাহকের নিবিড় স্পর্শ আর স্মৃতি ফেরানোর মধ্যকার বিভেদ রেখা ?  
বাভারিয়ার প্যাঁচার ভাস্কর্যটি কি এক ডিগ্রি হলেও ঘাড় বেঁকিয়ে তাকায় ?  এক সময়ের ঘরের ছাদে লাকিয়ে লাগা ফসফরাসের তারাদের আঠা দুর্বল হয়ে খসে পড়েছে ,  কিন্তু ঐ দিন তারা কি আরেকটু উজ্জল আলো দেয় ?  অনেক ফাইলের লাল ফিতের মাঝে দারুচিনি রঙা খামে মুখ ডুবিয়ে থাকা দেবদারু রঙা প্রেমপত্রেরা কি ফেলে আরেকটু গভীর দীর্ঘশ্বাস ?  শিশুকাল থেকে জমানো ডাকটিকেটেরা কি অপেক্ষায় থাকে যত্ন ভরা স্পর্শের ?  নতুন অতিথির ?  আদি যুগের ভিউকার্ডরা কি শঙ্কিত হয়ে তাদের এযাত্রা আসলেই ছুঁড়ে ফেলা হবে ভেবে ,  পুরনো অডিও ক্যাসেটদের মতো ?  অথবা প্লাস্টিকের খেলনা বিশেষ করে জু - সেটের প্রাণীরা ?  জানালের আড়ালে থাকা ময়ূরের লম্বা পালকেরা হয়তো ভাবে ,  এবার মিলবে কিছুটা আলো বাতাস !  
একমাত্র সশব্দ অস্তিত্ব জানান দেয় বুড়ো ঘড়িটা -  টিক টিক টিক টিক । 
জানি এদের কারোরই আত্মা নেই ,  ঠিক যেমন নেই আমারও ।  কিন্তু জীব বলে চেতনা নামের এক অনন্য অসাধারণ জিনিসের অধিকারী আমি ,  সেই সুবাদে ঘরের প্রতিটা দৃশ্যমান এবং আড়ালের বস্তুর প্রতি অনুভব করি মায়ার মোড়ানো এক অনিবার্য আকর্ষণ ।  ভাবতে ভাল লাগে ,  তারা আমার অপেক্ষায় থাকে ,  তবে তা নিজেকে গুরুত্বপূর্ণ ভাবার ছেলেমানুষি কারণে নয় ,  বরং এরা আমার নশ্বর অস্তিত্বের অংশীদার বলেই ।  
অস্তিত্বের অতলান্তে আমি সবসময়ই আমার ঘরেই থাকি । 






ট্রয় নগরীতে আজ দুপুরের এক হালি ছবি




অবশেষে ট্রয় নগরীতে পৌঁছানো গেল আজ দুপুরে ।  সেই ঘোড়াও নেই ,  সেই হেলেনও নেই !  তবুও ট্রয় আছে !  ছবিগুলো সবই সহ - সচল বন্দনার ক্যামেরায় তোলা ,  এমনকি শেষেরটিও যেখানে আমরা দুজনেই উপস্থিত ।  বাকী গল্প পরে আসিতেছে ,  সকলকে শুভেচ্ছা ।   









 ‘ প্যাঁচা ’ র পাঁচালী



 ‘ প্যাঁচা হচ্ছে একই সঙ্গে মানুষের সবচেয়ে পরিচিত এবং অপরিচিত পাখি ।  যে কোন মানুষকে এমনকি শিশুকে বললেও কোনরকম দ্বিধা ছাড়া একটি প্যাঁচা এঁকে দিতে পারবে কিন্তু যদি বলা হয় শেষ কবে বুনো প্যাঁচা দেখেছে তখন সেটি মনে করতে পারবে না ,  কারণ হয়ত সে কোনদিনই প্রকৃতিতে প্যাঁচা দেখেই নি ।  ’   –  এইই ছিল  ‘ দ্য ন্যাকেড এপ ’  খ্যাত বিখ্যাত জীবতত্ত্ববিদ ডেসমণ্ড মরিস রচিত  ‘ প্যাঁচা ’  বইটির প্রথম লাইন ।  
রীতিমত ভাবাবার মত কথা !  প্যাঁচার প্রতি আমার বিশেষ ধরনের টান আশে শিশুকাল থেকেই ,  নানা দেশের প্যাঁচার ছবি সম্বলিত ডাকটিকেট ,  টি - শার্ট ,  নানা স্মারক বিশেষ করে নানা জাতের প্যাঁচার ক্ষুদের ভাস্কর্য সংগ্রহের প্রতি একটা ঝোঁক আছে এখনো ,  কিন্তু কেন প্যাঁচার প্রতি মানুষের এই আকর্ষণ তাতো ভেবে দেখি নি ! 
উত্তর মিলেছে পরের প্যারাতেই -  কারণ প্যাঁচার মাথা এবং চোখ !  এমন মানুষের মত চওড়া ,  গোলাকার মাথা ,  প্রায় সমতল মুখ এবং পাশাপাশি এক জোড়া বড় বড় প্রশস্ত টানা টানা চোখ আর কোন পাখির নেই ।  যে কারণে পুরাতন ইংরেজিতে প্যাঁচাকে বলা হত Human - headed Bird !  যে কারণেই হয়ত প্যাঁচাকে নিয়ে যত কুসংস্কারের সৃষ্টি ,  বিশেষ করে তাকে জ্ঞানী মনে করা এবং একই সাথে অমঙ্গলের চিহ্ন মনে করা !  পরের অধ্যায়গুলোতে এক প্যাঁচাময় পৃথিবীকে তৈরি করেছেন লেখক অপূর্ব সব তথ্যের সমোরোহ ঘটিয়ে ,  এবং মানবসমাজের ইতিহাসের প্যাঁচার স্থান একেবারে স্থানকালপাত্র বিবেচনা করে ।  
 অসাধারণ এই বইটি প্রকাশ করেছে REAKTION BOOKS ,  প্রসঙ্গত বলে রাখি এই প্রকাশনাটির Animal সিরিজের যে কোন বইই সেই প্রাণীর উপরে প্রকাশিত অন্যতম শ্রেষ্ঠ বই ,  যে হোক পিঁপড়া কিংবা নীলতিমি ,  এর আগেও এই সিরিজের গরু এবং বাঘের উপরে প্রকাশিত বই পরে রিভিউ লিখেছিলাম সচলে ।  তাই প্রবাসী বিশেষ করে ইংরেজিভাষী দেশে অবস্থানরত সচলদের প্রতি বিশেষ আবেদন যদি এই প্রকাশনীর অ্যানিমেল সিরিজের বই যদি সস্তায় পান  ,  অনেক সময়ই পুরাতন বইয়ের দোকানে ২ - ৩ ডলার /  ইউরো /  পাউন্ডে বিক্রি হয় ,  আমি নিজেও কিনেছিলাম ,  দয়া করে কিনে ফেলুন ,  কোন না কোন সময় আমার কাছে পাঠিয়ে দিবেন ।   বইয়ের সেই উল্লেখিত দাম তো দিবই  (  পরিবহণ খরচ বাদে কিন্তু )  সেই সাথে দিব প্রতিটি বইয়ের একটি করে রিভিউ ,  প্রমিজ ! 
চলুনে চলে যায় প্যাঁচা হয় প্যাঁচানী ,  খাসা তো চেঁচানির জগতে -  
ফসিল ঘেঁটে জানা গেছে প্যাঁচারা পৃথিবীতে আছে প্রায় ৬ কোটি বছর ধরে !  যদিও মানুষের আঁকা প্রথম প্যাঁচার শিল্পকর্মের বয়স ৩০ , ০০০ বছর ।  দক্ষিণ - পূর্ব ফ্রান্সের এক গুহাতে Great Horned Owl এর এই দারুণ ছবিটি পাওয়া গেছে ।  প্যালিওলিথিক যুগের নিস্তব্ধতার মাঝেও সরব ছিল মানুষের শিল্পকর্মে বিশেষ করে ভাস্কর্যে প্যাঁচার অবস্থান ।  প্রাচীন মিশরীয় ভাষাতে অদ্ভুত ভাবে প্যাঁচার জন্য কোন শব্দ না থাকলেও তাঁদের ভাষা হায়ারোগ্লিফিক্সে একটি চিহ্নই ছিল প্যাঁচা ,  এবং অধিকাংশ ক্ষেত্রে তার পা ছিল ভাঙ্গা ,  যেন সে কোন দিন উড়তে না পারে !  
প্রাচীন গ্রীস মুদ্রা বলতেই প্যাঁচা বোঝানো হতো ,  যে কারণে অ্যারিস্টোফানিস  আড়াই হাজার বছর আগের রচিত  ‘ পাখি ’  নাটকে লিখেছিলেন  ‘ রূপার প্যাঁচারা হচ্ছে শ্রেষ্ঠতম পাখি ,  তারা কোনদিনই তোমাকে ছেড়ে যাবে না ,  বাসাতেই থাকবে ,  তোমার ব্যাগে বাসা করবে এবং ছোট ছোট খুচরা বাচ্চাপ্যদা করবে !  ’  বর্তমানে গ্রীক ইউরোতেও ক্ষুদে প্যাঁচার ছবি আছে ।  এক কালে এথেন্সে প্যাঁচার সংখ্যা এত বেশি ছিল যে  ‘ তেলা মাথায় তেলা দেওয়ার ’  গ্রীক ছিল  ‘ এথেন্সে প্যাঁচা নিয়ে যাওয়া ।  ’  এক গ্রীক সেনাপতির কথা জানা যায় যিনি যুদ্ধে যাবার সময় খাঁচায় একটি প্যাঁচা নিয়ে যেতেন ,  এবং যুদ্ধের সময় ছেড়ে দিতেন ,  যাতে তার ডানা মেলে আকাশে ওড়া দেখে সৈন্যরা বিজয়ের চিহ্ন ভেবে উৎসাহিত হয় ।   
অন্যদিকে রোমানদের কাছে প্যাঁচা ছিল মৃত্যুর প্রতীক ।  আবার প্রাচীন চীনদেশে ৩৫০০ বছর আগে স্যাং ডাইনেস্টির সময় বিশ্বের সবচেয়ে বিখ্যাত প্যাঁচার ব্রোঞ্জের ভাস্কর্যগুলো নির্মিত হয়েছিল ,  যদিও চীনদের কাছে প্যাঁচা কোন জ্ঞানী আদরণীয় পাখি ছিল না ,  এবং রাতের ভয়ংকর শিকারি পাখি বলেই বিবেচিত হত ।  
আর নিশাচর পাখি বলে প্যাঁচার দৃষ্টিশক্তি নিয়ে রয়েছে নানা ভ্রান্ত ধারণা ,  যার পয়লাটি হচ্ছে প্যাঁচা দিনের আলোতে চোখে দেখে না !  !  প্যাঁচা দিনের আলোতে আমার - আপনার চেয়ে কোন অংশেই কম দেখে না ,  বরং বেশীই দেখে ।   আবার প্যাঁচা রাতের আলোতে এই ভাল দেখে বলে আমরা মনে করি যে প্রাচীন ভারতে মনে করা হত প্যাঁচার ডিম খেলে রাতে দৃষ্টিশক্তি প্রখর হবে ,  চেরোকি  ইন্ডীয়ানরা  ভাবতো বাচ্চাদের চোখে প্যাঁচার পালক মেশানো পানি দিলে তাদের রাত জাগার ক্ষমতা বাড়বে ।  এমনকি শেক্সপিয়ারের ম্যাকবেথেও এক তুকতাক ঔষধ তৈরির জন্য প্যাঁচার ডানার কথা উল্লেখ আছে । 
নানা পুরাণে প্যাঁচা নিয়ে আছে অযুত পাঁচালি ,  এক বাইবেলের ওল্ড টেস্টামেন্টেই ১৬ বার প্যাঁচার উল্লেখ আছে এবং সবই কিছুটা ঘৃণামিশ্রিত ।  ঝাড়ুতে উড়ন্ত ডাইনির সাথেও প্যাঁচাকে দেখানো হয়েছে নানা দেহের লোককথায় ।   অন্য দিকে প্রাচীনে ভারতে প্যাঁচাকে দেবী লক্ষীর বাহন হিসেবে দেখানো হয়েছে ,  যদিও উত্তর ভারতের  লুধিয়ানা শহরে দিওয়ালি উৎসবের সময় অসংখ্য প্যাঁচা ধরে বলি দেওয়া হয় ।  
ভিক্টোরিয়ান আমল থেকে প্যাঁচাকে অশুভের বদলে বরং জ্ঞানী হিসেবে বিবেচনা করার হতে থাকে অনেক বেশি ভাবে ,  ১৮৭৫ সালে একটি চমৎকার ছড়া প্রকাশিত হয়  ,  যা ছিল
There was on owl lived in an oak , 
The more he heard ,  the less he spoke , 
The less he spoke the more he heard - 
O ,  if men were  all like that wise bird .  
যদিও সাহিত্যে প্যাঁচার প্রথম উল্লেখ পাওয়া যায় ২৬০০ বছর আগে ঈশপের গল্পে ।  আর  ‘ পঞ্চতন্ত্র ’  - এ ।  অনেক বিখ্যাত মানুষই প্যাঁচা পালতেন ,  যাদের মধ্যে পাবলো পিকাসোর নাম সবার জানা থাকলেও প্যাঁচা - পালক হিসেবে অন্যদের নাম অনেকেরই অজানা ,  বিশেষ করে ফ্লোরেন্স নাইটিঙ্গেল ,  যার প্রিয় প্যাঁচা Athena কে স্টাফ করে রাখা আছে ফ্লোরেন্স নাইটিঙ্গেল জাদুঘরে ।  শিল্পীদের তুলিতে প্যাঁচা সন্দেহাতীত ভাবে সবচেয়ে বেশিবার আঁকা পাখি ।  আরেক পরিসংখ্যানে জানা গেছে ১৯২টি দেশের ১২২৪টি ডাকটিকেট প্রকাশিত হয়েছে প্যাঁচার উপরে ।  প্যাঁচা হচ্ছে একমাত্র বুনোপ্রাণী যা মাইকেল এঞ্জেলো তার ভাস্কর্যে অমর করে রেখেছেন  (  মেডিচির সমাধি স্তম্ভে )  ।  একটি পুরো অধ্যায়ে লেখক সেই সব শিল্পীদের নিয়ে আলোচনা করেছেন যারা তাদের শিল্পকর্মে প্যাঁচাকে অমর করে রেখেছেন যাদের মধ্যে Hieronymus Bosch ,  Albrecht Durer ,  Francisco Goya ,   Edward Lear ,   Rene Magritte ,  Pablo Picasso ,   Tracey Emin প্রমুখ অন্যতম ।   (  এই নিয়ে আমাদের নভেরা আহমেদের কথা মনে হয়ে গেল ।  ) 
প্যাঁচার নানা বৈশিষ্ট্য নিয়ে লেখক সংক্ষেপে লেখেছেনে যে প্যাঁচারা মূলত একাকী প্রাণী ,  সাধারণত প্রজননঋতু ছাড়া তারা একসাথে হয় না ,  কেবল মাটির গর্তে থাকা বারোয়িং প্যাঁচারা দলবদ্ধ ভাবে থাকে ।  আবার প্যাঁচাদের পায়ে দুইটি আঙুল সামনে দিকে এবং দুইটি আঙ্গুল পিছনের দিকে থাকে ,  অথচ অধিকাংশ পাখির ৩টি আঙ্গুল সামনের দিকে এবং ১টি আঙ্গুল পিছনের দিকে ।  
কিছু কিছু প্যাঁচার চোখের ওজন প্রায় মানুষের চোখের ওজনের সমান হয়ে থাকে ।  কিন্তু পার্থক্য হচ্ছে প্যাঁচার চোখ একেবারে কোটরে ফিক্সড করে বিবর্তিত হয়েছে ,  ফলে যে মানুষের মত চোখ বাঁকাতে পারে না ,  বরং ঘাড় বাঁকাতে হয় ,  এবং তা সে প্রায় ২৭০ ডিগ্রী পর্যন্ত পারে !  তবে অনেক গবেষণার পর প্যাঁচার চোখের ভূমিকা নিয়ে দুইটা নিশ্চিত ভাবে জানা গেছে -  তারা অত্যন্ত কম আলোতেও দেখতে পারে ,  এবং অতি সামান্য নড়াচড়াও তাদের নজর এড়ায় না ।  আর ঝকঝকে রোদেও প্যাঁচারা ভালই দেখে ,  অন্তত অধিকাংশ মানুষের চেয়ে ভাল ! 
পাখিজগতের মধ্যে সবচেয়ে তীক্ষ্ণ শ্রবণশক্তির অধিকারি আমাদের চির - পরিচিত লক্ষী প্যাঁচা ।  সেই নিয়ে লেখা আলাদা ব্লগের লিঙ্ক নিচে দেওয়া হল -  
এর পরের অধ্যায়গুলোতে ছয় মহাদেশ এবং আর্কটিক অঞ্চলে জুড়ে থাকা নানা ধরনের প্যাঁচা ,  তাদের প্রজনন ,  ডিম দেওয়া ,  সন্তান লালন ইত্যাদি নিয়ে গুরুত্বপূর্ণ তথ্য দেওয়া শেষে লেখক বিশেষ বিশেষ সব প্যাঁচা নিয়ে আলোকপাত করেছেন ,  যেমন সবচেয়ে বড় প্যাঁচা ,  ক্ষুদ্রতম প্যাঁচা ,  অদ্ভুত স্বভাবের প্যাঁচা ,  কিন্তু সবচেয়ে করুন ভাবে মনে দাগ কেটে গেল  ওয়েস্ট ইন্ডিজের বাহামু দ্বীপে পাওয়া যাওয়া Bahaman Great Owl ,  আমাদের জানা মতে উড়তে অক্ষম একমাত্র বিশালদেহী প্যাঁচা কিনা লম্বায় ৩৯ ইঞ্চি পর্যন্ত হত !  ইউরোপিয়ানরা দ্বীপটি আবিষ্কারের পরের সমস্ত জঙ্গল কেটে ফেলে ,  ফলে বিলুপ্ত হয়ে যায় প্রাণীজগতের এই বিস্ময়টি ।  
আগে লেখা ব্লগ থেকে একটি কথা পুনরায় লেখলাম - 
 কদিন আগে একজন বলল এত কিছু থাকতে পেঁচা নিয়ে এত মাতামাতি কেন !  তাকে মিনিট দুয়েকের মাঝে কিছু হিসেব করতে বললাম ক্যালকুলেটরে ,  একটা পেঁচা প্রতিদিন কমপক্ষে একটি ইঁদুর খায় ,  বাংলাদেশের এই আগুনমূল্যের বাজারে একটি ইঁদুর কমপক্ষে ১০ , ০০০ টাকার শস্য ধ্বংস করে থাকে ,  তাহলে প্রতিবছর একটি পেঁচা ১০ , ০০০ x ৩৬৫ টাকা রক্ষা করে !  আর পেঁচাটি যদি কমপক্ষে ১০ বছর বাঁচে তাহলে কত টাকা রক্ষা করে !  সেই জ্ঞানবান ব্যক্তিকে প্রশ্ন করেছিলাম তাহলে সত্য করে বলুন কে দেশের বেশী উপকারে আসে ,  একটি পেঁচা না আপনি ,  আমি !   ) 
বাংলাদেশে এখন পর্যন্ত ১৫ ধরনের প্যাঁচা দেখা গেছে ,  যার মধ্যে খুড়ুলে - প্যাঁচা এবং লক্ষী - প্যাঁচার দেখা মেলে একটু চেষ্টা করলেই ।   আর জীবনানন্দ দাশ নামের কবিটি মনে হয় প্যাঁচা নিয়ে সবচেয়ে বিষণ্ণ মুগ্ধতামাখা ধূসর লাইনগুলি লিখে গিয়েছেন তার ধূসরতর পান্ডুলিপিতে ,  যা নিয়ে আলোচনা আরেক দিন হবে ।  এখন চিন্তা করছি কাল দুধপুকুরিয়ার বনে যে বিশালদেহী প্যাঁচার জোড়া দেখেছিলাম তাদের পরিচয় নিয়ে ,  আর আজ সন্ধ্যায় দেখা এশিয় - দাগীপ্যাঁচার মুক্তকণ্ঠের ডাক নিয়ে ।  
 (  এই পোস্টটি আমার সমস্ত প্যাঁচা প্রেমী বন্ধুদের জন্য এবং বিশেষ করে তনুশ্রী মজুমদারের জন্য ।  মনে রেখ বন্ধুরা প্যাঁচা বুনো পাখি ,  তার কিউটনেসের জন্য তাকে খাঁচায় আটকে পোষার মতিগতি যেন কারো না হয় ।   ) 
প্যাঁচা নিয়ে অধমের লেখা আগের কয়েকটি পোষ্ট -  
http :  /  / www . sachalayatan . com / tareqanu / 51948
http :  /  / www . sachalayatan . com / tareqanu / 53351
http :  /  / www . sachalayatan . com / tareqanu / 44200
http :  /  / www . sachalayatan . com / node / 41611
http :  /  / www . sachalayatan . com / tareqanu / 42478






জীবনে যা হতে চাই ,  একজন HYOHAKUSHA  /  ひょうはくしゃ



সত্তর বছর বয়সে কি আমি নিজেকে হিমালয়ের কোন দুর্গম গুম্ফায় আবিস্কার করব ?   নাকি আদিপুরুষের ভিটে আফ্রিকার সাভানার কোন  লালমাটির গোলাঘরে ?   নাকি ফিনল্যান্ডের বরফাচ্ছন্ন লাল কাঠের উষ্ণ কুড়েতে ?  পলিনেশিয়ার প্রবাল দ্বীপে ?   নাকি প্রিয় ভুখন্ড পেরুর কোন নাম না জানা গ্রামে ?  পদ্মাপারের রাজশাহীতে ?   জানি না ।  তাতে আদৌ কিছু যায় আসেও না হয়ত । 
আমি অতো তাড়াতাড়ি কোথাও যেতে চাই না;
আমার জীবন যা চায় সেখানে হেঁটে হেঁটে পৌঁছুবার সময় আছে ,  
পৌঁছে অনেকক্ষণ বসে অপেক্ষা করবার অবসর আছে । 
জীবনের বিবিধ অত্যাশ্চর্য সফলতার উত্তেজনা
অন্য সবাই বহন করে করুক; আমি প্রয়োজন বোধ করি না
আমি এক গভীরভাবে অচল মানুষ 
হয়তো এই নবীন শতাব্দীতে
নক্ষত্রের নিচে । 
জীবনানান্দ দাশ কি এই নীলাভ নক্ষত্রের আভায় জ্বলজ্বলে শব্দগুলো নিজের জন্যই কেবল লিখেছেন ,  নাকি আমার মত অচলদের জন্যও ,  যাদের জীবনের  একমাত্র লক্ষ্য HYOHAKUSHA   হওয়া ?  
HYOHAKUSHA একটি জাপানিজ শব্দ ,  এর মানে যারা সুনির্দিষ্ট গন্তব্য ছাড়াই ঘুরে বেড়ায় বা ভ্রমণ করে ,  মূল উদ্দেশ্য থাকে পথে থেকে মুগ্ধ হওয়া ।  
জানি ভাগ্য বলে কিছু নেই ,  থাকতে পারে না ,  তারপরও নিজেকে যথেষ্ট সৌভাগ্যবান বলে মনে হয় যে আমার এক হাতের ক্যালসিয়াম ,  আয়রন ফসফরাস এসেছে কোন প্রাচীন নক্ষত্রের কেন্দ্রে সৃষ্টি হয়ে  পরবর্তীতে নাক্ষত্রিক বিস্ফোরণে ব্রহ্মাণ্ডে ছড়িয়ে পড়ে ,  অথচ আরেক হাতের বা পায়ের কণিকাগুলো হয়ত এসেছে যোজন আলোকবর্ষ দূরের নক্ষত্রের মৃত্যুতে ।   তাদের এক হবার কোন সুযোগ নেই আপাত দৃষ্টিতে ,  কিন্তু লক্ষ কোটি অণু - পরমাণু মিলে আমি তৈরি হয়েছি ,  জীবনচেতনা প্রাপ্ত হয়ে বহমান জীবনের অপূর্ব জাদুতে আশীর্বাদ প্রাপ্ত হয়েছি ,   দৃষ্টি মেলে দেখেছি ঝিলমিল রংধনু ,  শুনেছি বুনো হাঁসের ডানার শব্দ ,  গন্ধ পেয়েছি বৃষ্টির পর সোঁদা মাটির ,  স্পর্শ করেছি রমণী অধর ,  আবৃত্তি করেছি জীবনানন্দ -  এক অতি ক্ষুদ্র কিন্তু না চাইতেই না বুঝে পাওয়া  অসম্ভব মূল্যবান জীবনে অতৃপ্তি থাকবার নয় কোন !  তাইই আলাদা ভাবে জীবনে লক্ষ্য ঠিক করা হয়ে উঠে নি জীবনের প্রতি প্রগাঢ় মুগ্ধতায় ।  
জাপানি কবি বাশোর মত হাতে লাঠি ,  পিঠে মাদুর আর মাথায় কবিতা নিয়ে বেরোলে কেমন হয় প্রাচীন পথ বেয়ে বিশ্বের আরেক মাথা দেখার নিমিত্তে ?   কিন্তু একজন HYOHAKUSHA র যে কোন নির্দিষ্ট গন্তব্য থাকতে নেই !  আমারও নেই !  সেই পথের শেষ পর্যন্ত দেখতেই হবে এমন দিব্যি তো কেউ দেয় নি !  কেমন হবে যদি কোন দুর্ঘটনায় চলৎশক্তি হারিয়ে চিরদিনের মত রাজশাহীর পৈতৃক বাড়ীতে নিজের গড়ে তোলা বইয়ের রাজ্য আটকা পড়ি  ?  সেইটাও তো একটা পথ ,  তাই না ?  অন্তবিহীন পথ চলারই আরেক নাম জীবন ,  তেমন তাঁরও থাকতে পারে নানা শাখা - প্রশাখা ,  সবগুলোই হয়ত সমান গুরুত্বপূর্ণ বা গুরুত্বহীন ।  
কিন্তু জানি আমি চলতে চাই ,  দেখতে চাই ,  জানতে চাই ,  উপভোগ করতে চাই বিশ্বের আদিগন্ত রূপ -  মরুভূমি থেকে মেরু ,  পর্বত থেকে তৃণভূমি আর সেখানের মানুষসমাজকে ।  নির্দিষ্ট গণ্ডি বা পরিকল্পনায় আটকে না থেকে হতে চাই HYOHAKUSHA  ,  তাতে কারো কোন লাভ হচ্ছে না বটে ,  কিন্তু ক্ষতিও হবার সম্ভাবনা নেই ।   মানব সম্প্রদায়ের একজন হয়েও তাদের প্রতি যথেষ্ট দায়িত্ব পালন করা হচ্ছে না মানি ,   আবার ৫০০ কোটি বছর পর সমস্ত জ্বালানী শেষ করে সূর্যটা এক বিশাল লাল দানব নক্ষত্রে পরিণত হয়ে যখন ধূসর হয়ে যাওয়া নীল গ্রহটাকে গিলে ফেলবে তখন তো আমাদের অস্তিত্বই নেই (  অবশ্য তার অনেক অনেক আগেই মানুষ বলে কোন প্রাণী থাকবে না ,  এমন হতেই পারে মাত্র কয়েকশ বছরের মাঝেই ।  )   ,  কাজেই মনগড়া দায়িত্ব পালনও যে মহাকালের ক্যানভাসে খুব কাজের তা মনে হয় না ।  
জীবনের সবচেয়ে সুখের মুহূর্ত ছিল ঠিক যখন আবিস্কার করলাম প্রমত্ত আনন্দে যে  I do Exist ,  জীবনটা যেন লাখো গুণ রঙিন হয়ে গেল ।  সবুজ ঘাসের চকচকে শিশির দেখলে ভাল লাগার আবেশে গড়াগড়ি দিতে ইচ্ছে করে ,  বালতি বালিত জোছনা ফেলা নদী দেখলে ঝাপ দিতে ইচ্ছে করে ,  মগডাল থেকে শীতে পাতার পাক খেয়ে আলতো পড়া দেখলে আবেগ উথলে ওঠে হৃদয়ের গহীনে ,   প্রতি পলে কত সহস্র জীবন লুকিয়ে আছে তা আবিস্কার করে কেবলই তীব্র সুখে কাতর হয়ে ওঠে দেহের প্রতিটি অণু - পরমাণু ,  বলে -  বেঁচে আছি ,  বেঁচে আছি ।   আর তখনই মনে হল একবারই মাত্র পাওয়া এই সবচেয়ে মূল্যবান জিনিসটা নিয়ে কী করা যায় উদ্দেশ্যহীনতার মোড়কে পৃথিবী দেখার উদ্দেশ্য ছাড়া !  
মাঝে মাঝে জীবনের পরিসমাপ্তি ঘটবে ভেবে অদ্ভুত এক ধূসর বিষণ্ণতা ঘিরে ধরার চেষ্টা করে দৈনন্দিন জীবনকে ।  আমি চলে যাবার পরও ভিজতে থাকা চালতা ফুলের স্নিগ্ধতা আর লক্ষীপ্যাঁচার গানের সুখময় বহমান ভবিষ্যৎ খুব একটা শান্তি দেয় না বটে ,  কিন্তু জগতব্যপী বিস্তৃত নেই নেই হাহাকারও তৈরি করে না ।  বরং মনে হয় শুধু ,  এখনই সময় -  জিপসি সময়ের ঘোড়ায় চেপে যে দিকে ইচ্ছে সেদিকে ধাওয়া করবার ,  HYOHAKUSHA  হবার ।  পৃথিবীর সমস্ত প্রান্তর ,  পথ ,  নদী ,  জনপদ ,  গিরি পাড়ি দিতে দিতে মনে করবার যে -  - আমার এই পথ চলাতেই আনন্দ ।  । 






পূর্ব ইউরোপ -  ১৮  ( শেষ পর্ব ,  গন্তব্য -  হেলসিংকি )  



বাল্টিক সাগর পাড়ি দিচ্ছি আবার ভাইকিং লাইন জাহাজে চেপে ,  আপাত গন্তব্য ফিনল্যান্ডের রাজধানী ,  অনেক বছরের আবাস হেলসিংকি ।  অদ্ভুত নীলাভ উত্তুরে আভায় পরিচিত সাগরকেও কেমন অজানা লাগে ।    গতকাল ভোরে রওনা দেয়া হয়েছিল হাঙ্গেরির মিসখল নগরী থেকে ।  তখন শুধুই ফেরার তাড়া ।  নতুন করে আর কোথাও না যাবার সিদ্ধান্ত নেওয়া হল ,   প্রায় দুই হাজার কিলোমিটার দূরে তখনও ফিনল্যান্ডের দক্ষিণতম প্রান্ত ।  হাঙ্গেরি থেকে ঘণ্টা দেড়েকের মাঝেই চেকোস্লোভাকিয়া ভেঙ্গে জন্ম হওয়া স্লোভাক রিপাবলিক এসে গেল যাত্রা পথে ।  
নিরিবিলি দেশটি খুব ভাল লাগে সবসময়ই ,  ইউরোপের মাঝে খুব শান্ত একটা দেশ ,  যেখানে বলা চলে কখনও কিছুই ঘটে না ,  আর আছে তাতার পর্বত ,  বিশ্বের সবচেয়ে আকর্ষণীয়া হাজার হাজার স্বর্ণকেশী আর আমার সবচেয়ে প্রিয় বিয়ার জল্যাতি বাজান্ট  ( দ্য গোল্ডেন ফেজান্ট )  ।  কথা ছিল ইতিহাসের প্রথম মহিলা সিরিয়াল কিলার কাউন্টেস এলিজাবেথ বাথোরির প্রাসাদ দুর্গে যাওয়া হবে  ,  কিন্তু পরিকল্পনা বদলে ফেলায় তা চলে গেল দেশটির আরেক মাথায় ,  আমরা সবচেয়ে সংক্ষিপ্ত পথে মাত্র দুই ঘণ্টারও কম সময়ে পাড়ি দিয়ে ফেললাম স্লোভাকিয়া ,  খুবই অন্যায্য ভাবে !  কিন্তু ,  ঐ যে ,  ফেরার তাড়া ! 
সামনে তখন দানব দেশ পোল্যান্ড ।  যার পূর্ব প্রান্তের সরু রাস্তা সবসময়ই সরগরম থাকে মালবাহী লরির ভিড়ে ,  ফলে গাড়ী খুব দ্রুত চালানো যায় না প্রায় কখনোই ।  এমন ভাবেই চলতে লাগল গাড়ী ঢিমেতালে ,  আর গড়াতে লাগল ঘড়ির কাঁটা ।   পোল্যান্ডের মত এত বেশি গোরস্থান আর কোন দেশে দেখে নি আমরা কেউই !  খানিক পরপরই ক্রুশ লাগানো কবরস্থান ,  এত বেশি এবং এতই ঘন ঘন যে ভুলেই যেতে হয় শেষ কখন এমন কবর একটানা ১০ মিনিট না দেখে ছিলাম ,  এমনতর অবস্থা ছিল পোল্যান্ডে প্রথমবার প্রবেশের সময়ও ।  আসলেই কত কোটি মানুষের হাড় যে মিশে গেছে এই ভূমিতে ! 
৯২৫ কিলোমিটার গাড়ী চালিয়ে অবশেষে কাল রাত এগারটায় থামা হল রাস্তার উপরেই মিলে যাওয়া এক মোটেলে ।  যে কোন শহরে ঢুঁকে হোটেল খুঁজে বাহির করতে ও পরের দিন শহরের বাহিরের পথ সন্ধান করতেই প্রায় ঘণ্টাখানক সময় লাগে ,  তাই এযাত্রা সময় বাচাবার জন্য রাস্তার পাশেই মোটেলে থাকা হল ।   আজ বেশ সকাল সকাল আবার যাত্রা পথে ।  তখনও আমরা পোল্যান্ডের মাঝেই !  তবে ঘণ্টা খানেক পরেই মিলল বাল্টিকের দেশ লিথুয়ানিয়া আর তাঁর বাংলাদেশের ন্যায় সমতল ভূমি ।  
লিথুয়ানিয়া ,  লাটভিয়া এবং এস্তোনিয়ার মাঝে সীমান্ত কেবল নামেই ,  এককালের প্রচণ্ড ব্যস্ত প্রহরী চৌকিগুলো এখন প্রায় পরিত্যক্ত ,  মাঝে মাঝে টহল দেয় পুলিশ ,  কেবল সাইনবোর্ড দেওয়া আছে দেশের নামে ।  এমনই কি হবে ভবিষ্যতের পৃথিবী ?  সাতশ কিলোমিটার রাস্তা অপেক্ষাকৃত  দ্রুত গতিতে পেরোবার সময় দেখা দিয়ে বনের মাঝে হারিয়ে গেল কয়েকটি হরিণ ,  আর দেখা দিয়ে ঝরে না পড়া পর্যন্ত সাথেই থাকল শরতের রঙ ঝলমলে পাতার দল ।  
এমন ভাবে পথ চলতে বুকের বাজে নাম না দেওয়া বেদনা রিনরিন করে বাজতে থাকে ।   কত জনপদে আর পা দেওয়া হবে না কখনোই ,  দেখা হবে কত প্রান্তরের সাথে ,  চোখ রাখা হবে না একদা চোখ রাখ সবুজ চোখের গভীরে ,  এভাবেই বয়ে যাবে জীবন শেষ দিন পর্যন্ত হয়ত ।  টিকে থাকার সুখ আর বর্তমানকে স্মৃতিতে পরিণত হতে দেবার বেদনা নিয়ে ।   
রাত আটটা বাজে ,  আর ২০ মিনিট পরেই হেলসিংকিতে নামতে যাচ্ছি ,  আমাদের এবারের যাত্রা পথে ১৯তম দেশ ।  অনেক ধন্যবাদ আপনাদের সকলকে সাথে থাকার এবং উৎসাহ জোগানোর জন্য ।  এখন নতুন ভ্রমণের পালা ,  আর তার ফাঁকে ফুরসৎ পেলেই বিস্তারিত লেখা আসবে পূর্ব ইউরোপের নানা স্থান নিয়ে ।  ধন্যবাদ ।  ।  
গতকালের গল্প 






পূর্ব ইউরোপ ১৭  (  মার্শালের সমাধিতে ,  তেসলার জাদুঘরে  ) 




বেলগ্রেডের হোস্টেল আর নিকোলাই তেসলা জাদুঘর একই রাস্তা মাত্রা তিন ব্লক পরেই !  সকালে সাড়ে নয়টার মাঝে সেখানে উপস্থিত হবার পর জানা গেল সকাল ১০টার আগে জাদুঘর খুলবে না !  পাশের এই দুর্দান্ত ক্ল্যাসিকাল ক্যাফেতে বাকী সময়টা  সার্বিয়ান কফি সহ কাটিয়ে  ফিরলাম জাদুঘরে ।  


তখন চলছে নিকোলাই তেসলার জীবনের উপরে এক প্রামাণ্যচিত্র ।  এই জাদুঘরে তেসলার আবিষ্কারের সাথে সম্পর্কিত ১ , ৬০ , ০০০ জিনিস আছে !   

আর আছেকিছু আবিষ্কারের বিশেষ করে ওয়্যারলেস বিদ্যুৎ পরিবহণ ব্যবস্থার ব্যবহারিক প্রয়োগ ,  যা দেখাতে স্টার ওয়ার্সের লিউক স্কাইওয়াকারের মত কয়েকজনের হাতে দেওয়া হল আলোর তরবারি !  আসলে কিনা রড বাল্ব !  কিন্তু তেসলা আবিষ্কৃত যন্ত্র চালু করলে বিদ্যুৎ সঞ্চালিত হয়ে সেই সাধারণ রড ব্লাবই পরিণত হয় আলোক অসিতে ।  

সেখানে ঘণ্টা খানিক কাটিয়ে পূর্ব পরিকল্পনা মোতাবেক রওনা হলাম বেলগ্রেডের ফুলবাড়ির অর্থাৎ  হাউজ অফ দ্য ফ্লাওয়ারের উদ্দেশ্যে যেখানে সমাহিত আছেন সাবেক রাষ্ট্র যুগোশ্লাভিয়ার জননায়ক মার্শাল জোসেফ ব্রজ তিতো  (  মার্শাল টিটো নামেই পরিচিত )  ।  উজ অফ দ্য ফ্লাওয়ার আসলে বেশ কটি জাদুঘরের সন্নিবেশন ,  তবে এখানকার মূল আকর্ষণ তিতোর সমাধি ।   একাধিক জাদুঘর এবং উদ্যান পেরিয়ে তবেই দর্শন মিলে মার্শালের শেষ বিশ্রাম স্থলের । 
সেখানে যত্ন সহকারে সজ্জিত আছে তাঁর জীবনের নানা ঘটনা ,  ব্যবহৃত নানা স্মারক ,  বিশেষ করে সেই বিখ্যাত সানগ্লাস এবং টাই ।  

তিতোর  শেষকৃত্যে ঘটেছিল নানা দেশের রাষ্ট্রনায়কদের অংশগ্রহণের বিশ্বরেকর্ড ।  কিন্তু এই বিখ্যাত স্থান সম্পর্কে নিশ্চয়ই আপনারা আলাদা পোস্ট চান ,  তাই না ?  তাই আরেকদিনের জন্য এই স্থানের ইতিহাস মুলতবি রেখে এখন আমরা বাহির পানে -   

বেলগ্রেড থেকে আমাদের আগের পরিকল্পনা ছিল রবি ঠাকুরের স্মৃতি বিজড়িত হাঙ্গেরির বালাতন হ্রদ পরিদর্শন করা ,  কিন্তু অবস্থা দৃষ্টে মনে হচ্ছে সেই পরিকল্পনা বাস্তবায়ন করতে গেলে সময় মত ফেরা যাবে না হেলসিংকিতে ।  তাই অন্য পথ ধরে যাওয়া হল রোমানিয়াতে । 

পথে পড়ল তিমিসওরা ,  যা কিনা বিশ্বের প্রথম শহরগুলোর একটি যেখানের রাস্তায় বৈদ্যুতিক বাতি ব্যবহৃত হয়েছিল ।  

রোমানিয়াতেই পথ চলতে চলতে দেখা হল একটি শেয়াল ,  ৬টি ফেজ্যান্ট পাখি ,  এক জোড়া হরিণের সাথে ।   সন্ধ্যার পর হাঙ্গেরি পৌঁছালেও অচেনা রাস্তা বিঁধায় থামার সিদ্ধান্ত নেওয়া হল মিসকোলে ।  আপাতত এখানেই শেষ করছি ,  এখন কেবল ফেরার গল্প !  কাল দেখা হবে আবারও -  
গতকালের গল্প






পূর্ব ইউরোপ - ১৬  (  বসনিয়ার মাইন বিছানো পথ দিয়ে বেলগ্রেডে )  



সারায়েভো তখনও ঘুমে ,  আমরা চারজন হিম শীতল বাতাসের মাঝেই অটোম্যানদের তৈরি শতাব্দী প্রাচীন পাথর বিছানো রাস্তা মাড়াতে মাড়াতে দেখতে থাকলাম কয়েক বছর আগেই বোমায় প্রায় ধ্বংস হয়ে যাওয়া এক মহানগরীতে ।  কাঠের পাল্লা দেওয়া দোকানগুলো খুলতে শুরু করেছে একে একে ।  সবুজ কাঠের ব্যবহার বেশি ,  আর মসজিদের সাদা পাথরের ।   ধুমায়িত কফির গন্ধ ও বহুল কাম্য উষ্ণতার খোঁজে সেধিয়ে গেলাম প্রাচীন শহর কেন্দ্রের কাছের এক ক্যাফেতে ।  

দোকানী হেসে বলল -  আমরা কেবল বসনিয়ান কফিই রাখি ,  অন্য জাতের কফি নয়  !  চমৎকার লাগল সেই কফির পরিবেশন ,  কড়া ধাঁচের তরলে পরিমাণ মত চিনি মিশিয়ে নিলে চাঙ্গা হবার জন্য মন্দ নয় এমন হিম সকালে ।  বেশি ভাল লাগলো কফি ঢালার পাত্রটি ,  রূপোর তৈরি তৈজসের মত ঝকঝক করছে  ।  

সারায়েভো খানিকক্ষণ টইটই করে চেষ্টা করা হল সাবেক যুগোস্লাভিয়ার রাজধানী বেলগ্রেড তথা  বর্তমানে সার্বিয়ার রাজধানী শহরে পৌছবার রাস্তা খোঁজার ।   এবং মিনিট বিশেক পরেই নিজেদের আবিস্কার করলাম নুড়ি বিছানো এক সরু রাস্তায় যা  বনের মাঝখান চিরে চলে গেছে অজানা গন্তব্য ।  একদিকে গগনচুম্বী পাহাড় ,  পাশেই সবুজ জলের নদী ।  এমনি চিকন রাস্তা যে দুইটি গাড়ী পাশাপাশি চলতে পারবে না ,  অন্যদিক থেকে কেউ আসলেই মহাবিপদ ।  এর মধ্যে আবার খানিক পরপরই দেখা দিতে লাগল পাহাড় কুদে তৈরি করা সুড়ঙ্গ ,  কোন কোনটা একাধিক কিলোমিটার লম্বা যার মাঝের অংশে পুরাই ঘুটঘুটে আঁধার ।   কেবল মনে হচ্ছে একটা সুড়ঙ্গের মাথায় দাঁড়িয়ে থাকবে তলোয়ার হাতে ভীম দর্শন দুই জল্লাদ ,  না হলে বিশালাকার এক কুটিল ডাইনোসর ।  
এক সুড়ঙ্গ পেরিয়ে যাবার দেখি বাম পাশে লাল কালির সাইনবোর্ড ,  তাতে মাথার খুলি আঁকা আর লেখা  MINE  !  এমন আরও একবার নজরে আসল কাঠের বেড়ার পাশে একই রকম সাবধান চিহ্ন !  দলের অন্যদের আর বললাম না এত চাপের মাঝে ,  সবাই ততক্ষণে বুঝে গেছে আমরা অতি পুরনো ,  যুদ্ধের সময় ব্যবহৃত কোন রাস্তায় ঢুঁকে পড়েছি ,  এরমাঝে মাইনের কথা বলে সবাইকে ভড়কানোর কোন মানে হয় না ।  নার্ভের অপর এমনিতেই  অনেক প্রেশার পড়ছে ।  আর এঁকের পর এক লম্বা ঘুটঘুটে আঁধারে ডুবানো সুড়ঙ্গ মনে হচ্ছে শেষই হবে না  ।  কোথাও আবার জল জমে আছে ,  তার গভীরতা বোঝা যাচ্ছে না ,  একবার গাড়ীর চাকা পাংচার হয়ে গেলে এই গহীন অজানা দেশে -  খবর আছে  !  !  !   

সত্যি বলতে ,  এবারের যাত্রাই এটিই ছিল সবচেয়ে বড় অ্যাডভেঞ্চার ।  অনেক ঘণ্টা ঢিমেতালে চালানোর পর অবশেষে সার্বিয়া যাবার রাস্তার খুঁজে পেলাম আমরা ।  বিদায় জানালাম বিশ্বের সবচেয়ে সুন্দর পাহাড়ি দেশগুলোর একটি -  বসনিয়া হার্জেগোভিনাকে ।  
 সার্বিয়া মানেই এককালে মনে হত যুদ্ধময় ,  যুদ্ধবাজ এক জাতি ।  দুনিয়া নামের কোঁকড়াচুলো এক মায়াময় তরুণী সেই ধারণা প্রথম ভাঙ্গিয়ে ছিল প্রায়  এক দশক আগে ।   পরে আরও জেনেছি বা জানার চেষ্টা করেছি প্রথম বিশ্ব যুদ্ধ থেকে শুরু করে ,  বসনিয়া ,  কসোভো সব জায়গাতে সার্বদের আসলে ভূমিকা নিয়ে ।  শিশুকালে যুগোস্লাভিয়া নামের এক দেশের কথা শুনতাম ,  পড়েছিলাম সেই দেশের রাষ্ট্রপতি মার্শাল তিতোর কথা ,  যে দেশের রাজধানীর নাম ছিল বেলগ্রেড ।  বিশাল এবং শক্তিশালী দেশটি আজ ৭টি আলাদা আলাদা দেশে বিভক্ত ,  তার মধ্যে সার্বিয়া সবচেয়ে বৃহৎ ।   সেই অনন্য নগরী বেলগ্রেড আজ সার্বিয়ার রাজধানী ।  বিশাল মহানগরীর হোস্টেলে ব্যাগ রেখে সেখানে গাড়ীর বনেটে বসে থাকা কিউট বিড়ালটিকে ম্যাও বলে 

সোজা হোটেল মস্কোর সামনে ,  যেখানে অপেক্ষায় ছিল অনেক দিনের পুরাতন বন্ধু ইভানা মার্তিনভ এবং তাঁর বোন ইয়েলেনা ।  সোজা তারা টেনে নিয়ে গেলে দানিয়ুব আর সাভা নদীর মিলনস্থলে ।  


যেন আমাদের জন্যই অপূর্ব সাজে ছিল দিগন্ত ,  নদী ,  রঙ ।  এখানেরই বাসিন্দা ইয়েলেনা জানালো এমন অপূর্ব সূর্যাস্ত সে কখনও দেখেনি অনেক বছরেও !  ২৩০০ বছরের পুরনো শহর বেলগ্রেড ,  এতদিনে কত জল বয়ে গেছে এই দুই নদী দিয়ে ,  কিন্তু টিকে গেছে শহর রক্ষা প্রাচীর ,  নির্মম দুর্গ ।  কাছেই মিলিটারি জাদুঘর ,  যেখানে ১৯৯৯ সালে সার্বদের ফেলে দেওয়া ন্যাটোর একমাত্র উড়োজাহাজটিও ছিল ।   কিন্তু এখন সেটি বন্ধ ,  তার বদলে আমরা চললাম ন্যাচারল হিস্ট্রি জাদুঘরে যেখান কয়েকটি ডাইনোসরের আসল নখ ,  দাঁত ,  মাথার ফসিলের সাথে সাথে ছিল ১২ কোটি বছর আগের বিবর্তনের পথ ধরে উদ্ভব হওয়া প্রথম ফুলের একটি মডেল ।  

নামার পথে দেখা হল সেই টেনিস কোর্টের সাথে যেখানে জীবনের প্রথম টেনিস খেলা শুরু করেছিলেন ওয়ার্ল্ড নাম্বার ওয়ান নোভাক জোকোভিচ । 

আজব শহর বেলগ্রেড ,  সবসময়ই প্রাণোচ্ছল ।  এটি কি সোমবার না শনিবার বোঝা দায় ,  কারণ রাস্তায় ভিড় সবসময়ই  !  ইভানার সাথে যাওয়া হল বেলগ্রেডের সবচেয়ে চমৎকার স্থানটিতে ,  যেখানে কেবল হেঁটে ঘোরারই অনুমতি আছে ,  গিজগিজ করছে পর্যটকে ।  

এর মাঝে সাহিত্যে নোবেল জয়ী একমাত্র যুগোস্লাভিয়ান  (  জন্মগত ভাবে বসনিয়ান ,  তবে জীবন কাটিয়েছেন বেলগ্রেডে ,  এবং নোবেল পুরস্কারের সম্পূর্ণ থাকা দিয়ে বসনিয়ার যত বেশি সম্ভব লাইব্রেরী স্থাপনের চেষ্টা করেছিলেন )  Ivo Andrić  – এর কথা জিজ্ঞাসা করাতে তাঁর নোবেল জয়ী উপন্যাস The Bridge on the Drina কিনে এনে উপহার দিল  ইভানা !  অটোম্যান শাসনামলে বিশ্বের এই প্রান্তের দৈনন্দিন জীবনের ছবি লিখেই বিখ্যাত হয়েছিলেন ইভো ,  এখন পড়ার তালিকায় আরও একটি মাস্ট বই যুক্ত হল

জেলেনার ছেলে বন্ধু বেলেন আমাদের সাথে যুক্ত হয়ে নিয়ে গেল প্রথমে বেলগ্রেডের সবচেয়ে ক্ল্যাসিক ক্যাফেগুলোর একটিতে ,  

সেখানে জম্পেশ আড্ডার মাঝে সাবেক যুগোস্লাভিয়ার অনেক সুনাম করে ,  বর্তমান পুঁজিবাদী ব্যবস্থার মুন্ডুপাত করে তাদের সাথেই চললাম নগরীর বোহেমিয়ান অঞ্চলে ,  যেখানে একসময় থাকত লেখক ,  চিত্রকর ,  কবিদের জমজমাট ভিড় ।   

সেই গল্প অন্যদিন হবে ,  কেবল ২লিটার সার্বিয়ান ইয়েলেন কেনা হয়েছে ।  চিয়ার্স -  -  -  
 

গতকালের গল্প 






 পূর্ব ইউরোপ ১৫  ( গেমস অফ থঅর্নসের শুটিং ,  মস্টার সেতু ,  ফিয়র্ড )  




দুই হাজার বছরেরও প্রাচীন বুঁদভা নগরীতে ঘুম ভাঙ্গার পর আবারও অনুভব করলাম যে ইহা বাস্তব ,  স্বপ্ন নয় !   সূর্যের আলো গায়ে মেখে এ - গলি সে - গলি ঘুরে রওনা হলাম মন্টিনিগ্রোর প্রধান আকর্ষণ কোতোর ফিয়ের্ডের উদ্দেশ্যে ।  ঘন নীল সে সমুদ্র ,  অনেকটা মাসুদ রানার প্রথম প্রেমিকা রাফেলা বার্ডের চোখের মণির মত ।  প্রথম দর্শনে অবিশ্বাস্য লাগে ,  ভোজবাজির ভেলকি মনে হয় ।   পাহাড়ের মাঝে অতল সমুদ্র ,  তাতে জোয়ার ভাটা হয় !  নরওয়ে ছাড়া আর কোথাও ফিয়র্ড দেখা হয় নি আগে ।  ছবির মত আঁকা কোতোর আর তার আশেপাশের এলাকা ,  জলের মাঝে দুটি ক্ষুদের দ্বীপে উপাসনালয় দেখা গেল ।  

তবে দেশটি কুফা লাগিয়ে দিল ,  প্রথমেই মার্কেটের মাঝে স্থানিয়ে ওয়াইনের বোতল ভেঙ্গে নাতাল করা রক্ত রাঙা বান ছড়াল ।  পরে রমজান ভাইয়ের টয়লেটের দরজা আপনা থেকে আটকে ভানুমতির খেল দেখাল মিস্ত্রি এসে দরজা না খোলা পর্যন্ত ।  

সেখান থেকে আমাদের যাত্রা ক্রোয়েশিয়ার শহর দুবরোভিকের উদ্দেশ্যে  ,  যাকে জর্জ বানার্ড শ বলেছিলেন প্যারাডাইস অন আর্থ ।  অ্যাড্রিয়াটিক সাগর তীরে অবস্থিত এক অপূর্ব শহর যার গোড়াপত্তন করেছিলে গ্রীকরা ১৩০০ সালে ।  প্রাচীর ঘেরা এক লাল টালির আর সাদা মেঝের বিস্ময় ।  এর আগে ক্রোয়েশিয়া আসা হলেও তার শেষ প্রান্ত ছোঁয়া হয় নি ।   এবার দেখা হলে এই অনন্য অসাধারণ দুর্গ নগরীকে ,  যাকে বলা হয় অ্যাড্রিয়াটিক সাগরের দুর্গ !  অবাক বিস্ময়ে ঘুরঘুর করছিলাম আইসক্রিম হাতে দুর্গের মাঝে ,  হঠাৎ দেখা খালিসির বোন মালিশির সাথে !  

শুনলাম গেমস অফ থর্ণের শুটিং চলছে এখন !  তাই বিশেষ বিশেষ এলাকায় প্রবেশ নিষেধ ,  বর্ম পরে সব ছবির লোকজন বসে আছে !  

দেখলাম ,  শুনলাম ,  জানলাম ,  আবার ভো করে রওনা দিলাম  সীমান্তের উদ্দেশ্য পুরো শহর ,  নতুন এবং পুরাতন  দুবরোভিক ঘুরে ,  

কিন্তু খানিক পরেই বসনিয়া -  হার্জেগোভিনায় প্রবেশ করত হল অল্প কয়েক মিনিটের জন্য !  ক্রোয়েশিয়ার মাঝে এই অল্প কয়েক মাইলই হচ্ছে বসনিয়ার একমাত্র সমুদ্রসীমা !   কয়েক মিনিট যেতেই আবারও ক্রোয়েশিয়া !  তারপর আবারও বেশ কয়েক মাইল চলার পর ফের বসনিয়া  –  হার্জেগোভিনা !  আজব সব নিয়ম ।  
বসনিয়া  –  হার্জেগোভিনা একই পর্বতের দুই পাশে অবস্থিত দুইটি অঞ্চল ।  সাবেক যুগোশ্লাভিয়ার  দুই অঞ্চল বসনিয়া ও হার্জেগোভিনা নিয়ে দেশটি টিকে আছে এখন পর্যন্ত ,  একই ভাষা ,  জাতিগত পরিচয় ও কিছুটা ধর্ম নিয়ে ।   যে দেশটির নাম এমার ছোট্টকালে গেনেছি কেবলমাত্র যুদ্ধের দেশ হিসেবে  ,  অত্যাচারিতের দেশ হিসেবে ।  হার্জেগোভিনা অঞ্চলে অবস্থিত মস্টার শহর এই দেশের সবচেয়ে বিখ্যাত ,  বিশ্বব্যপী সুপরিচিত স্থান মূলত ের পুরাতন শহর এবং অসাধারণ সেতুটির জন্য ,  যা ৪০০ বছর আগের নির্মিত হলেও নতুন করে আবার পুনঃনির্মাণ করা হয়েছে ,  এবং তা আছে লোনলি প্ল্যানেটের এই অঞ্চলের বইয়ের মলাটে ।  

এই শহরের কথা আলাদা ভাবে পরে আসবে অন্য পোস্টে ।  কেবল বলতে চাই বসনিয়া  –  হার্জেগোভিনা একটি অপূর্ব পাহাড়ি দেশ ,  সেই সাথে সারাক্ষণের সঙ্গী ছিল সবুজ বর্ণের হিমবাহ থেকে উৎপন্ন অসাধারণ সবুজ বর্ণের জলধারা ।   পাহাড়ি রাস্তায় ধার ঘনিয়ে আসল জলদিই ,  এখন আমরা বসনিয়া  –  হার্জেগোভিনার রাজধানী সারায়েভোয় । 
পথে কেনা হয়েছে পাহাড়ি ঝর্ণার ট্রাউট মাছ ।  অপু তারই ভাজি চড়িয়েছে ,  সাথে আছে আলবেনিয়ার সেরা ওয়াইন ।  অারে অভিজ্ঞতা ভাগাভাগি হবে । 
আর হ্যাঁ ,  কাল দেখা  হচ্ছে বেলগ্রেডে ।  

গতকালের ঘটনা






 পূর্ব ইউরোপ  –  ১৪  ( রুজাফা দুর্গ ,  মন্টিনিগ্রোর বুঁদভা রিভেইরা )  




এভনের হোজার ৪৫ বছরের শাসনামলে ৭ লক্ষ কংক্রিটের ব্যাংকার তৈরি  হয়েছিল ,  প্রতি ৪ জন আলবেনিয়ানের জন্য একটি ।  বলা হয় যে স্থপতি এটি আবিস্কার করেছিল সে দাবী করেছিল কামান দেগেও এগুলো নষ্ট করা যাবে না ।  পরে তাঁকে এই ব্যাংকারে ভরে ইচ্ছে মত কামান দাগা হয়েছিল হোজার হুকুমে !   ব্যাংকার আসলেই অক্ষত ছিল ।  এখন সেগুলো পড়ে আছে সারা দেশের এখানে সেখানে ।  সকালে এসেই অ্যামি নেতসুউ ও আরও ৩ বন্ধু নিয়ে নিয়ে গেলে জাতীয় জাদুঘরে যেখানে আলবেনিয়ান জাতীর হাজার হাজার বছরের ইতিহাস এবং জাতীয় নায়ক এসকেন্দার বেগের সাহসিকতার নিদর্শনে ভরা ছিল ,  যদিও আসলে অনেক অস্ত্র ও রত্ন লুট করে নিয়ে যাওয়া হয়েছে নানা দেশে ,  বিশেষ করে ভিয়েনায় ।  


রাষ্ট্রপতির বাসভবন দেখা গেল বটে ,  কিন্তু রাষ্ট্রপ্রধানকে নয় ।  

জাতীয় জাদুঘর থেকে শহরের প্রধান রাস্তা দিয়ে হাঁটতে হাঁটতে পার্কে অবস্থিত ব্যাংকার দেখে 

একেবারে থামা হল বিশ্ব - বিদ্যালয় এলাকায় ,  

যেখানে ছাত্ররা ডাক দিয়েছিলো কম্যুনিজমের আড়ালে চলতে থাকে স্বৈরতন্ত্রের ,  সেই ঝাঁঝালো বারুদের গন্ধময় উম্মাতাল দিনগুলো এখনো নাড়া দেয় আল বেনিয়ানদের ।  সেখানে অবস্থিত হোজার আমলে তৈরি এক কৃত্রিম হ্রদের পাড়ে বসে জম্পেশ আড্ডা দিয়ে ফেরা গেল গাড়ীর কাছে ।  পথে অ্যামি ৫ বছরের বন্ধুত্বের প্রতীক হিসেবে আলবেনিয়ান এক মাফলার উপহার দিল - 

তখনকার গন্তব্য ইউরোপের অন্যতম প্রাচীন নগরী স্খোদর ।   সেখানে রুজাফা দুর্গে যাবার পথে কফির জন্য থেমেছিলাম এক ছবির মত পাহাড়ের নিচের রেস্তোরাঁয় ,  গাড়ী ধোয়ার সময় ভিড় করে দাঁড়িয়ে আছি দেখে মালিক আর তাঁর স্ত্রী হেসে বলল -  আমরা আলবেনিয়ান ,  নিশ্চিন্তে যেয়ে কফি খাই ,  কিচ্ছু হারাবে না ।  হয়ত ১০ বছর পর দুর্গের সফেদ পাথর মনে থাকবে না উজ্জলভাবে ,  তিরানার রঙিন পথ ঘাট ভুলে যাব কালকেই কিন্তু মানুষের এমন সহৃদয়তা মনে থাকবে ।  যেমন মনে থাকবে এক মেসোডোনিয়ান দাদুর গাছের ফিগ বিনামুল্যে উপহার দেওয়া ,  ৯ বছর আগে এক সুইস ক্যাম্প এরিয়া মালিকের জোর করে দেওয়া ফ্রি পেস্ট্রির কথা রাতের হামবুর্গে পথ হারিয়ে এক জার্মান দম্পতির বাড়ীতে আশ্রয় গ্রহণ যেমন মনে আছে ঝকঝকে ভাবে মনের আকাশে । 
বাংলাদেশে যেমন অনেকের অনেক দুর্ব্যবহার সত্ত্বেও সবচেয়ে বেশি মনে পড়ে মাঝি দাদু ফোকলা মুখের হাসি ,  আর তাঁর বলা -  আমার দেশে আইছুইন ,  টেকা লাগবো না ।  ( পথে চলতে হলে এত্ত টলটলে আবেগ নিয়ে চলা উচিত না ) 
অসাধারণ দুর্গ রুজাফা ,  একেবারে লর্ড অফ দ্য রিংগস এর পাতা থেকে উঠে আসা ।  কিংবদন্তী বলে এই দুর্গের নির্মাণ সফল হচ্ছিল না কোনসময়ই ,  

অবশেষে সিদ্ধান্ত হয় দুর্গের নির্মাণ কাজের জন্য একজনের প্রাণ উৎসর্গ করতে হবে ।  সেই হিসেবে রুজাফা নামের এক রমণীকে জীবন্ত একটি পাথরের ঘরে আটকে দেয়াল তুলে দেওয়া হয় ।  রুজাফার অনেক অনুরোধের পরে পাথুরে দেয়ালে দুটো ফোকর রাখা হয়েছিল যেন তিনি অন্তত তাঁর শিশুকে স্তন্যদান করতে পারেন ।   এখনো সেই ফোকর থেকে জল গড়িয়ে আসে মনে রুজাফার ভক্তরা মনে করে ।   আমরা মুগ্ধ হয়ে গেলাম দুর্গের নির্মাণশৈলীতে ,  দূরের পাহাড়ের বিশালত্বে আর বলকানের সবচেয়ে বড় হ্রদ স্খোদরের নীলাভ গভীরতায় !  লেকের কিছু অংশ আবার পড়েছে মন্টিনিগ্রোতে ।  



ফের সীমান্ত পেরোতে হল খানিকটা সময় লাগিয়ে ।  খুব অন্য ধরনের দেশ মন্টিনিগ্রো ।  অনেকটা ফ্রেঞ্চ রিভেইরা ধাঁচে গড়ে তোলার চেষ্টা করা হয়েছে সারা দেশের সৈকতগুলো ।  কসোভোর আগে এটিই ছিল বিশ্বের নবতম দেশ ।  বেশি ঝকঝকে রাস্তা ,  সাজানো বাড়িঘর ,  দামি মডেলের গাড়ী ,  ব্যপক ট্যুরিস্টের আনাগোনা ,  আর রাস্তার পাশে অ্যাড্রিয়াটিক সাগর !  
সীমান্ত পেরিয়ে ৩০ কিলোমিটার পরে দেখা মিলল বিশ্ব - খ্যাত হোটেল দ্বীপ সেন্ট স্টিভেনের ।  পুরো এলাকাটা এক চেইন কোম্পানি কিনে স্পেশাল হোটেলে বানিয়েছে ,  যেখানে অনেক যুগে আগেই আসতেন সোফিয়া লরেন ,  কদিন আগে বিয়ে করলেন নোভাক জোকোভিচ ।   চমৎকার জায়গা ,  কিন্তু টাকার ছড়াছড়ি দেখে বিরক্ত লাগল ।  আর মূলত এই এলাকা বলা চলে দখল করে নিয়েছে রাশান কোটিপতিরা ।  

সাগরের সূর্য ডুবিয়ে ছুঁলাম বুঁদভা নগরীকে ,  পুরনো বন্ধু ইতানা উপস্থিত থেকে গাড়ী পার্ক করিয়ে বলল ,  তোমাদের হোটেলে যেখানে সেখান পর্যন্ত গাড়ী যাবে না  !  হেঁটেই চল ! 

এ আবার কেমন জায়গা ?  পুরো শহরের দেয়াল ২০০০ বছরের প্রাচীন ,  সম্ভবত ফিনিশীয়দের তৈরি ।  ঠিক তেমনি রাখা হয়েছে বাহির থেকে ,  কিন্তু ভিতরে নানা আধুনিক ব্যবস্থা চালু করে গড়ে তোলা হয়েছে এক অনন্য শহর ! 

এমন অসাধারণ জায়গায় রাতে থাকি নি আগে ,  পাথরের রাস্তা আর দেয়াল দেখতে দেখতে কেবলই মনে হচ্ছে এখন কি ২০১৪ নাকি ১০১৪ নাকি ০০১৪ !  সেই আমলেই ঘরবাড়ি সব !  অনন্য অনুভূতি টাইম ট্রাভেলের ।  
কোটিপতিদের বিলাসবহুল ইয়টের ভিড় ।  

তারপাশ দিয়েই ইতানা নিয়ে গেল সাগর তীরের এক রেস্তোরাঁয় ,  চমৎকার সী ফুডের সাথে মিলল অভিজাত পরিবেশ ।  

সুস্বাদু সামুদ্রিক মাছ ,  যেখান মশলার ব্যবহার অতি সামান্য ।  


রসনা তৃপ্ত করে এখন যাচ্ছি শহর কেন্দ্রে ,  সেখানে আছে লাইভ মিউজিক - 
কাল দেখা হবে অন্য দেশে ,  কিন্তু কোন দেশে তা জানি না এখনো — 
গতকালের গল্প






পূর্ব ইউরোপ ১৩  ( বেরাতের শুভ্র জাদুইতিহাস ,  তিরানার বন্ধুরা ) 




সকালে অ্যাপোলোর রথ বেরোবার আগেই আমাদের গাড়ী চালু হয়ে যায় ,  যখন আমরা মাঝ সমুদ্দুরে তখন তার উদয় ঘটে বটে ,  ফলে আঁধার সমুদ্র কী করে সোনারাঙা এক উথালপাথাল বিশ্বে পরিণত হয় তা চাক্ষুষ করি আমরা মুগ্ধতার আবেশে ডুবে ।   গ্রীসের মূল ভূখণ্ড নেমেই রওনা হয়ে যাই আলবেনিয়ার দিকে ।   কাছেই সীমান্ত কিন্তু অলিম্পাসের দেবতারা আমাদের ইচ্ছেমত নাকানি - চুবানি খাওয়ালেন নিজ ডেরায় পেয়ে ,  পাহাড়ি রাস্তায় মাঝে মাঝে মেঘের ভিতরে  ,  কখনও বা মেঘের উপর দিয়ে চলল আমাদের রথ ।  প্রায় একশ কিলোমিটার যাবার পর এক নির্জন গ্রাম পেরিয়ে চোখ পড়ল সীমান্তফাঁড়ি ।  
ALBANIA is a land where no one ever dies . 

 ( আলবেনিয়ার প্রতীক দুইমাথার ঈগল ) 
ভূমধ্যসাগরতীরের এক অজানা ,  অন্য ধরনের দেশ আলবেনিয়া ।  একসময় ছিল বেশি মাত্রায় কম্যুনিস্ট শাসিত ,  এরপর চলে গেল মোল্লাদের দখলে ।  অতিমাত্রায় রক্ষনশীল এই সমাজ ,  কিন্ত ইউরোপেরই দেশ ।  প্রথম দর্শনের বেশ ভাল লাগল পাহাড়ি ,  জলপাইবাগানময় দেশখানা ।  আমাদের দেশের কিষাণ - কিষাণীরা যেন ভুট্টার খড় গাদা করছে ,  সংগ্রহ করছে ডালিম বা আপেল ,  কাস্তে নিয়ে আগাছা পরিষ্কার করছে কেউ বা ।   গাধার গাড়ীর ব্যপক প্রচলন দেখা গেল ।  কিন্তু রাস্তাঘাটের অবস্থা খানিক বেশ ভাল ,  আবার মূল রাস্তা থেকে সরলেই এবড়ো থেবড়ো ।  
সেই এবড়ো থেবড়ো  রাস্তা দিয়েই যেতে হল বিশ্বের বিস্ময় হাজার জানালার নগরী বেরাত দেখতে ।  নদীর পাড়ে চোখে পড়ল সেই হাজার জানালার সাদা সাদা বাড়ি ,  সবই অন্তত ৫০০ বছরের পুরনো ।  প্রায় ২০০০ বছর আগে গোড়াপত্তন করা হয়েছিল বেরাতের ,  নানা সাম্রাজ্য ভেঙেছে -  গড়েছে সাদা পাথরের এই অপূর্ব জাদুশহর ।  এবং অন্তত সুখের কথা এখনো টিকে আছে তা ।  

খুবই পিচ্ছিল ,  সারি সারি সাদা মর্মর জাতীয় পাথর বসানো ঢালু রাস্তা বেয়ে বেশ কসরত নিয়ে গাড়ী উপরে নিয়ে যাওয়া হল পিছলে যেতে যেতে ।  শীতের সকালে ,  বা বৃষ্টির পর মানুষ কিভাবে হাটে এই রাস্তায় কে জানে !  দুর্গ ফটক পেরিয়ে অবাক হয়ে দেখি এ আসলে এক দুর্গ শহর !  


এখনো ব্যবহৃত ।  সেখানে হোটেল -  রেস্তোরাঁয় ভরা ,  এবং আপনি নামমাত্র মূল্যে  ( অনেক হোটেলের ভাড়া জনপ্রতি ৮ ইউরো মাত্র )  এমন একটি প্রাচীন পরিবেশ ,  পাহাড়ের মাথায় ,  অদূরের তুষারঢাকা মাউন্ট তমোরির ছায়ায় নিজেকে আবিস্কার করবেন ।  

অসাধারণ লাগল জায়গাটি ,  যেমন সুমসাম ,  তেমন রোমান্টিক ,  তেমনই সুন্দর ।  সামান্য রোদ উঠলেই আলো ঝলমল করে ঠিকরে যায় শুভ্র পাথরে ।  অলিগলি ঘুরে প্রাচীনতা অনুভবের সাথে দুইটা বিয়ের অনুষ্ঠান চাক্ষুষ করা হল ।  বলা হয় বেরাত হচ্ছে আলবেনিনায় পর্যটকদের জন্য প্রধান আকর্ষণ ,  কথাটি মিথ্যা নয় ।  


এবার মূল রাস্তায় ফিরে সোজা রাজধানী তিরানার পথে ।  ভ্লোর শহরের মেয়ে অ্যামলা নেতসুউঁর সাথে পরিচয় বছর পাঁচেক হয়ে গেছে নেটের সুবাদ ,  কিন্তু দেখা হয় না কখনও ।  এখনই সে তিরানাই থাকে ,  নিজ থেকে দায়িত্ব নিয়ে হোস্টেল বুকিং থেকে শুরু করে শহর ঘুরাবার যাবতীয় দায়িত্ব  নিয়ে নিয়েছে ।  তিরানার শহর কেন্দ্রে জাতীর নায়ক ইস্কেন্দার বেগের ভাস্কর্যের সামনে অবস্থিত অপেরার সামনে দেখা হল অ্যামির সাথে - 

হোস্টেলেও যাওয়া হল সময়মত ,  গাড়ী পার্ক করতে যেয়ে সময় লাগল ঘণ্টা দেড়েক !  

ফলে আঁধারের তিরানাতেই ঘুরতে যেতে হল বাধ্য হয়ে ।  পথে যোগ দিল ৪ বছরেরও বেশি সময় ধরে পরিচিত বন্ধু এলমিরা ও তাঁর বোন লিসা ।  তারা আবার উদারপন্থী মুসলিম পরিবারের মেয়ে ।    শহরের ইতি - উতি ঘুরে রেডিও নামের এক পানশালায় নিয়ে গেল তারা ।     

যার আদল অনেকটা কম্যুনিস্টশাসিত হজার আলবেনিয়ার মত ।  রাকি নামের স্থানীয় কড়া পানীয় পেটে যাওয়ার সাথে সাথে সিদ্ধান্ত হল সেখান থেকে যাওয়া হবে অন্য কোথায় ।  ফ্রাইড নাইট বলে কথা -  -  - 
 কাল আবার দেখা হবে  
গতকালের গল্প






পূর্ব ইউরোপ  –  ১২  ( ড্যারেলদের বাড়ি ,  ভূমধ্যসাগর ) 




ভূমধ্যসাগরের যে দ্বীপে আমরা আছি তার অল্প নিচেই ইথাকি দ্বীপ ,  মহাকবি হোমারের ওডিসির নায়ক ওডিসিয়াস ছিলেন সেই দ্বীপের মানুষ ।  কেমন প্রাচীন পুরাণে জড়ানো এখানের প্রতিটি শব্দ -  হোটলের নাম হয় পোসাইডন ,  জিউস ,  হারকিউলিস ,  হেলেনের নামে ,  মিথোস ,  মিনোটর ,  অ্যাটলাস নামের যানবাহন ।  দোলা দিয়ে যায় হৃদয়ে ,  মাথার অনেক উপরে কি চক্কর দিচ্ছে ইকারাস নামের দুঃসাহসী তরুণ ?  সূর্যদেবতা অ্যাপোলো কি আজ উপহার না পাওয়ার জন্য মুখ গোমড়া রাখলেন ?  কাছের সাগরে কি কান পাতলেই শোনা যাবে সাইরেনদের গান ?  সাইক্লপস নামের দানব কি মেষ চরাচ্ছে ঐ দূরের পাথুরে দ্বীপে ?  একা  নির্জন রাস্তায় হেঁটে যেতে যেতে জলপাই বনের ফাঁক দিয়ে আসা রোদ মুখে আমার সক্রেটিসের কথা মনে হয় নাকি একিলিসের ?  জানি না ,  শুধু জানি গ্রীসকে অনেক অনেক ভালবাসি ।  এই পুরাণকথার আবেশে ডুবে থাকার জন্যই মাঝে মাঝে মনে হয় কেমন হয় কোন অজানা গ্রীক দ্বীপের জেলেপল্লীতে বাকী জীবন কাটিয়ে দিলে ?  



 ( করফুতে আমাদের ভিলা ,  দুই রাত কাটল এখানেই ) 
সকালে প্রথমেই যাওয়া হল জাহাজঘাটে ,  আলবেনিয়া যাবার ফেরীর টিকেট সংগ্রহের জন্য ।  সেখানের  রোমান শহর সারান্দায় নামলে হাজার জানালার নগর বেরাতে বেশ জলদি পৌঁছে  যাব আগামীকাল ।  কিন্তু বিধি বাম ,  জানা গেল গাড়ী নিয়ে আলবেনিয়া যাওয়া যাবে একমাত্র শনিবারেই !  ফলে আবারও আমাদের গ্রীসের বন্দর হয়েই ল্যান্ডপথে প্রবেশ করতে হবে আলবেনিয়ায় ,  নষ্ট হবে বেশ কিছু সময় ,  ড্রাইভ করতে হবে একই রাস্তা ধরে ।  যা হোক ,  টিকেট কেটে করফুর প্রাচীন শহরকেন্দ্রে কিছুক্ষণ ঘুরপাক খেয়ে হাজার হাজার গাড়ী দেখে চললাম তীর্থযাত্রায় ।  

জেরাল্ড ডারেলের জন্য বেশ কিছু প্রাণী টিকে গেছে এই পৃথিবীতে ,  দেখতে হয়নি তাদের বিলুপ্তির করাল গ্রাস ।  সারা দুনিয়া চষে বেড়িয়েছেন অপরিসীম উৎসাহ এবং জন্তুদের প্রতি খাঁটি মমতা নিয়ে ।  আর এই সবকিছুরই বীজবপন হয়েছিল তাঁর এই করফু দ্বীপে ।  যেখানে পাঁশুটে বৃষ্টির লন্ডন থেকে আলো ঝলমলে গ্রীক দ্বীপে এসেছিলেন তারা পরিবার সমেত ।  যার সম্পর্ক জেরাল্ডে বড় ভাই বিশ্বখ্যাত লেখক লরেন্স ড্যারেল বলেছিলেন this brilliant little speck of an island in the Ionian ,  "   যার চমৎকার অধিবাসীদের নিয়ে মনে হয় লিখেছেন পরে আবার  “ A city becomes a world when one loves one of its inhabitants .  ”   ।   এই দ্বীপের সেই উচ্ছল বছরগুলো নিয়েই জেরাল্ড ডারেল লিখেছিলেন তাঁর ক্লাসিক করফু ট্রিলজি -  মাই ফ্যামিল এবং আদার অ্যানিমালস ,  বিস্টস বার্ডস রিলেটিভস ,  গার্ডেন অফ ইডেন ।  

খুব উৎসাহ নিয়ে বাহির করলাম কালামি এলাকার হোয়াইট হাউস নামের বিখ্যাত বাড়িটি ।  জেরাল্ড ডারেলরা অবশ্য করফুর একাধিক ভিলাতে ছিলেন কয়েক বছর ধরে ।  কিন্তু আঁতিপাঁতি করে খুঁজে সন্ধান পাওয়া গেল এই একটিরই ।  সেই সময়ে অবশ্য এই দ্বীপে ছিলেন হয়ত ১০টি বিদেশী পরিবার ,  অথচ এখন প্রতি দুইটি বাড়ীর একটি হয় পানশালা না হয় হোটেল ।  ভিড়ে গিজগিজ করে মৌসুমে ।  চমৎকার ভিলাটির নিচের অংশ রেস্তোরাঁ হিসেবে ব্যবহৃত হয় ,  একেবারে সাগরের উপরের কাঠের জেটির সাথে তার সম্পর্ক ,  আর দুইতলায় আছে একটি হোটেল মত ,  যেখানে থাকতে হলে বেশ আগে থেকে বুক করতে হয় ।  তবে ঠিক অন্য হোটেলের মত নয় ,  বলা যায় ডারেল ভক্তরাই আসেন এখানে ,  অনেকটা নিজের বাড়ি মনে করেই থাকেন তারা ড্যারেল পরিবারকতৃক ব্যবহৃত আসবাবপত্র সঙ্গী করে ।  


 দ্বীপের এই শ্যুটিং হয়েছিল জেমস বন্ডের ফর ইউর আইজ অনলি সিনেমার আর গ্রীক ধনকুবের ওনাসিসের জীবনে নিয়ে নির্মিত গ্রীক টাইকুন সিনেমার ) 
নানা কোণে বিভিন্ন প্রাণীর চমৎকার সব ভাস্কর্য ।  একটা কাঠের তাকে দুই লেখক ভাইয়ের বেশ কিছু বই রাখা হয়েছে বিক্রির জন্য ।   ছবি তুলে ,  ভিডিও করে ,  মেঘলা সাগর কড়া গ্রীক কফির সাথে উপভোগ করে সত্যিকারের তীর্থছোঁয়ার অনুভূতি নিয়ে চললাম সরু পাহাড়ি পথে ক্যাসিওপি নামের জনপদের দিকে ।  অসাধারণ একটা দ্বীপ পাহাড় ,  সাগর ,  বনের সমন্বয়ে ।  অধিকাংশ জায়গা একেবারে ভিউ কার্ডের মত ।  কেবল অ্যাপোলো মুখ দেখালো না বটে কিছুটা উপভোগ ব্যহত হল বটে ,  কিন্তু তাতে কীই বা আর এসে গেল ! 

দ্বীপের অন্য মাথায় যেয়ে স্পেশাল অ্যাকোরিয়াম দর্শনে যাওয়া হল ভূমধ্যসাগরের নানা মাছ দর্শনে ,  এখানের সবচেয়ে ছোট মাছ ,  সবচেয়ে বড় লবস্টার ,  সী আরচিন ,  সী কিউকামবার ,  তারা মাছ ,  সবচেয়ে বর্ণীল মাছ ,  আর ভয়ানক হিংস্র মোরে ইল বা সাগরের বাইন মাছ দেখা গেল । 

সেই সাথে আন্তর্জাতিক সরীসৃপ বিভাগে যেয়ে দেখা মিলল নানা ধরনের কচ্ছপ ,  গিরগিটি ,  ক্যামেলিয়ন ,  সাপ ইত্যাদির ।  বিবিশ নামের আমাদের দেশি অজগরটি অ্যাকোয়ারিয়ামের গাইড তুলে দিলেন আমাদের হাতে ,  গলায় ,  কাধে !  বর্ণমালার প্রথম শব্দ অ বলেই বলা হয় -  অজগর আসছে তেড়ে !  এমন ভয়াবহ বাজে ,  অদ্ভুত ,  ভুল ও ক্ষতিকর তথ্য দিয়েই শুরু হয় আমাদের শিক্ষা ।  কী দারুণ প্রাণীটি ,  সাবলীল ভাবে হিলহিল করে বুলিয়ে গেল তাঁর স্পর্শ সবার দেহেই ।  

আজ সাগর উত্তাল বলে কাচ ঘেরা বিশেষ জাহাজে করে ডুব দিয়ে সাগরের মাছ দর্শন আর হলো না ।  চললাম করফুর ৩০০ সৈকতের কয়েকটি দর্শনে — 

কাল আবার দেখা হবে ,  আলবেনিয়ায় !  ততক্ষণ পর্যন্ত সাথেই থাকুন  ,  নাকি ?  
  

গতকালের গল্প






পূর্ব ইউরোপ -  ১১  ( বিশ্বের বিস্ময় মিতিওরা ,  ভূমধ্যসাগরের আনন্দের দ্বীপ করফু ) 




 ভুমধ্যসাগরের স্বপ্নের দ্বীপ করফু ।  এখানেই বর্ণীল শৈশব কাটিয়েছিলেন প্রিয় মানুষ জেরাল্ড ডারেল ,  সেখানের এক ভিলাতে বসে লিখছি আমি মাঝ রাত্তিরে ।   সকাল শুরু হয়ে ইউরোপের প্রাচীনতম হ্রদ ওহরিদ দেখে ।  এই হ্রদের সন্মানে শনি গ্রহের চাঁদ টাইটানের এক হ্রদের নামকরণও করা হয়েছে  ওহরিদ !  শনি গ্রহের যাওয়া হবে কি জীবদ্দশায় ?  তার চেয়ে মা বিপুলা বিশ্বের অসাধার হ্রদটির শোভা উপভোগ করলাম ধূমায়িত কফির কাপ হাতে ।  
আজকের দিনের মূল গন্তব্য ছিল মিতিওরা ।  গ্রীসের এই অঞ্চলের প্রায় হাজার বছর আগের সুউচ্চ খাড়া খাড়া ২৪টি পর্বতচূড়ায় নির্মাণ করা হয়েছিল২৪টি মনেস্ট্রি ।   কালের আবর্তে টিকে আছে মাত্র ৬ টি ,  আর তাদের কারণেই মিতিওরাকে বলা হয় বিশ্বের ৮ম আশ্চর্য ।   গ্রীস সীমান্তে যথেষ্ট খাতির পেলাম ফিনল্যান্ড থেকে আসায় ,  গাড়ী চেক না করেই ছেড়ে দিল ।  গ্রীস মানেই আমার কাছে উজ্জল কমলা রঙের রোদের দেশ ,  অগণিত জলপাই ,  কমলার দেশ ,   অফুরান আঙ্গুর আর ওয়াইনের দেশ ,  দর্শনের ভূমি ,  জ্ঞানের যজ্ঞস্থল ,  ঈশ্বরহীন বিশ্বের সূচনা ।   গ্রীসকে আমার খুবই আপনার লাগের সবসময়ই ।  
গ্রীসে আজ সকালে প্রবেশ করার পর কেবলই পাহাড়ি অঞ্চল ,  আর বিশাল বিশাল সুড়ঙ্গ ।  অদূরেই ছিল অলিম্পাস পর্বত ,  কিছু আজও যাওয়া হল না সেখানে ,  এক দিন ঠিকই আরোহণ করব যেখানে জিউসের ছেড়ে দেওয়া দুটি ঈগল মিলিত হয়ে পৃথিবীর কেন্দ্রবিন্দু নির্ধারণ করেছিল এই আশা নিয়েই চললাম মিতিওরার পানে ।   মিতিওরা হচ্ছে অ্যাভাটার চলচ্চিত্রে হালেলুইয়াহ পর্বত নামে যে শূন্য ভাসমান পরাবাস্তব পর্বতশ্রেনী দেখানো হয়েছে ঠিক তাঁর মর্ত্যীয় রূপ !  কুয়াশাময় ভোরে ছবি তুললে এমনি ভাসমান দেখাবে সবগুলি উপাসনালয় ।  


যখন গ্রীসের অজস্র প্রান্তর এবং দেবতাহীন পর্বতশিখর পাড়ি দিয়ে কালামবাকা জনপদে পৌঁছানো গেল তখন সবাই হতবাক সামনের দৃশ্য দেখে !  কারা বানিয়েছে এই অসম্ভব সম্ভবগুলো  !  দেবতা না শয়তান ?  কেউই না ,  বানিয়েছে বিশ্বের সবচেয়ে বোকাপ্রাণী -  মানুষ ।  কী অপূর্ব সেই নির্মাণ শৈলী ,  টিকে আছে হাজার বছর ধরে ।  একে একে টিকে থাকা ৬টা মনেস্ট্রিরই উঠানে গেলাম আমরা ,  উপভোগ করলাম মরণশীল মানুষের কর্মের অমরত্ব ।  

একটাই সমস্যা -  তখন ছিল প্রচণ্ড রোদ !  সবকিছু আসছিল কালো কালো !  আশা ছিল অন্তত একটি সূর্যাস্ত দেখব এই অপার্থিব পরিবেশে !  কিন্তু বিধি বাম ,  সময় কম বিঁধায় এখানে এবারের মত রাত্রিযাপন করা হল না ,  মনেস্ট্রির দোরগোড়ায় হানা দিয়েও ভিতরে যাওয়া গেল না কালপ্রিট নাম্বার ওয়ান সময়ের কড়া নাড়াতে !   সেখানে ছিল হাজার হাজার বেড়াল !  সবগুলো এসেছিল খাতির জমাতে । 


যেমন এসেছিল পথে কফিপানের জন্য এক গ্রীক রেস্তোরাঁয় থামার সময় বেলা নামের এক চমৎকার কুকুরী ।  

 অবশেষে সূর্যদেবতা অ্যাপোলোর রথ মিলিয়ে যাবার ঠিক ৫ মিনিট আগে ফেরিঘাটে পৌঁছাতে পেরে চড়া দামে ৮০ ইউরোর টিকেট কেটে জাহাজ চেপে ভূমধ্যসাগর পাড়ি দিয়ে ২ ঘণ্টা পর দেখা মিলল করফু নামের স্বপ্ন দ্বীপের ।  

মিলল এক ছবির মত ভিলা ।  সেখানেই বসে লিখছি আর ভাবছি আসলেই এগুলো কি স্বপ্ন ?  করফু দ্বীপে আসলেই এসেছি ? 

গতকালের গল্প 






পূর্ব ইউরোপ -  ১০  ( আলেকজান্ডার ,  মাদার তেরেসা ও ৩০ লক্ষ বছরের প্রাচীন ওহরিদ হ্রদ ) 





সকালে রিমঝিম বৃষ্টিতে ঘুম ভাঙল ,  ম্যাকেডেনিয়ার বৃষ্টি ।  হোস্টেলের বারান্দায় চোখে পড়ে ২০০০ মিটারের উঁচু পর্বত ,  সিক্ত আপেল গাছ ।  হয়ত এইভাবেই বৃষ্টি দেখেছিলেন অ্যালেক্সান্ডার দ্য গ্রেট ,  হয়ত গুরু অ্যারিস্টটলের কাছে দীক্ষা নিয়েছিলেন এইভাবেই আনমনে মাঝে মাঝে প্রকৃতির মাঝে হারাবার ।   ।  শৈশবে দুইজনেই ম্যাকেডেনিয়ার বুকে ভোরের বৃষ্টি দেখতেন হয়ত ।  আর দেখতেন  Anjezë Gonxhe Bojaxhiu নামের এক শিশু যিনি বিশ্বে পরিচিত হয়েছিলেন মাদার তেরেসা নামে ।  
হোস্টেলের নাস্তার টেবিলে মিলল কেবল এক পিস কেক টাইপ বস্তু আর কফি ।  বস্তুখানা বেশ সুস্বাদু ,  মনের আনন্দে আড়াই খানা খেয়ে ফেললাম ,  এই সময় চোয়াড়মুখো এক ব্যাটা এসে বলল -  নাস্তার টেবিলে দেখি কিছুই নেই !  ব্যাটা অবশ্যই ইংরেজ ।  ইংরেজ ছাড়া এমন বৈষয়িক জ্ঞানসম্পন্ন ইতর খুঁজে পাওয়া খুবই দুর্লভ ।   এত সস্তা দেশে নাস্তার জন্য কান্নাকাটি করে ছোটলোকের মত ।  যাই হোক ,  রাস্তায় নেমেই প্রথমে চললাম গতরাতে না দেখা ম্যাকেডনিয়ান সংসদ ভবন আর মাদার তেরেসার জন্মবাড়ি দেখার জন্য ।   তখন প্রচন্ত কনকনে পাহাড়ি বাতাস ইচ্ছে মতো হুল ফুটাচ্ছে যত্রতত্র ,  তার মাঝে সংসদ ভবন ও প্রাঙ্গণ দর্শন সেরে সোজা মাদার তেরেসার জন্মবাড়ী ।  সেখান থেকে আবার আলেক্সান্ডারের বিখ্যাত ঝর্ণাটি দেখা যাচ্ছে ।  

এরপর মাদার তেরেসা মেমোরিয়াল হাউস ,  সেখানে তার জীবনের নানা উল্লেখযোগ্য নিদর্শন রাখা আছে ,  নোবেল কমিটির চিঠি ,  তাঁর হাতে লেখা নানা পত্র ইত্যাদি ।  ভাল লাগলো বাড়ীর সামনে তাঁর প্রমাণ আকারের ভাস্কর্য এবং সমগ্র ভবন জুড়ে সাদা পায়রা দেখে ।  



যাত্রা আবার শুরু ,  এবারে গন্তব্য ম্যাকেডোনিয়া আর আলবেনিয়ার সীমান্তে অবস্থিত হ্রদ ওহরিদ ।  পথে কয়েক উপত্যকায় কেবল মসজিদ দেখলাম ,  আর উড়তে দেখলাম আলবেনিয়ান পতাকা ।  সেই রহস্য এখনো ভেদ করার সময় পাই নি ,  মানে এক স্বাধীন দেশের ভিতরে কেন আরেক দেশের পতাকা উড়ছে ,  তখন আবার গাড়ীতে গান বাজছিল কুমার বিশ্বজিতের ক্ল্যাসিক সৃষ্টি -  তুমি রোজ বিকেলে আমারে বাগানে ফুল তুলিতে আসতে  !  

পথে বেশ ক জায়গায় হাইওয়ের ব্যবহারের জন্য ট্যাক্স দিতে হল  ,  যদিও খুব সামান্য পরিমাণে ।  ওহ ,  বলা হয় নি ম্যাকেডোনিয়ায় ট্যাক্সি ভাড়া খুবই কম ,  এসি ট্যাক্সি মেলে ১০০ - ২০০ টাকায় শহরের মধ্যে ।  ঢাকার চেয়ে অনেক সস্তা এবং সুলভ ।   
দুপুরের মাঝেই পৌঁছালাম ওয়ার্ল্ড হেরিটেজ সাইট ঘোষিত ওহরিদ শহরে ,  শহরে গড়ে উঠেছে ওহরিদ হ্রদের কোল ঘেঁষে ।  501 must visit natural wonders বইটা পড়ে জেনেছিলাম ইউরোপের প্রাচীনতম হ্রদ ওহরিদের কথা ,  ৩০ লক্ষ বছর পুরনো এই হ্রদটি ইউরোপের সবচেয়ে গভীরতম একটিরও ।  এখানে অন্তত ২০০ ধরনের প্রাণ আছে যা বিশ্বের আর কোথাও মেলে না ।  যার মাঝে আছে ৮ ধরনের মাছে ,  বিশেষ করে কোরান নামের মাছটি যার মাংস গ্রীষ্ম - শীতে সাদা থেকে লালে রূপান্তরিত হয় ।  আসলে শেষ হিমযুগের সময় ইউরোপের প্রায় সব হ্রদেই নতুন জল এসেছিল কিন্তু ওহরিদে নানা কারণে সেই প্রাচীনতা রক্ষা পেয়েছে ।  এর ৬৫ %  মেকাডোনিয়ায় ,  বাকী ৩৫ %  আলবেনিয়ায় ।  অনেক দিনের স্বপ্নে ছিল হ্রদটিকে ছোঁয়ার ,  অবশেষে আজ সেই কাঙ্খিত দিন ।  

কিন্তু তার আগে বেশ বেগ পেতে হল পাহাড়ি অচেনা শহরে বড় গাড়ী নিয়ে হোস্টেল খুঁজে বাহির করতে ,  একবারে গোলকধাঁধার মাঝে আটকে গেছিলাম থেকে থেকেই ।  সেই ঝামেলা শেষ করে ,  ব্যপক মধ্যাহ্নভোজন সেরে অবশেষে হ্রদের পাড়ে ।   দূর দিগন্তে আলবেনিয়ার পর্বত ,  একসময় নিষিদ্ধ ছিল তাদের এলাকায় প্রবেশ ,   এখন অবশ্য শান্তিপূর্ণ সহাবস্থান বিরাজমান ।   এক তরুণ মাঝির সাথে পরিচয় হল ,  

সে খুবই সামান্য পয়সায় ঘুরিয়ে দেখাল হ্রদের কিছু অংশ ,  জানালে তাদের জীবনের কথা ,  এরপর নামিয়ে দিল সেইন্ট জোভান গির্জার সামনে ।  অতি বিখ্যাত ল্যান্ডমার্ক সেটি এই অঞ্চলের ।  

ঘন্টাখানেক  হ্রদের সৌন্দর্য ও বিশালতা উপভোগের পর শহর কেন্দ্রে ফেরার সময় দাদুকে অচেনা ফল পাড়তে দেখে তাঁর নাম জিজ্ঞাসা করাই উনি ফোকলা হাসি দিয়ে আমাদের প্রত্যেককে উপহার দিলেন একটি করে ফল ,  যেটাতে কামড় দিতেই মনে হল হোমারের অসাধারণ পংক্তিমালা -  ফিগস আফটার ফিগস

আসলেই এটি এক ধরনের ফিগ বা ডুমুর ।  এমন সুস্বাদু ফল জীবনে খুব কম খেয়েছি ।  
এক জায়গায় দেখি ন্যুড বিচ লেখা সাইনবোর্ড ,  খামোখা চিত্ত চঞ্চল করার দরকার নেই ভাবার পরও যেই না তাকিয়েছি সেটা কতদূরে জানা জন্য দেখি লেখা দূরত্ব  ?  ?  ?  মাইল  !  ভাবলাম -  চরম উদাসের মত প্রাক্টিকাল বজ্জাতেরা আছে দেশে দেশে ! 

 শহর কেন্দ্রে সূর্যাস্ত উপভোগ করে মার্শাল তিতো রাস্তায় পায়চারি শেষে চকচকে টাইলস বসানো রাস্তা বেয়ে

 এগোতেই নজরে আসল এক অসাধারণ বিস্ময়ে ।  ১১০০ বছরের পুরনো এক গাছ  !  একই দিনে আবেগ ভরে স্পর্শ করলাম তিরিশ লক্ষ বছরের পুরনো হ্রদ আর ১১ হাজার বছরের পুরাতন গাছকে ।  

এবার হোস্টেলের ফেরা ,  বারান্দা থেকে দেখা যাচ্ছে রাতের  ওহরিদ শহর ।  এর মাঝেই চলছে আগামীকালের পরিকল্পনা ,  কালকের গন্তব্য এইখানে  ( ছবিটা নেট থেকে নেওয়া ) 

জানেন নাকি কোথায় এটা ? 
 ( গতকালের ঘটনা ) 






বনপলাশীর পদাবলী - ১ ,  বারৈইয়ারঢালা 




৩ মার্চ ,  ২০১৬ ,  বিকেল ৪টা -  
ঘন পাহাড়ি বনের মাঝে চলে গেছে পিচ ঢালা রাস্তা ।  এমনটা বোধ হয় সারা দেশে একমাত্র বারৈইয়ারঢালা বনেই আছে ।  চট্টগ্রামের সীতাকুণ্ডের অদূরেই অবস্থিত এই বনের মধুখাইয়া ট্রেলে শুরু হয়েছে পিচ ঢালা পাহাড়ি রাস্তা ,  জানা গেল এককালে দূরের হাজারিখিল পর্যন্ত সংযোগ রক্ষা করতে সেটি ,  তারপর কালপরিক্রমায় পাহাড়ি ঢল এবং নানা কারণে রাস্তাটি জায়গায় জায়গায় ভেঙ্গে অকেজো হয়ে পড়ে ,  এবং মানুষের মন ও সড়ক বিভাগের মানচিত্র থেকে হারিয়ে যায় ।  
কিন্তু বন বিভাগের লোকেরা এবং সেই সাথে আমাদের মত ঘরের খেয়ে বনের মোষ তাড়ানো পাখিপ্রেমিরা ঠিকই জানে এই রাস্তার হদিস ,  যার উচ্চতম স্থানে দাঁড়ালে দূর সমুদ্রে অতিকায় মাছের পেটির মত সন্দ্বীপ দেখা যায় ,  আর দুপারেই গাছে ও ঝোপে যে কোন সময় দেখা মিলতে পারে বিরল কোন পাখির আর পাহাড়ের পাথুরে চাতালে দেখা মেলে দুর্লভ বুনোছাগলের । 
ঝরা পাতা বিছিয়ে রয়েছে সমস্ত বনতল ,  হাঁটার সময় মচমচ শব্দে বোঝা যাচ্ছে শীতের বাতাসের রেখে যাওয়া তান্ডবের লীলাখেলা ।  কিন্তু বসন্ত এসে গেছে ,  এখন সময় গাছেদের নতুন পোশাক পরবার ।  বনের পাখি পর্যবেক্ষণ এবং গণনার একটি অংশ হিসেবে বাংলাদেশ বার্ড ক্লাবের দুই সদস্যের দলের  ( সায়েম চৌধুরী এবং আমি )  সঙ্গে যোগ দিয়েছেন স্থানীয় বন বিভাগের কর্মকর্তা এবং ক্রেল অফিসের কর্মকর্তা ।  

পিচ ঢালা রাস্তায় প্রথম বাক ঘুরতেই মনে হল নিচের এক ঝোপে অল্প আগুন লেগে গেছে ,  সেই আগুনে সোনালি - লাল ফুলকি আবার স্থান পরিবর্তন করছে প্রতি মুহূর্তে ।  তারপর দেখা গেল আসলে ঝোপে মাঝে খুনসুটি করছে বনমোরগ আর মুরগী !  শেষ বিকেলের রোদে বনমোরগের উজ্জল চকচকে পালক যেন আসলেই পরিণত হয়েছে প্রজ্জলিত অগ্নিশিখায় ।  অনেক দূরে বিধায় ছবি তোলায় সুবিধার হল না ,  প্রেমঘন জুটিকে তাঁদের মত থাকতে দিয়ে চড়াই পেরোতে থাকলাম সবাই নিবিষ্ট মনে । 
দারুণ লাল ফুল ফুটেছে কয়েকটা গাছে ,  তার মাঝেই মধু খেয়ে বেড়াচ্ছে হরেক জাতের পাখি ,  বিশেষ করে বড়মালা - পেঙ্গাদের ডালে ঝুলে ঝুলে মধুর সন্ধানে আক্রোবেটিক কসরত দেখার মত ।  মাঝে মাঝে মনে হচ্ছিল লাল লাল ফুলের মাঝে যেন বিশাল হলদে - সাদা পাপড়ির ফুলেরা উড়ে বেড়াচ্ছে ।  ছিল বেগুনী - মৌচুষী ,  হলদে পালক - কালো মাথার কালামাথা - বেনেবৌ ।  

পাতার নিচের মর্মর শুনে দেখি অতি সন্তর্পণে আত্নগোপনে যাবার চেষ্টারত গিরগিটি জাতীয় প্রাণী স্কিঙ্ক ।  চার পা বাকিয়ে ,  লেজ নাড়িয়ে যেন পারলে মাটির ভিতরেই সেঁধিয়ে যেত ।  কারণ আছে অবশ্য ,  খানিক আগেই এক তরুণ তিলা - নাগঈগলকে দেখেছিল তীক্ষ চোখে শিকার খুঁজতে ।  
মাটি ফুঁড়ে উঠেছে বিঘত খানেক লম্বা মোলায়েম সবুজ রঙের উদ্ভিদ ,  তার মাথায় আবার গোলাপি রঙের ফুলের মুকুট ।  গাছ চিনতে না পারার দুঃখ আজও গেল না ,  অচিরেই ঘুচে যাবে তেমন লক্ষণও দেখছি না ,  তবে বনে আসলেই সেই দুঃখ প্রকট থেকে প্রকটতর হয় ।  
পাহাড়ের কিনার ঘেঁষে বেশ একটা পায়ে চলা পথ তৈরি হয়ে গেছে ,  বোঝা যায় মানবসন্তানদের আনাগোনা ভালই আছে ,  আর দুই ঢালেই নেমে গেছে নানা জাতের গাছ ,  মিলেছে নিচের উপত্যকার কিনারে ।  

এমন এক ঢালে সন্ধ্যার খানিক আগেই দেখা মিলল এক ঝাঁক কালা - মথুরার ,  একদা অতি সুলভদর্শন এই পাখি এখন শিকারিদের অত্যাচারে বিরল থেকে বিরলতর হয়ে চলেছে প্রতিনিয়ত ।  মুরগী / ফেজ্যান্ট জাতীয় পাখিটির কালো পালকের পুরুষের হারেমে ম্রিয়মান কয়েকটি নারী মথুরা নজরে আসলো খানিকের জন্য ।  এই সময়ই আমাদের উপর বিরক্ত হয়ে খ্যাঁক খ্যাঁক করে গাছের দাল পরিবর্তন করে বসল কয়েকটি বানর !  কী আজব !  তাদের অস্তিত্বের খবর যে জানতামই না এইটা বুঝি সহ্য হয় নি শাখামৃগদের । 
গোলাপি মেঘের আভা জানিয়ে দিল গোধূলি এসেছে ,  বাংলাদেশের এমন শান্ত নিরব গোধূলি যে কী ভাল লাগে তা যদি আঁকতে পারতাম গদ্যে - কবিতায় ?  বন - বিহার আজকের মত সাঙ্গ ,  এমন সময় সায়েম পথের শেষে মানুষের অযথা প্রয়োজনে গজিয়ে ওঠা এক পানবরজের বাঁশের চালে বসে থাকে ক্ষুদে এক পাখির দিকে লেন্স তাক করে ছবি তুলে যেতেই থাকল ,  যতক্ষণই না পর্যন্ত একজোড়া ঝগড়ুটে বাংলা - বুলবুল যেতে সেই সুদর্শন পাখিটিকে বরজছাড়া করেই ছাড়ল !  !   চিন্তিত ভাবে ছবিগুলো দেখে ,  সাথেই গাইড ঘেঁটে পূর্ণিমার চাঁদের উজ্জলতা এক মুখ হাসি দিয়ে চারপাশের বনে ছড়িয়ে সে জানাল সেই ক্ষুদে পাখিটি ছিল  অতি বিরল নীলকপালি - গির্দি  ( Blue - fronted Redstart )  এবং যা আমাদের দুইজনেরই লাইফার ,  অর্থাৎ জীবনে প্রথম দেখা ।   বাংলাদেশে লাইফার দেখার চেয়ে আনন্দের বিষয় খুব কমই আছে পাখিপ্রেমিদের কাছে । 

 ( ছবিটি তুলেছেন সায়েম চৌধুরী ) 
 ধন্যবাদ বারৈইয়ারঢালার বন ,  দেখি কাল ভোরে আর কী কী চমক রেখেছ আমাদের জন্য । 






পূর্ব ইউরোপ  - ৯  ( বুলগেরিয়া ,  সার্বিয়া ,  কসোভো ,  ম্যাকেদোনিয়া ) 




ভোরে ঘুম ভাঙ্গার পর দানিয়ুব নদী চোখে সামনে দেখলে কেমন লাগে ?  তাই হয়েছিল সকালে  !  হোটেলের সামনেই দানিয়ুব নদী !  চলে গেছে দূরের কৃষ্ণ সাগরের দিকে ।   পরিকল্পনা ছিল রাজধানী সোফিয়া হয়ে ,  জমজমাট মনেস্ট্রি দেখে সোজা ম্যাকেডোনিয়া চলে যাব ,  কিন্তু আজ ছিল সরকারি ছুটির দিন ,  সব কিছুই বন্ধ !  তাই পরিকল্পনা বদলে ফেলা হল -  কসোভো হয়ে ম্যাকেডোনিয়া ।  কিন্তু পথে আবার পড়ছে সার্বিয়া ,  মানে কিনা বর্ডার অতিক্রমের ঝামেলা একটা বেশি ।  তারপরও যাত্রা শুরু হল - 

বুলগেরিয়া খুব অল্প সময় থাকলেও সেখানে বিশাল সূর্যমুখী ক্ষেত ,  ঘোড়ার গাড়ীর ব্যবহার ,  ছাড়া ছাড়া গ্রাম ,  পাহাড়ি রাস্তা বেশ ভালো লাগল ।  প্লভদিভ শহরে থাকে পুরনো বন্ধু ইভো ,  তার ওখানে যাবার কথা ছিল ,  ইমেইলে জানিয়ে দিলাম  –  এযাত্রা আর না ।  অন্য কোন সময় ।  পুরনো প্রেমিকা মারিয়া নেলদেলচেভা এই দেশেরই মেয়ে ,  পরিচয়ের পর আমেরিকা নিয়ে যেতে চেয়েছিল ,  সেখানেই নাকি সুখের স্বর্গ ।  আমি পৃথিবীর মানুষ  ,  স্বর্গ খুব একটা পছন্দ করি না বিঁধায় একই আলো পৃথিবীর পারে ,  একই নক্ষত্রের নিচে থাকলেও যোগাযোগ হয় না বহু বছর ।  তবুও এই দেশে এসে মারিয়ার স্মৃতির গন্ধ ফিরে আসল মাঝে মাঝে ।  

সার্বিয়া সীমান্তে রমজান ভাইয়ের পুরো নাম মোহাম্মদ আলী রমজান হওয়ায় বর্ডার গার্ড মোহাম্মদ আলী বলে বেশ হাসাহাসি করল !   অদ্ভুত দেশ সার্বিয়া ,  সাবেক যুগোস্লাভিয়া ভেঙ্গে যাবার পর একাধিক বলকান জাতির উপরে নির্মম অত্যাচার চালিয়ে ব্যপক গণহত্যা চালিয়েছিল ।  অথচ এ দেশের সাধারণ মানুষ এমন নয় ,  বেশ বন্ধু বৎসলই ।  খুব পাহাড়ি দেশ ,  হয় অফুরান ওয়াইন ।  আমাদের যাত্রার শেষের দিকে সার্বিয়া এসে সাবেক যুগোস্লাভিয়ার রাজধানী বেলগ্রেড যাবার কথা ,  আজকের যাত্রাটা সেই হিসেবে স্রেফ ট্রানজিট হিসেবে দেশটিকে ব্যবহার করা ।  
পথে অবশ্য রোমান সম্রাট কন্সটান্টাইনের জন্ম শহর নিসের কুখ্যাত খুলি স্তম্ভ দেখতে যাওয়া হয়েছিল যেখানে এখনো শত্রুপক্ষের খুলি সাজানো আছে ,  কিন্তু সোমবার বিধায় বন্ধ ছিল !  ফলে রোমান প্রাসাদ মেদিনাও দেখা হ্লনা এবার ।  

কসোভো ইউরোপের নবতম দেশ ,  যুদ্ধবিদ্ধস্ত অবস্থা কেবল কাটিয়ে উঠছে ,  তাদের এখন নিজস্ব মুদ্রা নেই ,  ইউরো দিয়েই চলছে সবকিছু ।  সীমান্তে ভিসা লাগল না বটে ,  কিন্তু ৩০ ইউরো দিয়ে গাড়ীর একটা কাগজ করিয়ে নিয়ে হল ।  বেশ ঘোরাঘুরি করা হল সেখানে গ্রান্ড বাজারের ,  আছরের আজান ভেসে আসছে চারপাশের মসজিদ থেকে ,  বাজারের উজ্জল রঙের সব সবজি ।  

বিশেষ করে এত ক্যাপসিকাম আমাদের জীবনেও দেখা হয় না ,  বুঝলাম এই দেশের লোকেরা সেটি বেশ খায় ।   মাত্র ১০ , ০০০ বর্গ কিলোমিটারের দেশটার অর্ধেকের বেশির উপর দিয়ে গাড়ী চালিয়ে টাটা বলে সন্ধ্যায় প্রবেশ করলাম পাহাড়ি অঞ্চলে ,  যেটি ওয়াইনের জন্য প্রসিদ্ধ  (  কসোভো মুসলিম দেশ হলেও ওয়াইন হয় ভালই এখানে )  ,  তার আগে দেখ হল অজস্র সব নতুন চকচকে ভবন ।  বোঝা গেল প্রচুর বিনিয়োগ হচ্ছে সদ্য স্বাধীন দেশটাতে ।   

রাত আটটায় দেখ মিলল মাদার তেরেসার জন্মভূমি স্কোপিয়ে শহরের ,  যদিও ম্যাকেডোনিয়ার  (  ল্যাটিনে ম্যাসিডোনিয়া )  সবচেয়ে বিখ্যাত দুই সন্তান হচ্ছে অ্যারিস্টটল ও তাঁর ছাত্র আলেকজান্ডার  তথাকথিত দ্য গ্রেট ।  শহরের মূল স্কয়ারে আলেকজান্ডার  ও তাঁর ঘোড়া বুফোফেলাসের বিশাল ভাস্কর্য শহরে কেন্দ্রে ,  সেখানে নানা রঙে ক্ষণে ক্ষণে রাঙানো চমৎকার ঝর্ণা ।  


তার নিচেই পরিকল্পনা মত দেখ হল পুরনো ম্যাকেডোনিয়ান বন্ধু আনা এবং ইরিনার সাথে ।  

তাঁরাই ব্যবস্থা করে রেখেছিল হোস্টেলের ,  যেখান সব ব্যাগেজ রেখে ঘোরা হল ,  খাওয়া - দাওয়া হল ইতিহাসময় শহরটিতে ।  

এখন বেশ রাত ,  কাল সকালে স্কোপিয়ে শহর ঘুরে যাওয়া হবে এই দেশেরই সীমানায় যেখানে আছে ইউরোপের প্রাচীনতম হ্রদ ,  ৩০ লক্ষ বছরের পুরনো লেক অহরিদে ।  ততক্ষণ পর্যন্ত ভালো থাকুন ,  সাথে থাকুন -  
গতকালের গল্প






পূর্ব ইউরোপ -  ৮  ( ড্রাকুলা দুর্গ  ,  জিলাপির প্যাঁচ Transfăgărășan  ) 




দানিয়ুব নদীর তীরে সীমান্তবর্তী বুলগেরিয়ান শহর ভিডিনে বসে লিখছি ।  আজ রোমানিয়ার পার্বত্য অঞ্চলেই কোন নিরিবিল কটেজে রাত কাটাবার কথা ছিল কিন্তু কাউন্ট তার জাদু খাটিয়ে সেই পরিকল্পনা নস্যাৎ করে দিয়েছেন বিধায় তাকে বুড়ো  দেখিয়ে আঁধারের মাঝে সীমানা পেরিয়ে  (  পড়ুন নদী পেরিয়ে ,  নদীর অর্ধেক রোমানিয়া ,  অর্ধেক বুলগেরিয়া )  এখান আগমন ।  মোড়ের এক পত্রিকার দোকানে ১৯৭২র নাদিয়া কোমিনিচির মত মিষ্টি এক কিশোরী তার গোটা পরিবার নিয়ে এসে আমাদের হোটেল খুঁজে দেবার চেষ্টা করল ।  তাতে সুবিধার না হওয়ায় এই শহরেরই দুই জন নিরাপত্তা কর্মকর্তা সেধে সেধে অর্ধেক শহর ঘুরে আমাদের বেশ চমৎকার এক স্পা হোটেলে পৌঁছে দিলেন ,  বিনিময়ে একটা সিগারেটও দাবী করলেন না  !   নাহ ,  ভালো লেগে গেল বুলগেরিয়ানদের । 

সকালে যাওয়া হয়েছিল ব্রান দুর্গে ,  যার ওপর নাম ড্রাকুলা দুর্গ ।  যদিও জানা যায় ড্রাকুলা খ্যাত ভ্লাদ টেপাস এই দুর্গে বন্দী হবার পর খুব অল্প কয়েকটি রাত অতিবাহিত করেছিল !  তাই এই অপর নাম নকল ড্রাকুলা দুর্গ !  তবে বেশ চমৎকার এক মধ্যযুগীয় স্থাপত্য ,  হতেই হবে ,  এখানে স্বয়ং থাকত রোমানিয়া রাণী মেরি !  

 এঘর  ,  সেঘর খুঁজে কফিন পেলাম না বটে রসুন ছড়াবার ,  কিলক গাথার জন্য ,  তবে সুদৃশ্য সব কামরা ,  আর জানালা দিয়ে মণ জুড়ানো নিসর্গ দেখা গেল ।  সবচেয়ে ভাল লাগলো নিচের চত্বরে শ্যাওলা ঢাকা একটা কুঁড়ে ।   

এই নিয়ে তো লেখা পরে আসবেই ,  তাই চলুন এখন যাই ড্রাকুলা খ্যাত ভ্লাদ টেপাসের আসল দুর্গে ! 


 ( মুকুট ) 

 ( টর্চার চেম্বার ) 
 কিন্তু তার জন্য পাড়ি দিতে হবে ট্রানসেলভানিয়ার আদিম অরণ্য যা থেকে থেকে সুইডিশ কবি ট্রান্সটোমারের অরণ্য বিষয়ক কবিতার আমেজ  মনে করিয়ে দিচ্ছিল ।  জানেন কি সারা ইউরোপের মোট বাদামী ভালুকের ৬০ % ই অর্থাৎ ৬০০০ই থাকে রোমানিয়ায়  !  এর মূল কারণ অবশ্য স্বৈরশাসক তথাকথিত কম্যুনিস্ট নেতা চসেস্কু ,  যার আমলে সে ছাড়া আর কেউই ভালুক শিকার করতে পারত না ।  আশা ছিল একটি হলেও ভালুক দেখব হয়ত অরণ্যের আবছায়ায় ।  
Transfăgărășan একটি অতিঅসাধারণ রাস্তা ,  মনে হয় লর্ড অফ দ্য রিঙসের ল্যান্ড অফ মরডর - এ প্রবেশ করেছেন ২০১৪ ছেড়ে ।  দারুণ সব বাক ,  এবং উঁচুনিচু ,  অনেক খান থেকেই  প্রায় ৭ - ৮টা রাস্তার টার্ন দেখা যায়  ! 

কিছুদিন আগেও এটিই রোমানিয়ার সবচেয়ে উঁচু পীচ ঢালা রাস্তা ছিল এখন ২য় উচ্চতম ।  অসাধারণ রাস্তাতি নিয়ে ১০ , ০০০ শব্দ লেখা যায় অনায়াসেই , 

 তার জন্য অপেক্ষা করতে থাকুন আপাতত ,  কিন্তু ভুলেন না রাস্তা শেষে দেখা  হবে অপূর্ব হিমবাহ হ্রদ বুলিয়ের সাথে ! 

পথে প্রথবারের মত দেখা হয়েছিল জিপসি পরিবার ,  তাদের খচ্চর টানা গাড়ীর সাথে ।  
 (  কার্ল রাতের লেখা রেডি ছিল ,  কিন্তু নেট না থাকার পোষ্ট করতে পারি নাই ।  আজ আবার বুলগেরিয়ার সরকারি ছুটির দিন ।  তাই গন্তব্য এখনো জানা নেই ।  
সবাইকে বুলেগেরিয়ার মিষ্টি ওয়াইন আর কড়া রোদের শুভেচ্ছা  )  
গতকালের লেখা 






 পূর্ব ইউরোপ - ৭  (  পুশকিনের নির্বাসন ,  ড্রাকুলার আবাস )  



I loved you :  and ,  it may be ,  from my soul
The former love has never gone away , 
But let it not recall to you my dole;
I wish not sadden you in any way .  
I loved you silently ,  without hope ,  fully , 
In diffidence ,  in jealousy ,  in pain;
I loved you so tenderly and truly ,  
As let you else be loved by any man .  
অনেক আগে চির ভালবাসার কথাগুলি খোদাই করে ছিলেন কবি আলেক্সান্ডার পুশকিন ,  আজ পর্যন্ত একটি বিশাল জনসংখ্যার জাতি শত বছর ধরে সমান ভাবে ভালোবেসে গেছে একই কবিকে ,  এমন তিনজন কবির কথা আসলেও তাঁর মধ্যে আলেক্সান্ডার পুশকিন থাকবেনই ।   রাশিয়ান ভাষাভাষীদের কাছে সময়ের সাথে যেন বেরেই চলেছে তাঁর প্রতি ভালবাসা এবং তাঁর অকালমৃত্যুর জন্য দুঃখ ।   কবি পুশকিন ১৮২০ সাল থেকে ৩ বছরের নির্বাসিত জীবন কাটিয়ে ছিলেন মলদোভার রাজধানী চিসিনাউ - এ ।  সেই কাব্য তীর্থের খোঁজেই আজ সকালে  হাঁটা দিয়ে ছিলাম শহরটির হীরক আকৃতির স্কয়ার আর সুদৃশ্য উদ্যানের মধ্য দিয়ে ,  এবং সেখানে মেজাজ খারাপ করে আবিস্কার করলাম ক্যামেরা বাবাজী কাজ করছেন না  !  
যাই হোক ,  পুশকিনের সেই কুটির বাড়ী আবিস্কার করলাম খুঁজে খুঁজে ,  গাছে ঘেরা দুই কামরার শ্যাওলাধরা টালির পরিপাটি কুটির ,  দেখেই মনে মাঝে শান্তি আসে ।  সাথে গাইড ভেতরে দেখালেন এক কামরায় কবির লেখার টেবিল ,  বইয়ের সংগ্রহ ।  অন্য কক্ষে খাবারের আসবাব ও পাত্র ।  সারা বাড়ীতে যেন কবিতা লেপ্টে আছে ,  উড়ে বেড়াচ্ছে অদৃশ্য কোন আদলে ।   পেছনের ছোট বাগানে কবির এক আবক্ষ ভাস্কর্য ।  আর বাড়ীর অন্য প্রান্তে নতুন ভবন গড়ে তাতে পুশকিন সম্পর্কিত নানা তথ্য ,  বই ,  গবেষণাপত্রের বিশাল সংগ্রহশালা ।  জাদুঘরের টিকেতের দাম মাত্র ১০ লেই হলেও ভিডিও এবং ছবি নিতে চাইলে ৩০০ লেই দিতে হবে ।   সেটার না করে কবির খাসকামরার বেশ ভালো ভিডিও করে ,  মাত্র ২টি ছবি তোলার আফসোস নিয়ে ফিরলাম হোটেলে ।  
ততক্ষণে অন্যরা প্রস্তত নতুন যাত্রার জন্য ।  অপু খুব প্রশংসা করল মলদোভিয়ানদের ,  তারা নাকি বেশ সৎ ,  ভুলে বেশি টাকা দিলেও ফেরত দিয়েছে তারা নিজে থেকে ।  এবারে গন্তব্য মোলডাভিয়া !  যা এক কালে এই দেশের অন্তর্গত হলেও এখন রোমানিয়ার অন্তর্গত ।   ঘণ্টাখানেক ধরে আঙ্গুরক্ষেত ভরা ভুমির ভিতর দিয়ে চলে অবশেষে সীমান্তে পৌঁছানো গেল ।  এযাত্রা অল্প সময়েই ছাড়পত্র মিলল নতুন দেশে প্রবেশের ।  

বিশাল দেশ আধুনিক রোমানিয়া ,  চমৎকার তার ল্যান্ডস্কেপ ।  দিগন্তবিস্তৃত সোনারঙা শস্যে ।  

রাস্তার দুই পাশেই খানিক পরপরই  কেউ না কেউ পেয়াজ ,  রসুন ,  তরমুজ ,  আঙ্গুর নানা কিছু নিয়ে বসে আছে ।  মূলত সবাইই অতি বৃদ্ধ -  বৃদ্ধা ।  সময়ে কাটাবার মধ্যম হিসেবে যেন বেছে নিয়েছে তাঁরা এই বেচাবিক্রির ফন্দী ।  

তবে এলাকায় তরুণেরা নেই বললেই চলে ।  রোমানিয়ার ২৪ মিলিয়ন লোকের ৬ মিলিয়নই নিদেশ চলে গেছে অর্থ উপার্জনের জন্য ,  যাদের অধিকাংশই তরুণ - তরুণী ।   আর মজা লাগল ঘোড়ার ব্যবহার দেখে ।  সবখানেই ঘোড়া ,  গাড়ীতে ,  চড়বার কাজে ,  পরিবহণের কাজে ,  ভুট্টা নিয়ে চলেছে -  সবখানেই ।  

কোথাও গরুর পাল আমাদের পথ আটকে ধরল

কোথাওবা আবার দেখলাম ইউরোপের প্রথমবারের মত মুরগি জবাই ,  বাইরেত ধানের পালা ,  কবুত্রের খোপ ।  

উঁচুনিচু পাহাড়ি রাস্তা ,  নেভিগেটরে দেখা গেল তার জিলাপির প্যাচ । 

এবং সন্ধ্যার ঠিক আগে আগেই আমরা প্রবেশ করলাম ট্রান্সস্যালভেনিয়ায় ।   We are in Transylvania and Transylvania is not England .  Our ways are not your ways ,  and there shall be to you many strange things .   -  -  Dracula  ( Bram Stoker )   ।  কী যে এক অজানা রোমাঞ্চ কাজ করছিল কাউন্ট ড্রাকুলার রাজত্বে প্রবেশ করতে  ,  থমথমে সন্ধ্যায় বাদুড়ের ডানার মত বিস্তার করে আসছে আঁধার , আমার সাথে পবিত্র ক্রুশ ,  ধুপ ,  রসুন নেই বটে কিন্তু যে জিনিস আছে যার ফলে তিনি আমার কিছুই করতে পারবেন না মনে হচ্ছে ,  মগজ আর কমনসেন্স । 
ট্রান্সস্যালভেনিয়ার মূল শহর ব্রাসভ ।  দারুণ সব স্থাপত্য শহরের সভানে ,  ভবনগুলো দেখে মনে হয়ে চলে এসেছি সুইজারল্যান্ডের কোন পাহাড়ি শহরে ।  সেই সাথে প্রচুর মানুষজন ।  ভ্যাম্পায়ারেরা আসছে না আপাতত এই আলো ঝলমলে শহরে ।  

 আর শহরের অদূরে পাহাড়ের গায়ে ঝকমক করছিল হলিউড স্টাইলে লেখা -  ব্রাসভ ।  

তবে মেজাজ্র আবারও খারাপ হয়েছে হোস্টেলের রিসেপসনিস্টদের ব্যবহারে ,  ভাব দেখে মনে হচ্ছে যেন আমরা ভিক্ষে করতে এসেছি ।  পারলে প্রতি ক্তহাতেই প্রতিবাদ করে আমাদের ।  !   রুমে জড়ে শ্নদ করা যাবে না ,  স্লিপিং ব্যাগ ব্যবহার করা যাবে না ,   হিটার  স্লিপিং ব্যাগ ব্যবহার করা যাবে না ,   নাস্তা পাওয়া যাবে না ,   রুমের দেয়াল ঘেঁষে কিছু রাখা যাবে না !   না তার এমনি প্রিয় শব্দ যে মনে হল যদি বলি ভাড়া দেওয়া লাগবে ,  সে উত্তর দিবে  -  না  !  !  ! 
কাল সকালে যাত্রা ড্রাকুলা দুর্গের পানে ।   কোন অজানা কফিনের দেখা পাব কী ?  সেখানে শুয়ে থাকা কোন ফ্যাকাশেদেহী যার ঠোঁট বেয়ে গড়িয়ে পড়ছে রক্ত ?  সে কাল জানা যাবে ,  আজ আপাতত সেবার অনুবাদে ড্রাকুলা পড়ে স্মৃতিটুকু ঝালিয়ে নেই ,  শুভরাত্রি - 

গতকালের কাহিনী






পূর্ব ইউরোপ - ৬  (  ইউক্রেনের দুর্গ ,  মলদোভার পপলার ) 




সকালে ঘুম ভাঙ্গালো হয়েছে  প্রভাত রবির আলোয় ইউক্রেনীয় শহরের দুর্গ ,  অরণ্য ,  নদীর দেখার জন্য ।  এবং ছবি তোলার জন্য ।  রূপকথার দুর্গ ঝকমক করছে সূর্যের কুমারি আলোয় ,  আবার নদীর দুই পাশে চুনাপাথরের আদিম প্রাচীরও আঁধার চিরে জানান দিচ্ছে তার আভাস ।  শহরের একাধিক প্রান্তে যেয়ে একাধিক দুর্গের ছবি তুলে ,  

নীল ক্যাথেড্রালের স্মৃতি মনে রেখে বাসায় চটজলদি ফিরে সোজা ইউক্রেন -  মলদোভার সীমান্তের পথে ।  উফ ,  সে কী রাস্তা !  যে কোন সময় গাড়ীর টায়ার ফেটে যেতে পারে ঝাঁকুনিতে ,  বা আচমকা পড়ে যাওয়ায় ।  চিকন সব রাস্তা ,  ইউক্রেনের অসাধারণ সব স্মৃতি প্রায় মিলিয়ে যাচ্ছিল রাস্তার ঝাঁকুনিতে ,  সেই সময় উদ্ধার করল সীমান্তের চিহ্ন ।  

মলদোভার বর্ডার গার্ডরা  অনেক বন্ধুবৎসল ইউক্রেনের তুলনায় ।  বেশ তাড়াতাড়ি সব কিছু চেক করে ,  গাড়ী প্রতি ৪ ইউরো ট্যাক্স নিয়ে ছেড়ে দিল আমাদের ।  অবশেষে আমরা মলদোভায় - 
২০০৪ সালে স্নেজানার নামের এক অসাধারণ চোখের মেয়ের সাথে পরিচয় হয়েছিল ,  সে - ই আমার দেখা প্রথম মলদোভার মানুষ ,  জানিয়েছিল সেই দেশের ওয়াইন ,  পাহাড় ,  সরল মানুষের কথা ।  এক যুগ আগের কথা ,  স্নেজানা বা স্নেজির সাথে যোগাযোগ এবার হল না বটে ,  কিন্তু মলদোভা দেখে মনে হলে টিনটিনের কোন কাহিনীতে ঢুঁকে পড়েছি -  সিলাডাভিয়া বা খেমেদে ।  তেমনি উচি নিচু পাহাড়ি পথ ,  ঘোড়ার গাড়ী ,  গ্রামের কৃষক ,  আঙ্গুরের ক্ষেত ।  খুব আপনার মনে হল দেশটাকে । 

 ( ছবিটি অপুর তোলা ) 
মনে হচ্ছিল  আর দুইটা শব্দ -  তুসকানি এবং ভিনসেন্ট !  আসলেই মলদোভার প্রথম দিকের ল্যান্ডস্কেপ একেবারে ইতালির তুসকানির মতো দেখতে ,  কেবল এখানে অনেক জায়গায়ই পাহাড়গুলোর নিচে দারুণ সব হ্রদ হয়ে গেছে জল জমে ।   আর পপলারের সারি দেখে মনে হচ্ছিল ভিনসেন্ট ভানগগের অপূর্ব কোন চিত্রকর্ম ।  

এক জায়গায় দেখা গেল রমজান নামের এক স্থান ,  দেখেই রমজান ভাই প্রবল উৎসাহে ছবি তুলে ফেললেন গাড়ী থামিয়ে - 

সেই সাথে সেখানের কিষাণীর কাছে থাকে  নেওয়া হল সুস্বাদু তরমুজ ,  আবার আঙ্গুরও খুব কম দাম ।  

 এমনিতেই তো আর মলদোভাকে বলা হয় না ওয়াইনের দেশ !  

মাঝে দুপুরের ভোজন হল একেবারে বনের মাঝে ,  যাকে বলে বনভোজন ।   

প্রায় সাড়ে চারশ কিলোমিটার গাড়ী চালিয়ে পৌঁছানো গেল মলদোভার রাজধানী চিসিনাউতে ।  কী অসাধারণ এক শহর !  কোন ব্যাটা বলেছিল মলদোভা ইউরোপের দরিদ্রতম দেশ !   তারে কান ধরে ডেকে এনে দেখানো দরকার প্রাণময় ইচ্ছল শহরটি ।  খানিকক্ষণ শহরটি ঘুরে হোস্টেলে সব রাখে চলে গেলাম স্থানীয় বাজারে ।  একেবারে বাংলাদেশী বাজার ,  কেবল মানুষগুলো শ্বেতাঙ্গ এইই আর কী  !  দামাদামি চলছে ,  আঙ্গুর ,  আপেল ,  মাছ ,  চিংড়ি সব পণ্যের বাজার ।  অবশেষে টাটকা মিনার কার্প কেনা হল আজ মাছ ভাজা খাবার আশায় । 


কিছুক্ষণ ঘোরাঘুরি হল শহরে কেন্দ্রে ,  সংসদ ভবনে ,  আশেপাশে ।  সুনিতম্বনীর দল ঢেউ তুলে চলে যাচ্ছে পথ ধরে ,  পাগল করা শহর এক !  

চোখ সামলে রাখায় দায়  (  থুক্কু -  লাইনে আসুন !  )  ।  
মলদোভা ইউরোপের সবচেয়ে সেরা ওয়াইন উৎপাদন দেশকারী দেশগুলোর একটা ।  কাজেই এখন আমরা ব্যস্ত ,  ফ্রাইডে নাইট ফেভার ।  আবার দেখা হবে -  

গতকালের কথা






পূর্ব ইউরোপ - ৫  (  ইউক্রেনের দুর্গ ,  গির্জা ,  ফসলের ক্ষেত  ) 




তারাস বুলবা নামের এক হোটেলে এসে উঠেছিলাম গোধূলির একটু আগে !  আজ্ঞে হ্যাঁ ,  তারাস বুলবার লেখক নিকোলাই গোগলের জন্ম এবং বেড়ে ওঠা এই ইউক্রেনেই !  সে হিসেবে তাঁর রচিত বেশ কিছু গল্পের নাম ছড়িয়ে আছে আশেপাশেই ।  শহর ক্যামিনেটস -   পদলস্কি এসে পড়েছি বেশ কিছুটা হঠাৎ করেই ,  ইউক্রেনের সবচেয়ে সুন্দর শহর বলে এর সুনাম আছে নদী ,  চুনা পাথরের পাহাড় ,  সবুজ বন ,  প্রাচীন দুর্গ মিলিয়ে ,  তবে আমাদের এখানে এযাত্রা আসার মূল কারণ হচ্ছে কাল রওনা হবার কথা ইউরোপের সবচেয়ে অজানা দেশ মলদোভার উদ্দেশ্যে ,  আর এই শহরে মলদোভার সীমান্তের বেশ কাছে ।  তাই এখানে আসে ,  বাকীটা অনভিপ্রেত কাকতাল মাত্র ।  
সকাল সকাল যাওয়া হয়েছিল ইউক্রেনের ২য় বৃহত্তম অর্থোডক্স গির্জা পচায়েভা মনেস্ট্রিতে ,  যদিও দর্শনার্থীরা মনে করেন কিয়েভের বৃহত্তম  মনেস্ট্রির চেয়ে এখানের ধর্মীয় ভাব গাম্ভীর্য অনেক বেশি ,  আর  ধর্মের ধব্জা ওড়াতে তারা বেশ অক্লান্ত এই সোভিয়েত পরবর্তী দেশে ।   সরু রাস্তা দিয়ে বেশ কবার পথ হারিয়ে  ( সব সাইনবোর্ড ইউক্রেনিয়ান আর রাশিয়ানে লেখা !  )  যখন পচায়েভা ভযালিতে পৌঁছেছি তখনই অনেক দূর থেকে চোখে পড়েছে সোনা মোড়া পেয়াজ - গম্বুজগুলো ঝিকিমিকি ।  প্রবেশ মুল্য নেই কোন ,   কিন্তু দর্শনার্থীদের জন্য খোলা মাত্র দুটি উপাসনালয় ,  এবং সত্যি বলতে আসলেই টুরিস্টের চেয়ে সত্যিকারের পুন্যপ্রাথী অনেক বেশি দেখালাম গির্জা প্রান্তরে ,  তবে  ভিতরে ছবি তোলা নিষেধ ছিল !  কেন ,  কে জানে ! 

এর পর ৩০ কিলো দূরের অন্য শহরে যেখানে পাহাড়ের চূড়ায় আছে হাজার বছরের পুরনো এক প্রাচীন দুরগের ধ্বংসাবশেষ ,  যা কিনা ইউক্রেনের এই অঞ্চলের একমাত্র দুর্গ যেটিকে মঙ্গলরা ১২৪০ সালে দখল করতে পারে নি ।  সত্যি বলতে দুর্গ বলতে টিকে ছিল মাত্র একটি ফটক ও কিছু দেয়াল ।   তবে যথেষ্ট ইতিহাসময়  রোমাঞ্চ ছিল সেই এলাকার বাতাসে ,  আর দেখা যাচ্ছিল উপত্যকার সমগ্র শহর ।  

ফেরার পথে  পাহাড়ের মাঝেই এক জায়গায় থামা হল খিচুড়ি আর মুরগি দিয়ে মধ্যাহ্নভোজন সারার জন্য ।  ওমা ,  খাবারের গন্ধে দকেহি বনে ঠেলে হাজিরে হয়ে গেচজে এক লালু ডগি !  

তাকেও সঙ্গী করে খেয়ে দেয়ে ,  সামান্য জিরিয়ে আবার পাহাড়ি রাস্তা ভেঙ্গে নিজের দিকে নেমে ফের যাত্রা শুরু ইউক্রেনের আদিগন্ত শস্যক্ষেতের মধ্য দিয়ে ।  
মাইলের পর মাইলে সোনালি শস্যক্ষেতে ,  মাঝে মাঝে সূর্যমুখীর আবাদ আর মিষ্টিকুমড়ার ।   ইউক্রেনকে যে সোভিয়েত ইউনিয়নের শস্যভাণ্ডার বলা হতো তা তো আর এমনি নয় ।  তবে এমন দৃশ্য দেখলেই কেন জানি মনে হয় কিশোর গোর্কি ঢুঁকে যাচ্ছে স্তেপের ঘাসের মাঝে ।   মাঝে দেড়শ কিলোমিটার ছিল প্রায় চাঁদের রাস্তা ,  মনে কিনা ইয়া বড় বড় খাবলা ওঠা বাতিল রাস্তা !   তাঁর মাঝেই সন্ধ্যার আগেই এই চমৎকার শহরে পৌঁছে যেই না তারাস বুলবা হোটেলে গেছি ,  কাল পরিচিত হওয়া নতুন বন্ধু ভেরোনিকা জানালো তারই এক বন্ধী অক্সানা আমাদেড় জন্য নামমাত্র মূল্যে একটি বাড়ী ভাড়া দিতে রাজী হয়েছে এক দিনের জন্য যা কিনা শহর কেন্দ্রে আর নদীর খুবই কাছে  !  !  আর কী ,  সেই বাড়ীতেি অবস্থান করছি সবাই ,  আর জানিয়ে রাখলাম কাল যাত্রা শুরু হছে মলদোভার উদ্দেশ্য -  

গতকালের গল্প






পূর্ব ইউরোপ - ৪  (  রঙ ঝলমলে জামোস্ক আর আলোয় রাঙা ইউক্রেন ) 




ভোরে ঘুম ভেঙ্গেছে দেশের রায় জানার জন্য ।  কী চমৎকার শুরু একটা দিনের !  ।  আচ্ছা মৃত্যুদন্ড ঠিক কী কী কারণে দেয়া হয় বাংলাদেশে ? 
এর মধ্য সকালে রান্নাঘরে যেয়ে বিশাল কেলেঙ্কারী ,  আগের রাতের দুই বোতল বুলগেরিয়ান সাদা ওয়াইন কেন হয়েছিল ,  একটা রাখা হয়েছিল ফ্রিজে !  কোন মামুর বুটা জানি একটা উধাও করে দিয়েছে কেউ বেশি আপন মনে করে  !  কী আজব মানুষ !  অন্য কিছু হাপিস করে দে ,  তাই বলে ভরা বোতল !  সকালেই হোটেলের সামনের জামোস্ক চিড়িয়াখানার সামনে গেছিলাম সেখানের গণ্ডারের ভাস্কর্যের সাথে ছবি তুলতে ,   একটা ছোট মেসেজ দিতে বন্ধুদের যে  –  যৌনক্ষমতা বাড়াবার জন্য যারা ৩৫ , ০০০ ডলার কিলো হিসেবে গণ্ডারের শিঙ কিনে তারা মহা উজবুক এবং ক্ষতিকর ধরনের মানুষ ।  তাদের জন্যই গন্ডারের মত অসাধারণ একটা প্রাণী নাই হয়ে যাচ্ছে চোখের নিমেষে ,  জানেন কি বাংলাদেশেও গন্ডার ছিল একশ বছর আগেও !  

এই ছবি তুলতে যেয়েই দেখ হয়ে গেল এক জোড়া বিশালদেহী বাদামী ভালুকের সাথের ,  যারা ইলেকট্রিক বেড়ায় ঘেরা খাঁচায় আছে বেশ মুক্ত অবস্থায় ।  এর মাঝেই অপু জানালো তার খিচুড়ি শেষ হতে একটু দেরী হবে ,  তাই শাহীন ভাই জানালেন এই সুযোগে আমরা চিড়িয়াখানাটা দেখে ফেলতে পারি ।  কিন্তু চিড়িয়াখানা জিনিসটা ছোটকালে ব্যপক প্রিয় গন্তব্য হলেও এখন খুব অপছন্দ করি ।  আমি মনে করি ভবিষ্যৎ পৃথিবীতে চিড়িয়াখানা থাকবে না ,  মানুষ প্রাণী দেখবে বুনো পরিবেশেই যেয়েই ।  এখন সাফারির মাধ্যমে যা কিছুটা শুরু হয়েছে ।  
বেশ পরিপাটি চিড়িয়াখানাটি ,  প্রত্যেক প্রাণীর জন্য বেশ ছড়ানো জায়গা ,  খেলার জন্য সরঞ্জামও আছে ,  দেখা মিলল ভাল্লুক ছাড়াও ক্যাঙ্গারু ,  দুই কুজের উট ,  আফ্রিকান সিংহ ,  শ্রীলঙ্কান চিতাবাঘ আর নানা জাতের পাখির সাথে ।  তবে  বেরোবার আগে দেখা হল দেশী উল্লুক আর মাদাগাস্কার থেকে আনা দুই জাতের লিমার  (  উচ্চারণটা লিমার ,  লেমুর না )  - এর সাথে ।  সেই সাথে তাদের কিছু কার্টুনের সাথেও ! 


চিড়িয়াখানা থেকে বেড়িয়ে মুরগি - খিচুড়ির উপাদেয় নাস্তা শেষে সজান জামেস্ক শহর কেন্দ্রে ।  প্রাচীন ,  বর্ণীল কেন্দ্রটি একটি ওয়ার্ল্ড হেরিটেজ সাইট ।  ১৬০৯ সালে যাত্রা শুরু করে বহাল তবিয়তে টিকে থাকা ঔষধের দোকানটি কেন্দ্রের ঠিক সাথেই , 

 সেখানে বেশ কিছুক্ষণ থেকে ,  রঙ বেরঙের ভ্রবনগুলোর সামনের দাঁড়িয়ে কেন সেখানে থাকিনা এই আফসোস নিয়ে সোজা রওনা দিলাম ৭০ কিলোমিটার দূরের ইউক্রেনের সীমান্তে ।  

বিশাল দেশ পোল্যান্ডের একটা জিনিস ,  যে হাজার হাজার বাড়ী আমাদের যাত্রা পথে ছিল তাদের প্রত্যেকটিই দৃষ্টিনন্দন ,  বোঝা যায় মালিকের 
রুচি অনেক উন্নত ,  আর দেশটা অনেক পরিষ্কার ।   ইউক্রেনের সীমান্তে টানা কয়েকবার পাসপোর্ট চেক ,  গাড়ীর কাগজপত্র চেক ,  গাড়ীর ইঞ্জিনের চেসিসের নাম্বার মেলানো ইত্যাদি করতে যেয়ে ঘণ্টা দেড়েক লাগিয়ে মেজাজ আগুন গরম করে দিয়েছিল বটে কিন্তু পথে পথে ঘোড়ার গাড়ী ,  কিষাণীর  পেয়াজের দোকান ,  সরল ঠেলাওয়ালা ,  আর দিগন্ত ছোঁয়া ফসলের ক্ষেত দেখে ক্ষমা করে দিলাম সন্দেহপ্রবণ ইমিগ্রেশন কর্মকর্তাদের ।  
বিশাল দেশ ইউক্রেনের ইতিহাস দখলদারিত্বের ,  শোষণের ,  বঞ্চনার ,  যুদ্ধের ,  দুর্ভিক্ষের ।  সারা বিশ্বে তাঁর দুই কৃতি সন্তান নিকোলাই গোগল আর সেরগেই বুবকাকে কে চেনে ,  কিন্তু জানে রাশিয়ান হিসেবে ।  ইউক্রেন যেন একটা অস্পৃশ্য দেশ রাশিয়ার কাছে ,  পাশ্চাত্যের কাছেও ।  এই দেশের সবচেয়ে অসোভিয়েতিও শহরের নামে লিভিভ ।  আমাদের প্রথম গন্তব্য সেখানেই ।  
সেখানেই পৌঁছেই মাথা আউলে গেল সবার ,  বিশ্বের কোন শহরে যাবার সাথে সাথে এত প্রিয়দর্শিনী ,  ফ্যাশন সচেতন তরুণীদের দেখিনি আগে ,  তাঁরা আছে সবখানেই !  

ডানাকাটা পরীরা যেন হেঁটে বেড়াচ্ছে লিভিভের রাস্তায় দল বেঁধে ।   অন্তত দুই হাজার তরুণী ছিল সেখানেই যারা বাংলাদেশে জন্ম নিলে পাড়ায় পাড়ায় ,  স্কুলে স্কুলে মারামারি হত সেই মেয়ের সাথে প্রেম করার দাবী পেশ করা নিয়ে  !   তাদের থেকে চোখ বাঁচিয়ে আমাদের হোস্টেল খুঁজে বাহির করে তাতে মালসামান রেখে উদরপূর্তি করে শহরের পুরনো কেন্দ্র ঘুরতে আমরা তখন বাহিরে । 
ইন্না আমার অনেক বছরের পুরনো বন্ধু ,  ইউক্রেনেরই মেয়ে ।  এখন প্রবাসী ।  তাকে বলতেই সে ভেরোনিকার সাথে পরিচয় করিয়ে দিল ,  ভেরোনিকাও ড্যাং ড্যাং করে রাজী হয়ে গেল আমাদের একবেলা লিভিভ ঘুরিয়ে দেখাতে ।  ব্যস ,  তাঁর সাথে দেখা হল সন্ধ্যা সাতটায় ।  দেখা হবার দশ মিনিটের মাথাতেই সে আমাদের নিয়ে গলে লিভিভ টাউন হলের  ( এটাও ওয়ার্ল্ড হেরিটেজ )  মাথায় ,  ৩৬০টা সিঁড়ি বাওয়ার পরে !  

তখন সূর্যাস্তের কিরণ ছুঁয়ে দিচ্ছিল দেড় হাজার বছরেরও বেশি প্রাচীন নগরীকে ।  যা এখন ইউক্রেনের ৫ম  বৃহত্তম শহর ।  

৩৬০টা সিঁড়ি বেয়ে ফেরা নামার পর ভেরোনিকা আরও একাধিক ক্যাথেড্রালে নিয়ে যাবার পর 

অদ্ভুত কিছু জায়গা ছুঁয়ে -  


 জানতে চাইলেম ইউক্রেনের সবচেয়ে অদ্ভুত রেস্তোরাঁ  ম্যাসন রেস্তোরাঁ সম্পর্কে ,  এবং সবাইকে খুশী করে সে জানালো ঐ রেস্তোরাঁর সদস্যপদ আছে তাঁর  ,  ফলে আমরা ব্যয়বহুল রেস্তোরাঁতে যাইই খাই না কেন ৯০ %  ডিসকাউন্ট পাব !  এটা এক অদ্ভুত খাবার জায়গা ,  প্রথম গেলে বঝায় যায় না যে খাবারের স্থান কোথায় ,  কারণ দরজা খোলে ক্লিন সেভড এক লোক ,  যার ঘরটা নির্দেশ করে আপনি প্রবেশ করেছেন সোভিয়েত  সময়ের এক জগতে ! 


কাজেই ভ্যাবাচ্যাকা খাওয়া খুব স্বাভাবিক !  যদিও তারপরও মানুষটি মৃদু হেসে অন্য দরজা খুলে আপনাকে প্রবেশ করাবে ম্যাসন রেস্তোরাঁয় যার দেয়ালে দেয়ালে আসতে অদ্ভুত সব ম্যাসনিক কারুকার্য ।  এবং কোনার ঘরে এক দারুণ ক্ল্যাসিকাল গাড়ী ।  ভেরোনিকা আব্দার জুড়ল সেই গাড়ী চেপে ছবি তোলার - 

আসলেই অদ্ভুত এক রেস্তোরাঁ ,  একবার টয়লেটে কেয়ে অপু আমাদের প্রত্যেককে জোর করল সেই সিংহাসনের মতো টয়লেটের একবারের জন্য হলেও বসার জন্য ! 

অনেক দিন পর টি - বোন স্টেক খাওয়া হল ,   


একেবারে ডিপ ফ্রিজ থেকে আনা গ্লাসে ইউক্রেনিয়ান ভদকা আনা হল ,  কারণ নিকার বক্তব্য ইউক্রেনের এসে এখানকার জিনিস খাবে ,  রাশান জিনিসের প্রতি আগ্রহ কেন দেখাবে !  কথা সত্য - 


অসাধারণ এক অভিজ্ঞতা হল রেস্তরাঁটিতে এসে এবং লিভিভে সময় কাটিয়ে ।  বিকেলে একজনকে জিজ্ঞাসা করেছিলাম একটা বিশেষ গির্জা কোন দিকে ,  তাঁরা দলেবলে এসে পৌঁছে দিয়ে গেছিল আমাদের — 
মানুষই পারে কোন অপরিচিত জায়গাকে মুহূর্তের মাঝে এত আপনা করে তুলতে ।  লাভ ইউ ইউক্রেন

দলের বাকীরা ঘুমিয়ে রীতিমত জানা দিচ্ছে নাসিকার মাধ্যমে ,  কাজেই বন্ধুরা -  কাল আবার দেখা হবে । 
 গতকালের গল্প 






পূর্ব ইউরোপ - ৩  ( পোল্যান্ডের বাইসন ) 




সকালে ঘুম ভেঙ্গেই শুনি পাশের রুম থেকে ভেসে আসছে বড় ভাইদের  দ্বৈত নাসিকাসঙ্গীত  !   আর জানালার বাহিরে কুয়াশাময় পৃথিবী !  কী বিটকেল শুরু একটি অসাধারণ সম্ভাবনাময় দিনের !   ঘন কুয়াশা আর মেঘের মাঝেই হাসি মুখে নাস্তা করে বাস্কেটবলের শহর কাউনাস অল্প ঘুরে হাইওয়ে ধরে চলা শুরু হল অন্য দেশের দিকে ,  সময় তখন সকাল সাড়ে আটটা !  এমন সকালে প্রতিদিন যাত্রা শুরু করতে পারলে তো বেশ হয় ,  হাতে অনেক সময় থাকে ঘোরাঘুরির ।  

ধোঁয়ার মত কুয়াশার চাদর ছিড়ে যখন সূর্য উঁকি দিল ততক্ষণে আমরা পোল্যান্ডের সীমান্তে প্রায় পৌঁছে গেছি ।  মাঝে ছোট ছোট শহর ,  মৃত কিছু গ্রাম ,  গোলাঘরের ভগ্নস্তূপ ,  গরুর পাল কিন্তু মানুষের উপস্থিতি নেই বললেই চলে ।  ক্ষুদে জনপদ খুবই আপন লাগে আমার সবসময়ই ,  বুকের মধ্যে কেমন যেন রিন রিন করে ওঠে  সেখানের জীবনধারা চিন্তা করতে ।  ঐ যে দাদীমা ঝরা পাতা পালা করছেন আঁকশি দিয়ে উনি কী বিড়বিড় করে হিম বাতাসকে অভিসম্পাত করছেন ,  নাকি আওড়াচ্ছেন ঝরা পাতা নিয়ে রবার্ট ফ্রস্টের রঙিন কবিতা ।  ঐ যে দুই কিশোর স্কুলে যাবার পথে অবাক হয়ে তাকাচ্ছিল আমাদের দিক ,  তারা কি এমনতর বিদেশী আগে দেখে নি ?  জানালায় করুণ সাদা গোলাপটি কি রেখেছে কোন বিষণ্ণ বধূ ?  এমন জায়গায় থাকতে পারলে বেশ হয় বলে চিন্তা করি মাঝে মাঝে ,  কিন্তু আসলেই কি থাকতে পারব এত নিরবিলি ,  নিশ্চিন্ত জীবন নিয়ে ?  নাকি ,  ধুত্তরি বলে বেড়িয়ে পড়ব জীবনের পথে ।  
অবশেষে পোল্যান্ডের সীমান্ত রেখা অতিক্রম করে অদেখা এক ভূখণ্ডে ঢুকলাম আমরা ,  অবশ্য দলের বাকী তিনজন আগেই দেশটি দর্শন করে গেছেন ,  আমিই নতুন আগন্তক বলা চলে ।  বিশাল দেশ পোল্যান্ড ,  এবং মূলত সমতল ।  মাইলের পর মাইলে শস্যক্ষেত নজরে আসছে একেবারে প্রথম থেকেই ,  আর সুঠাম কিছু ঘোড়া ।  তাদের পেশীবহুল চকচকে শরীর দেখে অরোক্যানিয়ায় পাবলো নেরুদার দেখা পারচেরন ঘোড়ার কথা কথা মনে আসল ।  সেই সাথে ছিল কয়েক বার দেখা হাজার হাজার স্টার্লিং - এর ঝাঁক ,  কী দারুণ ভাবেই না আকাশের ক্যানভাসে ইচ্ছা মতো দিক পরিবর্তন করে দারুণ সব চিত্র সৃষ্টি করছিল তারা ।  

পোল্যান্ডের শতকরা ২০ জন মানুষ নিহত হয়েছিলেন ২য় বিশ্বযুদ্ধে ,  মানে প্রতি পাঁচ জনে একজন  !  তারপর চলেছে সোভিয়েতদের নির্লজ্জ দখলদারি ।  পূর্ণ স্বাধীনতা পাবার পর মিলিয়ন মিলিয়ন পোলাক  (  পোল্যান্ডের অধিবাসীদের আমরা পোলিশ বললেই তাঁরা আসলে পোলাক ,  এটা প্রথম জেনেছিলাম মার্লোন ব্রান্ডোর A Streetcar  named Desire  )  জন্মভূমি ছেড়ে চলে গেছে অন্য দেশ ,  জীবনের ভয়ে ,  জীবিকার তাগিদে ।   কয়েক কিলোমিটার পরপরই দেখা মিলল গোরস্থানের ,  ক্রুশে মোড়া স্থানগুলি যেন মনে করিয়ে দিচ্ছে বারংবার এই মাটিতে মৃত মানুষের স্মৃতি ।   
মাঝে পোল্যান্ডের একাধিক শহরের ভিতর দিয়ে যাবার সময় ইতিহাস ঘেটে দেখি নাৎসিরা এই শহরের অর্ধেক মানুষই খুন করেছিল ।  আবার ফিনিক্সের মত জেগে উঠেছে নতুন পোল্যান্ড ।  আর দেখা মিলল গির্জার ,  নানা গড়নের  ,  নানা আকৃতির !  কোনটা পদ্মের মতো ,  কোনটা পেয়াজ আকৃতির ,  কোনটা লম্বা মাস্তুলের ধরনে ।   পোল্যান্ডেই ইউরোপের মধ্যে সবচেয়ে প্রবল প্রতাপে রাজত্ব করছে ক্যাথলিক বিশ্বাস ।  এখনো পোল্যান্ডের বাচ্চারা বাবা - মার সাথে নিয়মিত গির্জার যায় রবিবারে যা ইউরোপের অধিকাংশ অঞ্চলে পরিণত হয়েছে অতীত ইতিহাসে ।  অবশ্য পোল্যান্ডের এই ধর্মভীতি বা ধর্মপ্রীতির পিছনে অন্যতম বড় অবদান এই ভূমিরই সন্তান পোপ ২য় জন পলের ।  

ইউরোপিয়ান বাইসন হচ্ছে ফিনল্যান্ডের বৃহত্তম স্থলচর স্তন্যপায়ী প্রাণী ।  একসময় প্রায় বিলুপ্ত হয়েই গেছিল মানুষের লোভের আর বোকামির কারণে ,  এখন কিছু ফেরত আনা গেছে ,  রক্ষা করা গেছে আপাতত স্রেফ স্মৃতি হবার হাত থেকে ।  পোল্যান্ডের অতি বিখ্যাত ভদকার নাম বাইসনের ঘাস ।  সেইটা ছাড়াও বাইসনের প্রতিকৃতি রাখা হয়েছে প্রায় সবখানেই ।  এমন একটার সাথেই সবাই মিলে ছবি তোলা হল স্মৃতি রক্ষার জন্য — 

চমৎকার ডেকোরেশনের এক রেস্তোরাঁয় সারা হয়েছিল দুপুরের খাওয়া ,  বিখ্যাত পোলিশ বিয়ার সহযোগে  -  

রাস্তায় একটু তাড়া ছিল পরবর্তী গন্তব্যের জন্য ,  পথি মধ্যে ঠিক হল আজ ইউক্রেনে যাওয়া  বাদ থাক ,  আমরা বরং কাল সকালে পোল্যান্ডের ইউনিক একটি শহর ,  ঐতিহাসিক সৌন্দর্যমন্ডিত শহর জামস্কে এক রাত থেকে যেতে ।  
সেখানেই অনেক ঝামেলা করে নতুন থাকার হোটেল খুঁজে ফিরতে বেঁকে গেল রাত নয়টা ।   যাও বা আজকের রোজনামচা  লিখতেই হাত দিয়েছি এর মাঝে যেতে হল সুপার মার্কেটে ,  অপুর রান্নার সব সরঞ্জাম কিনতে ।   সেখান থেকে ফিরতেই এক  পাক্কা ঘণ্টা ,  কারণ পোল্যান্ডের এই  অঞ্চলে ইংরেজির চল নেই বললেই চলে !  অনেক সময় লাগল যে কোন কিছু বোঝাতে ,  যেমন এক হোটেলে যেয়ে বললাম  –  Can i please see the rooms ? 
সেই মহিলা আবার কাকে জানি ফোন করে দুইবার বলল see the rooms ?  see the rooms ?   তারপর এক চওড়া হাসি দিয়ে বললে ,   Off cousre  !   বোঝা গেল উনি ফোনে কোন ইংরেজি জানা বন্ধুর কাছে জেনে নিচ্ছিলেন see the rooms ?  মানে কী ? 
কতসব মজার ঘটনা ঘটল আজকে ,  ব্যবহৃত পেট্রোল পাম্পের নজলের উপর মাকড়সার বোনা জাল দেখলাম ,  দারুণ সূর্যাস্ত দেখা হল ,  লুবলিন শহরের স্থাপত্য উপভোগ ,  সবচেয়ে মিষ্টি এক পোলাক তরুণীর বিস্ময় মাখা হাসি -  -  - 

কিন্তু এখন  খাবারের ডাক পড়েছে ,  কাল আবার দেখা হবে ।  আর হ্যাঁ ,  কাল বিরিয়ানি হবে ইউক্রেনে না হয় শ্যাম্পেন ।  রায়ের আপিলের রায়ের পরে -  -  - 
গতকালের গল্প এইখানে






পূর্ব ইউরোপ - ২  (  বাল্টিকের দেশগুলো ) 




রাতে সাড়ে বারটা ,  আধা ঘণ্টা আগে পৌঁছালাম লিথুয়ানিয়ার ২য় বৃহত্তম শহর কাউনাসে ।  হোটেল ম্যাগনাসে  সীট বুক দেয়া ছিল ,  একটা থ্রি স্টার হোটেল হিসেবেও বেশ কম মূল্যে সীট রিজার্ভ করা ছিল বটে কিন্তু প্রথমেই রিসেপসনিস্ট মিষ্টি হাসি দিয়ে জানাল আমাদের রুম ৭ তলায় ,  কিন্তু ওয়াই ফাই ১ তলা ছাড়া কাজ করে না   !  !  !  মনে পড়ল জাগরেবের এক হোস্টেলে ওয়াই ফাই নিয়ে অভিযোগ করাই তারা জিজ্ঞাসা করেছিল , 
Why u need Wi Fi ? 
মেজাজ খারাপ করে জিজ্ঞাসা করেছিলাম -  why u need water ? 
যাই হোক ,   ব্যাগ মেঝেতে ফেলে ,  চট জলদি শাওয়ার নিয়ে জানালা দিয়ে বিখ্যাত কাউনাস ক্যাথেড্রাল দেখতে দেখতে আর পথে সংগ্রহ করে ফরাসী দেশের পাহাড়ি রেড ওয়াইন চাখতে চাখতে মনে করছি আজকের ঘটনাপঞ্জি - 
সকাল সাড়ে ন্যতায় যাত্রা শুরু হেলসিংকি থেকে ,  তখনি গাড়ীর মিটার একেবারে জিরো কিলোমিটার করে রাখা হল যেন যাত্রা শেষে জানা যায় কত চন্দ্রদূরত্ব অতিক্রম করা গেল এবারের পাগলামিতে ।  

 হেলসিংকি বন্দরে পৌঁছে জাহাজের জন্য অপেক্ষারত আমরা  ৪ জন - 

উল্লেখ্য রমজান ভাই এবং শাহীন ভাই ১৯৯১ সালে সাইকেল ভ্রমণ শুরু করেছিলেন নয়াদিল্লির উদ্দেশ্য ,  সেখান থেকে নেপাল হয়ে মস্কো পর্যন্ত বিমানে চেপে ফিনল্যান্ড এসে আটকে যাওয়া নানা কারণে ।  কিন্তু ভ্রমণ আজও অব্যাহত রেখেছেন দুই বন্ধু ,  শুধু দুই চাকার সাইকেলের বদলে এখন চার চাকার গাড়ীতে ।  
২ ঘণ্টার বাল্টিক সাগর অতিক্রম করে এস্তোনিয়ার রাজধানী তাল্লিন পৌঁছেই পুরনো তাল্লিনের এক পাশ দিয়ে সোজা ধরলাম লাটভিয়ার রাস্তা ।  পথে কেন এস্তোনিয়ান ভাষায় STOPকে একটা P যোগ করে জোরদার STOPP করা হয়েছে কিনা ?  ? 

সেটা নিয়ে চিন্তা করতে করতেই দুপুরের ভোজনের সময় হয়ে গেল ,  শাহীন ভাইয়ের স্ত্রী আমাদের জন্য ছাগ মাংসের চমৎকার বিরিয়ানি রান্না করে দিয়েছিলেন লেবু ,  কাঁচা মরিচ ,  লাল পেয়াজ সহ ! 


খাবার শেষে বড় এক মগ কফি  (  ফিনিশ ভাষায় Kahvi আর ফিনিশ ভাষায় Kohvik )  পান করতে করতে গাড়ীতে তেল ভরে ফের যাত্রা শুরু এই সমতল দেশের বন আর প্রান্তর চিরে ,  পথে দুটো শিকারি বাজ চোখে পড়ল ,  আর এক দল পরিযায়ী সারস ,  সেই সাথে এস্তোনিয়ার আবাসিক পাখি ধলামাণিকজোড়  (  বাংলাদেশে মহাবিপন্ন ,  হয়তো বা বিলুপ্ত আজ )  ,  কিন্তু কোন এল্ক হরিণের দেখা মিলল না এযাত্রা ।  
ক্ষুদে দেশটি পাড়ি দিতেই লাটভিয়া ,  সেখানের রাজধানী রিগা আসতে আসতেই সন্ধ্যা ।  এযাত্রা আর রিগা নয় ,  তাই সেখানের অবস্থিত বিখ্যাত পরিচালক সেরগেই আইজেনস্টাইনের বিখ্যাত স্থপতি পিতার তৈরি ভবনগুলো আর দেখা হল না ।  বরং ফাঁকে ফাঁকে আলাপ করে ঠিক হল আগামীকাল পোল্যান্ডে কয়েক ঘণ্টা কাটিয়ে সীমান্তে কোনরকম সমস্যা না করলে ইউক্রেনে প্রবেশ করব সবাই ।  
আবারও সীমান্ত অতিক্রম ,  নেই কোন বিশেষ রক্ষী ,  কোন কাঁটাতারের বেড়া ।  গাড়ীতে বেজে চলেছে বাংলা ব্যান্ড সঙ্গীতের সবচেয়ে জনপ্রিয় গান - 
 সেই তুমি কেন এত অচেনা হলে  , 
 এই আমি কেন তোমাকে দুঃখ দিলেম ? 

আকাশে তখন তারার মেলা ,  সপ্তর্ষি যেমন দেখা দিয়েছে দিগন্ত শুয়ে তেমনি আছে আকাশে অন্য দিকে ক্যাসিওপিয়া ।  এর মাঝেই কত নদী প্রান্ত পেরিয়ে আমরা চলে এসেছি লিথুয়ানিয়ায়  !  সকালেই ঘুম ভেঙ্গেছে ফিনল্যান্ডে ,  একদিনেই ৪ দেশে পা দিয়ে  ভিসার জটিলতা না থাকার জন্য ইউরোপিয়ান ইউনিয়নের প্রতি একটা মুগ্ধতা প্রকাশ করলাম ,  সেই সাথে স্মরণ করলাম প্রথমবার এস্তোনিয়া আসার সময় ২০০৬ সালে মাত্র ১ দিনের জন্যও আলাদা ভিসা লেগেছিল ! 

 ( অপু আর শাহীন ভাই  ) 
চমৎকার একটা শরতের সন্ধ্যা পার করে আমরা যখন নানা জায়গায় গোত্তা খেয়ে ,  পথে ট্যাক্সি ড্রাইভারকে জিজ্ঞাশা করে এই হোটেলে আসলাম তখন প্রায় মধ্যরাত কাজেই কিচেন বন্ধ ,  অন্য খাবার সুযোগও নেই বললেই চলে ।   যদিও তাতে আফসোস নেই কোন ,  দুপুরের বিরিয়ানি এখনো ঝম হয় নি ,  আর সাথে আছে ফরাসী অমৃত আর আছেন আপনারা । 
সত্যি বলতে ,  যারা আমাদের পূর্ব ইউরোপের এই দিনলিপি আগ্রহ ভরে পড়ছেন আমি কায়মনোবাক্যে আশা করছি আপনি আমাদের সাথে যদি থাকতেন !  কাল আবার দেখা হবে ,  হয় ইউক্রেনের কোন পাহাড়ি গ্রামে বা পোল্যান্ডের কোন শহরে -  -  -  শুভ রাত্রি ।  







 পূর্ব ইউরোপ - ১  ( পরিকল্পনা ) 



ব্লগার ওডিন বলল -  অণুদা ,  যতই ঘোরাঘুরি করেন আপনার বিবেচনায় আপনার সেরা ভ্রমণ অভিজ্ঞতা বাংলাদেশের উত্তরবঙ্গে আর পূর্ব ইউরোপে !  জানতে চাইলাম -  কেন ?  উত্তর মিলল ,  আসলে এই জায়গাগুলোর নাম আমরা সবাইই জানি কিন্তু নিজে যেয়ে দেখার লোক কম ।  ইউরোপে তো ফি বছর কম মানুষ যায় না ,  অথবা সেখানে থাকা বাঙ্গালীর সংখ্যাও নেহাত কম নয় ,  কিন্তু প্যারিস ,  লন্ডন ঘুরতে মানুষ যতটা ব্যস্ত বুখারেস্ট বা বেলগ্রেডের ব্যাপারে ততটাই উন্নাসিক ।  যদিও এখন পর্যন্ত পূর্ব ইউরোপ বলতে যে ভৌগোলিক এলাকা বোঝানো হয় তার গেছি কেবল সাবেক যুগোস্লাভিয়া থেকে জন্ম নেওয়া স্লোভেনিয়া আর ক্রোয়েশিয়ায় ।  চেক প্রজাতন্ত্র ,  স্লোভাকিয়া ,  হাঙ্গেরি ,  পোল্যান্ডকে পূর্ব ইউরোপ বললে সেখানের বন্ধুরা রাগ করে ,  বলে এটা মধ্য ইউরোপ  !  আর এস্তনিয়া ,  লিথুয়ানিয়া ,  লাটভিয়া তো বাল্টিকের দেশ !  তাই পূর্ব ইউরোপের বিশাল এলাকায় পা ফেলা হয় নি আজও ,  চোখে মেলে দেখা হয় নি দানিয়ুবের বিস্তার ,  কারপেথিয়ান পর্বত ,  কৃষ্ণসাগরের জল ।  
সেই অতৃপ্তি ঘোচাতেই যাত্রা শুরু হচ্ছে আগামীকাল ,  সকাল সাড়ে দশটায় ।  
ফিনল্যান্ডের রাজধানী হেলসিংকি থেকে গাড়ী চেপে জাহাজঘাট যেয়ে বিশাল জাহাজের বাল্টিক সাগর পাড়ি দিয়ে ক্ষুদে দেশ এস্তোনিয়ার রাজধানী তাল্লিনে পৌঁছে শুরু হবে আসল ভ্রমণ ।  বাংলাদেশের গত এক বছর থাকার সময় অসাধারণ কিন্তু প্রকৃতি ভ্রমণ হয়েছে -  পাহাড়ে ,  সাগরে ,  বনে ,  নদীতে ,  হাওড়ে ।  খুব ইচ্ছা করত প্রতিদিনের অভিজ্ঞতা নিয়ে ছোট ছোট ব্লগ লিখব ,  যাতে সেই সময়ের খাঁটি নির্যাসটুকু পাওয়া যায় ,  আপনাদের সাথে প্রতিদিনই থাকতে পারি ।  কিন্তু সেই ইচ্ছা পূর্ণ না হবার পিছনে মূল কারণ ইন্টারনেটের সমস্যা  ( যে জায়গাগুলোতে যেতাম সেখানে ফোনের নেটওয়ার্কই পেতাম না আর নেট !  )  ,  আর দ্বিতীয় কারণ ল্যাপটপে চার্জ দেবার উপায় খুঁজে না পাওয়া !  আশা করি আমাদের পূর্ব ইউরোপ ভ্রমণে সেই সমস্যা খুব একটা প্রকট হবে না ,  তাইই আশা করছি প্রতিদিনই খুব অল্প করে হলেও পথে থেকেই সচলায়তনের মাধ্যমে সবার সাথে যুক্ত থাকার ।  
ভ্রমণের মূল আয়োজক আমার বড় ভাই তানভীর অপু  (  এমনকি এই ভ্রমণে আমার সমস্ত খরচ ,  পানীয় আর বিমান ভাড়া বাদে ,  সেই বহন করছে !  কাজেই এই প্রথম কোন স্পন্সর পেলাম বলা চলে  !  )  ,  সাথে আছেন ফিনল্যান্ডের বাসিন্দা দুই বড় ভাই রমজান ভাই এবং শাহিন ভাই ,  যাদের দুইজনের বিশ্বের এই অজানা অঞ্চলে ভ্রমণের পূর্ব অভিজ্ঞতা আছে ।   আর আমি পরিকল্পনাকারী ।  ব্যস  –  এইই আমাদের এবারের দল ।  
আপাত পরিকল্পনা -  
কাল দুপুরে তাল্লিন থেকে রওনা দিয়ে বাল্টিক হাইওয়ে ধরে সৈকত নগরী পারনুর উপর দিয়ে গোত্তা মেরে লাটভিয়ার রাজধানী রিগা আর সেই কিউট নদীটাকে টাটা বলে সোজা লিথুয়ানিয়ার কাউনাস শহরে যেয়ে বিখ্যাত ক্যাথেড্রাল দেখে বিশ্রাম নিব ।  
পরদিন কাউনাস ঘুরে আবারও যাত্রা পথে -  এরপরেই বিশাল দেশ পোল্যান্ড ,  সেখানের রাজধানী ওয়ারশ ,  আর সবচেয়ে সুন্দর শহর ক্রাকোভ দেখা হবে যাওয়া বা আসার পথে ,  সেই সাথে নাৎসিদের সবচেয়ে বড় কনসেন্ট্রেশন ক্যাম্প অসউইৎজ ,  যেখানে ১০ লক্ষ ইহুদি যুদ্ধবন্দি গ্যাস চেম্বারে মেরেছিল নাজীরা ,  আছে দর্শনের তালিকায় ।  তার পরের পরিকল্পনা নির্ভর করছে জনাব ভ্লাদিমির পুতিনের উপরে ।  উনি যুদ্ধ বাঁধিয়ে ঝামেলা না করলে বিশাল দেশ ইউক্রেনের ঝলমলে ক্যাথেড্রাল এবং আকশ ছোঁয়া কারপেথিয়ান পর্বতমালা দেখতে দেখতে  ( কিয়েভ থেকে অনেক দূরে থাকব এবার )  সোজা চলে যাব ইউরোপের সবচেয়ে অজানা দেশ মলদোভাতে ।  সেখানের রাজধানী চিসিনাউতে আছে পুরনো বন্ধু অক্সানা বুখোচি ,  তারই তত্ত্বাবধানে যাবার কথা কৃষ্ণসাগর তীরে । 
তারপর দানিয়ুব ডেল্টা বা বিশ্বখ্যাত দানিয়ুব ব - দ্বীপ ,  সেখানের গোলকধাঁধাঁয় ঘুরে ,  লাখো লাখো পেলিক্যান পাখিকে প্যাঁক প্যাক বলে চলে যাব রুমানিয়ার কুখ্যাত কিন্তু সবচেয়ে সুন্দর স্থান ট্রান্সালভেনিয়ায় ,  যেখানে ব্রাসভ শহরের কাছেই আছে বিখ্যাত ব্রান দুর্গ ,  যাকে বিখ্যাত কাউন্ট ড্রাকুলার দুর্গ বলে  ! 
ড্রাকুলার কবল থেকে রক্ষা পেলে আরও দুটো দুর্গ দেখে ইউরোপের সবচেয়ে ফ্যাশন সচেতন নারীরা বাস করে যে রাজধানীতে সেই বুখারেস্টে ফুটবল নিয়ে কথাবার্তা বলে সোজা বুলগেরিয়ার রাজধানী সোফিয়াতে ।  বন্ধু ইভো তোপালিলভ চাকরি করে বুলগেরিয়ার ২য় বৃহত্তম শহর প্লবদিভের পুরাতত্ত্ব জাদুঘরে ,  তাকে এক ঝলক চমক দিয়ে  যাচ্ছি পৃথিবী ইতিহাসের দুই গুরুত্বপূর্ণ মানুষ অ্যারিস্টটল এবং তাঁর ছাত্র আলেকজান্ডারের মাতৃভূমি ম্যাসিডোনিয়ায় ।  সেখানে রাজধানী Skpoje তে (  যা আবার মাদার তেরেসার জন্মস্থান )  থাকে মডেল বন্ধু আন্না কিয়োরস্কা ,  যে আমাদের নিয়ে যাবে ইউরোপের সবচেয়ে প্রাচীন হ্রদ ওহরিদে ।  হ্রদটির বয়স ৩০ লক্ষ বছর !  উল্লেখ্য যে শেষ হিমযুগের সময় ইউরোপের প্রায় সব হ্রদে নতুন করে জল ভর্তি হয়ে গেছিল ,  কিন্তু ওহরিদে সেই প্রাচীন জলই আছে  ! 
ম্যাসিডোনিয়া থেকে সোজা গ্রীসের মিতিওরা ,  যার উঁচু উঁচু পাহাড়ের মাথায় হাজার বছরের পুরনো ক্যাথেড্রালগুলো দেখলে অন্য জগতের কথায় মনে হয় , এইটাই আমাদের এবারের যাত্রা দক্ষিণতম বিন্দু !   সেখানে এক রাত থেকে ভূমধ্যসাগরতীরের আলবানিয়ায় ।  সেখানের রাজধানী তিরানাতে তিন ঘনিষ্ঠ বন্ধু থাকে ,  যাদের মধ্যে মীরাকে পৃথিবীর সবচেয়ে সুন্দর সবুজ চোখে অধিকারিণী বলেই মনে হয়েছে এত দিন ,  তাদের তত্ত্বাবধানেই ঘোরাঘুরির ফাঁকে অল্প সময়ের জন্য যাওয়া হবে ইউরোপের নবতম দেশ কসোভোতে ।  
তারপর মন্টিনিগ্রা ,  বিশেষ করে বুদভা শহরের সন্ধ্যা আর কোঁকড়াচুলো মায়া কাবুলিকোভার হাসির জন্য ।  ফের প্রবেশ করা হবে বসনিয়া - হার্জেগোবভিনায় ,  বিশেষ করে সারায়েভোতে ।  সেখানে থেকে সার্বিয়ায় তিলোত্তমা নগরী বেলগ্রেড ,  যেখানে থাকবে সেই দেশের বন্ধু ইভা মার্তিনোভা ।  
এবার ঘরে ফেরার পালা ,  পথে হাঙ্গেরির বালাতন হ্রদে রবি ঠাকুরের স্মৃতি বিজড়িত স্থান দেখে  ,  স্লোভাকিয়ায় ত্রেঞ্চিনে ইতিহাসের সবচেয়ে কুখ্যাত এবং সম্ভবত প্রথম মহিলা সিরিয়াল কিলার কাউন্টেস এলিজাবেথ বাথোরির দুর্গে ঢুঁ মেরে ,  আবার পোল্যান্ড ! 
তারপর আর জানা নেই আপাতত !  !  ! 
 মানে কবে ফিরব ,  কিভাবে ফিরব আপাতত বলা যাচ্ছে না  !  পোল্যান্ড থেকে ফেরি করে এস্তোনিয়া ফিরতে হতে পারে ,  নতুবা ফের বাল্টিকের তিন ক্ষুদে দেশ গাড়ীতে পাড়ি দিয়ে তাল্লিন এসে জাহাজে করে হেলসিংকি ফেরা হবে !  যে পরিকল্পনা বললাম এতক্ষণ হয়ত পথে নামার পর এর অনেক কিছু পরিবর্তিত হবে ,  অনেক নতুন কিছু যোগ হবে ,  বাদ যাবে একাধিক গন্তব্য ।  
সেটা জানার জন্য ,  পূর্ব ইউরোপের অজানা ভূখণ্ডে যতক্ষণ আছি আমরা ,  সঙ্গী থাকুন !    (  আর কোন পরামর্শ থাকলে মন্তব্য জানান )  ।   আগামীকাল আবার দেখা হবে ছবি সহ - 







তবু কেবলই দৃশ্যের জন্ম হয় -  ২



শরতের রাত দীর্ঘ তখন ,  বাংলাদেশ হলে হেমন্ত বলা যেত ,  উত্তরের দীর্ঘ সূর্যময় দিন আস্তে আস্তে গেরিলা আক্রমণে দখল করে নিচ্ছে আসন্ন শীতের অন্ধকার ।  সন্ধ্যা এখন ঝুলে থাকে আলোআধারির আকাশে দীর্ঘক্ষণ ,  রাত্রি দ্বি - প্রহরেও মৃদু আবছা আলো ফেরারি প্রেতাত্মার মত ঘুরে বেড়ায় ইতস্তত ।  জার্মান বন্ধু ম্যাথিয়াস গ্যাঞ্জারের সাথে গিয়েছি বড়শি দিয়ে মাছ ধরতে এক ফিনিশ হ্রদে ।  মাছ ধরায় ও রান্নায় দারুণ দড় ছেলেটা ,  প্রায়ই বিশাল সব পাইক আর পার্চ মাছ খেলিয়ে তুলে আনে জলের অতল থেকে শিল্পীর দক্ষতায় ।  কূলকিনারাহীন হ্রদের তীরে পাইন কাঠের ঘাট ,  যেখানে বসার বেঞ্চিও আছে ,  তারই একদিকে দুটো ফোল্ডিং চেয়ার পেতে ,  সোনালি তরলের বোতল খুলে Anna Antti Ahvenia  ( আনতি হচ্ছে ফিনিশ হ্রদের মাছের দেবতা বা স্পিরিট ,  যা চাইলে শিকারিদের তুষ্ট করতে পারে মাছ উপহার দিয়ে )  বলে দিলাম ছুঁড়ে বড়শি হ্রদের কালো জলে ।  তখন রাত একটা ।  
মাছ ধরা পড়েছে টুকটাক ,  আসলে এমন ট্রিপে আমি সুযোগ পেলেই যেতাম নিসর্গ উপভোগের জন্য ,  আদিম হ্রদ আর অরণ্যের নিস্তব্ধতার সঙ্গীত শুনতে ,  মাছ পাওয়া বা না পাওয়ার জন্য না ।  ঘণ্টা পেরিয়ে যাচ্ছে স্বর্গীয় পরিবেশ ,  হঠাৎ খেয়াল করে দেখি সারাটা আকাশ যেন কেমন অদ্ভুত নীলাভ হয়ে গেছে ,  তার সাথে যোগ দিয়েছে সাধারণত কালচে হয়ে থাকা আজকের নীল বন ,  আকাশের ছায়া পড়ে সমস্ত হ্রদ হয়ে গেছে গাঢ় নীল ,  আমার বসার চেয়ার ,  কাঠের ঘাট সবই নীলচে !  এবং দারুণ চমকে খেয়াল করে দেখি ম্যাথিয়াসকেও অন্য জগত থেকে আসা নীলমানবের মত দেখাচ্ছে ,  যার ফ্রেঞ্চ কাট দাড়ি হয়ে গেছে গাঢ় নীল বর্ণের ।  
তখন রাত তিনটা ।  
এমন নীল মহাবিশ্ব দেখার  অপূর্ব মুহূর্ত আর ঘটে নি কখনো এখন পর্যন্ত ।  
 ( আমরা যাইনি মরে আজও  – 
তবু কেবলই দৃশ্যের জন্ম হয়
অনেক দৃশ্যের সময় ক্যামেরা থাকে না হাতে ,  অসংখ্য মুহূর্ত কেবল মনের পর্দায় দাগ কেটে যায় কিন্তু অন্যের সাথে ছবি মাধ্যমে ভাগাভাগি করে নেওয়া যায় না উপভোগের আনন্দ ।  ভাবলাম সেই ছবিহীন অপূর্ব সুন্দরকে অল্প কথায় ব্লগে প্রকাশ করি একে একে । 
কী বলেন ?   ) 






২৯ ফেব্রুয়ারির সকাল



লাওয়াছড়ার বনের এক সরু ঝিরির দুই ধারে নিরব বসে আছি আমরা ,  আমরা বলতে মানবসঙ্গী কেবল বন্ধু সায়েম চৌধুরী যে ৪০ গজ দূরে ঝিরিটি যেখানে বাক নিয়ে বনের গহনে সেধিয়ে গেছে সেই কোণে বসে অধীর আগ্রহে প্রতীক্ষা করছে এক বিরল পাখির ,  যার নাম লম্বাঠোঁট - দামা ।  অত্যন্ত লাজুক আমাদের এই পালকওয়ালা বন্ধুটি ,  টানা কয়েক ঘণ্টা মূর্তির মত নট নড়নচড়ন অবস্থা থাকলে হয়ত আমাদের কৃপা করে সে বেরোতেও পারে ঝিরির জলের আশেপাশে খাবারের সন্ধানে বা নিছক বনবিহারে ,  সেই আশাতেই কাক ভোর থেকে ঠাই বসে আছি ঝিরির দুই বাঁকে দুই জন ,  যাতে অন্য দিকে সে খুনসুটিতে ব্যস্ত থাকলেও যেন নজর না এড়িয়ে যায় ।  
নিরব আমাদের নিয়ে প্রকৃতির সরবতা যেন বাড়তেই আছে সূর্যের আলো বাড়ার সাথে সাথে ।  ঝিরির জল বয়ে চলেছেই নিরবিচ্ছিন্ন Moonlight Sonataর মত টুংটাং ধ্বনি তুলে ,  স্বচ্ছ অগভীর জলের নিচে সোনারঙা মোটা দানার মাটি দেখা যায় ,  জায়গায় জায়গায় ডাল পাতা পড়ে তৈরি করেছে নানা প্রাকৃতিক স্থাপত্য ,  পচে গলে গেছে গাছের বাকল ,  তাতে গাছের ভিতরের ডালের রঙ ,  শরীরে গজিয়ে ওঠা শ্যাওলার সাথে মিলে তৈরি করেছে বাঙময় ক্যানভাস ।  
টুকরো টুকরো ভাঁট ফুলের মত ফুলকি দেওয়া রাতের আকাশের তারারা যেন দল বেঁধে বিশ্রাম নিচ্ছে ঝিরির জলে এবং কাঁদায় ,  আলগা অবহেলায় আলগোছে ঘুমের মাঝেই যেন দুলে দুলে অবস্থান পরিবর্তন করছে এই সফেদ বিস্ময়েরা ,  ঠিক যেমন করে ঘূর্ণায়মান পৃথিবীর আকাশের অনন্ত নক্ষত্রবীথি ।  নানা জাতের পাখির কলকাকলি জানান দিচ্ছে বনের সরব আত্মার অস্তিত্বের ,  গোটা দুই অ্যাবটের - ছাতারে পাশ দিয়েই উড়ে গেল রঙধনু আবিরের স্মৃতি ছড়িয়ে ।  
ঝিরিতে এক চলমান ছায়া দেখেই ভীষণ চমকে উপর দিকে নজর দিলাম কোন শিকারি পাখি দেখায় আশায় ,  তার বদলে চোখে পড়ল বাতাসে খসে পড়ে একটা বড়সড় পাতা ,  লাল - খয়েরি বিস্ময়টি কেমন যেন দুলে ঘুরে ভাসতে ভাসতে তার ছায়াটির উপরে নোঙর করল কয়েক মুহূর্তের মাঝেই কিছু অসীম ভাল লাগার মুহূর্তের জন্ম দিয়ে ,  তার পরপরই শুরু হল তরতর করে পল্লব - তরীর জলকেলি ।  
এদিকে পায়ের কাছেই রগড় শুরু করেছে পিঁপড়ের দল ,  লম্বা লম্বা পায়ে খাবার সংগ্রহের পর যাত্রা শুরু করেছে ডেরার দিকে ,  দলছুটদের শায়েস্তা করার জন্য সৈনিক পিঁপড়েদের তদারকি এই দেখার মত দৃশ্য বৈকি ।  যদিও তা কিছুটা ম্লান করে দিল গোটা দুই প্রজাপতি ,  সারা পৃথিবীর সমস্ত বিষণ্ণতাকে দূরে ঠেলা উজ্জল রঙ পাখায় নিয়ে সেটাকে সূর্যকিরণে আরও বহুগুণ বাড়িয়ে ।  দূর পৃথিবী থেকে ভেসে এল মায়া হরিণের ঘেউ ঘেউ শব্দ ,  মাঝারি আকৃতির জন্তু ছুটে গেল বনের মাঝে দিয়ে তার পরপরই ,  ভাবলাম বুনোশুয়োরই হবে নিশ্চয়ই ।  এই তল্লাটের স্থায়ী বাসিন্দা উল্লুকেরা তখনো গলা সাধা শুরু করে নি ।  
বাংলার এক নির্জন বনের চলমান ঝিরির এই রূপ যে দেখেনি ,  পৃথিবীর আধখানা মুখই তার এখনো অজানা ।  
আমরা সাক্ষী হয়ে থাকি এই নিরবতার মাঝেও চলমান সরব কাব্যগাথার । 






তবু কেবলই দৃশ্যের জন্ম  হয়   - ১



শীতের শুরু হয়েছে শরতের আগুন রূপকে হিমে মুড়ে ।  পাইন আর স্প্রুস বাদে বাকী সব গাছ ন্যাড়া হয়ে গেছে বেশ কসপ্তাহ আগে ,  তাদের পাতাহীন ডালে আলতো তুষার জমছে রাতের গভীরতা বাড়ার সাথে সাথে ,  কিন্তু মণ মণ বরফ এসে তখনও চাপেনি গাছের কাঁধে আর মাটির বুকে ।  গাড়ী নিয়ে চলেছি শীতের হেলসিংকিতে কাজের ফাঁকে ।  তখন আঁধারের রাজ্য ,  বরফশুভ্রতা এসে আলোকিত করার অনেক আগেই পাতালের আঁধার এসে কালিমালিপ্ত করে উত্তরের বিকাল ,  সন্ধ্যে ,  রাত ,  দিন ।  গাড়ী চালানো অবস্থাতেই পাখি খোজার ও দেখার একটা ইন্দ্রিয় মতো তৈরি হয়ে গেছে বলা চলে অনেক বছরের অভ্যাসে ,  সেই মতেই মনে হল সরু রাস্তাটির বামের এক গাছে মাঝামাঝি উচ্চতায়  জবুথুবু মেরে কিছু একটা বসে আছে ।  চট করে ব্রেক কষে ভালো মতো তাকাতেই নিশ্চিত হলাম কোন পালকাবৃত নিশাচর বন্ধু জাঁকিয়ে বসেছে শিকার ধরার ফাঁকে বিশ্রামের জন্য ।  সাথে সাথে গাড়ী কোনমতে একদিকে পার্ক করে আস্তে আস্তে এগোলাম গাছটির দিকে ,  জীবনে প্রথম বারের মত ইয়া বড় বড় কানওয়ালা পুরুষ শিঙেল প্যাঁচার  ( Long - eared Owl )  দেখা মিলল প্রকৃতির মাঝে ,  ভাল মত ঠাহর না করলে মনে হয় বিশাল দুটো শিঙ যেন জুড়ে আছে পাখিটি কপাল ।  
পাতাশুন্য লিকলিক ছড়ানো ডালপালায় তুষারের আলতো অস্তিত্ব নিয়ে দাঁড়িয়ে আছে সুউচ্চ গাছটি ,  তারই এক ডালে শিঙের মত কান খাড়া করে বিশালদেহী প্যাঁচা  !  একেবারে পটে আঁকা ছবির মত দৃশ্য ,  কিন্তু জাদুমুহূর্তের তখনও বাকী ছিল ।  গুটি গুটি এগিয়ে যেই না গাছটির উলটো পাশে দাঁড়িয়েছি ,  আমাকে চমকে দিয়ে ,  মুগ্ধতার সাগরে ভাসিয়ে ,  অজস্র চকচকে অনুভূতির তীরে বিদ্ধ করে প্যাঁচার ঠিক পেছনেই যেন ভেসে উঠল এত্ত বড় একটা চাঁদ ! 
এর চেয়ে সুন্দর ,  জাদুময় ,  রহস্যে ঘেরা দৃশ্যপট আর কী হতে পারে  !   (  আসলে চাঁদ ছিল পিছনের ভবনের আড়ালে ঢাকা ,  কিন্তু যেই আমি গাড়ী থেকে বেরিয়ে ফাঁকা জায়গায় গেছি প্যাঁচা দর্শনে ,  সেটিও সুন্দর করে ঘোমটা থেকে বেরিয়ে জন্ম দিয়েছে সেই অপার্থিব দৃশ্যাবলীর সমন্বয় ।  )  
আমার হাতে তখন ক্যামেরা ছিল না ,  থাকলেও হয়ত এমন দৃশ্য ক্যামেরায় ফ্রেমবন্দী করা সম্ভব হত না ।  তাই ডুবে গেলাম ক্ষণিকের জন্য নির্জন রাস্তায় ,  প্যাঁচা ,  চাঁদ ,  গাছ ,  জাদুর মাঝে ।  
 ( আমরা যাইনি মরে আজও  – 
 তবু কেবলই দৃশ্যের জন্ম হয় 
 অনেক দৃশ্যের সময় ক্যামেরা থাকে না হাতে ,  অসংখ্য মুহূর্ত কেবল মনের পর্দায় দাগ কেটে যায় কিন্তু অন্যের সাথে ছবি মাধ্যমে ভাগাভাগি করে নেওয়া যায় না উপভোগের আনন্দ ।  ভাবলাম সেই ছবিহীন অপূর্ব সুন্দরকে অল্প কথায় ব্লগে প্রকাশ করি একে একে । 
 কী বলেন ?   ) 






মানবহীন ফ্যাশনগ্রামে




 নকশাদার এক টিনের থালা ,  ঝকঝকে পাত্রটি ঝুলছে রান্নাঘরের দেয়ালে ,  বিচিত্র আঁকিবুঁকি আর রঙের প্রলেপ দেখে মনে পড়ে যাচ্ছে নানীর বাড়ীতে বাচ্চাবেলার সেই থালাটির কথা যেখানে নিয়মিত আম - দুধ খেতাম আমরা !  মায়াময় স্মৃতির ধূসর পর্দা ছিড়ে মূর্ত হল কিছু সুপরিচিত তৈজসপত্র ,  সবই সাজানো - গোছানো রান্নাঘরে !  কাঠের বারকোশে আলগোছে রাখা চামচের সারি ,  পিছনে থরে থরে সাজানো প্লেট ,  পেল্লাই গামলা ,  কী নেই সেই জাদুঘরে ?  




এখন বলুন রান্নাঘর আবার জাদুঘর হয় কী করে ?  আসলে কেবল রান্নাঘর ,  বা সেই বাড়ীটি নয় ,  বিশাল গ্রামটিই একটি জাদুঘর  !  মধ্য ইউরোপের দেশ হাঙ্গেরির রাজধানী বুদাপেস্ট থেকে ঘণ্টা খানেকের ট্রেন ভ্রমণে দূরত্বে অবস্থিত এই স্ক্যাঞ্জেন গ্রামের সীমানার মাঝে দেখা মিলবে প্রাচীন ও মধ্যযুগীয় হাঙ্গেরির জীবনযাত্রা ,  নানা ধরনের বাড়িঘর ,  গির্জা ,  খামার ব্যবস্থা ,  শহররক্ষা প্রাচীর ,  এমনকিও কবরস্থান ,  তবে এর আকর্ষণের মূল কেন্দ্রবিন্দুতে আছে মাতিও জাতির মহিলাদের সেলাই করা অপূর্ব সব পোশাক ,  যার সূক্ষ ,  রঙ ঝলমলে সৌন্দর্য আজও বিস্ময়ের উদ্রেক করে শিল্পরসিকদের মনে । 

 আজকের ভ্রমণসঙ্গী হাঙ্গেরির তরুণী কবি সুজানা চোব্যাঙ্কো যে পইপই করে বলে অবশেষে প্রায় টেনে হিঁচড়ে নিয়ে এসেছে তাঁর পূর্ব - পুরুষের জীবনযাত্রা দেখাতে ।   মূলফটকের সাথেই অবস্থিত এক রেলস্টেশন ,  প্ল্যাটফর্মে দাঁড়াবার খানিক পরেই কু ঝিক ঝিক করে ছোট ট্রেন এসে হাজির ,  সাথে লাল ইউনিফর্ম পরা গার্ড ,  টিকেট চেক করে দর্শনার্থী বোঝাই করে ট্রেন রওনা দিল সেই জাদুঘর গ্রাম চিরে ,  যেন শুরু হল আমাদের টাইম মেশিনে চেপে অতীত অবলোকন ।  



হাঙ্গেরিতে এই ধরনের জাদুঘরগুলোর মাঝে এটিই বৃহত্তম ।  সেই গার্ড সাহেবই আবার আমাদের গাইড ,  হাঙ্গেরিয়ান এবং ইংরেজিতে সে ব্যাখ্যা করতে থাকল  ,  বিশাল হাঙ্গেরির আটটি ঐতিহাসিক অঞ্চলের বাড়িঘরের প্রমাণ আকারের রেপ্লিকা বানিয়ে রাখা হয়েছে  ,  সেই সাথে রাস্তা ,  দোকান ,  আস্তাবল ,  এমনকি গির্জাও ।  যাতে মানুষে সহজেই বুঝতে পারে অতীতের সংগ্রামময় জীবন নিয়ে ,  যা তাদের নিয়ে এসেছে বর্তমানে ।  সবচেয়ে বেশি দৃষ্টি আকর্ষণ করল চমৎকার গড়নের ছাদগুলি ,  নানা স্তরে খড় বিছিয়ে একেকভাবে তৈরি করা হয়েছে একেক অঞ্চলের বাসগৃহের ছাদ ।  

এর মাঝে রেল লাইনের এক পাশে নজরে আসল বেশ কয়েকটা খাড়া খাড়া নৌকা যার অর্ধেক মাটিতে পোঁতা !  

জানা গেল ,  সেগুলো আসলে কবরের স্মৃতিচিহ্ন বা এপিটাফ্‌ এবং প্রতিটি নৌকার গায়েই ছুরির আঁচড় চালিয়ে চেষ্টা করা হয়েছে মানুষের মুখের আদল দেবার । 

 এমন মধ্যযুগীয় গোরস্থান দর্শনের রোমাঞ্চ মন ঘিরে থাকতেই ট্রেন থেমে গেল ,  এখন আমাদের হাতে প্রায় দেড় ঘণ্টা সময় আছে গ্রামের বেশ কিছু বাড়িঘর ঘুরে দেখার ।  
কী চমৎকার সাজানো গুছানো বাড়ীগুলি কিন্তু জনমানবহীন !  অনেক গৃহেই ঢুঁকে মনে হল বাড়ীর সদস্যরা কেবল বাহিরে গেছেন ,  যে কোন সময় ফিরে আসবেন ।  মনোলোভা চিত্রকর্ম আঁকা কাঠের চেয়ার ,  বড় বড় সিন্দুক ,  লেপ - তোশকে মোড়া ছোট বিছানা ,  এক কোণে সেলাইয়ের যন্ত্রপাতি ,  ঝুলানো আছে অর্ধ - সমাপ্ত কাজ ,  এই নিয়েই সমস্ত বাড়ী ।  কোন কোনটার চত্বরে পানীয়জলের কুয়ো ,  ঘোড়ার আস্তাবল ,  বেড়া দিয়ে ঘেরা শস্যক্ষেত্র ।  অল্প কিছু বাড়ীতে আগের যুগের পোশাক পরা আধুনিক হাঙ্গেরিয়ানদের দেখাও মিলে গেল ,  তাঁরা সবাই - ই এই গ্রামের বেতনভুক্ত কর্মচারী ।   


সবচেয়ে বড় গৃহে ছিল একটি গ্যালারী ,  যেখানে প্রদর্শন করা হচ্ছে  হাঙ্গেরির উত্তরাঞ্চলের বিখ্যাত মাতিও জাতির নকশা করা নানা পোশাক ।  অতি সুক্ষ সুচিকর্ম এবং রঙদার সেলাইয়ের জন্য বিশেষ সুনাম ছিল একসময় মাতিওদের । 


 বিশেষ করে তাদের বিয়ের পোশাক  ( নারী পুরুষ উভয়েরই )  এক দেখার মত কলা ,  ঠাসবুনটের নানা রঙের সুতোতে বুনানো নানা রঙের নকশা ,  বিশেষ করে মহিলাদের স্কার্ট ,  আর শার্টের উপরের অংশের সৃষ্টিতে বিমোহিত হয়ে থাকতে হয় অনেকক্ষণ ।  



জাদুঘরের একাংশ জুড়ে সেইসব ঐতিহ্যবাহী পোশাক পরিহিত অবস্থায় পুতুলের বিশাল সংগ্রহ ,  এছাড়াও আছে পোশাকের সাথে সংযুক্ত করা যায় এমন সব হাতে বুনানো জিনিস ।   













সংগ্রহের প্রায় সবই অষ্টাদশ বা উনবিংশ শতকের স্থাপত্য ও জীবনধারাকে নির্দেশ করে ,  কয়েকটি বাড়ীর দেয়াল ও প্রাচীর পাথরের তৈরি ,  কোন  কোনটি আবার সরু সরু গাছের ।  আছে কামারের দোকান ,  রুটি বানাবার বেকারির অসাধারণ মডেল ,  কৃষকের নানা যন্ত্রপাতি ,  পানীয় সংরক্ষণের ব্যবস্থা ইত্যাদি ইত্যাদি ।   স্ক্যাঞ্জেন গ্রাম ঘুরে আসলে মধ্যযুগীয় হাঙ্গেরির পূর্ণাঙ্গ জীবনযাত্রা সম্পর্কে যেমন সম্যক ধারণা পাওয়া যায় ,  তেমনি মুগ্ধ হতে হয় মাতিও জাতির বুননশৈলীতে ।  সেই ইতিহাস কাছ থেকে দেখের উপলব্ধি করার আনন্দ নিয়েই আমাদের যাত্রা ফের শুরু দানিয়ুব তীরের উদ্দেশ্যে ।   







আমন্ত্রণ পোস্ট -   আদিবাসী দিবসে আলোকচিত্র প্রদর্শনী  " বিশ্বভরা প্রাণ  " 




৯ আগস্ট আন্তর্জাতিক আদিবাসী দিবস ।  সেই উপলক্ষে ৮ আগস্ট ,  শুক্রবার ,  বিকেল সাড়ে চারটায়  বাংলাদেশের আদিবাসীদের উপরে তোলা আলোকচিত্রের প্রদর্শনী উদ্বোধন করা হবে । 
আলোকচিত্রগ্রাহক  -  ইনাম আল হক ,  এম এ মুহিত ,  তারেক অণু । 
 ( উল্লেখ্য পাখিবিশেষজ্ঞ ,  অভিযাত্রী ইনাম আল হক গত চার দশক ধরে দেশের নানা প্রান্তে বিশটির অধিক আদিবাসী জাতির আলোকচিত্র ধারন করেছেন ।  )  
উদ্বোধন করবেন মুহম্মদ জাফর ইকবাল স্যার ,  চিত্রকর কনকচাঁপা চাকমা ,  ইউরোপিয়ান ইউনিয়ন কর্মকর্তা গঞ্জালো সেরণা ।  
অনুষ্ঠান পরিচালনা করবেন এভারেস্টজয়ী নিশাত মজুমদার ।  
স্থান  -  ধানমণ্ডির দৃক গ্যালারী  (  ধানমণ্ডি ২৭ - এর নান্দোস - এর পাশের রাস্তায় )  
সময় -  প্রদর্শনী চলবে একটানা ৮ দিন ,  ১৫ আগস্ট পর্যন্ত ।  সময় বিকেল ৩টা থেকে রাত ৮টা ।  
 ( কেবল উদ্বোধনের দিন বিকেল সাড়ে চারটায় গ্যালারী উম্মুক্ত করা হবে ।   ) 
আপনারা সবান্ধবে আমন্ত্রিত ।  এবং অবশ্যই আপনার আদিবাসী বন্ধুটিকে জানান এই প্রদর্শনী সম্পর্কে ।  



















নাস্তিকের শেষকৃত্য



নিউজিল্যান্ডের নাবিক জনাব ভিন্সেন্ত ব্যারীর সাথে আমার প্রথম মোলাকাত হয় হেলসিংকির এক পানশালায় ।  আশি ছুঁই ছুঁই অতি বৃদ্ধ পোড় খাওয়া এক মানুষ ,  শতাব্দী প্রাচীন বটগাছের মত জীবন নামক ঝড়ের কাছে মাথা নত করতে নারাজ ।  কয়েক দশক আগে জাহাজের এক দুর্ঘটনায় দেহের অর্ধেক হাড় ভেঙ্গে মৃত্যুশয্যায় ছিলেন কয়েক মাস ,  পরে দেহের নানা স্থানে ধাতব হাড় ,  নাট - বল্টু লাগিয়ে মেরামত করা হয় বেচারাকে ,  আগের মত ঢেউয়ের সাথে যুদ্ধ করা সম্ভব না বিঁধায় স্বদেশে না ফিরে ফিনল্যান্ডের রাজধানী হেলসিংকির এক কোণে থাকার ব্যবস্থা করা হয় তাঁর ।  পানশালাটি সেই মহল্লাতেই ।  
ব্যারী আমার দেখা প্রথম বারমুডা ট্রায়াঙ্গল ফেরত মানুষ ,  তাও একবার না ,  শত শত বার  !  বলত ,  ওখানে ব্যাখ্যার অতীত কিছুই নেই ,  সব মানুষের ভুয়া গল্প ।  খুব মুক্তমনা মানুষ ছিল ,  যুক্তির বাহিরে কিছু মানত না ,  কিন্তু সব কিছু শোনার একটা খোলা দরাজ হৃদয় ছিল তাঁর ।  দোষের মধ্যে একটাই -  প্রবল কথা বলতে চাইত ।  একাকীত্বের প্রবল দৈত্য সওয়ার ছিল তাঁর কাঁধে দশকের পর দশক এই দূরদেশে ।  তাই সুযোগ পেলেই মনের খোরাক মেটানোর জন্য চলে আসত মাতালাড্ডায় ।  
এক ভোরে ঘুমের মাঝেই সীমাহীন সমুদ্রের উদ্দেশ্য পাড়ি দেয় সে ,  যার শেষ প্রান্ত থেকে কেউ ফেরে না । 
অন্ত্যেষ্টিক্রিয়ায় অংশ নেবার জন্য ছেলে স্তেফান সস্ত্রীক উড়ে আসে মার্কিন দেশ থেকে ।   ব্যারীর ইচ্ছে ছিল তাঁর মৃতদেহ পুড়িয়ে ছাই করে যেন আটলান্টিকে ভাসিয়ে দেওয়া হয় ,  যার নীল জলে কেটেছে তাঁর দুরন্ত যৌবনের দিনগুলো ,  নিদেনপক্ষে  কোন একটা সাগরে ।  সিদ্ধান্ত হয় বাল্টিক সাগরেই ভাসানো হবে দেহভস্ম ,  যার তীরে কেটেছে তাঁর দুর্ঘটনা পরবর্তী ধূসর জীবন ।  
অল্প কজনা বন্ধু আসে ,  ছোট্ট ইঞ্জিন বোট পাড়ি দেয় জলপৃষ্ঠ ঠেলে ।  সেদিনে বিকাল আর সন্ধ্যার মাঝের আকাশে খেলা করছিল মেঘ আর বাতাস ,  তৈরি করছিল সূক্ষ সব নকশা ,  যাকে আচ্ছামত রাঙ্গিয়েছিল সূর্যরশ্মি ।  দেহভস্ম সমর্পণের আগে একটা বই খুলে ব্যারীপুত্র স্তেফানের দিকে এগিয়ে দেয় তাঁর ঘনিষ্ঠ বন্ধু ।  কালো চামড়ায় মোড়া পাৎলা একখানা বই ,  বাইবেলের চেয়ে কলবরে অনেক্কক্ক ছোট ।  
মানুষের সৃষ্টিশীলতায় বিশ্বাসী  ব্যারী ছিল পাঁড় নাস্তিক  ।  জীবনে এত করাল রূপেও মানুষ ছেড়ে অলৌকিক কোন দেবতা ভজেনি সে ।  তাঁর শেষকৃত্যে শান্ত সমুদ্রে উম্মুক্ত আকাশের নিচে চোখে জল নিয়ে পুত্র কোনমতে অস্ফুট স্বরে পড়ে যাচ্ছিল আর্নেস্ট হেমিংওয়ের বই দ্য ওল্ড ম্যান অ্যান্ড দ্য সী ।  
এটাই ছিল নিজের শেষকৃত্য নিয়ে মানুষে আস্থা রাখা অবিশ্বাসীর শেষ নির্দেশ ।  

 ( সত্য ঘটনা অবলম্বনে লেখা ) 






শকুন দেখলেই জানান আমাদের  ( ০১৯ ৪১২ ১০৪২২ )  




মাত্র ক ” দশক আগেই এশিয়াতে ছিল চার কোটি বাংলা শকুন ।  এখন তাদের সংখ্যা কত জানেন ?  ভাবছেন নিশ্চয়ই কোটি থেকে এই কয় বছরে আর কতই কমবে ?  কয়েক হাজার বা লাখ ।   কিন্তু না ,  সারা বিশ্বে বাংলা শকুনের বর্তমান সংখ্যা পনের হাজারেরও কম  !  ! 

নব্বইয়ের দশকে শকুনের সংখ্যা এত দ্রুত হ্রাস পেতে থাকলে সবারই টনক নড়ে ,  যে ভয়ংকর কিছু একটা ঘটে যাচ্ছে আমাদের অজান্তে ।  যে বিশাল পাখির সংখ্যা সারা বিশ্বে ছিল সবচেয়ে বেশি ,  বিস্তৃত ডানা মেলা শকুনের মত্ততা দেখা যেত সকল আকাশে ,  তাঁরা কোন অজানা কারণে ঠাই নিতে থাকল কেবল অতীতের আলোকচিত্রে ।  


অবশেষে এক মার্কিন পশুচিকিৎসক সমস্ত উপাত্ত ঘেঁটে রায় দিলেন এত দ্রুত গতিতে সংখ্যা নিশ্চিহ্ন হতে থাকলে তার সাথে নিশ্চয়ই কোন না কোন কেমিক্যাল ব্যাপারসাপার আছে ।  আরও পরে আবিস্কার হয় যে গবাদিপশুর ঔষধ হিসেবে ডাইক্লোফেনাক ব্যবহার করা অবস্থায় সেই পশু মারা গেলে শকুন যদি তার মাংস খায় ,  তাহলে শকুনের কিডনি অতি দ্রুত অকেজো হয়ে পড়ে এবং শকুনটি মারা যায় ।  

এটি জানার পরপরই ভারতসহ একাধিক দেশে  ডাইক্লোফেনাক - এর ব্যবহার নিষিদ্ধ করা হয় ২০০৬ সালে ।  বাংলাদেশ বার্ড ক্লাবের একান্তিক চেষ্টায় সেটি নিষিদ্ধ হয় বাংলাদেশেও এরও ৪ বছর পড়ে ২০১০এর শেষের দিকে ।  তাহলে কী আমরা ধরে নিব বেঁচে থাকা ১৪ , ০০০ শকুন এখন নিরাপদ ?  


অবশ্যই না ,  এখনো বাজারে চালু আছে ভয়ংকর ড্রাগ কিটোপ্রফেন ,  যা শকুনের দেহে ডাইক্লোফেনাকের মতই ক্ষতিকর ।  শকুনের মত অতি উপকারি পাখিকে টিকিয়ে রাখতে হলে আমাদের আরও দ্রুত অনেক অনেক কার্যকরী পদক্ষেপ নিতে হবে । 
শকুন না থাকায় যে অপূরণীয় ক্ষতি হচ্ছে -  

 ( রাজ শকুন ,  ছবিটি ভারতে তোলা  ) 

 ( হিমালয়ের সবচেয়ে বড় পাখি হিমালয়ী গৃধিনী ) 
অ্যানথ্রাক্স রোগে আক্রান্ত গরুর মাংস শকুন খেলে তার পাকস্থলীতে সেই জীবাণু ধ্বংস হয়ে যায় ।  কিন্তু এখন তো আর শকুন নেই তেমন ,  তাহলে ?  কাক আর কুকুর   (  ক্ষেত্রে বিশেষে অসাধু ব্যবসায়ীদের কবলে পড়ে মানুষও )  মড়া গরুর মাংস খেলেও অ্যানথ্রাক্স জীবাণু ধ্বংস করার ক্ষমতা তাদের পাকস্থলীর নেই ,  কাজেই আবার ফিরে আসছে গবাদিপশুর জগতের ভয়াবহ রোগ অ্যানথ্রাক্স !  এবং শকুনের অভাবে আরও কী কী প্রত্যক্ষ বা পরোক্ষ প্রভাব পড়বে আমাদের পরিবেশে তা নিয়ে চলছে বিস্তর গবেষণা ।   এবং সেই সাথে বুনো পশু বাহিত যে কোন রোগ ছড়িয়ে পড়তে পারে শকুনের অভাবে ,  কারণ পরিবেশ থেকে মৃতদেহ সরাতে শকুনের কোন বিকল্প নেই ।  

শকুন রক্ষায় বাংলাদেশ বন বিভাগ ও আই ইউ সি এন  ( IUCN )  একটি বিশাল পরিকল্পনা হাতে নিয়েছে ।  সেই হিসেবে আমাদের জানা দরকার দেশের কোথায় কোথায় কতটি শকুন আছে ।  এবং নিষিদ্ধ ঔষধ ডাইক্লোফেনাক এখন বিক্রি হচ্ছে কিনা ।   আপনিও সংযুক্ত হতে পারেন আমাদের সাথে ,  আকাশে উড়ন্ত বা মড়া গরু ভক্ষণরত শকুন দেখলেই জানান  এই নম্বরে ০১৯ ৪১২ ১০৪২২ ।  

আপনার দেয়া তথ্য ভূমিকা রাখতে পারে এই অসাধারণ পাখিটি সংরক্ষণে ,  ধন্যবাদ ।   
 ( পোস্টে ব্যবহৃত সকল ছবি বাংলাদেশ বার্ড ক্লাবের প্রতিষ্ঠাতা ইনাম আল হকের তোলা এবং তাঁর অনুমতিক্রমে ব্যবহার করা হল ।  ছবি পুনঃব্যবহার করতে চাইলে উনার অনুমতি লাগবে ।  

ছবিতে ৩ ধরনের শকুন দেখানো হলেও মূলত সমস্ত তথ্য ও ছবি দেওয়া হয়েছে  White - rumped Vultureএর ,  যার বৈজ্ঞানিক নাম Gyps bengalensis  এবং সেই মোতাবেক বাংলা নাম রাখা হয়েছে বাংলা শকুন ।   ) 








যেখানে সবচেয়ে বেশি সন্মানিত রবীন্দ্রস্মৃতি




সাড়ে তিনশ বছর আগের কথা ,  মধ্য ইউরোপে দেশ হাঙ্গেরির সমুদ্রখ্যাত যে দিগন্তছোঁয়া হ্রদ আছে ,  সেই বালাতন হ্রদের এক পাশে মাটি ফুঁড়ে জাদুময় অলৌকিক জল বেরোনো শুরু হল ।  কে যে সেই ভিন্ন স্বাদের পানীয় প্রথম পান করেছিল তা বলা মুশকিল তবে মানুষে মানুষে ছড়িয়ে গেল সেই দৈবজলের কথা যা শরীরে ছোঁয়ালে রোগ সেরে যায় ,  আর পান করলে তো সোনায় সোহাগা ,  অনেক অনেক অসুখ যেমন নিমিষে পালিয়ে যায় ,  তেমন দেহে আসে তারুণ্যের অমিত তেজ ।  দলে দলে মানুষ ভিড় করতে লাগল ভূমি চিরে বের হওয়া সেই প্রসবণের সামনে ,  জল ভরে নিয়ে যাওয়া শুরু হল দূরদুরান্তে ।  ডাক্তাররাও রায় দিলেন এই জলে নানা ধরনের খনিজের পরিমাণ বেশ ভালো পরিমাণে আছে ,  এটি নিয়মিত পান করলে হৃৎপিণ্ড এবং রক্ত চলাচলের জন্য ভাল ।  ১৭৭২ সালেই এটিকে একটি স্পা শহর হিসেবে ঘোষণা দেওয়া হয় ,  এবং সেই ঝর্ণাকে কেন্দ্র করে গড়ে তোলা হয় একটি স্যানিটেরিয়াম ।  
ভাল মত গবেষণা করে দেখা গেল দৈব জলে আছে আয়রন ,  ম্যাগনেসিয়াম ,  পটাশিয়াম ,  ক্যালসিয়াম ,  সোডিয়াম ,  হাইড্রো কার্বনেট ,  সালফার ,  অল্প কার্বন ডাই - অক্সাইড ।  খুবই স্বাস্থ্যকর পানীয় বিঁধায় এক পর্যায়ে সেই স্যানিটোরিয়ামকেই  রূপান্তর করা হলে হৃদ রোগের চিকিৎসা কেন্দ্রে ,  সারা হাঙ্গেরির সবচেয়ে বিখ্যাত হৃদরোগ হাসপাতাল রূপে ।  সারা দেশের তো বটেই ,  বিশ্বের অনেক নামকরা লোকও স্বাস্থ্য উদ্ধারের জন্য এই চমৎকার নিসর্গ পরিবেষ্টিত জায়গায় যেমন ছিলেন ,  আবার অনেকেই ছিলেন চিকিৎসার কারণেও ।  ১৯২৬ সালে এখানে চিকিৎসার কারণে অবস্থান করেছিলেন হাসপাতালটির ইতিহাসের সবচেয়ে নামকরা রোগী ,   ” বিশ্বকবি রবীন্দ্রনাথ ঠাকুর ”  ,  তাঁর স্মৃতি আজও ছড়ানো আছে সারা হাসপাতাল এবং বালাতন হ্রদের তীরের এই জনপদ জুড়ে ।  যার খোঁজে আমরা গিয়েছিলাম গত বছর ,  অবাক হয়ে দেখেছি বিশ্বের আর কোথাওই ,  এমনকি স্বদেশভূমেও ,  এতটা সন্মান পায় নি রবীন্দ্রস্মৃতি ,  যতটা পেয়েছে মধ্য ইউরোপের দেশটিতে ।  চলুন ঘুরে আসা যাক বালাতন হ্রদের কিনারে অবস্থিত ঠাকুর রোড থেকে - 
 ( গত বছর এইখানে যেয়েই আনন্দের আতিশয্যে কেবল জায়গাটির ছবি নিয়েই একটি পোস্ট দিয়েছিলাম ,  আজ আর তাই আলাদা করে ছবি দিলাম না ,   হাঙ্গেরিতে রবি কবি ,  তার সনে আজিকার ছবি -  এই পোস্টেই একটু টুকি দিয়ে দেখে নিন  !   ) 
বুদাপেস্ট থেকে ট্রেনে চেপেছি হাঙ্গেরিয়ান কবি সুজানা চ্যোবাঙ্কোর সাথে ,  এখন পর্যন্ত দুটি উপন্যাস এবং দুটি কবিতার বই প্রকাশিত হয়েছে এই তরুণীর ,  এখন চেষ্টা করছে নাৎসীদের কবল থেকে পালিয়ে আসা এক বৃদ্ধার মনস্তাত্ত্বিক জগত নিয়ে লেখার ।  রবীন্দ্রনাথের বিশেষ ভক্ত তাঁর বাবা ,  সেই থেকে মেয়ে উপরেও কিছুটা বর্তেছে সেই প্রেম ,  তাই নিজে থেকেই গাইড হয়েছে আজকের যাত্রার ।  দুই ঘণ্টা পরেই ট্রেনের জানালা থেকে সুনীল জলরাশি নজরে আসল ,  বিশাল হ্রদটি শেষ হতেই চায় না যেন ,  সাধে কী আর বালাতন হ্রদকে হাঙ্গেরির সাগর বলা হয় !   বালাতন স্টেশনে নেমেই ম্যাপ দেখে পদব্রজে যাওয়া হল হ্রদটির তীরে ,  এবং তাঁর সাথেই অবস্থিত দুপাশে সবুজ গাছের সারি দিয়ে ঘেরা এক  অপূর্ব রাস্তায় ।  সমস্ত হাঙ্গেরিতে এমন রাস্তা নাকি আর দুটি নেই ,  তাই অনেকে এঁকে হাঙ্গেরির রোমান্টিকতম রাস্তাও বলেন ,  যার নাম ঠাকুর রোড !  কারণ রবি ঠাকুর হাসপাতালে অবস্থানকালীন সময়ে এই রাস্তা ধরেই রোজ প্রত্যুষে হাঁটাহাঁটি করতেন !  তাঁর সেই স্মৃতি অমর করে রাখার জন্য অনেক দশক আগেই এলাকাবাসীরা এই নামকরণ করে রেখেছেন ।  
রাস্তার একধারে নানা ধরনের দোকান ,  পানশালা মানুষের ভিড়ে গমগম করছে ।  ঠাকুরের নামে হোটেলও আছে দেখলাম ।  তবে সবচেয়ে আনন্দ পেলাম রাস্তার শেষ মাথায় বিশ্বকবির নাম লেখা সাইনবোর্ড দেখে ।  সেখান থেকে লোকজন জিজ্ঞাসা করতে করতে পেয়ে গেলাম সেই স্যানাটেরিয়ামের হদিশ ।  সবুজ ঘেরা এক প্রাচীন ভবন ,  দেখলেই মনে হয় যেন হলিউডের রূপোলী পর্দা থেকে আগত ।  মূল ভবনের সামনেই সেই বিখ্যাত মাটি চিরে বয়ে চলা জলের ধরা ,  যা বেশ জামজমক পূর্ণ স্থাপত্য দিয়ে ঘিরে রাখা হয়েছে ,  কিন্তু পানীয়জল যে কেউই বিনামূল্যে নিতে পারবেন যত ইচ্ছে ।  এত বছর ধরে চলে আসা কিংবদন্তীর জলের ধারা থেকে কিছুটা পাত্রে নিয়ে গলাধঃকরণ করতেই মনে হল বেশ টক টক এই জল ,  স্বাদ অতি অন্য ধরনের কিন্তু বিস্বাদ নয় মোটেও ,  বরং আবারও পান করতে ইচ্ছে করে !  সাথের ব্যাকপ্যাকে দুই বোতল জল নিয়ে অবশেষে হাসপাতাল ভবনে ঢুকতেই মনটা আবার বেশ খুশী খুশী হয়ে উঠল ,  লিফটের পাশে হাঙ্গেরিয়ান ভাষায় এক ফলকে লেখা ,   ” ১৯২৬ সালের নভেম্বরে নোবেল জয়ী কবি রবীন্দ্রনাথ এই হাসপাতালে অবস্থান করেছিলেন  ”  !   ১৯২৬ সালে এক কবিতা উৎসবে যোগ দেবার জন্য বিশ্বকবি বুদাপেস্টে অবস্থান করছিলেন ,  সেই সময়ে অসুস্থ হয়ে গেলে তাঁকে এইখানে আনা হয়েছিল দুই সপ্তাহের জন্য । 
রিসেপশনে জিজ্ঞাসা করতেই জানা গেল রবি ঠাকুর উপরের এক তলায় ২২০ নং কক্ষে  থাকতেন ,   সেটি বারান্দাঘেষা এক কামরা ,  বাহির হলেই বালাতন হ্রদের নীল আর দূরের সবুজ দেখা যায় ।  দুঃখজনক ভাবে কামরাটিতে সেদিন এক মুমূর্ষু রোগী ভর্তি ছিলেন ,  ফলে কক্ষে ঢুঁকে রবি স্মৃতি অনুভব করা সম্ভব হয় নি ,  বরং ২২০ নং কক্ষের নেমপ্লেটে রবি ঠাকুরের নামের ছবি নিয়েই ফিরছি ,  এই সময় এক নার্স এসে হাতছানি দিয়ে নিয়ে গেলেন ২২০ নং কামরার সাথে লাগোয়া উল্টো দিকের কামরাতে ।  সেইখানে আমাদের ঢুকিয়ে দিয়ে ফিসফিস করে বললেন রবীন্দ্রনাথের স্মৃতি আমরা সবই ধরে রেখেছি ,  এই ঘরের সব আসবাবপত্র তাঁর ব্যবহৃত ,  তাঁর লেখা চিঠি ,  নানা ছবি ,  কবিতা এখানের দেয়ালে দেয়ালে ।  আর বিশেষ আকর্ষণ প্রখ্যাত ভাস্কর রামকিঙ্কর বেইজের তৈরি ভিন্ন ধাঁচের এক আবক্ষ ভাস্কর্য ।   এই ভাস্কর্যটি রামকিঙ্কর রবি ঠাকুরের জীবদ্দশায় গড়েছিলেন ,  এবং তাঁর কয়েক বছরের মাঝেই গুরুদেবের মৃত্যু হলে নিছক কুসংস্কার বশে হলেও চিন্তায় কাঁতর হয়েছিলেন এই ভেবে যে মূর্তি গড়ে নিজের অজান্তেই রবি ঠাকুরের আয়ু খানিকটা কমিয়ে দিয়েছেন নাকি !  একসময়ে ধাতব ভাস্কর্যটি বাহিরের বাগানে শোভা পেলেও এখন ভিতরে এনে রাখা হয়েছে ।  
অবাক হয়ে চিন্তা করলাম হাঙ্গেরি অর্থনৈতিক দিক দিয়ে এমন কোন সম্পদশালী দেশ না ,  অথচ দেশের সবচেয়ে সেরা হৃদহাসপাতালের একটি কক্ষ তারা প্রায় একশ বছর ধরে জাদুঘর করে রেখেছে ভিনদেশী এক কবির সন্মানে !  এটি  একমাত্র একটি প্রচণ্ডভাবে সংস্কৃতমনা জাতির পক্ষেই সম্ভব ।  নার্সের কথায় মনে হল এই কামরার সাথে ২২০ নং কক্ষের সংযোগ আছে ,  এবং আমরা যেন রোগী নেই এমন একদিন সেখানে সময় কাটাবার জন্য আসি ।   রবিস্মৃতি ধন্য জিনিসগুলোর মাঝে খানিকক্ষণ বসে অবশেষে সুজানার তাড়াতে বেরোতে হল । 
হাসপাতাল প্রাঙ্গণ থেকে হ্রদ পর্যন্ত নানা ধরনের গাছ - গাছালি ,  এর মাঝে একটা বিশেষ গাছ খুজছিলাম আমরা ,  শতবর্ষী এক লাইম গাছ ।  ১৯২৬ সালে রবি ঠাকুর স্বয়ং গাছটি লাগিয়েছিলেন পরম মমতায় ।  অবশেষে তারই আরেকটি আবক্ষ ধাতব ভাস্কর্য দেখে বিখ্যাত গাছটিকে চেনা গেল ।  গাছ ঘিরে রাখা বেদিতে কয়েকটি ফলকে হাঙ্গেরিয়ান ,  বাংলা ,  ইংরেজিতে কবি সম্পর্কে কিছু কথা ,  এই গাছ নিয়ে অপূর্ব এক কবিতা খোদাই করা ।  গাছটিকে আলতো স্পর্শ করে মনে হল রবি ঠাকুর হয়ত অদূরেই দাঁড়িয়ে প্রশয়ের মিটি মিটি হাসি দিচ্ছেন আমাদের উৎসাহের ,  ভালবাসার আতিশয্য দেখে ।  
রবি ঠাকুরের স্মৃতির খোঁজে দেশ ছাড়িয়ে মহাদেশে যাওয়া হয়েছে একাধিকবার ,  কিন্তু আর কোন দেশে তাঁর স্মৃতি রক্ষার জন্য এই বিপুল পরিমাণ মহাযজ্ঞ আর চোখে পড়ে নি কোথাও ।  বিশেষ করে হাসপাতালের ঘর জাদুঘর করে রাখা বিশ্বের যে কোন দেশের জন্যই অতি গুরুত্বপূর্ণ ।  এর কয়েক শতাংশ পরিমাণ যত্ন বাঙ্গালী জাতি নিলে রবি ঠাকুরের সারা জীবনের স্মৃতি বিজড়িত স্থানগুলো অন্তত খুব ভালো ভাবে টিকত বাংলায় ।  লাইম গাছটির কাণ্ডে হাত বুলাতে বুলাতে এই বালাতনফ্রুডে বসে হাঙ্গরীর উদ্দেশ্যে লেখা রবি ঠাকুরের এক কবিতা তখন মনের মাঝে পাক খেয়ে যাচ্ছে থেকে থেকেই - 
হাঙ্গেরি ,  আতিথ্য তুমি দিলে পান্থজনে
হাঙ্গেরি ,  বিরাম তুমি দিলে শ্রান্তজনে । 
প্রবাসীরে আপনার করিয়াছ যবে 
বিচ্ছেদে কখনো তাঁর বিচ্ছেদ না হবে  ।  । 
 ( আজ আমার আপনার চেয়ে আপন যে জন সেই আনন্দময়ী মজুমদারের জন্মদিন ।  এই সামান্য পোস্টটি তাঁর জন্য ।  
শুভ জন্মদিন দিদি ,  ভালো থাকিস সবসময় ।   ) 






উপড়ে যাওয়া স্মৃতি



আমাদের পাশের পাড়ার নাম সাগরপাড়া ,  সেই পাড়ার নামে রাজশাহীর মানুষ যত না চিনত ,  তার চেয়ে ঢের বেশি চিনত সাগরপাড়ার বটতলার কথা বললে ।  বিশাল ঝাঁকড়া এক বটগাছ ছিল রাস্তার মোড়ে ,  ছোট থেকেই দেখেছি তাঁর নিচে চায়ের স্টল ,  রিকশার স্ট্যান্ড ,  মানুষের ভিড় ।  সরু সরু রাস্তা তখন জালের মত বিছিয়ে ছিলে শহরময় ,  সাথে খোলা কুৎসিত ড্রেন ।  রিকশার টুংটাং - এ মুখরিত থাকত রাজশাহী ,   অটো রিকশার গো গো হর্ন তখনো আসে নি ।   একদিন সেইসব অলিগলির নকশা বদলে বড় পিচ ঢালা রাস্তা গড়া হল ,  তবে বটগাছটিকে বাঁচিয়েই ।  বদলে গেল আমার চেনা শহরের ছবি ,  তবে মানুষের সুবিধাও হল চলাচলে ,  আর বটগাছটি তো রয়েছেই আমাদের সেই সময়ের কথা মনে করিয়ে দিতে ,  যার নিচে যেয়ে কোন স্মৃতিমেদুর সন্ধ্যায় বলা যায় -  
নিশিদিন দাঁড়িয়ে আছ মাথায় লয়ে জট ,  
ছোটো ছেলেটি মনে কি পড়ে ,  ওগো প্রাচীন বট ? 
কদিন আগে প্রবল টর্নেডো বয়ে গেছে প্রিয় শহরের উপর দিয়ে ,  লন্ডভন্ড করে দিয়ে গেছে চেনা রূপ ,  উপড়ে নিয়ে গেছে আমাদের শৈশবের সাথী সেই বটগাছ । 
কেবল সাগরপাড়ার বটগাছই নয় ,  বাংলাদেশের অন্যতম নয়নাভিরাম রাস্তা রাজশাহী বিশ্ব - বিদ্যালয়ের প্যারিস রোডের অনেকগুলো গাছই ভূলুণ্ঠিত ,  মেডিক্যাল কলেজের দানবীয় গাছও শিকড় সহ পড়ে আছে চত্বরে ।  কেমন হু হু করে ওঠে বুকের মাঝে ,  জন্মের পর থেকেই মাথার উপরে আশ্রয় দিত যে গাছগুলো সেগুলো আর নেই ,  অনেক নিকটাত্মীয়ের মতই চলে গেছে না ফেরার দেশে ।  স্কুলে যাওয়া - আসার পথে প্রতিদিন মাথার উপরে চন্দ্রাতপের মত যে অসাধারণ ঘন ক্যানোপির ছায়া দিত প্যারিস রোডের গাছগুলো ,  সেখানে আজ জায়গায় জায়গায় রোদেলা আকাশ দেখা যায় ,  মনে হয় কামানের গোলা ছিন্নভিন্ন করে গেছে আমাদের সবুজ পৃথিবীকে ।  
এমন আরও মহীরুহ যার কোটরে খুড়ুলে প্যাঁচার পরিবার দেখে বিমলানন্দ পেয়েছিলাম ,  ডালে ডালে নানা ধরনের অর্কিড দেখে ভালবাসা জন্মেছিল পরগাছার উপরে ,  কোনটার ডালে বিশ্রাম নিতে আসত মেটে - মাথা কুরাঈগল ,  গোঁড়ায় খুনসুটি করতো কাঠবেরালির দল ,  সেগুলোও আর নেই  ! 
মানুষের মৃত্যুতে মানুষ কাঁদে ,  কিন্তু গাছের মৃত্যুতে ?  মানুষ যে না তার প্রমাণ পেয়েছি  দেশে হেফাজতের ঢাকায় সমাবেশের সময় অগণিত গাছ কাটা হলেও কোন বিজ্ঞ পরিবেশবিদ বা সংস্থার কাছে এর প্রতিবাদ না শোনায় ।  তবে কি গাছেরাই গাছদের সাথী ?  তারাই মর্মর ধ্বনি তুলে সান্ত্বনা দেয় জীবিত অন্য সদস্যদের ,  শোনায় অ্যালান কোয়ার্টারমেইনের বার্তা -    -  বড় একটা গাছ কাটার আগে সবার একবার ভেবে দেখা দরকার ।  সুন্দর বড় গাছ দেখতে চিরদিনই আমার ভাল লাগে ।  শৈত্যপ্রবাহের সময় কি গর্বভরে মাঠ উঁচু করে থাকে ওরা ,  প্রাণ ভরে অনুভব করে বসন্তের পদধ্বনি !  কি অসাধারণ শোনায় তাদের কণ্ঠ ,  যখন তারা কথা বলে বাতাসের সাথে ।  পাতার ফিসফিসানির কাছে হার মানে বায়ূ দেবতা ঈওল্যাসের হাজারটা বীণা ।  সারাদিন পাতাগুলো চেয়ে চেয়ে দেখে সূর্যালোক ,  সারারাত ধরে দেখে তারা ।  শতাব্দীর পর শতাব্দী তাদের খাবার জোগায় মা ধরিত্রী ।  অনেক দালান - কোঠা - বংশের উত্থান পতন দেখার পর অবশেষে ঘনিয়ে আসে চূড়ান্ত দিন ।  হয় লড়াইয়ে সেদিন জিতে যায় বাতাস ,  নয়তো নেমে আসে অস্বাভাবিক মৃত্যু । 
কিন্তু এবার দেখেছি রাজশাহীর আবালবৃদ্ধবনিতা সকলেরই মত খারাপ এই গাছগুলোর জন্য ,  সবাইই একবার হলেও বলছে -  ইশ ,  এইভাবেই ভেঙ্গে গেল এত বড় বড় গাছগুলো !   চেনা শহরে ফেরা আর কোন সময়ই আগের মত আনন্দময় হবে না পরিচিত গাছবন্ধুরা না থাকায় ।  বিশাল একটা শূন্যতা তাড়া করবেই আমাদের -  স্মৃতি ও বর্তমানের মাঝের পার্থক্য ,  যা গড়ে দিয়ে গাছগুলো উপড়ে নিয়ে গেছে এক ভয়াল টর্নেডো ,  অচেনা করে দিয়ে গেছে চিরচেনা জীবনকে । 






ম্যারাডোনার প্রিয় পিজ্জারিয়া




ইতালি তো একটি দেশ নয় ,  সে এক আলাদা গ্রহ ।  বিশাল ভূখণ্ডটির একেক প্রান্তে একে ধরনের মানুষ ,  সংস্কৃতি ,  খাবার ,  রঙ ,  জীবনধারা ।  ইতালি দেখে শেষ করা এক মানব জীবনে সম্ভব না ,  আর তার বিখ্যাত দ্বীপগুলোর কথা বাদই দিলাম !  এত কিছুর মধ্যেও নেপলস  (  যাকে ইতালীয়রা বলে ন্যাপোলি )  আবার বিশেষ ভাবে আলাদা ।  সেখানের অধিবাসীরাই মজা করে বলে ,  তোমরা এখন ন্যাপোলিতে ,  আলাদা ধরনের জীবনে উপভোগ করে ,  আর সারা ইতালি ন্যাপোলিকে বিশৃঙ্খল ,  নোংরা ,  আড্ডাবাজ ইত্যাদি ইত্যাদি বিশেষণে ভূষিত করে তাদের চেয়ে আলাদা করার চেষ্টা চালায় বটে ,  কিন্তু এখনও সারা ইতালির ভেনিস ,  রোম ,  ফ্লোরেন্স ,  পিসা ,  সিসিলি ,  তুরিন ,  মিলানের চেয়েও বেশি পর্যটক আকর্ষণ করে কিন্ত ভিসুভিয়াসের নাগালের মাঝে দাঁড়িয়ে থাকা ন্যাপোলি এবং অদূরের পম্পেই শহর ।  তিলোত্তমা নগরীটিকে টানা কবছর ইউরোপের আবর্জনার শহর বলে অভিহিত করা হলেও পর্যটকের ঢলের কমতি নেই তাতে ।  
নেপলস শহর কেন্দ্রে পা দেবার পরপরই সেখানের অধিবাসীরা রাস্তা পারাপারের বিশৃঙ্খলতা কয়েক মিনিটের জন্য হলেও পুরান ঢাকায় নিয়ে ফেলেছিল ,  সেই সাথে আছে সাইকেল আরোহিদের বেল না বাজিয়েই ঘাড়ের উপরে এসে পড়ার বেমাক্কা বাজে অভ্যাস ।  আর হ্যাঁ ,  দুটো গলিতে ঢুকতেই দেখা গেল আবর্জনার শহর নামটা এমনি এমনিই দেওয়া হয় নি ,  ডাস্টবিন উপচে রাস্তা ভরে আছে ময়লার ব্যাগে !  সাত জলদি হোটেলে ব্যাগ করে সুহাসিনী রিসেপসনিস্ট ফ্রান্সেককার কাছ থেকে শহরের ম্যাপ বুঝে নিয়ে ভ্রমণসঙ্গিনীকে সাথে নিয়ে বৈকালিক নাস্তা  আর সূর্য ডোবার আগ পর্যন্ত শহরটা ঘুরে দেখার মানসে রওনা দিলাম ।  উনি আবার আগের জনমে ইতালিয়ান ছিলেন ,  নানা ধরনের চীজ আর টম্যাটো সসের আস্ত বিশ্ব - কোষ ।  বেচারিরও খুব একটা দোষ নেই ,  শিশুকাল থেকে ইতালিতে  যাওয়া - আসা থাকলে আমিও এমন উঁচু দরের চীজ ও ওয়াইন বিশেষজ্ঞ এবং ইতালি প্রেমিক হয়ে যেতেম নিঃসন্দেহে ।  
সে - ই জানালো ন্যাপোলিতে এক ক্ল্যাসিক পিজ্জারিয়া আছে যেখানে অনেক দশক ধরে একই রকম মজার পিজ্জা সার্ভ করা হয় ,  ঠিক ইতালিয়ান ঘরোয়া পরিবেশে ,  এমন চাইলে পিজ্জা বানানোর পুরো প্রক্রিয়া দেখা যায় !  ম্যাপ দেখে সরু সরু গলি পেরিয়ে মূল রাস্তার এক কোণে পাওয়া গেল সেই পিজ্জা রেস্তোরাঁ ,  সামনে সাদা পোশাকে এক বাবুর্চি ,  মুখে অকৃত্রিম হাসির সাথে ইতালীয় ভাষায় তাদের পিজ্জার গুণগান ।   এমন কোন বড় রেস্তোরাঁ নয় ,  অল্প কটাই টেবিল -  চেয়ার ,  পাশেই কিচেন এবং পিজ্জা বানাবার ওভেন ,  প্রায় সবই হচ্ছে চোখের সামনে ।   পিজ্জারিয়ার নাম  Da Michele ।  

কিচেনের সামনে গ্লাসে দেখি এক অতি পরিচিত সোনালী - চুলো মহিলার ছবি ,  মজাসে পিজ্জা খাচ্ছে !  মুহূর্ত পরেই মনে হল ,  আরেহ ,  ইনি তো প্রেটি ওম্যান জুলিয়া রবার্টস !  উনিও নাকি ন্যাপোলিতে আসলেই এখানের পিজ্জা আস্বাদন করে যান ! 

পাশের দেয়াল জুড়ে এই পিজ্জারিয়ার সাথে সংযুক্ত আদি মালিকদের ছবি ,  কিছু লেখা ,  সেই সময়কে ধরে রাখার চেষ্টা ধূসর ফ্রেমে ।  এই সময় আবারও ভূমধ্যসাগরীয় ভুবন ভুলানো ঝলমলে হাসি দিয়ে ভ্রমণসঙ্গিনী জানাল ,  তুমি এখনও বোঝো নাই ,  এই রেস্তোরাঁ হচ্ছে দিয়েগো ম্যারাডোনার প্রিয় পিজ্জারিয়া !  ঐ দেখ ছবি ,  এটার জন্যই নিয়ে এসেছি এইখানে ।  

আসলেই তো  !  বাংলাদেশে ন্যাপোলি নামটা এককালে মনে হয় পরিচিত হয়েই ছিল এই কিংবদন্তীর ফুটবলারের জন্য ,  যিনি মামুলি এক ক্লাবকে প্রায় একক প্রচেষ্টায় করেছিলেন চ্যাম্পিয়ন ।  এই শহরে আরও তার কথা স্মরণ করে মানুষ ,  ঈশ্বরের আসনে বসানো আছে তার ছবি একাধিক জায়গায় -  
সেই দিয়েগো প্রায়ই রাতে আসতেন এখানে ,  আমাদের মতই পিজ্জা খেতে  !  আর কী লাগে !  চট করে দুটি পিজ্জার অর্ডার দেওয়া হল ,  সাথে লাল পানীয় ।  এত যে বিখ্যাত রেস্তরাঁ ,  রথী - মহারথীরা যাতায়াত করে নিয়মিত ,  তারপরও এরা তাদের ঐতিহ্য ছাড়ে নি ,  মাত্র দুই ধরনের পিজ্জা পাওয়া যায় ,  একটাতে ওভেন থেকে বাহির করা ময়দার রুটির উপরে পাতলা টম্যাটো সস ,  অন্যটিতে এর উপরেই সামান্য চীজ !  ব্যাস !  দাম বাংলাদেশী টাকায় একটার ৩০০ অন্যটার ৪০০ !  

তবে খুব বেশি ভালো লাগল এই ভেবে যে এত চাহিদা থাকা সত্ত্বেও তারা পিজ্জার দাম বাড়ায় নি  (  ঢাকায় ৪০০ টাকায় কোন পিজ্জা পাওয়া যাবে  ,  জানতে ইচ্ছা করে )  ,  আর নানা ধরনের খাবার দিয়ে দোকান ভর্তি করে নি ,  বরং খাবারের মান ও গ্রাহক সেবা এক রেখে অক্ষুণ্ণ রেখেছে নিজেদের সুনাম ।   আর নানা দেশের বিখ্যাতরা এসে স্বাদ নেয় এইখানেই ইতালীয় পিজ্জার ,  তাও  ব্যবসার সাইনবোর্ড হিসেবেই কাজ করে ।   সেই সাথে কোন সিট আগাম রিজার্ভ দেবার ব্যবস্থা নেই ,  দুপুরে আসলে হয়ত ৫০ জনের পিছনের আপনাকে লাইনে দাঁড়িয়ে অপেক্ষা করতে হবে ,  আপনি যেই হন না কেন !  
ঠিকানা  -   Da Michele on Via Sersale ,  13 
বেশ ফুর্তিতে নিয়ে চিবিয়ে চিবিয়ে পিজ্জা খেয়ে সন্ধ্যার নেপলসে ঘুরতে বেরিয়ে একাধিক জায়গায় দিয়েগো  ম্যারাডোনার স্মৃতি বিজড়িত কিছু জায়গা বিশেষ করে যীশুর জায়গার তার ছবি বসিয়ে তৈরি  স্থাপনা দেখে

 তখন আমাদের গন্তব্য ভূমধ্যসাগর — 
 (  ব্রাজিল এবং আর্জেন্টিনা দুই দেশেই অনেক স্থানীয় বন্ধুর আমার ,  দেশ দুটোতে যাবার সৌভাগ্যও হয়েছে ,  অবাক হয়ে আনন্দ নিয়ে খেয়াল করেছি তাদের মাঝে মোটামুটি গলায় গলায় ভাব ,  একসাথে ফুটবল দেখে নিয়মিত ,  নিজের দলের পক্ষে চিল্লিয়ে গলা ফাটায় কিন্তু অন্য দলকে গালাগালি করে না ।  বরং তারা চায় যেন ইউরোপ হারে ,  ল্যাতিন আমেরিকা জিতে । 
অথচ বাংলাদেশের পরিস্থিতি সম্পূর্ণ আলাদা ।  এখানে এই দুই দেশ একটি সমর্থন করলে সাথে সাথে যেন অন্যটিকে গালি দিতেই হবে  !  সামনের মাসে বিশ্বকাপ ,  ইতিমধ্যেই ফেসবুক ভর্তি হয়ে গেছে I support Brazil ,  fuck Argentina বা Cheers Argentina ,  Go to hell Brazil  ধরনের  কথায় ।  
এর কী কোন দরকার আছে ?  আপনি যাকে ইচ্ছা সমর্থন করুন ,  কিন্তু অন্যকে তার সমর্থনের জন্য কেন কটু কথা বলবেন ? 
ফুটবল দেখার সময় আমি ব্রাজিলের পাগলা ভক্ত ,  তাদের তাড়া করে ফিরেছি গত দুই বিশ্বকাপ ,  কিন্তু তাই বলে কেন আমাকে আর্জেন্টিনার বিদ্বেষী হতে হবে ,  কেন আমি মেসির অসাধারণ ফুটবলের প্রশংসা করব না ।  দিনের শেষে ফুটবল তো একটা খেলা - ই  ,  নাকি ?  
আর্জেন্টিনা এবং ব্রাজিল সমর্থক ফুটবল পাগল বন্ধুদের কাছে আমার এটাই বার্তা ,  যেখানে খোদ সেই দেশের মানুষগুলোও এমন নোংরা আক্রমণ করে না ,  আমরা কেন একটা খেলার অন্য দুই দেশ নিয়ে ব্যক্তিগত লড়াই করছি ?   তারচেয়ে আসুন খেলা উপভোগ করি ,  প্রিয় দলকে সমর্থন করি গলা ফাটিয়ে ,  এবং শেষ পর্যন্ত জয় যেন ফুটবলেরই হয় ।  ) 






বস্তা ভর্তি চোখ



১৯৭১ - র  ডিসেম্বরে আল – বদর হেডকোয়ার্টারে পাওয়া গিয়েছিল এক বস্তা চোখ । 
অমানুষিক ,  জান্তব ,  নির্মম ,  নৃশংস এই তথ্য আমায় তাড়া করে আজীবন ।  পাকিস্তানী সেনাবাহিনী ও আল - বদরদের নির্যাতনের যতটুকু প্রমাণ আমরা পেয়েছি তাতে বোঝা যায় এই চোখগুলো তুলে নেওয়া হয়েছিল জ্যান্ত মানুষের মুখমণ্ডল থেকেই । 
 কী দেখেছিল সেই চোখেরা শেষ মুহূর্তে ? 
 -  ঘাতকের বেয়োনেট ,  ভোতা চাকু ,  নাকি নেকড়ের হাসি ?  তাদের চোখে কি শেষবারের মত বাংলার নীলাকাশ একটু স্নিগ্ধ পরশ দিতে পেরেছিল ,  নাকি যে ময়লা চিটচিটে রক্তাক্ত কাপড়ের ফালিতে চোখ বাঁধা হয়েছিল তার উপর দিয়েই অতর্কিতে ধাতব স্পর্শ দিয়েই খুবলে আনা হয়েছিল দৃষ্টিশক্তি ?  নাকি চরম ভাবে মানসিক অসুস্থ ঘাতকেরা বলে কয়েই চোখ তুলে নিয়েছিল ,  এবং তার আগে বাধ্য করেছিল তাদের চোখ খুলে তাকিয়ে থাকতে ?  
হৃৎপিণ্ডের ডাক্তার ফজলে রাব্বির হৃৎপিণ্ড ছিড়ে নিয়ে ছিল নরকের পশুরা ,  অপরাধ উনি মুক্তিযোদ্ধাদের সাথে যুক্ত ছিলেন ,  বাংলাদেশের অধিবাসী হয়েও হয়েছিলেন প্রথিতযশা চিকিৎসক ,  সেটা তাদের সহ্য হয় নি ।  আচ্ছা ,  ঐ বস্তা ভর্তি চোখের মালিকেরা কি সবাই চোখের ডাক্তার ছিলেন ?   যারা মানুষের দৃষ্টিশক্তি ফিরিয়ে দিতেন ,  তাই তাদের চোখের জ্যোতি ছিনিয়ে নেওয়া হল ? 
নাকি তাঁরা ছিলেন জাতির নয়নের মণি ,  আমাদের বিবেক ,  বুদ্ধিজীবীরা ,  যাদের হত্যা করা হয়েছিল ব্যপক হারে ডিসেম্বর মাসেই ,  তাদের পচা গলা অঙ্গহীন লাশ মিশে গেছে বাংলার মাটিতে ,  কিন্তু উৎপাটিত চোখেরা কি ঠাই পেয়েছিল অবহেলায় ফেলে রাখা বিশ্বের সবচেয়ে কলঙ্কিত বস্তাতে ? 
কী চেয়েছিলেন সেই চোখগুলোর মালিকেরা যার জন্য জীবন এবং জীবনের আগে চোখ দিয়ে দিতে হল ?  তাঁরা একটি স্বাধীন দেশে সূর্যোদয় দেখতে চেয়েছিলেন ,  চেয়েছিলেন আনমনে আমরা সোনার বাংলা গাইতে ,  জয় বাংলা স্লোগানে গলা ফাটাতে ,  হয়ত আর কিছুই নয় স্বকীয়তার লাল - সবুজ স্বপ্নে বিভোর থাকতে ।  তারই খেসারত ঐ বস্তা ভর্তি চোখ ।  
খুবলে তুলে নেওয়া চোখগুলোর বোবা দৃষ্টি তাড়া করে আমায় বিশ্বের শেষ প্রান্ত পর্যন্ত ।   
আপনাকে  ? 






জাগরেবের বোবান রেস্তোরাঁ 




ক্রোয়েশিয়ার রাজধানী জাগরেব বেশ উঁচুনিচু শহর ,  সেই সকাল থেকে শুরু করে দুপুর পর্যন্ত অগণিত টিলার মাথায় বসানো জাদুঘরে ,  গির্জায় ,  বাগানের ঘুরে যে খিদে পেল তা আর কোন পানশালায় ফাঁকিবাজি ভাজাভুজিতে সারবার নয় ,  তাই শুরু হল রেস্তোরাঁর সন্ধান ।   সে নিয়ে অবশ্য চিন্তার কিছু নেই ,  ক্রোয়াট বন্ধু মণিকা এই ব্যাপারে বেশ জ্ঞান রাখে ,  তাঁর সাথে যোগ দিয়েছে চাচাত ভাই দ্রাচেক ও তাঁর কিশোর ছেলে ।  কয়েকটা রেস্তোরাঁ ঘুরে পছন্দ না হওয়ায় বেরিয়ে এসে শহরকেন্দ্রে চোখে পড়ল বিশাল এক বিজ্ঞাপন -  ডেভর সুকার ফুটবল একাডেমীর । 

 ডেভর সুকার ,  সেই বিখ্যাত ফুটবলার ,  যে কিনা ১৯৯৮এর বিশ্বকাপ ফুটবলে জিতে নিয়েছিল গোল্ডেন বুট ,  ক্রোয়েশিয়া উঠে ছিল সেই বিশ্বকাপের সেমি - ফাইনালে ,  সেই সুকার এখন ক্রোয়াট কিশোরদের ফুটবল শেখাতে ব্যস্ত তাঁর একাডেমীর মাধ্যমে ,  যার আছে একাধিক শাখা ।  নিবিষ্ট চিত্তে বিজ্ঞাপনটি দেখছি খেয়াল করে মণিকা বলল ,  ওহ ,  তুমি তো ফুটবলের পাগল ,  তাহলে না হয় বোবান রেস্তোরাঁতেই দুপুরের ভোজ সারা যাক ।  
বোবান রেস্তোরাঁ !  

৯৮র বিশ্বকাপে ৩য় স্থান পাওয়া ক্রোয়েশিয়ার ক্যাপ্টেনের নাম ছিল জোভনিমির বোবান ,  সে - ই নাকি এই রেস্তোরাঁর মালিক !  ফুটবলার হিসেবে সাবেক যুগোস্লাভিয়া এবং বর্তমান ক্রোয়েশিয়ায়  ,  ও ক্লাব ফুটবলে এসি মিলানে উজ্জল ক্যারিয়ার কাটানো বোবান এখন ফুটবল বিশ্লেষক হিসেবে ইতালিয়ান ও ক্রোয়াট টিভিতে কাজের ফাঁকে ফাঁকে অন্য অনেক কিছুর সাথেও জড়িত এই রেস্তোরাঁ ব্যবসাতেও ।  দ্রাচেক সাথে সাথে বলে উঠল ,  এই এলাকাতে এটাই সেরা রেস্তোরাঁ ,  খুবই স্বাস্থ্যসম্মত ,  এবং দামও খুব বেশি নয় ,  কাজেই গন্তব্য ঠিক করা হল সেদিকেই ।  


ইলশেগুড়ির বৃষ্টির মাঝে যাওয়া হল সেখানে ,  শহরের পর্যটক এলাকাতেই অবস্থান ,  প্রধান ফটকে বেশ বড় করে লেখা বোবান ,  প্রবেশের পরেই বেশ প্রশস্ত কামরা চোখে পড়ে ,  এক পাশে দারুণ সব কেক - পেস্ট্রির সমাহার ,  এক ফুট উঁচু রেলিং ঘেরা পাটাতনে চেয়ার - টেবিল । 


 তাঁর মধ্য দিয়েই আমরা চললাম ভেতরের কামরায় যেখানে গরমাগরম খাবার  সার্ভ করা হয় ।  রুচিশীল পরিবেশ ,  উৎকট করে কিছু সাজানো নেই ,  যেমন নেই বোবান বা ক্রোয়েশিয়ান ফুটবল দলের নানা স্মারকও ।  সবাই - ই খানিকটা কাক ভেজা দেখে এক কর্মচারী মাথা মুছবার তোয়ালে এবং শরীর গরমের জন্য ওয়াইনের খোলা বোতল এনে চোখ মটকে বললেন ,  অচিরেই ভাল বোধ করবে !  

এই ফাঁকে আমাদের জানা হয়ে গেছে জনাব বোবান আজ এখানে আসেন নি ,  মানে যে কোন মুহূর্তে আসতেও পারেন ।  আবার নিজের একটির সাথে আরও চারটি সন্তান দত্তক নেওয়া পাঁচ বাচ্চা নিয়ে বড়ই পেরেশান থাকে বোবান পরিবার ,  কাজে কাজেই বৃষ্টিবিধুর দিনে কতটা আসার তাদিগ অনুভব করবেন তা বলা মুস্কিল ।  

যা হোক ,  বিকেলে এক গাদা পরিকল্পনা করা আছে নতুন জিনিস দেখার ,  তাই চটজলদি মেন্যু দেখে মণিকা আমার অনুরোধে কিছু ক্রোয়াট খাবারের অর্ডার দিল ,  পানীয় তো টেবিলেই আছে এন্তার ।  মাংসের স্যুপে ডোবানো আটা দিয়ে তৈরি ছোট ছোট টুকরোর খাবার আসলো প্রথমে ,  দেখতে স্বল্প কিন্তু বেশ ভারী খাবার ,  চিবিয়ে চিবিয়ে গলাধঃকরণ করার পর দুই গ্লাস জল যোগ করে বোঝা গেল কয়েক ঘণ্টার রসদ হয়ে গেল !  সাথে ছিল স্থানীয় সস দেয়া রুটি ।  

মণিকা চেয়েছিল সী ফুড ,  ক্রোয়েশিয়ার বিশাল সমুদ্রসীমা যেমন ঝকঝকে সাদা বালির সৈকতের জন্য বিখ্যাত ,  তেমনি তা যোগান দেয় তরতাজা রুপালি ফসল ।  অক্টোপাসের শুঁড় ,  স্কুইডের কাটা অংশ ,  মাছের গুড়ো ,  কুচো চিংড়ি ইত্যাদি ইত্যাদি ।  বেশ খেতে ।  

শেষে ধূমায়িত কফি ,  আগামী ক - ঘন্টা ঘুম তাড়ানোর জন্য ক্যাফেইনের রসদ ।  এর মাঝে বোবান বা ক্রোয়াট কোন ফুটবল তারকার দর্শন মিলল না ,  শুনেছি বোবান প্রায়ই টেনিস খেলে গোরান ইভানোসেভিচের সাথে ,  তাঁরও টিকিটির দেখা নেই ।  এদিকে সব কিছু থেমে গেলেও চলছে ঘড়ির কাটা ,  তাই বোবানের উদ্দেশ্য টোস্ট করে আমরা আবার জাগরেব দর্শনে ।  
Croatia is the reason I live .  I love my country as I love myself .  I would die for Croatia . 
 —  Zvonimir Boban

  (  কদিন আগে ফেসবুকে চালু হয়েছে বাংলায় ক্রীড়া বিষয়ক এক দারুণ পেজ ,    প্যাভিলিয়ন  ।  
এই পোস্ট প্যাভিলিয়নের পিছনের কাণ্ডারি সেই তরুণ ক্রীড়াপাগলদের জন্য ।   ) 






জসীম উদদীনের ভ্রমণকাহিনী  ‘ চলে মুসাফির ’ 



পল্লী কবি জসীম উদদীন ১৯৫০ সালে মার্কিন দেশে গেছিলেন সরকারি সহায়তায় ,  পথিমধ্যে থেমেছিলেন বাহরাইন ,  লন্ডনে এবং আইসল্যান্ডে অল্প সময়ের জন্য ,  আবার আমেরিকার থেকে ফিরে গিয়েছিলেন তৎকালীন পশ্চিম পাকিস্তানে ।  সেই সময়ের অধিবাসীদের গল্প লিখেছিলেন সরল ভাষায়  ‘ চলে মুসাফির ’  বইতে ।  গতকাল সন্ধ্যায় হাচল সৈয়দ আখতারুজ্জামানের সংগ্রহে বইটি দেখা মাত্রই ধার নিয়ে একটানা পড়ে শেষ করে ফেললাম ,  ১২৮ পাতার কলেবরকে খুব একটা বড় বলা যায় না ,  কিন্তু নানা রঙবেরঙের ঘটনার আগমনে বইটি বেশ চিত্তাকর্ষক হয়ে উঠেছে ।  
বইয়ের পাতায় পাতায় পল্লীকবির জ্ঞানতৃষ্ণা প্রকাশ পেয়েছে ,  বিশেষ করে যে কোন দেশের সমাজ এবং মানুষের সাথে মেশার আকাঙ্ক্ষা ও সেই সম্পর্কে সম্যক জ্ঞানলাভ তাঁর ভ্রমণের মূল্য উদ্দেশ্য হিসেবে চিহ্নিত করা যায় খুব সহজেই ।  যেমন বিলেত ভ্রমণের সময় কবি লিখেছেন  ' লন্ডন ষ্টেশনে নামিয়াই বন্ধুবরদের সাথে দেখা হইল ।  তাদের একজনের বাসায় এরা আমার থাকার ব্যবস্থা করিয়াছে ।  আমি বলিলাম -  তোমাদের সাথে থাকিলে তো আমি এদেশের কিছুই জানিতে পারব না ।  আমার এক ব্রিটিশ বন্ধু ,  হেলেম টেনিসন ,  বেথনাল গ্রিনে থাকেন তাঁর বাসায় যাইব '  ।  
১০০ %  একমত ,  যে কোন দেশে যেয়ে তাদের সম্পর্কে জানতে চাইলে সেই দেশের মানুষের সাথেই মিশতে হবে ,  আর বিশেষ করে বাঙালী সমাজে একবার ভিড়ে গেলে দাওয়াত খেতে খেতেই পুরোটা সময় মাটি হবে ।  একই কাজ তিনি করেছেন মার্কিন মুলুকেও ,  বলেছেন ২০ দিন একটানা ভাত খাই নি ,  তাই আজ খেয়ে তৃপ্তি পেলাম কিন্তু এই খানা ,  এই ভাষা ,  এই সমাজ তো দেশে গেলে প্রতিদিনই পাব ,  তাই আপাতত এই দেশ সম্পর্কে জেনে নিই ।  
১৯৫০ সালে তাঁর এই অজানার প্রতি অ্যাডভেঞ্চার আমাদের অভিভূত করে বৈকি !  তাঁকে চা দিতে আসা হোটেল বয়ের কাছ থেকে যখন তাদের বাড়িতে বেড়াতে যাবার নিমন্ত্রণ আদায় করেন ,  এলিস নামে অচেনা সুন্দরীর সাথে প্রথম পরিচয়েই ট্যাক্সি চেপে অজানা শহরে যান ,  যে কোন নতুন শহরে যেয়ে সেখানে লেখক - গায়কদের আড্ডায় ঢুঁকে পড়েন অনায়াসে ,  প্রতিনিধিত্ব করেন বাংলার গানের ,  ছড়ার ।  সদ্য আয়ত্তে আনা মার্কিন উচ্চারণে ঠেকে ঠেকে ইংরেজি বলতে বলতে  ‘  মারো জোয়ান হেইও বুঝিয়েছেন ।  তাঁর সদা কৌতূহলী খোলা মনের পরিচয় পেয়ে অতি আমোদিত হয়েছি ,  সাধারণ অনেক ভ্রমণকাহিনীর মত সেই দেশের সাথে প্রতি অভিজ্ঞতায় বাংলাদেশে কত ভাল ,  কত সুন্দর এই তুলনা করে বইটি আত্মঅহমিকায় বিষিয়ে তুলেন নাই ।  তবে পাশ্চাত্যের ভাল দিকগুলো তুলে এনেছেন তাঁর কলমে ,  সেই সাথে সারা পৃথিবীতেই যে ভাল মানুষ আছে ,  তারা নানা রূপে নানা কালে দেখা দেয় ,  নিঃস্বার্থ ভাবে উপকার করে প্রতিদান দেবার সুযোগ না দিয়ে চলে যায় জীবনের পথে সেই কথা বারবার বলে জানিয়েছেন লোককবির কথা - 
 ‘ নানার বরন গাভীরে ভাই একই বরন দুধ - 
আমি জগৎ ভরমিয়া দেখলাম একই মায়ের পুত !  ’ 
চিত্তাকর্ষক সব ব্যক্তির  সাথে কবির আলাপের বিবরণের মধ্য সবচেয়ে মূল্যবান রত্নটি ছিল কবি এজরা পাউন্ডের সাথে তাঁর সাক্ষাৎ ।  দুঃখজনক ভাবে সাক্ষাৎটি ঘটেছিল পাগলা গারদে ,  এজরা পাউন্ড তখন প্রায় উম্মাদ ,  তাঁকে চিকিৎসার জন্য রাখা হয়েছিল মানসিক হাসপাতালে ,  সেই অবস্থাতেও তিনি কনফুসিয়াসের অনুবাদ করছিলেন ।  নাৎসি সংসর্গের অভিযোগ তিনি অভিযুক্ত ,  ফলে তাঁর সাথে দেখা করাও ছিল বেশ কঠিন ,  কেবল মাত্র সেই দেশের সরকারের লোক অনুমতি দিলেই সম্ভব ।  যা হোক ,  এজরা পাউন্ডের স্ত্রী কবি জসীম উদদীনের কথা শুনে সেই ব্যবস্থা করে দিলেন ।  এজরা পাউন্ড বঙ্গদেশের কবিকে বেশ কিছু বই উপহার দিয়ে বলেছিলেন ,   ‘  বইগুলি তো বন্ধুবান্ধবদের দেওয়ার জন্যই ।  তারা যখন সচল তখনই জীবন্ত ।  অচল বই তো মৃত ।  এগুলি বিতরণ করিয়া দেওয়াতেই আনন্দ ।  ’  
পরবর্তীতে এই দুই কবির মাঝে পত্রযোগাযোগ ছিল ।  
রসিক কবি সব দেশের তরুণীদের সম্পর্কেই সুখ্যাতি করেছেন ,  বিশেষ করে আইসল্যান্ডের  মেয়েদের নিয়ে লিখেছেন  ‘ যেসব মেয়ে আমাদের খাবার পরিবেশন করল তাহারা সকলেই যেন ডানাকাটা পরী ।  তাহাদের মধ্যে কে কাহার চেয়ে বেশি সুন্দরী নির্ণয় করা যায় না ’  ।  
যেহেতু প্রথম ভ্রমণ ১৯৫০ সালে ,  সদ্য তৈরি হওয়া রাষ্ট্র জোড়া লাগা পাকিস্তান এবং মোহাম্মদ আলী জিন্নাহর সম্পর্কে তাঁর মোহভঙ্গ হয় নাই তখনো ,  কিংবা হলেও হয়ত রাষ্ট্রযন্ত্রের সেন্সরের কারণে তা প্রকাশিত হয় নি ।  কিন্তু বাস্তবতা নিয়ে তাঁর চিন্তা যে দূরদর্শী এবং সূক্ষ ছিল তার প্রমাণ পাওয়া যায় ১৯৬০ এর দিকে করাচীতে লেখক সমাবেশে দেওয়া বক্তব্যে -   
হাজার হাজার মাইল দূরে আমাদের পূর্ব পাকিস্তান ।  সেইখানে আমাদের অনেক রীতিনীতি আপনাদের হইতে আলাদা ।  পশ্চিম পাকিস্তান হইতে পূর্ব পাকিস্তানে যাইয়া সেই আলাদা রীতিনীতি দেখিয়া আমাদের কোনো কোনো ভাই মনে করেন ,  এই পার্থক্য হিন্দু - প্রভাবের ফল ।  তাহারা আশা করেন এইসব পার্থক্য ভাঙ্গিয়া আমরা আপনাদের সঙ্গে আসিয়া এক হই । 
কিন্তু এই ধারণা ভুল ।  কারণ আমাদের মেয়েরা শাড়ি পরে ।  যখন রঙিন শাড়ি পরিয়া আমাদের মেয়েরা কলসি কাঁখে লইয়া সরষেক্ষেতের আঁকা - বাঁকা পথ ঘুরিয়া পদ্মা নদীতে পানি আনিতে যায় তখন বাঁশীর সুর বহিয়া আমাদের মনের কথা আকাশে ছড়ায় ।  মেয়েদের এই শাড়িকে আমরা কত ছন্দে কত উপমায়ই না রূপ দিয়েছি ।  সেই শাড়ি মেঘের মতো ,  রামধনুর মতো ,  ময়ূর পাখির পাখার মতো ।  এখন যদি কেহ বলেন এই শাড়ি বদলাইয়া আমাদের মেয়েদের ঘাগরা বা ইজের পরিতে হইবে ,  সেকথা আমরা শুনিব না ।  তেমনই আমাদের পদ্মা - যমুনা - মেঘনা নদী হইতে আমরা যে অপূর্ব ভাটিয়ালি সুর কুড়াইয়া পেয়েছি তাহাও আমরা ছাড়িব না ।  আপনাদের এইখানে যে অপূর্ব সিন্ধি পাঞ্জাবি আর পস্তু লোকগীতি শুনিবার সৌভাগ্য আমরা হইয়াছে তাহা আমার কানের ভিতর দিয়া মরমে প্রবেশ করিয়াছে ।  পার্থক্যের জন্যই মানুষ মানুষের বন্ধু হয় ।  আমরা ভিতরে যাহা নাই তাই আমরা অপরের নিকটে পাইয়া তাহার সঙ্গে বন্ধুত্ব করি ।  অনন্তকাল ধরিয়া নারী - পুরুষে যে মিলন তাহাও সেই পার্থক্যের জন্য ।  
 বইটির সঠিক প্রকাশ কাল বুঝতে পারলাম না ,  ইন্টারনেটে আছে ১৯৫২ ,  বইতে আছে ১৯৬৬ ।  বইটি ২০১২ সালে পুনঃপ্রকাশ করেছে পলাশ প্রকাশনী ।  পড়ে দেখুন পাঠক ,  আমাদের জল - হাওয়ার কবির চোখে বহির্বিশ্ব ! 

ছবি :  


 








 আমার ´চে´ 



চে আর্নেস্তো গ্যেভারার শাণিত চোখে প্রথমবারের মত আমার চোখ পড়ে সেগুলো তখন নিস্প্রভ হয়ে গেছে ,  কারণ আমি তাঁর মৃতদেহের ছবি দেখছিলাম ।  তাঁর চোখ দুটি চেয়ে আছে ,  সেই দৃষ্টি এক গোলার্ধ থেকে ছুটে আসে অন্য গোলার্ধে ,  বাংলার খবরের কাগজে ছাপা হওয়া সেই ছবি দেখে মনে হয়েছিল যীশুর মত টলটলে চোখ নিয়ে অভিমান ভরা দৃষ্টি ছুঁড়ে দিচ্ছে কেউ ,  এটি জীবন্ত চোখ সে মৃত্যু এত দশক পরেও তাড়া করে তাঁর সেই মৃত অভিমান ।  
সেই থেকে শুরু ,  জানার চেষ্টা করেছি তাকে নিয়ে ,  নানা জনের নানা মতের বই পড়েছি ,  তাঁর নিজের লেখা সব রোজনামচার পাতা উল্টাই এখনো থেকে থেকে ,  মৃত্যু পর্যন্ত তাঁর কাছে থাকা সবুজ কবিতা সংগ্রহের কবিতাগুলো পড়ি ,  বোঝার চেষ্টা করি তাঁর মনন ।  কিন্তু চে ধরা দেয় না ।   সবচেয়ে বেশী জানার চেষ্টা করি মাত্র ৩৯ বছর বয়সে কীভাবে একজন মানুষ এত্ত কিছু করতে পারে ,  যেগুলোর পরিকল্পনা করতেও আমাদের কয়েক দশক লাগবে ?  
বলিভিয়ায় প্রবেশ করি আমরা আন্দেজের এক আশ্চর্য বর্ষণ মুখর সোনালী গোধূলিতে ,  প্রাচীন নগরী তিহুয়ানাকোতে যাওয়া হল না ঘিরে আসা আঁধারের কারণে ,  কিন্তু ড্রাইভার জানালো বিশাল দেশটির যে গ্রামে মানুষ চে - কে স্তব্ধ করে বিপ্লবী চে - কে অমর করে দিয়েছিল ঘাতকের বুলেট ,  তা আমাদের আয়ত্বের মাঝেই ,  আমরা কি যাব সেখানে পরদিন ?  মেক্সিকান ইসাইয়াস সেরণা আমার দিকে বোবা দৃষ্টি মেলে তাকায় ,  মুহূর্তের জন্যও দ্বিধা না করে বলি -  না ,  আমি এখনও প্রস্তুত হতে পারি নি ,  আমার অনবরত দেরি হয়ে যাচ্ছে ।  আমি প্রস্তত না সে ঘরটি দেখার জন্য যেখান ব্যক্তি চে - কে হত্যার পর তাঁর লাশের প্রদর্শনী করা হয়েছিল আবালবৃদ্ধবণিতার জন্য ।  
ল্যাতিন আমেরিকায় অবস্থানের পলে পলে চে - কে খুঁজে পাবার চেষ্টা করে সফল হয়েছি অনেকবার ,  তাঁর চিন্তা  – চেতনা ,  লড়াইয়ের স্পিরিট টের পেয়েছি বাংলাদেশ ঢাকাতেও সমাজের চলমান অবিচার ,  বৈষম্য দেখে ।  কিন্তু আমি তখনও প্রস্তত হই নি ।  
কিউবা সিয়েন ফুয়েগোস শহর থেকে মানতানজাস নগরীতে যাওয়া হবে বাষ্পশক্তিচালিত ট্রেনে চেপে ,  সবাই - ই জানাল দুই ঘণ্টা ঘুরে সান্তা ক্লারা দেখে যাও ,  এই সেই শহর যা চে নিজের হাতে যুদ্ধ করে অবমুক্ত করেছিলেন ,  তাঁর কিউবান স্ত্রী অ্যালাইদা এই শহরেরই মেয়ে ,  এইখানেই সেই সুবিখ্যাত চে গ্যেভারা মনুমেন্ট অবস্থিত ,  যার নিচেই তাঁর দুই হাত বিহীন দেহাবশেষ সমাহিত করা হয়েছে বছর কয়েক আগে ,  দেখা যাও ।  
সাবেক প্রেমিকা আমার চোখের দিকে তাকায় ,  সে জানে আমার জীবনে চে - র গুরুত্ব ,  সমাজতন্ত্র পছন্দ না করলেও মোটরসাইকেল ডায়েরি পড়ে চে - র ভক্ত হয়ে গেছে সেই ইউরোপিয়ান তরুণীও ।  জানি না আর কোনদিন কিউবা আসা হবে কিনা ,  চে - র সমাধির সামনে দাঁড়াবার সুযোগ আর আসবে কিনা ,  কিন্তু আমি বিড়বিড় করে বলি -  না না ,  আমি এখনও প্রস্তুত হতে পারি নি ,  আমার অনবরত দেরি হয়ে যাচ্ছে । 
চে -  মৃতদেহের সামনে দাঁড়াবার শক্তি সঞ্চয় করতে পারি নি এখনো ,  কিন্তু মানুষটিকে বোঝা চেষ্টা করেই যাচ্ছি নিয়ত ,  যার মৃত্যু আমাকে অপরাধী করে দেয় ।  
  (  আজ চে - র জন্মদিন ,  যদি কোনদিন তাকে নিয়ে লেখার শক্তি সঞ্চয় করতে পারি তাহলে নিশ্চয়ই লিখব ,  অন্তত তাঁর পথে ল্যাটিন আমেরিকায় ভ্রমণের চেষ্টা করবই ,  জানার চেষ্টা করব কিসের তাড়ায় রোজারিওর এক তরুণ ডাক্তার চে হয়ে উঠেছিলেন ।   ) 
চে - র উপরে পুরনো কিছু লেখা -  
চে গ্যেভারার সবচেয়ে বাস্তবঘেঁষা তথ্যবহুল জীবনীগ্রন্থ  -  এক বৈপ্লবিক জীবন
কিউবান বিপ্লবের জাদুঘর
স্মরণীয় চলচ্চিত্র  -  চে
দ্য মোটরসাইকেল ডায়েরীজ
কিউবা 






প্রমদারঞ্জন রায় - এর  ” বনের খবর ” 




বাঘকেও ওনাকে না খেয়ে ফিরে যেতে হল ।   
উনি হচ্ছে সুচিৎ ,  লেখকের এক কর্মচারী ,  বনের মাঝে তাকে ধরার জন্য বাঘ এসেছে টের পেয়ে সুচিৎ ,  তাবুর মধ্য সেঁধিয়ে ছিল ,  তখন লেখক সেই মুহূর্তের বর্ণনা দিলেন এই বলে যে  -  বাঘকেও সুচিৎকে না খেয়ে ফিরে যেতে হল ।   এমন বিপদঘন মুহূর্তের কথা এমন প্রাঞ্জল রসঘন ভাবে পড়ে কেন যেন রয়েল বেঙ্গল টাইগার দেখে অজ্ঞান হবার আগমুহূর্ত পর্যন্ত লালমোহন গাঙ্গুলীর বর্ণনা মনে হচ্ছিল ।  খানিকটা একই রকম রকম ঝরঝরে সুখপাঠ্য ভাষা ,  রোমাঞ্চঘন ,  ফেলুদার মত জনমনিষ্যি না থাকলেও প্রতি পাতার প্রায় সব প্যারাতেই কোন না কোন  পশু - পাখি - গাছ এসে হাজির । 
 বলছিলাম সদ্য পড়ে শেষ করা শত বর্ষ আগে লেখা প্রমদারঞ্জন রায় - এর  ” বনের খবর ”  বইটির কথা ।  উল্লেখ্য ,  প্রমদারঞ্জন রায় ছিলেন উপেন্দ্রকিশোর রায়চৌধুরীর আপন ভাই ,  সেই সুবাদে সুকুমার রায়ের কাকা ও সত্যজিতের ঠাকুরদা ,  তাই তাদের ভাষা রীতির অসামান্য সারল্যে মিল কোন কাকতাল ঘটনা নাও হতে পারে ,  হয়ত রায় পরিবারের যারা লেখালেখির চেষ্টা করেছেন তাদের রীতিটাই এমন ছিল !   ” বনের খবর ”  প্রথম ছাপাও হয়েছিল সন্দেশ পত্রিকায় ।  আবার প্রমদারঞ্জন রায় ছিলেন শিশুসাহিত্যের অতি জনপ্রিয় লেখক লীলা মজুদারের বাবা  ,  সন্দেহ নেই শিশু লীলার মনে দূর দেশের অ্যাডভেঞ্চারের ও প্রকৃতির গন্ধ খোঁদাই করে দিয়েছিলেন বাবা প্রমদারঞ্জন ।  
 ” বনের খবর ”  ঠিক বনের বই নয় ,  শিকার কাহিনী নয় ,  প্রকৃতির বর্ণনা নয় ,  জীবনকাহিনী নয় ,  জীবজন্তু নিয়ে বইও নয় ।  এটি একজন জরিপকারক  (  সার্ভেয়ার )  - এর দূরদেশে শ্বাপদসংকুল পরিবেশে চলার কাহিনীর ,  ১৮৯৯ - ১৯২০ এই বছরগুলোতে  প্রমদারঞ্জন রায় সরকারি জরিপে দুর্গম ব্রহ্মদেশ ,  লুশাই পাহাড় ,  শানরাজ্য এমনকি চট্টগ্রাম এবং সিলেট  (  শ্রীহট্ট )  কিভাবে টিকে ছিলেন সেই বাঘ - ভালুক - অজগর -  গণ্ডারের রাজ্যে তারই এক মুনমুগ্ধকর আয়না ,  যা হাতে নিলে চলে যেতে হয় মন্ত্রমুগ্ধের মত সেই বনজ লতা - ঘাসের জগতে ,  যেখানের অবিচ্ছেদ্য অংশ হিসেবে আছে বুনো জন্তু ,  তাদের সাথে মানুষের যুদ্ধের এবং সহাবস্থানের কথা ।  সেই সাথে মরুময় বেলুচিস্তান অঞ্চলের ১৯০৪ - ১৯০৫ সালের অভিজ্ঞতা আছে বোনাস হিসেবে ।  
যেখানে লেখক অবলীলায় বলেছেন ,  যারা জরিপের কাজ করে ,  তাদের মধ্যে অনেককে  ভারি ভয়ঙ্কর সব জায়গায় ঘুরে বেড়াতে হয় ।  সেই সব জায়গায় হাতি ,  মহিষ ,  বাঘ ,  ভাল্লুক আর গণ্ডার চলাফেরা করে ,  আবার যেখানে সেই - সব নেই ,  সেখানে তাদের চেয়েও হিংস্র আর ভয়ানক মানুষ থাকে ।  প্রায় কুড়ি - বাইশ বছর এইসব জায়গায় ঘুরে কত ভয়ই পেয়েছি ,  কত তামাশাই দেখেছি । 
সরকারি জরিপের কাজে অনেক লোককে দলে দলে নানা জায়গায় যেতে হয় ।  এক  - একজন কর্মচারীর উপর এক  - একটা দলের ভার পড়ে ।  তাঁর সঙ্গে জিনিসপত্র বইবার জন্য  ,  হাতি ,  গোরু ,  ঘোড়া ,  খচ্চর ও উট ,  আর জরিপ করবার জন্য সার্ভেয়ার ,  আমিন ,  খালাসি ও চাকর - বাকর বিস্তর থাকে ।  বনের মধ্যে থাকতে হয় তাঁবুতে ।  লোকজনের বাড়ির কাছে থাকা প্রায়ই ঘটে ওঠে না ,  এক - এক সময় এমনও হয় যে চারদিকে কুড়ি - পঁচিশ মাইলের মধ্যে আর লোকালয় নেই ।  বন এমনই ঘন আর অন্ধকার যে তার ভিতর অনেক সময় সূর্যের আলো প্রবেশ করে না; চলবার পথ ,  জঙ্গল কেটে তৈরি করে নিতে হয় ,  তবে অগ্রসর হওয়া যায় ।  যদি জানোয়ারের রাস্তা ,  বিশেষত হাতির রাস্তা  ,  পাওয়া গেল তো বিশেষ সুবিধার কথা বলতে হবে । 
এমনি বিশ্রী জায়গা ! প্রথম - প্রথম এইসব জায়গায় সহজেই ভয় হত ।  আমার মনে আছে প্রথম বছর যখন শান স্টেটে যাই ,  আমার তাঁবুর সামনে বসে একটা বাঘ ফোঁস - ফোঁস করে নিশ্বাস ফেলছিল ,  আমি তো শুনে বড়োই ব্যস্ত হয়েছিলাম ।  তারপর ,  এর চেয়েও কত বড়ো - বড়ো ঘটনায় পড়েছি কিন্তু তেমন ব্যস্ত কখনো হইনি । 
 ” বনের খবর ”  - এ সবচেয়ে বেশী খবর দেওয়া হয়েছে বাঘের ।   মানে রয়েল বেঙ্গল টাইগারের মানুষ শিকারের ,  আবার মানুষের বাঘ শিকারের ,  বার্মার বাঘ ধরার ফাঁদের নিটোল বর্ণনা ,  বাঘ দেখে জনৈক ফুলবাবুর অজ্ঞান হয়ে যাওয়ার সময় করা মলত্যাগের কারণে উৎসরিত দুর্গন্ধের গল্প ,  আবার কুলিদের কারো হরিণ কারো বা কচ্ছপের ডাক শুনে বাঘ বলে ভয় পাওয়ার হাসিময় বর্ণনা ,  কিন্তু অধিকাংশ সময়ে লেখক যখন না জেনেই বাঘকে অনুসরণ করেছেন বা ঘাপটি মেরে লুকিয়ে থাকা বাঘ লাফ দিয়ে পড়েছে কুলির উপরে ,  কোন সর্দারজী আবার বাঘের মাথায় বাঁশ দিয়ে আঘাত করে উদ্ধার করেছেন আক্রান্ত সুহৃদকে ,  তখন গা ছমছমের সাথে সাথে ঘাম দিয়ে জ্বর ছাড়ে যেন ।  
আছে অনেক অনেক হাতির গল্প ,  বুনো হাতি ,  পোষা হাতি ,  মত্ত হাতি ,  খুনি হাতি ,  তাদের দলের বর্ণনা ,  একজায়গায় লেখক স্বয়ং বলেছেন ,  অনেক রাত্রে খচ্চরগুলোর ছুটোছুটিতে সকলের ঘুম ভেঙে গেছে ।  ব্যাপারখানা কী ?  এই ভেবে যেমন একজন খালাসি তাবুর দরজা ফাঁক করে গলা বের করেছে ,  আর অমনি দেখে -  ওরে বাবারে ,  এয়া বড়ো দাঁতওয়ালা হাতি ,  তার পিছনে আরও হাতি ।  সে আস্তে আস্তে সকলকে সাবধান করে দিয়ে যেমন তাঁবুর পিছন দিয়ে বেরোতে যাবে অমনি হাতিও তাবুর ওপর এসে পড়ল ।  তখন সকলে গড়িযে গড়িয়ে খাদের ভিতর ঢুকে কোনো রকমে প্রাণ বাঁচাল ,  আর হাতিগুলো সেই রাস্তায় চলে কাল  ।  তাঁবু - টাবু যা কিছু তাদের সামনে পড়েছিল ,  সব তারা শুঁড় দিয়ে ছুড়ে ছুড়ে খাদের মধ্যে ফেলে দিয়ে গেল ।  খচ্চরগুলোও রাস্তার উপর বাঁধা ছিল তারা সকলে দড়ি - টড়ি ছিঁড়ে পালাল ,  শুধু একটা খচ্চর মজবুত নতুন দড়ি দিয়ে বাঁধা ছিল ,  সে বেচারা পালাতে পারেনি ।  হাতিরা সেটাক পা দিযে মাড়িয়ে একেবারে পিষে দিয়ে গেল । 
ভালুকের গুহায় না জেনে চলে গেছেন লেখক জরিপ করার সময় ,  কখনো মুখোমুখি হয়েছেন ভীম গণ্ডারের ,   হনুমান মাতা - র সন্তান প্রেম দেখে হয়েছেন আপ্লুত ,  খাদ্যের প্রয়োজনে করেছেন হরিণ শিকার ,  অজগরের মুখ থেকে টেনে বের করতে দেখেছেন শিকার হয়ে যাওয়া হনুমানকে ।  সবকিছুর উপরে স্থান দিতে হয় তাঁর সরল বর্ণনাকে ,  বুনো শূকরের আক্রমণের ভয়াবহতা বোঝাতে বলেছেন -  এমন একরোখা গোঁয়ার জন্তু বুঝি আর নেই ,  তাই লোকে বলে শুয়োরের গোঁ ।  যেমন মেজাজ ,  তেমনি তেজ আর তেমনিই তাঁর শক্তি ,  যতক্ষণ তাঁর শরীরে প্রাণ থাকে ততক্ষণ ওই সর্বনেশে গোঁ সে ছাড়ে না ।  আমাদের দেশে বলে  ” বাঘ - শিকারির ভাত রেঁধো ।  শুয়োর - শিকারির রেঁধো না ।  ”  সে যে ফিরে আসবে তাঁর কোন নিশ্চয়তাই নেই !   অথচ এই বইতেই অন্তত এক ডজন মানুষের বাঘের পেটে যাবার ঘটনা লিপিবদ্ধ করা আছে ।   
প্রমদারঞ্জনের দিনলিপি থেকে বাদ যায় নি মানুষও ,  নানা দেশের হরেক কিসিমের মানুষ ,  কেউ কেউ আবার মানুষখেকো ,  এক জায়গায় বার্মার শান কুলিদের রান্না নিয়ে লিখেছেন  - কী করে রান্না করে ?  একটা লম্বা কাঁচা বাঁশের চোঙার একটি বাদে সমস্ত গাঁটগুলিকে ফুটো করে ,  সেটাকে ধুয়ে পরিষ্কার করে নিয়ে ,  তাতে আবশ্যক মতো চাল পুরে ,  জল ভরে ,  ঘাস - পাতা দিয়ে মুখটা বন্ধ করে একটা গাছে হেলান দিয়ে দাঁড় করিয়ে রেখে দেয় ।  তিন - চার ঘণ্টা অমনি থাকে ,  তারপর ওই চোঙাটা ধুনির আগুনে ঝলসায় ।  চারদিকে বেশ ঝলসানো হলে চোঙাটি জায়গায় - জায়গায় পুড়ে যায় -  সেটাকে ধুনি থেকে বার করে  রেখে দেয় ।  ঠান্ডা হলে পর দা দিয়ে আস্তে আস্তে বাঁশটাকে চিরে ফেলে আর তার ভিতর থেকে দিব্যি একটা ভাতের পাশ বালিশ বার হয়ে আসে ।  সেটা চাকা - চাকা করে কেটে সকলে ভাগ করে নেয় ,  আর নুন ,  লঙ্কা ,  শুকনো মাছ বা মাংস উপকরণ দিয়ে খায় ।  গরমের দিনে কখনো বা ঝিঁঝি পোকা ধরে ,  আগুনে পুড়িয়ে তার চাটনি করে খায় ।  ঝিঁঝি পোকা নাকি অতি উপাদেয় ! 
পাখি শিকারের বর্ণনা আছে অল্প ,  বরং ঢের বেশী আছে পাখির বর্ণনা ।  গগনবেড়ের  ( পেলিক্যান )  মাংসের স্বাদ যে অতি অখাদ্য চামড়ার মত সেটি তাঁর বর্ণনাতেই পাই ।  তবে মনের আনন্দে শিকারের উল্লেখ তিনি করেন নি ,  একমাত্র কুলিদের খাবারের সরবরাহ মেটাতে মাঝেসাঝে ,  এবং মানুষকে বিপদ থেকে উদ্ধার করতে গুলি চালিয়েছেন ।  আর মনে রাখতে হবে সেই সময়ে সারা বিশ্বেই বুনো জীবদের কী চোখে দেখা হত ।  
বইটা পড়া শুরু করেছিলাম কাল রাতে ,  শেষ করার আগ পর্যন্ত নামিয়ে রাখতে পারি নি ।  পটলের সমান জোঁকের বর্ণনায় যেমন মুখ কুচকেছি ,  হেসে ফেলেছি উল্লুকের বাঁদরামিতে ,  বাঘের ডোরার আভাসে হয়েছি রোমাঞ্চিত ,  তার চেয়ে অনেক অনেক গুণ বেশী হয়েছি ব্যথিত ,  সেই সবুজ ভরা অতীতের গল্পে ।  এগুলো আজ শুধুই গল্প ,  সেই বন নেই ,  নেই কোন জন্তু ,  আজ সবখানেই মানুষের রাজ্য ।   তারপরও জিম করবেটেরও বেশ আগে এমন স্বাদু রোমন্থন জানিয়ে দেয় আমাদের প্রাচুর্যময় অতীত নিয়ে ,  আর তার জন্য সকল ধন্যবাদ প্রাপ্য অকুতোভয়  প্রমদারঞ্জন রায়ের যিনি বইয়ের শেষ লাইন শেষ করেছেন এই বলে  -  এর পরের বছর আমি কলকাতায় বদলি হয়ে গেলাম আর জঙ্গলের কাজের সঙ্গে আমার সাক্ষাৎ সম্পর্ক ঘুচে গেল ।  সুতরাং আমার বক্তব্যও এখানে শেষ হয়ে গেল ।  

কিন্তু শেষ হইয়াও হইল না শেষ ।  শত বছর আগে লেখা অসামান্য কাহিনীতে আমাদের মনে বুনে দিয়ে গেছেন তিনি প্রকৃতি সম্ভোগের উদাত্ত আহ্বান ,  বনের প্রতি ভালবাসা ,  অজানার প্রতি পা বাড়ানোর উৎসাহ ।   এমন বই বাংলায় আর দুটি আছে কিনা জানা নেই ।    ” বনের খবর ”  একটি অবশ্যপাঠ্য জীবনকাহিনী ।  
  (  সচলায়তনের অন্যতম সচল কলমটি তাঁর ,   নিবিড় প্রকৃতিপ্রেমিক মানুষটির জীবজগতকে একই সাথে খুঁটিয়ে দেখার ও চমৎকার ভাষায় বর্ণনা করার দক্ষতা আমায় মুগ্ধ করেছে অনেক অনেক বার ,  যেমন মুগ্ধ করেছে ঝিনাইদহের সীমান্ত এলাকার কাঁদামাটি ও ভাষার গন্ধ নিয়ে আসা এই মুক্তমনা ,  অতি পরোপকারী তরুণের চিন্তা - চেতনার গভীরতা ও অসঙ্কোচ প্রকাশের দুরন্ত সাহস -  আব্দুল গাফফার রনি ভাই ,  এই সামান্য পোস্টটি আপনার জন্য ।  
প্রমদারঞ্জন রায়ের  ” বনের খবর ”  - এর কথা প্রথম জানতে পারি রনি ভাইয়ের কাছেই ,  উনিই আমার অতি উৎসাহ লক্ষ্য করে এর বাংলাদেশী সংস্করণটি  (  অ্যাডর্ণ প্রকাশনীর )  উপহার দেন ।  পরে কাঁটাবনের  ” মধ্যমা ”  বইয়ের দোকানে যেয়ে ভারতীয় সংস্করণ ,  যা লালমাটি প্রকাশন থেকে ছাপা দেখে মুগ্ধ হয়ে সেটিও কিনে ফেলি যার মলাটে জ্বলজ্বল করছে সত্যজিৎ রায়ের আঁকা রয়েল বেঙ্গলের মুখ ।  

আর বইটির অন্যতম প্রাণ অবশ্যই ভিতরে ব্যবহৃত শ্যামলকৃষ্ণ বসুর স্কেচ এবং স্বয়ং প্রমদারঞ্জনের আঁকা ড্রয়িং ।  অদ্ভুতভাবে লালমাটির সংস্করণটি ছাপা ,  হার্ড - কভার বাঁধাই ,  আকৃতি সব দিক থেকেই অনেক গুণ শ্রেয়তর হলেও দাম বেশ কম অন্যটির তুলনায়  !   নিজে পড়ুন ,  কিশোর - কিশোরীদের উপহার দিন এই অসাধারণ বইটি ) 






ডেভিড অ্যাটেনবোরোর জাদুমুহূর্ত  –  ১



হতশ্রী এক রাক্ষুসে পোকা যে কিনা ভেসে ভেসে জলার কোণে কোণে খুঁজে ফিরত ব্যাঙ্গাচি বা দুর্বল ছোট মাছ ,  তাঁর হঠাৎ যেন শখ হল জল ছেড়ে ডাঙ্গায় উঠবার ।  সেই অভিযানের লোভেই অনেক কষ্টে সৃষ্টে প্রায় হামাগুড়ি দিয়ে সে জলার যে কোন গাছ ,  বিশেষ করে ঘাসজাতীয়গুলোর প্রান্ত বেয়ে  ,  কখনো বা ডাঙ্গায় ঘষতে ঘষতে চলত সে অন্তকালের মত ।  জলে সাবলীল সাঁতরে বেড়ালেও তার বাহিরে পোকাটির অবস্থান বড়ই করুণ ,  কুৎসিত শুককীটের মত শরীরের মাঝখানে এত্ত বড় একটা কুঁজের মত ফোলা মাংসপিণ্ড ,  সেটা নিয়েই সে স্থির হয়ে যায় জলসীমানার বাহিরে ,  হয়ত উদ্যমে ভাটা পড়ে ,  হয়ত ক্লান্তিতে ।  তারপর কয়েকশ কোটি বছর ধরে চলে আসা জীবনের আরেক অপরূপ সুন্দর রূপ দেখা যায় ,  পোকাটির সেই মাংসল পিণ্ড ভেদ করে বেরিয়ে চকচকে ,  রঙ ঝলমলে একটি শরীর ,  ইয়া বড়বড় চোখ যার ,  এর নামই কী মেটামরফসিসের বিপরীত ?  কিন্তু জাদু শেষ হয়নি তখনো ,  পুরনো দেহ কন্দর থেকে ছিঁড়েখুঁড়ে বের হবার চেষ্টারত নব বিস্ময় মুখ দিয়ে বাতাস নিতে থাকে ঢোঁক গেলার মত করে ,  প্রতিটি ঢোঁকেই বাতাস যেতে থাকে গভীর থেকে গভীর ,  তাঁর দুমড়ানো ,  কুঁচকানো শরীর নিটোল থেকে নিটোলতর হতে থাকে ,  আর আমাদের স্তম্ভিত করে দিয়ে পতঙ্গটির পিঠের সরু ফিতের মত জিনিসগুলো অপূর্ব সুষমামন্ডিত পাখায় পরিণত হতে থাকে !  মাত্র কয়েক মিনিটের মাঝে শক্তিশালী পাখা মেলে দ্রুতগতিতে  শুন্যে মিলিয়ে যায় নব জন্ম নেওয়া সেই পতঙ্গ ,  পিছনে ফেলে যায় সেই কুৎসিত খোলস ।  
জীবনের প্রতি অপার বিস্ময় নিয়ে আমরা বিড়বিড় করে স্বগতোক্তি করি ,   ” এ যে একটা ফড়িং !  ” 
উপরের ঘটনার ভিডিও এই যে -  
http :  /  / www . youtube . com / watch ? v = CyIF7eX6qmo
দেখলেন তো চিরচেনা ফড়িংএর জন্মকে কী মায়া দিয়ে ,  যত্ন করে ,  পরম মমতায় ব্যাখ্যা করলেন আমাদের প্রিয় ডেভিড ।  এইভাবেই চারপাশের চেনা জগতকে নতুন চোখ দেখতে উদ্বুদ্ধ করেন চিরতরুণ মানুষটি ,  গেয়ে যান জীবনের জয়গান ।   আজ তাঁর ৮৮তম জন্মদিন ।  শুভ জন্মদিন ডেভিড , অন্তত শতায়ু হোন আপনি ।  যদিও আপনার সৃষ্টি অমরত্ব পেয়ে গেছে অনেক আগেই ,  সেই হিসেবে আপনিও ।  

 ( চমৎকার কাজটি স্যাম দা করে দিয়েছেন ) 
  ( ডেভিড অ্যাটেনবোরোর শত শত ঘণ্টার তথ্যচিত্রে এমন হাজার হাজার জাদুমুহূর্তে  ভরপুর ,  আসুন না কজন মিলে সেগুলো লেখা শুরু করি ,  ছড়িয়ে দিই নতুন করে বাংলাভাষীদের মাঝে ।  অপেক্ষা করছি  যেদিন ডেভিড অ্যাটেনবোরোর জাদুমুহূর্ত  –  ১০০০ দেখতে পাব ) 
ডেভিড অ্যাটেনবোরোকে নিয়ে কয়েকটি লেখা -  
শুভ জন্মদিন ডেভিড অ্যাটেনবোরো
ডেভিড অ্যাটেনবোরোর মহাজাগতিক জীবন
ডেভিড অ্যাটেনবোরোর গায়ানা অভিযান






রথীন্দ্রনাথ ঠাকুরের অপূর্ব আত্মজীবনী   On the Edges of Time



স্বাস্থ্য উদ্ধারের জন্য চিকিৎসকের পরামর্শে রবীন্দ্রনাথ ১৯১২ সালে শিলাইদহ কুঠিবাড়ীতে অবস্থান করেছিলেন দীর্ঘ সময়ের জন্য ।  কষ্টকর চিন্তাসাধ্য লেখালেখির উপরে নিষেধাজ্ঞা থাকায় তিনি তখন নিজের কিছু কবিতা ইংরেজিতে অনুবাদ করেছিলেন ।  মূলত ১০টি ভিন্ন ভিন্ন কাব্যগ্রন্থ থেকে কবিতাগুলো নেওয়া হলেও এর অর্ধেকই ছিল গীতাঞ্জলির । 
সেই সময়ে কেউই তাঁকে বিরক্ত করতে যেত না ,  কেবল এক বৈষ্ণবীর মাঝে মাঝেই দেখা করতে আসতেন ,  যাকে গুরুদেব সাধনা এবং অন্যান্য লেখাতে স্থান দিয়ে অমর করে রেখেছেন ।  তারা দুজন জীবন ,  দর্শন ,  ধর্ম ইত্যাদি নিয়ে কথা বলতেন ।  বৈষ্ণবীর সরলতা রবি ঠাকুরকে ব্যপক প্রভাবিত করেছিল ।  যেমনটা তাঁকে করেছিল বাউল দর্শন । 
কবিপুত্র রথীন্দ্রনাথের মতে সেই সরলা গ্রাম্য বৈষ্ণবীর সাথে কথা বলেই হয়ত ১০টি কাব্যগ্রন্থ খুঁজে খুঁজে বিশেষ কয়েকটি কবিতা বেছে নিয়ে ,  অতি বিশেষ ভঙ্গিতে আত্মিক ভাবে ইংরেজিতে নিবেদন করেছিলেন ।  যা Song Offerings নামে প্রকাশিত হয়ে নোবেল সাহিত্য পুরষ্কার পেয়েছিল ।  এবং সেই অনুবাদের সরলতাই প্রবল ভাবে আকৃষ্ট করেছিল কবি ইয়েটস কে এবং সমগ্র পাশ্চাত্যকে । 
কী অসাধারণ কাহিনী ।  জল ও মাটির ঘটনা ।  এমন সব আড়ালের অসংখ্য কাহিনী ও রবীন্দ্রনাথকে উপলব্ধির চেষ্টা করেছেন স্বয়ং তার জ্যেষ্ঠ পুত্র রথীন্দ্রনাথ ঠাকুর  ,  বিশ্বভারতী কতৃক ১৯৫৮ সালে ইংরেজিতে প্রকাশিত বইটির ছত্রে ছত্রে আছে এমন চমক ও বিশ্বকবিকে বোঝার চেষ্টা ।  বইয়ের প্রথম পাতাতেই আছে রথীন্দ্রনাথের জন্মের আগে আগেই  ১৮৮৮র নভেম্বরে ঠাকুর পরিবারের পারিবারিক খাতায় লেখা হিতেন্দ্রনাথ ঠাকুরের লেখা ,   -  রবি কাকার সন্তান হবে একটি ছেলে ,  মেয়ে নয় !   যদিও বাবার বড় ছেলের কিন্তু পরিবারের সকল ভাইদের মাঝে ছোট হওয়ায় রথী অন্যদের কতৃত্বের মাঝেই বেড়ে উঠেছিলেন ।  এরপর ছোট ছোট প্যারাতে অসাধারণ ঠাস বুনটের নান্দনিক সব বাক্যে রথী লিখেছিলেন তার ঠাকুরদা ,  কাকা ,  বাবা ,  অন্যান্যদের নিয়ে  । 

 ( সপুত্রক রবীন্দ্রনাথ ) 
 জানিয়েছেন কী করে তলস্তয়ের মত ঋষি সুলভ চেহারা ও গাম্ভীর্য নিয়ে কীভাবে দিজেন্দ্রনাথ ঠাকুর সাইকেল নিয়ে ভিড় ঠেলে পার্ক স্ট্রিটে জেতেন ,  কীভাবে বন্ধুদের দাওয়াত করে বাসায় জানাতে ভুলে যেতেন এমন সব রসঘন ঘটনা ।  মহর্ষি দেবেন্দ্রনাথ সবাইক বাদ দিয়ে তার কনিষ্ঠ পুত্রকে ,  যে কিনা মূলত একজন কবি ,  জমিদারি দেখাশোনার জন্য তা যেমন রবীন্দ্রনাথের ভাতা মাসে ১০০ রূপী বেড়ে যায়  ( আগে ছিল ২০০ রূপী )  ,  কিন্তু সেই সাথে বাড়ে তার উপরে অনেকের ঈর্ষাও ।  
বইয়ের অনেকখানি জুড়ে আছে শিলাইদহের সুশীতল বর্ণনা ।  পদ্মার ঢেউ আর চরের গল্প ।  বাচ্চাবেলার মাস্টারদের কথা ।  বিশেষ করে মিঃ লরেন্স নামে ইংরেজের কথা যিনি হাজার হাজার রেশম পোকার সাথে এক বাড়ীতে থাকেন  (  এই ব্যাপারে আবার উৎসাহ পেয়েছিলেন ঐতিহাসিক অক্ষয় কুমার মৈত্রয়র কাছ থেকে )  ,  মাস্টারদের কাছে বাচ্চারা ইংরেজি ,  সংস্কৃত ও গণিত শিখত ,  কিন্তু বাংলা পড়ত সবাই স্বয়ং কবিগুরুর কাছেই ।   শিলাইদহে নিয়মিত বেড়াতে আসতেন দিজেন্দ্রলাল রায়  ( যিনি কবিগুরুকে এক জমিতে আলু চাষের পরামর্শ দিয়েছিলেন ,  আলু তখনও বাংলায় এক অজানা ফসল )  ,  বিজ্ঞানী জগদীশ বসু ( যিনি প্রতিদিন সকালে চরে ভ্রমণে যেতেন ,  এবং অনেকগুলো কচ্ছপের ডিম দিয়ে নাস্তা করতেন ,  সেই সাথে কাছিমের মাংস পেলে খুব খুশী হতেন )  ,  অক্ষয় কুমার মৈত্রেয়  (  রাজশাহীতে কর্মরত আইনজীবী এবং বাংলা ইতিহাস চর্চার দিকপাল )  সহ অনেকেই ।  
নদীয়া ,  পাবনা ,  ফরিদপুর ,  রাজশাহী ,  বগুড়া ও উড়িষ্যার কটক পর্যন্ত ছড়িয়ে থাকা জমিদারিতে রবি ঠাকুর এমন ব্যবস্থা নিয়েছিলেন যাতে প্রজারা সরাসরি তার সাথে দেখা করতে পারে ।  সেই এলাকার অন্যতম প্রধান অর্থকরী ফসল আঁখ মাড়ানোর জন্য Tagore and Co চেষ্টা করেছিল বিশেষ মোটর চালিত যন্ত্র চালু করতে ,  যা গরুর গাড়িতে করে পরিবহণ করা হত ,  যদিও ম্যানেজার অনেক টাকাপয়সা নিয়ে সটকে পড়ায় পুরো কোম্পানি লাটে ওঠে এবং রবি ঠাকুরের সারা জীবনের একমাত্র ব্যবসায়িক প্রচেষ্টা থেমে যায় ।  
শিলাইদহের এক অজানা ঘটনার কথা রথী বর্ণনা করেছেন এইভাবে  ,  হঠাৎ ব্যপক ঝড় শুরু হল ,  ঝড় থেকে বাঁচার জন্য একটা সরু খাল মত জায়গা যাকে দহ বলে সেখানে নৌকা প্রবেশ করানো হল ।  তিন দিনের মাথায় ঝড়ের প্রকোপ একটু কমলে বাবা নৌকার ডেকে হাঁটাচলা করে দেখছিলেন কী অবস্থা ।  হঠাৎ তিনি চিৎকার করে উঠলেন নদীর মাঝখানে এক ডুবো ডুবো মানব শরীর দেখে ,  যার ছিল বিশাল লম্বা চুল ।  
বাবা সাথে সাথে মাঝিদের একটি ডিঙ্গি নিয়ে সেই ডুবন্ত নারীকে উদ্ধার করতে বললেন ।  ঝড়ের মাঝে কেউ একাজ করতে রাজী না হওয়ায় বাবা খুবই বিরক্ত হলেন এবং নিজেই ডিঙ্গির মধ্য লাফিয়ে নেমে যাত্রা করতে উদ্যত হলেন ।  তখনও সবাই দাঁড়িয়েই ছিল ।  কিন্তু আমাদের মুসলিম বাবুর্চি অন্যদের কাপুরুষ বলে গালাগাল করে বাবাকে সাহায্য করতে গেলে অবশেষে আরও কজন তাঁর সাথে যোগ দিল ।  যখন তাঁরা সেই ডুবন্ত নারীর কাছে পৌঁছালেন দেখা গেল সে উদ্ধার হতে মোটেও রাজী নয়  !  আসলে বেচারি আত্মহত্যার চেষ্টা করছিল  !  !  !  বাবা আবিস্কার করলেন মহিলা তারই এক প্রজার স্ত্রী ।  কোন এক অজানা অভিমানে পানিতে ডুবে মরতে গিয়েছিলেন ।  তাঁর স্বামীকে তলব করা হল ,  বাবা স্বয়ং সেই স্বামীর সাথে কথা বললেন ।  তাঁরা একসাথে বাড়ী ফিরে তো গেলই ,  এবং স্বামীপ্রবরটি তাঁকে আর কোনদিনই অসুখী হতে দেন নি ।   শিলাইদহ ও এর অধিবাসীদের জীবন থেকেই গল্পগুচ্ছের অনেক গুলো ধারণা পেয়েছিলেন কবি ।  

 বিখ্যাত বাবার জীবনের দুই ভাগে ভাগ করেছেন তার পুত্র ,  প্রথম ভাগে তরুণ রবি যে সৃষ্টিশীলতা খুঁজে চলেছে আর দ্বিতীয় ভাগে প্রাপ্তবয়স্ক রবি ,  কিন্তু সবসময় তার প্রথম ও প্রকৃত ভালবাসা ছিল এই সবুজ ডাঙ্গার প্রতি ,  ঘন বাঁশঝোপ ছাওয়া শান্তিময় গ্রাম ,  জাদুময় নদীর মায়াময় চর ,  বুনোহাঁসের ডাকে যা থাকে সরগরম ,  এগুলো তিনি দেখতেন তার নৌকা পদ্মা থেকে ।   শিলাইদহ ,  শাহজাদপুর ,  পতিসরের ৩ কুঠিবাড়ি থেকে কর্মচারীদের বয়ে আনা সমস্ত হিসাবই কবি খুব দ্রুত শেষ করে সবসময় লেখালেখিতে ফিরে যেতেন ।  সন্ধ্যার পড়ে কিছুটা বিশ্রাম নিয়ে ছেলে রথীকে নিয়ে বসতেন নৌকার ডেকে ,  মেতে উঠতেন আলাপচারিতায় ।  আর কবিসম্রাট সবসময়ই বইয়ের লাইব্রেরী সাথে নিয়ে ঘুরতেন বিশেষ করে ভাষা ,  নৃতত্ত্ব ,  নানা বিজ্ঞানের বই ,  ইংরেজি ও সংস্কৃত ক্ল্যাসিক উপন্যাস ইত্যাদি ,  কিন্তু কোন সময়ই বাংলা বা ইংরেজিতে হালকা ধাঁচের কিছু পড়তেন না ।  
 স্মৃতির মণিকোঠা হাতড়ে নানা ধরনের রঙবেরঙের স্মৃতি আমাদের দিয়েছেন রথীন্দ্রনাথ ,  যেখানে আছে বাবার কাছে সাঁতার শেখার গল্প ,  আবার বাবার সাথে হিমালয় যাবার স্মৃতি ,  শান্তি নিকেতনের প্রথম দিকের গল্প ,  যে প্রতিষ্ঠান চালাতে যেয়ে তার মায়ের প্রায় সমস্ত গহনা বিক্রি করতে হয়েছিল ।  
লেখার ফাঁকে ফাঁকে নিজের ব্যক্তিত্ব সম্পর্কে আলগোছে ছবি এঁকে গেছেন রথীন্দ্রনাথ ,  প্রকৃতিকে তুলনা করেছেন এক হিংসুটে প্রেমিকার সাথে ,  যার কাছে কেবলমাত্র একাকী একটি পরিষ্কার মন নিয়ে গেলেই দর্শন পাওয়া সম্ভব হতে পারে ।  প্রতিটি গাছ ,  প্রতিটি পাখির ডাক কীভাবে তাঁকে উজ্জীবিত করে তার মনকাড়া বর্ণনা ।  কেমন কাতর ভাবে ময়নার খোঁজে শাল বনে বা পতঙ্গের ডাকে তন্ময় হয়ে হারিয়ে যাবার জন্য নিজেকেই আহ্বান করেছেন রথি তা পাঠককে আসলেই ব্যকুল করে তোলে ।  
 বঙ্গভঙ্গের বিরুদ্ধে সারা জাতির জেগে ওঠা বিশেষ করে তাতে বিশ্বকবির সক্রিয় অংশগ্রহণ ,  দেশাত্মবোধক গান লেখা  ,  স্বদেশী আন্দোলনের জন্য অর্থ সংগ্রহ ইত্যাদির বয়ানসহ ভারতবর্ষের স্বাধীনতা সংগ্রাম নিয়ে রবীন্দ্রনাথের চিন্তাভাবনা ,  বিশ্ব - ভারতীর ভূমিকা ইত্যাদি লিখেছেন তিনি নির্মোহ পর্যবেক্ষকের দৃষ্টিতে ।  
১৯০৬ সালে রথী কৃষিবিজ্ঞানে উচ্চতর শিক্ষার জন্য মার্কিন যুক্তরাষ্ট্রে গমন করেন ,  ইউনিভার্সিটি অফ ইলিনয়ের উদ্দেশ্যে টেলিগ্রাম করে  শিকাগো স্টেশনে তাদের সাথে সাক্ষাৎ করার জন্য জানিয়েও সেখানে পৌঁছে তিনি এবং তাঁর  সঙ্গী কাউকেই পেলেন না  !  পরে আবিস্কার হয় যে  যা টেলিগ্রাফ অপারেটরকে রথী জানিয়েছিলেন যে তারা দুইজন ছাত্র India থেকে আচ্ছেন ,  সেটাকে বুদ্ধিমতী অপারেটর সুন্দর করে Indiana করে দিয়েছিল !  যেহেতু Indiana  শিকাগোর পাশেই তাই কেউ তাদের স্বাগতম জানাবার জন্য স্টেশনে যাবার প্রয়োজন অনুভব করে নি ।  
১৯০৯ সালে মার্কিন দেশ থেকে ফেরার পরেই রথী তাঁর বাবার সাথে শিলাইদহে যান ,  যে ভ্রমণ নিয়ে উচ্ছসিত রথী বলেছেন সেখানে বাবা ছাড়া আর কেউই ছিল না ,  বিশাল নৌকায় ভেসে বিশেষ করে প্রতিটি সন্ধ্যায়ই আমরা জগতের নানা বিষয় নিয়ে আলোচনায় মেতে উঠতাম ।   বাবার পরামর্শেই ১৯১০ সালে রথী প্রতিমাকে বিয়ে করেন ,  এটিই ছিল ঠাকুর বাড়ীর কোন সদস্যের প্রথম বিধবাবিবাহ ।  
কয়েক বছর পরে পাকাপাকি ভাবে শান্তিনিকেতনে চলে আসেন রথী ,  কিন্তু তাঁর কিছুদিন এক ব্যবসায় জড়িয়ে নিজের এক বিশেষ শখের সাথে বেশ জড়িয়ে ছিলেন -  গতি !  নতুন নতুন মডেলের গাড়ীর নিয়ে দূরদুরান্তের গন্তব্যে চলে যেতেন মূলত দ্রুতগতিতে চালাবার নেশায় ।  
স্ত্রী মারা যাবার পর রবীন্দ্রনাথ বেশ ভেঙ্গে পড়েছিলেন ,  নিজের স্বাস্থ্যের দিকে তাঁর কোন নজরই ছিল না বলা চলে ।  সেই সাথে বিশ্বভারতীর চিন্তা তাঁর শারীরিক ,  মানসিক ছাড়াও অর্থনৈতিক ভাবেও দুর্বল করে ফেলেছিল ।  এক পর্যায়ে স্বাস্থ্য বেশী খারাপ করলে তাকে পূর্ণ বিশ্রামের জন্য শিলাইদহে পাঠানো হয় ।  তার পরের ঘটনা দিয়েই তো লেখাটি শুরু হয়েছে ,  তাঁর পুনরাবৃত্তি না করে আমরা চলে যাই রবীন্দ্রনাথের স্বাস্থ্য উদ্ধার করে কোলকাতা ফিরে আসার পর তাদের বিলেত যাত্রার বর্ণনাই ।  
১৯১২র ২৭মে সবাই মিলে বোম্বে থেকে জাহাজে চাপেন ,  আম রবি ঠাকুরের বিশেষ প্রিয় বিঁধায় আলফানসো  জাতের এক ঝুড়ি আম কেবিনে নিয়েছিলেন রথী ।   লন্ডনে পৌঁছে তারা প্রথম বারের মত পাতাল রেলে চাপেন চ্যারিং ক্রস স্টেশন থেকে ,  বিজ্ঞানের এই আবিস্কার তাদের করে ছিল মুগ্ধ ,  বিস্মিত ।  কিন্তু এই ফাঁকে গীতাঞ্জলী এবং তাঁর সেই ইংরেজি সংস্করণ  The Gardener এর মূল পাণ্ডুলিপি হারিয়ে ফেলেন রথী ,  যা পরদিন সবার নজরে আসে !  অবশেষে লাগেজ অফিসে সেই পান্ডুলিপির ব্যাগ পাওয়া যায় ,  তা না পাওয়া গেলে ঘটনাপ্রবাহ কোনদিকে যেতে তা নিয়ে বেশ একটু রগড়  করে নিয়েছেন রসিক রথী ।  
সেবার লন্ডনে রবি দর্শনে আসেন ইয়েটস ,  এইচ জি ওয়েলস ,  মেসফিল্ড ,  পরবর্তীতে লরেন্স অফ অ্যারাবিয়া খ্যাত টি ই লরেন্স ,  এজরা পাউন্ড ,  মে সিনক্লেয়ার প্রমুখ ।  যেবার বার্টান্ড রাসেলের সাথে রবি ঠাকুরের প্রথম দেখা হয় ,  কেবল তাঁর সাথে দেখা করার জন্যই কেম্ব্রিজ থেকে এসেছেন এটা বলে রাসেল দুম করে প্রশ্ন কর বসেন  ” Tagore ,  what is beauty ?  ”   ,  প্রশ্নের আকস্মিকতায় রবীন্দ্রনাথ খানিকক্ষণ নীরব থেকে তাঁর মতামত ব্যক্ত করেন এবং পরবর্তীতে এই নিয়ে মূল্যবান প্রবন্ধও রচনা করেন ,  যা তাঁর বইয়ে স্থান পায় ।    এক ভোজসভায় জজ বার্নাড শ এবং রবি ঠাকুরকে পাশাপাশি আসনে বসিয়ে সবাই আশা করেছিল দারুণ বুদ্ধিদীপ্ত এবং রসঘন আলাপের ফুলঝুরি কিন্তু  সেবার মস্ত কথা রবিকেই চালাতে হয়েছিল ,  বার্নাড শ ছিলেন সম্পূর্ণ নিশ্চুপ কিন্তু পরের বার কুইনস হলে এক সঙ্গীত সভায় পেছন থেকে রবি ঠাকুরকে বেশ জোর দিয়ে পাকড়াও করে মুখোমুখি দাড় করিয়ে দিয়ে প্রশ্ন করল ,   ” চিনতে পারছেন ,  আমি বার্নাড শ ?  ”    !  !  
এর পরের অধ্যায়ে রবি ঠাকুরের ভ্রমণ পিপাসার উপরে বিশেষ আলোকপাত করেছেন রথী ,   শিশুকাল থেকে রবি একটানা বাড়ীতে থাকতে পছন্দ করতেন না ।  বাবা ও স্ত্রী নিয়ে ১৯১২ ,  ১৯২০ ,  ১৯২৪ ,  ১৯২৬ ,  ১৯৩০ সালে একসাথে দূর দেশ ভ্রমণে যান ।  ১৯৩২ সালে ইরান ও ইরাক ভ্রমণে রবীন্দ্রনাথ প্রতিমাকে সাথে নিয়ে যান ।   যদিও ১৯১২ সালের  বিলেত ভ্রমণের কথা বিশেষ ভাবে স্মরণ করেছেন রথী ,  কারণ এর পরপরই গীতাঞ্জলীর জন্য সাহিত্যে নোবেল পান বিশ্বকবি ,  এবং এর পরে তারা ইউরোপে আবার আসেন ১৯২০ সালে ।  সেই দুটি বছর তারা ইউরোপের প্রায় সকল দেশেই পদার্পণ করেন ,  সেই সাথে শীতের সময়ে মার্কিন দেশেও ।  
১৯২০ সালের দিকে রবীন্দ্রনাথের বইয়ের জার্মান সংস্করণ তখন লাখ লাখ কপি বিক্রি হচ্ছে জার্মানিতে ,  রয়্যালটি বাবদ মিলিয়ন মিলিয়ন ডয়েস মার্ক জমেছে ব্যাংকে ।  তাঁকে জানানো হল যুদ্ধের পর মার্কের দাম খুব দ্রুত কমে যাচ্ছে  ( তখন বেশ কিছু দিন দিনে দুইবার বেতন দেওয়া হত ,  যাতে মার্কের দাম আবার কমার আগে মানুষ কিছু বাজার করতে পারে )  ,  এখন কি কর্তব্য । 
রবীন্দ্রনাথ ইউরোপ ভ্রমণের এক পর্যায়ে যখন জার্মানিতে পোঁছালেন ততদিনে সেই মিলিয়ন মিলিয়ন ডয়েস মার্কের দর কমে হয়ে গেছে দশ হাজার রুপী  !  !  ! 
বন্ধুরা উপদেশ দিল ,  এই টাকায় ব্যাভারিয়ান বন্ড কিনে নাও ,  তাতে কিছুটা সাশ্রয় হবে ।  যখন বণ্ড কেনার সিদ্ধান্ত হল তখন ব্যাঙ্ক জানালো রবি ঠাকুরের টাকা কমে এখন হয়েছে মাত্র কয়েক আনা ,  এবং তারা অ্যাকাউন্টটি বন্ধ করে দিতে বাধ্য হচ্ছেন  !  ! 
এই প্রসঙ্গে কবি পুত্র রথীন্দ্রনাথ লিখেছেন -  বাবা একবার কোটিপতি হয়েই গেছিলেন ,  কিন্তু ভাগ্যিস সেই বিপর্যয় তাঁকে বেশীদিন সহ্য করতে হয় নি  ! 

ইতিমধ্যে নানা ভাষায় অনুবাদের কারণে রবির কিরণ আদরণীয় হয়ে উঠেছে সারা মহাদেশেই ।    দক্ষিণ ফ্রান্সের বেলাভূমিতে অবস্থানের সময় এক জেলেকে জাল শুকাতে দিয়ে বই পড়তে দেখায় কৌতূহলী হয়ে সে কী পড়ছে জিজ্ঞাসা করায় সে উৎফুল্ল স্বরে বলেছিল ,   ” ভেব না আমি কোন রোমান্টিক আবর্জনা পড়ছি ,  এটা রবি ঠাকুরের লেখা ,  নাম ডাকঘর !  ”  
উপমহাদেশীয় সেনাবাহিনীর এক অফিসার রথীকে জানিয়েছিল ইউরোপে অনেকখানে যেখানে তাঁর সৈন্যদল নিয়ে ট্রেন থেমেছিল ,  তরুণীরা এসে ফলের ঝুড়ি ও ফুলের তোড়া উপহার দিয়ে চিৎকার করে বলতে  ” ঠাকুরের দেশের মানুষদের জন্য ”  ।   বইটিতে এক পাতা জুড়ে রাখা হয়েছে প্রথম বিশ্বযুদ্ধে নিহত তরুণ কবি উইলফ্রেড ওয়েনের মা সুসান ওয়েনের একটি মর্মস্পর্শী চিঠি ,  যেখানে যুদ্ধযাত্রারত তরুণ কবিকে রবি ঠাকুরের কবিতা কতটা প্রভাবিত করেছে তাঁর নিটোল বর্ণনা ঠাই পেয়েছে ।   ১৯১৩ সালে নোবেল পুরষ্কার পাবার পরে রবি ঠাকুর নিয়ম মোতাবেক সশরীরে সুইডেন আজাব্র আমন্ত্রণ রক্ষা করতে না পারায় যুদ্ধ শেষে ১৯২০ সালে যখন ফের ইউরোপ যাত্রা শুরু করেন তখন সিদ্ধান্ত হয়েছিল যে সেযাত্রায় প্রথম দেশটিই হবে সুইডেন ।  এবং উত্তর সাগর ধরে জাহাজে করে নরওয়ের বিখ্যাত বের্গেন শহরে যাবার সিদ্ধান্তও নেওয়া হয় ।   নানা কারণে পরবর্তীতে নরওয়ে যাবার পরিকল্পনা বাতিল করে কয়েক ঘণ্টার নোটিশে প্যারিস যাত্রা করেন তারা ,  এবং কয়েকদিন পরেই বেশ কিছু খবরের কাগজের কাটিং পান রথী যেখানে কবি গুরুর নরওয়ের বের্গেন শহরের ভ্রমণের সচিত্র বিশাল রিপোর্ট ছাপা হয়েছিল  !  !  ভুয়া সংবাদ ছাপা যে নতুন কিছু নয় তা সেই সময়ও স্মরণ করেছেন রথী ।  
প্যারিসে থাকার সময়ও বিখ্যাত চিত্তাকর্ষক লোকদের সাথে তাদের সাক্ষাৎ চলতেই  থাকে ।  বিশেষ সখ্য গড়ে ওঠে প্রফেসর  Le Brun এবং প্রফেসর ফসেটের সাথে  ,  যাদের উভয়েরই তাদের তরুণী স্ত্রীর সাথে পরিচয় ঘটেছিল রবি ঠাকুরের কবি অনুবাদ করতে যেয়ে এবং শেষ পর্যন্ত পরিণয় লাভও করে !  ফলে রবি হয়ে উঠেছিলেন তাদের সম্পর্কের সেতু ।  এছাড়া রবীন্দ্রনাথ বিশেষ উৎসাহী ছিলেন আদ্রে জিদ এবং রোম্যা রল্যার সাথে সাক্ষাতের জন্য ।   সেই সাথে তারা উপভোগ করেন সেজান ,  মানে ,  রদ্যা ,  রেনোয়া ,  ভ্যান গগ ,  রদ্যা প্রমুখ শিল্পীর কাজ ,  যা ছিল সেই সময়ে আলোচনার  অন্যতম বিষয়বস্তু ।  এদের মাঝে ভিনসেন্ট ভ্যান গগের কাজের বিশেষ ভক্ত হয়ে ওঠেন রথী । 
১৯২৪ সালে ঠাকুর পরিবারের সাথে দেখা হয় আর্জেন্টিনার কবি ভিত্তোরিয়া ওক্যাম্পোর ,  যিনি ছিলেন ল্যাতিন আমেরিকার অন্যতম আলোচ্য কবি এবং সেই সাথে রবীন্দ্রনাথের গুণমুগ্ধ ভক্ত ।  রবির যে কোন ইচ্ছা পূরণে ভিত্তোরিয়া ছিলেন অতি ব্যগ্র ।  পেরু সরকারের আমন্ত্রণে জাহাজে করে পেরু যাত্রার সময়ই ভিত্তোরিয়া ওক্যাম্পোর চাপাচাপিতেই রবীন্দ্রনাথ আর্জেন্টিনায় তাঁর আতিথ্য গ্রহণ করতে বাধ্য হন ,  যদিও ভিত্তোরিয়ার মূল যুক্তি ছিল এই স্বাস্থ্য নিয়ে আন্দেজ পাড়ি দিয়ে পেরুতে যাওয়া কবিগুরুর জন্য ঝুঁকিপূর্ণ হতে দাড়াতে পারে  (  পরে যা সঠিক প্রমাণিত হয় )  ,  কিন্তু এই ঘটনার কারণে পেরু এবং আর্জেন্টিনা সরকার মাঝে বড় আকারের রাজনৈতিক টানাপোড়নের সৃষ্টি হয় ।   আর্জেন্টিনা থেকে ফেরার পথে ভিত্তোরিয়ার ইচ্ছা অনুযায়ী একটি বিশেষ চেয়ার রবীন্দ্রনাথ সাথে করে নিয়ে আসেন ,  যা জীবনের শেষ পর্যন্ত তিনি ব্যবহার করেছিলেন ,  এবং সেই চেয়ার নেওয়া সম্ভব করার জন্য জাহাজের কেবিনের  দরজা অপসারণ করে বিশেষ কায়দায় সেটিকে কেবিনে স্থাপন করা হয়েছিল ।  ১৯৩০ সালে রবীন্দ্রনাথ তাঁর চিত্রকর্মের প্রদর্শনীর জন্য প্যারিসে অবস্থানের সময়ে ভিত্তোরিয়া ওক্যাম্পোর সাহায্যেই তা সুচারু ভাবে সম্পন্ন করতে পেরেছিলেন ।  
সুইডেন ভ্রমণে সময় সুইডেনের রাজা ছাড়াও নোবেল জয়ী লেখক ন্যুট হামসুন ,  পর্যটক লেখক স্বেন হেদিন প্রমুখের সাথে তাদের আলোচনা হয় ।  রবীন্দ্রনাথ নিজেও হেদিনের ভ্রমণকাহিনীর  বিশেষ ভক্ত ছিলেন ।   সুইডিশ সরকার রবি ঠাকুরকে  মিলিটারি সমুদ্র বিমানে করে বার্লিন নিয়ে যেতে চাইলে হেদিনের ঐকান্তিক প্রচেষ্টায় তা ভেস্তে যায় এবং তারা ট্রেনে করে জার্মান গমন করেন ,  কারণ হেদিন দেশপ্রেমিক হলেও সুইডিশ বিমানের উপর ভরসা করতেন না ! 
এর মাঝে চেক দেশে এক মজার ঘটনা ঘটে ,  কবিকে পরিবহন করা গাড়িটি হঠাৎ যান্ত্রিক গোলযোগের কারণে থেমে যায় এবং সেখানেই এক বাড়ীর মালিক এসে গাড়ী সারাই করার সময়টুকু কবিকে তাঁর বাড়ীতে অবস্থানে জন্য আমন্ত্রণ জানান ,  কিন্তু শেষ পর্যন্ত দেখা যায় তা ছিল ফটো সাংবাদিকদের তৈরি একটি ফাঁদ ,  তারা যথেচ্ছ ছবি তোলার পরে কবিকে রেহাই দেয় ।  যদিও রথী বলেছেন ,  সেই দিন কয়েকটি ছিল রবীন্দ্রনাথের সেরা আলোকচিত্র ।  পশ্চিমের অনেক শহরেই লোকেরা ফিসফিস করে বলত ,  মানুষটা একেবারে আমাদের প্রফেটের মত দেখতে ।  
১৯২৬ সালে মুসোলিনির আমন্ত্রণে ইতালি সফরে যান রবি ঠাকুর ,  যা সারা বিশ্বে ব্যপক ভুল বোঝাবুঝির সৃষ্টি করে ।  স্পেশাল ট্রেনে করে তাদের নেপলস বন্দর থেকে রোমে নিয়ে যাওয়া হয় ,  এবং সেখানে এঁকের পর এক সাক্ষাৎকার চলতে থাকে ।  এক পর্যায়ে রথী এবং প্রশান্ত মহালনবীশের মনে সন্দেহ জাগে যে গুরুদেব যা বলছেন স্থানীয় খবরের কাগজে তা বিকৃত ভাবে ছাপা হচ্ছে ,  ফলশ্রুতিতে ইতালির অন্যতম পণ্ডিত দার্শনিক Benedetto Croceর সাথে সংগোপনে কয়েক ঘণ্টা একাকী আলোচনা করেন গুরুদেব এবং ফ্যাসিস্ট মুসোলিনি সরকারের উদ্দেশ্য কিছুটা বুঝতেও সক্ষম হন ।   এমন সব রোমাঞ্চকর ভ্রমণের পর রথী আবার ফিরে আসেন এই বাংলায় ,  আত্রাই নদীর তীরে পতিসরে ।  এবং পরের অধ্যায়গুলোতে বিশেষ ভাবে চিত্রিত করার চেষ্টা করেন তাঁর অতি বিখ্যাত বাবার মানসলোককে - 
 সাবলীল ভাবেই তিনি স্বীকার করেছেন যে  ” It is not easy to understand a man of genius ”  ,  এবং রবীন্দ্রনাথের সুক্ষ মনন বোঝা যে সহজ ছিল না তা দেখিয়েছেন কিছু উদাহরণ দিয়ে ।  সেইসাথে এও বুঝেছেন তা ভক্তকূল পরিবেষ্টিত অবস্থায় থাকলেও রবি ঠাকুর সবসময়ই বন্ধুর জন্য তৃষ্ণার্ত ছিলেন ,  যার সাথে তাঁর মন মিলে ,  যার কাছে মনের কথা বলা যায় ,  কিন্তু সেই সন্ধান তিনি আজীবন করেই গেছেন কেবল ।  
একবার মহর্ষি দেবেন্দ্রনাথ ঠাকুর  ছোট ছেলে রবিকে ডেকে তাঁর কবিতা শুনতে চান ।  সেদিন ঘণ্টার পর ঘণ্টা রবির স্বকণ্ঠে আবৃত্তি শুনে তাঁর চোখ দিয়ে জল গড়িয়ে পড়ে ,  এবং মহর্ষি জানান তিনি রাজা হলে রবিকে যথোপযুক্ত পুরষ্কার দিতেন ,  কিন্তু তিনি যা সেই হিসেবেই অন্তত এই কবিতাগুলি বই হিসেবে প্রকাশ করার দায়িত্ব নিতে চান ।  কবিতাগুলি নৈবেদ্য নামে প্রকাশিত হয় ,  এবং এর বেশ কিছু গীতাঞ্জলীর ইংরেজি অনুবাদে ঠাই পায় ।  
রথীর মতে রবীন্দ্রনাথ কোন সময়ই তাঁর সন্তানদের সাথে রুক্ষ ব্যবহার করতেন না ।  বিশেষ করে মারধোরের কোন বালাইই ছিল না ।   সারা জীবনে মাত্র ৩ বার বাবাকে তাঁর উপর রাগ করেছিলেন রবি ঠাকুর -  একবার শিশুকালে স্নান করা নিয়ে মায়ের সাথে নিত্য ঝামেলা করলে একবার রথীকে তিনি একটি আলমারির উপরে বসিয়ে রাখেন ,  এতেই তাঁর শিক্ষা ঘটে !  ২য় বার শিলাইদহে দুর্গা পূজার সময় নৌকা নিয়ে পাবনা গিয়ে ফেরার পথে পথ হারিয়ে বিপদে পড়লে ,  পরে রাত ২ টার পরে তারা ফিরতে সক্ষম হলে হারিকেনের আলোয় দেখেন নদীর তীরে অপেক্ষমাণ বাবা রাগী মুখ ,  যদিও তিনি রথীর সাথে সেই সাথে একটি শব্দও বিনিময় করেন নি ।   আরেকবার শান্তি নিকেতনের তরুণ শিক্ষকদের  নিয়ে একটি পিকনিকের পর অনেক দেরী করে ভোর বেলা ফিরলে কেউই সেদিনের নির্ধারিত ক্লাস নিতে সক্ষম না হওয়ায় গুরুদেবকে অবস্থা ব্যাখ্যা করার জন্য রথী গেলে তিনি কেবল প্রশ্ন করেছিলেন ,   তোমাদের ভাল লেগেছে তো ?  সেই এক প্রশ্নেই শান্তি নিকেতনের শৃঙ্খলা ভঙ্গ হওয়ার যে তিনি কত বিরক্ত তা ফুটে উঠেছিল ।  
শান্তি নিকেতন চালাবার জন্য স্ত্রীর গহনা ছাড়াও নিজের স্বর্ণের হাত ঘড়ি চেইন সহ বিক্রি করতে বাধ্য হন রবি ঠাকুর ।  অনেক পরে ১৯১০ সালে এই ঘড়ির ক্রেতা মহিলা রথীর বিয়েতে উপহার দেন ,  যা রথীন্দ্রনাথ সারা জীবন সযত্নে রক্ষা করেছেন ।  

 ( রথীন্দ্রনাথ ঠাকুর
 ) 
মাত্র ৪১ বছর বয়সে পাঁচ সন্তানের জনক রবীন্দ্রনাথ বিপত্নীক হন ,  যার মধ্যে কনিষ্ঠ সন্তান ছিল মাত্র ৮ বছর বয়স্ক ।   কিন্তু কঠোর শৃঙ্খলাপরায়ণ কবির দিন শুরু হত ভোর চারটায় ,  রথী অবাক হয়ে জানিয়েছেন কী করে রবীন্দ্রনাথ প্রায় একই সাথে কবিতা ,  গান ,  প্রবন্ধ ,  উপন্যাস ,  গল্প লিখতে পারতেন ।  সকাল ছিল তার সবচেয়ে উৎফুল্ল সময় ,  যখন তিনি প্রায়ই অতিথিদের সাথে হাস্যরসে মেতে উঠতেন ।   যদিও তার পড়ার সময় ছিল রাত ।   বেশ রাত করে পড়তেন প্রতিদিনই ।  দিতে চার থেকে পাঁচ ঘণ্টা ঘুমই যথেষ্ট ছিল তাঁর জন্য ।  এবং প্রায় কোন কিছুই রবির চিন্তাজাল কে ছিন্ন করতে সক্ষম হত না ,  দেখা গেল কোন অসমাপ্ত কবিতা বা গল্প ফেলে এক ঘণ্টা কোন কাজ করে এসে ফের সেখান থেকেই শুরু করছেন ।  তাঁর বিশ্রামের একমাত্র লক্ষণ ছিল যখন তিনি গান রচনা করে তাতে সুরারোপ করতেন ।  শেষ বয়সে চিত্রকর্ম আঁকাও একটা বিশ্রামের মতই ছিল ।  
বাবা রবির যে জিনিসটা পুত্র রথীকে সবচেয়ে বেশী অভিভূত করেছে তা হচ্ছে জীবনে এক মুহূর্তের জন্যও তিনি বড় হওয়া থামান নি ।  সব সময়ই নিত্য নতুন ধারণা প্রয়োগ করেছেন লেখাতে ,  অনেক সময়ই বেশ বৃদ্ধ বয়সেও ।   রবীন্দ্রনাথের এক কবিতায় আছে কবিকে তাঁর জীবনীগ্রন্থে খুঁজে পাওয়া যাবে না ,  সেই কথা স্মরণে রেখেই যেন রথী বইটির শেষ লাইনে বলেছেন ,   ”  কবিতাগুলোই হচ্ছে তাঁর জীবনের গল্প ,  এবং আমাকে এই বলেই শেষ করতে হচ্ছে যে তাঁর রচিত সর্বশ্রেষ্ঠ কবিতা ছিল তাঁরই যাপিত জীবন ।   ” 

  (  এই দুর্লভ বইটি ভারত থেকে আমাকে ফটোকপি করে বাঁধিয়ে এনে দিয়ে অফেরতযোগ্য ঋণে ঋণী করেছেন অদিতি কবির খেয়াদি ,  এই লেখাটি তারই জন্য ।  
ব্যবহৃত ছবিগুলো নেট থেকে নেওয়া ।  
আর  অবশ্যই তাকে স্মরি ,  ২৫ বৈশাখে যার আগমন ঘটেছিল -  সর্বদাই -  প্রতিদিন ,  প্রতিক্ষণ ।    )  







বাংলা ঘাসপাখির খোঁজে  –  ১ 



এক সময়ের প্রেমিকা পোলিনকা খানতেভা ছিল রাশান স্তেপের মেয়ে ,  একেবারে দীঘল ঘাসের বনের ধারে রূপকথার শৈশব কাটানো মানুষ ।  স্তেপ বলতেই চোখের সামনে ভেসে ওঠে মাইলের পর মাইল দিগন্তের ওপার পর্যন্ত চলে যাওয়া তৃণভূমি ,  যার মধ্যে দিয়ে হেঁটে চলেছে কিশোর ম্যাক্সিম গোর্কি ।  আবার অন্য মহাদেশের তৃণভূমি শুনলেই যেমন প্রেইরির  ছোট্ট মেয়ে লরা ইঙ্গলসের কাঠের কুটির ,  পাম্পাসের ঘোড়সওয়ার গাউচো ,  সাভানার মাসাই এলমোরান ,  আর হাঙ্গেরির পুৎসতার অনিন্দ্য সাহসিকা ভেরোনিকার কথা মনে হয় ।  খুব জানতে ইচ্ছে করে সেখানের মানুষদের জীবনযাত্রা ,  যারা দড় প্রকৃতির মাঝে খাপ খাইয়ে নিতে ।  আর সেখানের পশু ,  পাখিদের জগত নিয়ে ।  
পোলিনকাকে এক আবেগ থরথর মুহূর্তে ঝোঁকের মাথায় বলে ফেললাম তাঁর ফেলে আসা ঘাসের রাজ্য আর পুষ্ট গমের আলোয় রাঙানো শৈশব নিয়ে একটা কবিতা লিখে দিব ,  রাজ্যের বইপত্র জোগাড় হল ঘাস ও তৃণভূমি নিয়ে ,  দেখি আমাদের ছোট গ্রহের মাত্র যে ৩০ %  ডাঙ্গা ,  তারই আবার ৩০ %  দখল করে রেখেছে ঘাস !  যেখানে আর কিছুই হয়ত হবে না ,  সেখানেও নানা ধরনের ঘাস এসে হাজির !  আবার যে কারণে মানুষের রাজত্বে তাঁর বিনাশ হয়ে যাচ্ছে ,  কারণ বন কাটার চেয়ে তৃণভূমি কেটে ফসলী ক্ষেত বানানো সহজতর ।  বুঝলাম এভাবে কবিতা হবে না ,  এই যে ঘাস নিয়ে বাংলার সেরা সব পংক্তি লিখে গেছেন জীবনানন্দ দাশ ,  কিন্তু শত ভাগ গ্যারান্টি দিয়ে বলতে পারি উনি কোন দিনই বরিশালে উরি ঘাসে ছাওয়া চরে হাঁটেন নি  !  উল্লেখ্য ,  নোনা পানির রাজত্বে নতুন চরে বিস্তার করতে পারা একমাত্র ঘাস উরির খোঁচা আলপিনের মত ,  সেই ঘাসে ১০ সেকেন্ড হাঁটলেই  ” সবুজ ডাঙ্গা ভরে আছে ঘাসের মখমলে ”  টাইপ পদ্য লেখা শিকেই উঠত ,  বা পদ্মা চরের ছনের বনে হেঁটে হাত - পা রক্তাক্ত করলেও এত কাব্যিক ঘেসো কবিতা বেরুতো না কলম দিয়ে ।  যাই হোক ,  আবজাব কথা থাক ,  মোদ্দা কথা হচ্ছে ঘাসের রাজ্য আমাকে ভীষণ টানে ,  আর বিশেষ ভাল লাগে সেই অঞ্চলে পশু - পাখিরা ।  মনে আছে একজন আমার স্বপ্নের পাখি কোনটা জিজ্ঞাসা করাই বলেছিলাম ঘাস প্যাঁচা  ( Grass Owl )  ।  
 তো এবার আমরা চলেছি এক বিশেষ ধরনের অতি বিরল ঘাস পাখির খোঁজে -   যার নাম বাংলা ঘাসপাখি  (  Roufous - rumped Grassbird ,  Graminicola bengalensis )  ।  সেই বিশেষ পাখিকে নিয়ে আলোচনার মূল কারণ ২টি ,  প্রথমত তাঁর বৈজ্ঞানিক নাম রাখা হয়েছে বাংলার নামে ,  দ্বিতীয়ত এটি বিংশ শতাব্দীর মাঝামাঝি সময়ে ঢাকাতেই আবিষ্কৃত হয়েছিল ।  যদিও RC Tytler পাখিটি উনি নাকি Dr Jerdon কে প্রথম আবিস্কার করেছেন সেই নিয়ে বিতর্ক শুরু করেছিলেন ।  এই ক্ষুদের পতঙ্গভুক পাখিটি চিহ্নিত করা খুবই দুরূহ কারণ এটি ঘাসের রাজ্যে ঝোপ থেকে ঝোপে উড়ে বেড়িয়ে খাদ্য সংগ্রহ করে ,  এবং ঘাসের আড়াল থেকে বেরোয় না বললেই চলে ।  বাংলা ঘাসপাখি নিয়ে RC Tytler লিখেছিলেন  –  ১৮৫২ সালে ঢাকাতে এই পাখি সংগ্রহ করার পরে বর্ণনা ও অংকনচিত্র Mr Blythএর কাছে পাঠিয়ে দিই ।  ঢাকার ঘাসের রাজ্য এদের দেখা প্রায়ই মেলে ।  মনে হয় Dr Jerdonএর Birds of Indiaতে Graminicola bengalensis নামের যে পাখিটি আছে এইটিই সেই বিশেষ পাখি ।  ঢাকার ঘাস এবং ঝোপঝাড়ের সাথে সাথে বাংলা ঘাসপাখিও সম্পূর্ণ নির্মূল হয়ে গেছে ,  যদিও কারও জানা নেই কেমন করে এমনটা হল ,  বা শেষ পাখিটি চাক্ষুষ কে করেছেন ।  সৌভাগ্যক্রমে পাখিটি এখনও বাংলাদেশে আছে ,  বিশেষ করে টাঙ্গুয়ার হাওরের প্রান্তসীমার গাছপালায় ।  এবং আমরা আবার চলেছি টাঙ্গুয়ার হাওরে এবং মূলত বাংলা ঘাসপাখির খোঁজে যা গত কয়েক দশকে মাত্র কয়েকবার দেখা গেছে  -  
বর্ণনা -  বাংলা ঘাসপাখি একটি ডোরাযুক্ত লালচে - বাদামি পোকা - শিকারি পাখি  (  দৈর্ঘ্য ১৬ সেমি ,  ডানা ৬ সেমি ,  ঠোঁট ১ . ৪ সেমি ,  পা ২ . ৪ সেমি ,  লেজ ১৪ . ৭ সেমি )  ।  প্রাপ্তবয়স্ক পাখির লালচে - বাদামি পিঠে মোটা কালো লম্বা দাগ থাকে ,  তবে কোমর ও ডানায় রয়েছে লালচে রঙের দাগ ।  এর ঘাড়ের পিছনের লম্বা সাদা দাগ কিংবা পীত বর্ণের ,  ভ্রু - রেখা সাদা ,  দেহতলের অধিকাংশ সাদা কিন্তু বগল ও বুকের পাশ লালচে - পীত বর্ণের ,  ঘোর কালচে - বাদামি প্রশস্ত লেজের আগা সাদা ,  এর অনেকাংশ নিচে থেকে দেখা যায় ,  চোখ লালচে - বাদামি ,  পা ও পায়ের পাতা মেটে - বাদামি এবং ঠোঁট বাদামি ।  ৩ টি উপপ্রজাতির মধ্যে G . b . bengalensis বাংলাদেশে পাওয়া যায় । 
স্বভাব -  বাংলা ঘাসপাখি সাধারণত পানির ধারের নল ও উঁচু ঘাসে বিচরণ করে ,  খুব নিভৃতচারী ও দিবাচর পাখি ।  প্রজনন মৌসুম ছাড়া সচরাচর ঘন ঘাসে লুকিয়ে থাকে ।  ভুম ,  নলের ঝোপ ও ঘাসে খাবার খোঁজে । 
খাদ্যতালিকায় রয়েছে পোকামাকড় ।  বিরক্ত হলে অনিচ্ছায় ঘাসের আড়াল ছেড়ে সামান্য উড়ে ঘাসে লুকিয়ে থাকে ।  প্রজনন মৌসুম ছাড়া ডাকে -  এর -  উয়িট - উয়িট - উয়িট ।  জুলাই - আগস্ট মাসে প্রজননকালে ছেলেপাখি নলের চূড়া থেকে শ্রুতিকটু গান গায় এবং নলের উপর দিয়ে ওড়ার সময় একটু করে গান ধরে । 
গভীর জলে দণ্ডায়মান ঘন ঘাসে নলখাগড়া এবং উদ্ভিদের আঁশের উপর সূক্ষ ঘাসের শিকড় বিছিয়ে গভীর বাটির মত বাসা বানিয়ে এরা ডিম পাড়ে ।  ডিমগুলো সাদা ,  সংখ্যায় ৪টি ,  মাপ ১ . ৭ x ১ . ৪ সেমি । 
বিস্তৃতি -  বাংলা ঘাসপাখি বাংলাদেশের বিরল আবাসিক পাখি ,  প্রধানত সিলেট বিভাগের হাওরের চারপাশের নলে পাওয়া যায় এবং উনিশ শতকে ঢাকা বিভাগে ছিল এমন তথ্য আছে ।  ভারত ,  নেপাল ,  দক্ষিণ - পূর্ব চীন ,  মিয়ানমার ও ভিয়েতনামসহ দক্ষিণ ,  পূর্ব এবং দক্ষিণ - পূর্ব এশিয়ায় এর বৈশ্বিক বিস্তৃতি রয়েছে । 
অবস্থা -  বাংলা ঘাসপাখি বিশ্বের প্রায় বিপদগ্রস্ত এবং বাংলাদেশে অপ্রতুল - তথ্য শ্রেণীতে রয়েছে ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ -  বাংলা ঘাসপাখির বৈজ্ঞানিক নামের অর্থ বাংলার ঘাসপাখি (  ল্যাতিন graminis  = ঘাস ,  bengalensis =  বাংলার )  ,  সারা বিশ্বের প্রায় ৯০০০ প্রজাতির পাখির মধ্যে ১১টির বৈজ্ঞানিক নামের সাথে bengalensis বা বাংলার  পাখি শব্দটি জড়িত আছে । 
 ( তথ্যসূত্র -  বাংলাদেশ উদ্ভিদ ও প্রাণী জ্ঞানকোষ ,  পাখি খণ্ড ,  এশিয়াটিক সোসাইটি ) 
আজকের যাত্রা -  মধ্য রাতে বাস ছাড়ছে ফকিরারপুল থেকে ,  ভোরের সুনামগঞ্জে নেমেই হাসন রাজার মত দু চোখে নিশা লাগিয়ে রওনা দিচ্ছি হাওরের পথে ।  বাংলাদেশ বার্ড ক্লাবের প্রতিষ্ঠাতা ইনাম আল হকের সাথে বাংলা ঘাস পাখির সন্ধান ও ছবি তোলার এই অভিযানে যদি দিয়েছি আমিও ।  আসলে কদিন আগে কম্বোডিয়ায় সন্ধান পাওয়া বাংলা ঘাসপাখির বাসস্থানের বর্ণনা ও ছবি পেয়ে দেখা গেল আমাদের টাঙ্গুয়ার হাওরের শেষ ঘাস বনের অবস্থা যতই ছিটে ফোঁটা হোক না কেন তা কম্বোডিয়ার চেয়ে ভাল অবস্থানে আছে ।  কাজেই চেষ্টা করে দেখা যাক না কেন পাখিটির সন্ধান ,  বিশেষ করে যেখানে পাখিটি এই হাওরে একাধিক বার দেখা গেছে ।  
শুনেছি এবার যে নৌকা  ( বজরায় )  থাকা হবে তাতে সৌর বিদ্যুৎ থাকবে  ,  হয়ত নেটও থাকতে পারে ,  তাহলে প্রতিদিনই আপনাদের জানাব ঘাসের রাজ্যে ছোট্ট সেই প্রাণের খোঁজে আমাদের কৌতূহলী দৃষ্টির কথা ।  আপাতত ব্যাগ গোছানোর পালা ,  সবার উপরে রাখছি সদ্য গতকালই কেনা হুয়ান রুলফোর পেদ্রো পারামো ।  দেখি ,  অন্তত আজ রাত্রিকালীন যাত্রার সময় মেক্সিকোর  কোমালার সেই মায়াবাস্তবতার জগত আমার বাস্তব ঘাসপৃথিবীর চেয়ে বেশি মায়াময় হয়ে ধরা দেয় কিনা - 






ভালবাসার কুমারীত্ব  -  Love in the Time of Cholera



গ্যাব্রিয়েল গার্সিয়া মার্কেজের  ( গ্যাবো )  বাবাকে একবার প্রশ্ন করা হয়েছিল ,  আপনি কোনো  সময় উপন্যাস লিখতে চান নি ?  উনি নাকি একটি বিষয় নিয়ে যাও বা লিখতে চেয়েছিলেন ,  বেশ চিন্তা - ভাবনা করেছিলেন ,  এক সন্ধ্যায় গ্যাবো ফোন করে একটা শব্দের ব্যাপারে জানতে চাইলেন তিনি বুঝে যান যে গ্যাবো নিজেই সেই ঘটনা নিয়ে লিখতে আরম্ভ করেছে ,  তাই আর উপন্যাস রচনায় মনোনিবেশ করেন নি । 
গ্যাবো মূলত তার বাবা - মার প্রেমকাহিনী ও পরিণয় নিয়েই উপন্যাসটি লিখেছিলেন ।  এবং এই একটি বইই তার জীবিতাবস্থায় চলচ্চিত্রে রূপান্তরিত হয়েছিল ,  তা হচ্ছে Love in the Time of Cholera  । 
মৃত্যু তার ডানা বিস্তার করে আসে কলেরার রূপ ধরে ,  মানুষ পালাতে দিশা পায় না ভিটে - মাটি ছেড়ে ,  সেই সময়ে প্রেম ?  হবে নাই বা কেন ,  প্রেমের গনগনে আবেগ কী যথেষ্ট নয় মৃত্যুভয়কে রুখে দিতে ?  মহাকালকে স্থবির করে কেবল নিজেদের সুবিধের মত পরিবর্তিত করতে ?  গ্যাবো যে নিজের জীবনের করাল অভিজ্ঞতা দিয়ে বলেছেন -  প্রতিটি মারাত্নক অসুখের নিজস্ব গন্ধ আছে ,  কিন্তু কোনটিই বার্ধক্যের মত শক্তিশালী নয় ।  মানে কলেরাও হার মেনেছে সময় এবং ভালবাসার কাছে । 
লাভ ইন দ্য টাইম অফ কলেরা আমার প্রিয় উপন্যাস নয় ,  গ্যাবোর একাধিক বই এর চেয়ে অধিকতর প্রিয় ,  কিন্তু লাভ ইন দ্য টাইম অফ কলেরায় জীবনের নির্যাস মাখানো তীক্ষ সংলাপগুচ্ছ আছে ,  যারা মর্মে গিয়ে বেঁধে অব্যর্থভাবে ।  যারা চিন্তিত করে তোলে জীবনের অর্থ নিয়ে ,  একাকীত্বের তিক্ততা নিয়ে ,  অবশ্যম্ভাবী বার্ধক্য নিয়ে ,  ভালবাসার তুঙ্গস্পর্শী উথাল - পাথাল সুখবোধ নিয়ে ।  তাদের জন্যই এই লেখা -  
গল্পের মহাপ্রেমিক ফ্লোরেন্তিনো অ্যারিজার জানালার দিকে তাকিয়ে রূপসীশ্রেষ্ঠা ফারমিনা দাজার চোখে চোখ রাখার মাধ্যমে যে প্রেম শুরু যা শিকড় গেড়ে ছিল অস্তিত্বের অতলান্তে ৫০ বছরেরও বেশী ,  যদিও দাদীমা বলেছিল ,  পুরুষের সত্যিকারের চরিত্র জানতে হলে তাকে অনেক্কক দিন বাঁচতে হবে ।  এত দিন বেঁচেও কী ফারমিনা বুঝেছিল ফ্লোরেন্তিনোর ভালবাসার ক্ষুধার স্বরূপ ?  
কৈশোর প্রেমের পিছনের ঘুরঘুর করতে যেয়ে স্পাই সন্দেহে দোষী শুনে হতভম্ব ফ্লোরেন্তিনো অনায়াসে সমস্ত গুজব এক ফুঁয়ে উড়িয়ে দিয়ে নিশ্চিত করে  কিসের গুপ্তচর ,   কেবল এক দরিদ্র প্রেমিক আমি ।  তাঁকেই যখন নিশিকন্যাদের জগতের সাথে পরিচয় করিয়ে দিয়ে সঙ্গমের পরামর্শ দেওয়া হয় ,  তখনও কুমার ছেলেটি সরাসরি বলেছিল কেবল ভালবাসার তাগিদের কৌমার্য বিলিয়ে দিতে পাড়ি আমি ,  এছাড়া নয় । 
সেই পাগলপ্রেমিক বিবাহের প্রতিশ্রুতির ফ্রেমে আটকাতে চেয়েছিল ভালবাসাকে ।   ফারমিনা দাজা বিয়ের প্রস্তাব শুনে হতভম্ব হয়ে ভাবছিল কী বলা যায় ,  অভিজ্ঞতাসম্পন্ন আন্টি বলে দিল -  হ্যাঁ বলো ,  যদিও তুমি ভয়ার্ত ,  যদি এটি ভবিষ্যতে দুঃখ বয়ে নিয়ে আসে তারপরও ,  কারণ তুমি যাইই কর ,  যদি এখন না বল ,  সারাজীবন তার জন্য পস্তাতে হবে ।  কী অসাধারণ উপলব্ধি জীবন ,  ভালবাসা ও দুঃখ নিয়ে !  একটিবারের জন্য উচ্চারিত না শব্দটি তাড়িয়ে বেড়াতে পারে হতাশার শব্দহীন প্রান্তরের শেষমুহূর্ত পর্যন্ত ।  
ফারমিনা দাজার বিখ্যাত উত্তর ছিল -  আমি তোমাকে বিয়ে করব ,  যদি না তুমি আমাকে বেগুণ খেতে বাধ্য কর !  বেগুণের সাথে ফারমিনার কী সম্পর্ক তারও উপর দিয়ে ঝলসে ওঠে ম্যাজিক রিয়ালিজমের অনন্য উদাহরণ ,  ফলে ফারমিনা অস্ফুট ওষ্ঠে মোটেও বেমানান শোনায় না বেগুণের স্বাদ না নেবার সেই আকুতি ।  
মেয়ের এমন খবরে বিচলিত বাবা লরেঞ্জো ডাজা সবাইকে নিয়ে যান দূর গ্রামে ,  খারাপ স্বাস্থ্যের চেয়েও খারাপ যে দুর্নাম ,  তাকে এড়ানোর জন্য ।  উদ্যত বুলেটের মুখে ফ্লোরেন্তিনো সেই কঠোর বাবার চোখের দিকে তাকিয়ে বলেছিল ,  আমাকে গুলি কর ,  প্রেমের জন্য মৃত্যুর চেয়ে গৌরবের আর কিছুই নেই ।  প্রেমের কারণেই খুন হয়ে কি ইতিহাসে অমর হতে চেয়েছিল সে ?  লেখক আমার উত্তর দেন না ,  ঘটনা এগিয়ে চলে অমোঘ ঘড়ির সাথে ।  
বিয়ে হয় শহরের বিত্তশালী ডাক্তারের সাথে ফারমিনার ,  অনেক অনেক দশক পর এক আশ্চর্য পোষা তোতা পাখি আমগাছ থেকে ফিরিয়ে আনতে যেয়ে পড়ে যেয়ে মারা যাবার আগে শেষ নিঃশ্বাসটুকু খরচ করে যে বলতে পেরেছিল ঈশ্বর জানেন আমি তোমাকে কতটা ভালবাসি ।  যদিও সুদীর্ঘ বৈবাহিক জীবনে তিনি জড়িয়েছিলেন অনৈতিক সম্পর্কে ।  এখানেই গ্যাবোর মুন্সিয়ানা ,  খুব সংবেদনশীল স্বচ্ছ ভাষায় তিনি দেখালেন স্বামী পরকীয়া করছে তাঁর চেয়ে ফারমিনার কাছে মুখ্য হয়ে দাঁড়াল স্বামীর সেই গোপন প্রেমিকা কেন একজন কৃষ্ণাঙ্গ ছিল সেটি ।  ব্যবচ্ছেদ করে দেখালেন উপনিবেশিক মানসিকতার বহমান বাস্তবতা ।   আর বিয়ের সারবত্তা ছিল  “ Always remember that the most important thing in a good marriage is not happiness ,  but stability .  ” 
সময় ও ঘটনা থেমে থাকে নি প্রেমিক ফ্লোরেন্তিনোর জীবনেও ,   এক চাচা যিনি বলতেন আমি মোটেও ধনী নই ,  আমি অর্থবান একজন গরীব মানুষ ,  যা মোটেও এক জিনিস নয় ,  তাঁর সুবাদে জাহাজ কোম্পানির বিশাল পদে অধিষ্ঠিত হন ধাপে ধাপে ।  এবং খুবই হতাশাজনক ভাবে আবিস্কার করেন তিনি যে একই মানুষ একসাথে একাধিকজনকে ভালবাসতে সক্ষম ।  জনারণ্যে চিৎকার করে সেই স্বীকারোক্তি দিতে বাধ্য হন ফ্লোরেন্তিনো ,  বলেন -  আমার হৃদয়ে একটি বেশ্যাখানার চেয়েও বেশী প্রকোষ্ঠ আছে ।  
ফ্লোরেন্তিনো অনেক বছর পর বুঝতে পেরেছিল একজন মানুষের চেহারা যখন তার বাবার মতো দেখাতে শুরু করে তখন থেকেই তার বুড়ো হওয়া শুরু হয় ।  কিন্তু উদ্দাম ভালবাসা চলতে থাকে সমান তালে  ,  শত শত প্রেমিকার সান্নিধ্য লাভের পরও ৭৩ বছর বয়স্ক ফ্লোরেন্তিনো যেই মুহূর্তে সংবাদ পান যে ফারমিনার স্বামী মারা গেছে ,  সেই মুহূর্তেই তাঁর ১৪ বছর বয়স্ক প্রেমিকা আমেরিকা ভ্যিকুনাকে চিরবিদায় দিয়ে বিয়ে করার মানস ব্যক্ত করেন খাঁটি ভালবাসার কাছে ,  যাকে অনেক অনেক বছর আগে আবেগ নিয়ে প্রুতিশ্রুতি দিয়েছিলেন  We , ll grow old waiting । 
ফারমিনা  তাকিয়ে দেখল  কুৎসিত এবং বিমর্ষ কিন্তু  মূর্তিমান ভালবাসাকে ।  হয়ত বুঝল প্রেম যত্রতত্র ঘটলেও মৃত্যু নিকটতর হলে তা আরও দৃঢ় হয়ে ওঠে ।  তখন থেকেই তারা   পরস্পরের সঙ্গ পেয়েই সুখী ছিল হয়ত এই কারণেই যে Old people ,  with other old people ,  are not so old ।  
অবশেষে যখন আমাদের প্রেমিক - প্রেমিকা এক ভাসমান জলযানে কলেরার হলুদ পতাকা উড়িয়ে জানা মহাবিশ্ব থেকে বিচ্ছিন্ন হয়ে ভাসতে ভাসতে পরস্পরকে আশরীর ভালবাসল ,  তাঁর আগমুহূর্তেই ফারমিনার বলা I smell like an old woman যেন চূর্ণবিচূর্ণ করে ফেলে সমস্ত অনুভূতিকে ,  ফিরিয়ে নিয়ে আসে মানবমনের শাশ্বত বৈশিষ্ট্য ।   “ and the two of them loved each other for a long time in silence without making love again .  ”  আবার  যখন ফারমিনা জিজ্ঞাসা করল কতক্ষণ এইভাবে থাকা যাবে ,  ৫৩ বছর ৭ মাস ১১ দিন ও রাত্রি ধরে অপেক্ষামান উত্তর দিয়েছিল ফ্লোরেন্তিনো  –  চিরকাল ! 
 পাঁচ শতাধিক রমণীর  সাথে সঙ্গমের অভিজ্ঞতা নিয়ে ফ্লোরেন্তিনো তাঁর প্রেমিকাকে জানান দেয় ,  i remained vrigin for you ।   কিসের দাবী তাঁর ?  কী এই কৌমার্য ?  সে তো দেহের নয় ,  মনের !  তাঁর মনে ফারমিনার জন্য যে স্থান তাতো আর কারো সাথে ভাগাভাগি করে নি প্রেমিকপ্রবর ,  অতি সন্তর্পণে পাহাড় দিয়েছে সে ভালবাসার নিভু নিভু প্রদীপ ।  এইখানেই তাঁর সার্থকতা ,   তাঁর পরিণয় । 
জীবনের জয়গান দীপ্তস্বরে গেয়েই বইটির সমাপ্তি টেনেছিলেন গ্যাবো -   “  He  [ The captain ]  looked at Florentino Ariza ,  his invincible power ,  his intrepid love and was overwhelmed by the belated suspicion that it is life ,  more than death ,  that has no limits .  ” 
এইভাবেই সকল কিছু এমনকি হন্তারক মহাকালকেও অগ্রাহ্য করে চলে কলেরার মাঝেও ভালবাসা ,  চলে জীবন ।  জীবনই যে ভালবাসা । 






কাঙাল হরিনাথের ছাপাখানায়





এম এন প্রেস ,  কাঙাল কুটির । 
এই লেখা সাইনবোর্ড ছিল সামনের পোড়ো বাড়ীর দেয়ালে ,  পাশে নতুন একটি ভবন যার উপরে লেখা কাঙাল হরিনাথ স্মৃতি জাদুঘর ও গ্রন্থাগার ।   দেখেই মনের মাঝে বেশ আশার সঞ্চার হল ,  নিশ্চয়ই দর্শনীয় কিছু মিলবে এই জাদুঘরে ।   কিন্তু দরজায় তালা দেখে ফের সেই পোড়ো বাড়ীতে প্রবেশপথের সন্ধানে ফিরলাম আমরা ,  আমরা বলতে বাংলা মাউন্টেনিয়ারিং অ্যান্ড ট্রেকিং ক্লাব  ( বি এম টি সি )  -  এর কয়েকজন সদস্য ,  যাদের সাথে বেড়াতে এসেছি কুষ্টিয়া ।  উদ্দেশ্য আসন্ন হিমালয় অভিযান নিয়ে আলোচনা করা এবং কুষ্টিয়ার কয়েকটা বিশেষ স্থান পরিদর্শন করা ,  যার মধ্যে অন্যতম এই এম এন প্রেস ।  

কাঙ্গাল হরিনাথ মজুমদার ১৮৭৩ সালে কুমারখালির নিজ গ্রামেই গ্রামবার্তা প্রকাশিকা পত্রিকাটির জন্য নিজস্ব ছাপাখানা প্রতিষ্ঠা করেন ।  এই ছাপাখানাতেই মীর মশারফ হোসেনের বিষাদ সিন্ধু ছাপা হয়েছিল ,  এবং ছাপাখানা কক্ষেরই এক কোণে কালজয়ী উপন্যাসটির কিছু অংশ রচিত হয়েছিল ।  জানা যায় এই প্রেস যন্ত্রে রয়েছে কাঙাল হরিনাথ ,  লালন ,  মীর মশাররফ ও জলধর সেনের হাতের স্পর্শ । 
লালন ফকির ?  তাঁর সাথে প্রেসের কী সম্পর্ক ?  

আসলে  গ্রামবার্তা প্রকাশিকা পত্রিকায় হরিনাথ সাহিত্য ,  দর্শন ,  বিজ্ঞানসহ বিভিন্ন বিষয়ে প্রবন্ধ প্রকাশের পাশাপাশি অত্যন্ত সাহসিকতার সঙ্গে জমিদার ও ব্রিটিশ নীলকরদের অত্যাচারের কাহিনী প্রকাশ করেন ।  একটা পর্যায়ে জমিদাররা তাঁর ওপর হামলার পরিকল্পনা করেন ।  তখন লালন সাঁই অনুসারীদের নিয়ে হরিনাথের বাড়িতে এসে পাহারা দিয়ে তাঁকে রক্ষা করেন ।  ফকির লালন সাঁইয়ের সঙ্গে হরিনাথের অত্যন্ত ঘনিষ্ঠতা ছিল । হরিনাথ নিজেও ছিলেন আধ্যাত্মিক সাধক ।   ‘ কাঙাল ফকির চাঁদ বাউল ’  নামেও তিনি পরিচিত ছিলেন ।  এই নামেই তাঁর রচিত অসংখ্য গান ব্যপক জনপ্রিয়তা লাভ করে এবং লোকমুখে ছড়িয়ে পড়ে ।  
অবশেষে আমাদের ক্ষুদে অভিযাত্রীদের দলটি প্রেসের মূল দরজাটি খুঁজে পেতে সক্ষম হয় ,  এবং সেখানে অনুপ্রবেশের চেষ্টা মাত্রই পাশের বাড়ী থেকে এক পক্ককেশ অমিততেজা বৃদ্ধ ছুটে আসেন ,  তাঁর নাম অশোক মজুমদার ।  তিনি কাঙাল হরিনাথ মজুমদারের প্রপৌত্র ।  বর্তমানে ইতিহাসের অংশ ছাপাখানাটির একমাত্র অভিভাবক ।   খুলে ধরলেন তাঁর গল্প ও অভিজ্ঞতার ঝাঁপি -  

  কাগজ দেখে বললেন লন্ডনের ১০ ফিন্সবারি স্টিটের ক্লাইমার ডিক্সন অ্যান্ড কোম্পানি থেকে কলম্বিয়া প্রেস মডেলের ১৭০৬ নম্বর এ মুদ্রনযন্ত্রটি তৈরি করা হয় ১৮৬৭ সালে ।  এডওয়ার্ড বিভান এ যন্ত্রটি পেটেন্ট করেন ।  ৩০ - ৩৫ মণ ওজনের ডাবল ক্রাউন সাইজের বিশাল মেশিনটিতে কাগজ ছাপাতে তিনজন লোক লাগত । 
নিজে একটু চালিয়েও দেখালেন মেশিনখানা ।  ১৯৬২ সালে জনৈক বিদেশী দুই লক্ষ টাকার বিনিময়ে ঐতিহাসিক মেশিনখানা কেনার আগ্রহ প্রকাশ করলেও হরিনাথের বংশধরেরা  সেই ব্যপারে উৎসাহ দেখান নি ,  বরং অশোক দাদুর কাছে শোনা গেল বিগত এক দশকেরও বেশী সময় ধরে প্রভাবশালী মামলাবাজ প্রতিবেশীদের ঠুকে দেওয়া মিথ্যা মামলার কারণে এই প্রেস রক্ষা করতেই তারা হিমশিম খাচ্ছেন ।  মাত্র ১৪ বছর আগেও কিছু না কিছু নিয়মিত ছাপাতেন যন্ত্রটিতে ,  কিন্তু আজ সে নীরব ।  একপাশে ডাই করে রাখা সেই ইতিহাসের কিছু সাক্ষী ,  নানা পোস্টার ,  লিফলেট ,  পুরনো পত্রিকার ফটোকপি ।   যেই না জিজ্ঞসা করেছি জাদুঘরে কী আছে ,  অশোক দাদু তেড়েফুঁড়ে বললেন -  আছে চামচিকা আর পাখির বিষ্ঠা !  কেউই দাম দিলো না কাঙালেরে !  

অবাক হয়ে ঘোর লাগার অনুভূতি নিয়ে প্রেসটা ঘুরে ঘুরে দেখছিলাম আমরা ,  আজ থেকে দেড় শ বছর আগে একদিন এই প্রেস থেকেই বের হতো গ্রামের নিপীড়িত মানুষের প্রতিবাদী কণ্ঠস্বর  ' গ্রামবার্তা প্রকাশিকা '  ।  জমিদারদের নৃশংস অত্যাচারের কথা তুলে ধরতে পত্রিকাটি ছিল সোচ্চার ।  স্থানীয় জমিদার ও ইংরেজদের প্রজাপীড়ন ব্যথিত ও ক্ষুব্ধ করেছিল হরিনাথকে ।  এসব নিয়ে তিনি প্রথম লেখালেখি শুরু করেছিলেন ঈশ্বরচন্দ্র গুপ্তের সংবাদ প্রভাকর পত্রিকায় ।  এভাবেই তাঁর সাংবাদিকতার শুরু ।  পরে ১৮৬৩ সালে নিজেই প্রকাশ করেন মাসিক গ্রামবার্তা প্রকাশিকা ।  পরে এটি পাক্ষিক এবং একপর্যায়ে সাপ্তাহিক হিসেবে প্রকাশিত হয় ।   যদিও পরবর্তীতে বন্ধ হয়ে যায় গণমানুষের পত্রিকাটি ।  
এই এলাকাতে তখন ছিল মূলত জোড়াসাঁকোর ঠাকুর পরিবারের জমিদারি ,  প্রিন্স দ্বারকানাথ ঠাকুরের মৃত্যুর পর তাঁর পুত্র দেবেন্দ্রনাথ ঠাকুরের সময় নানা কারণে সাধারণ প্রজারা  জমিদারদের লাঠিয়ালে অত্যাচারের শিকার হচ্ছিল ,  যদিও দেবেন্দ্রনাথ ঠাকুর কোলকাতায় মহর্ষি বলে পরিচিত ছিলেন কিন্তু নিজের জমিদারীর এই সমস্ত অত্যাচারের প্রতিকার ও সুবিচার করেন নি ।  যেগুলো নিয়ে ছাপা কাঙাল হরিনাথের সংবাদ ও রোজনামচা পড়ে দেবেন্দ্রনাথ ঠাকুরের পুত্র বিশ্ব কবি রবীন্দ্রনাথ ঠাকুর কাহিনীর সত্যতা জানতে পেরে পত্রযোগে হরিনাথকে অনুরোধ করেছিলেন অন্তত পিতার মৃত্যুর আগ পর্যন্ত যেন এই সমস্ত অত্যাচারের কাহিনী প্রকাশিত না হয় ।  

অল্প বয়সেই পিতা - মাতাকে হারানোর ফলেই কাঙাল হরিনাথ মজুমদারের কোনোদিন কোনো বিদ্যালয়ে পড়াশোনা শেখা হয়নি ।  বেঁচে থাকার তাগিদের কারণে বালক বয়সে কুমারখালী বাজারের এক কাপড়ের দোকানে কাঙাল হরিনাথ কাজ নিতে বাধ্য হন দৈনিক দুই পয়সা বেতনে ।  এরপর ৫১টি কুঠির হেড অফিস কুমারখালীর নীলকুঠিতে শিক্ষানবিস হিসেবে যোগ দেন ।  কিন্তু নীলকুঠিরে স্বল্পকালীন কর্মজীবনে হরিনাথ প্রজার ওপর কুঠিয়ালদের অত্যাচার ও শোষণের স্বরূপ নিজ চোখে দেখেন এবং স্থানীয় জমিদার ও ইংরেজদের অত্যাচারের বিরুদ্ধে ঈশ্বর গুপ্তের  ‘ সংবাদ প্রভাকর ’  পত্রিকায় লেখালেখি শুরু করেন ।  সেই তাঁর সাংবাদিকতার শুরু ।  পরে ১৮৬৩ সালে নিজেই প্রকাশ করেন  ‘ গ্রামবার্তা প্রকাশিকা ’  নামের মাসিক পত্রিকাটি ।   ২৫ বছর ধরে পত্রিকাটি নিয়মিত প্রকাশিত হয়েছিল ।  একইসাথে তিনি বিদ্যানুরাগী ও সমাজ সচেতন ছিলেন ।  নিজ গ্রামে তিনি বন্ধুবান্ধবের সহায়তায় একটি ভার্নাকুলার স্কুল খুলেছিলেন ১৮৫৫ সালে ।  সেখানেই অবৈতনিক শিক্ষকতা শুরু করেছিলেন ।  পরের বছর তিনি কুমারখালীতে একটি বালিকা বিদ্যালয় স্থাপন করেন ।  ১৮৫৮ সালে এই বালিকা বিদ্যালয়ের নতুন ভবনের দ্বারোদ্ঘাটন করেছিলেন স্বয়ং ঈশ্বরচন্দ্র বিদ্যাসাগর । 

কী বিপুল প্রতিভা নিয়েই জন্মছিলেন মানুষটি !  সারা জীবন বিলিয়ে দিয়েছিলেন দেশের মানুষের কল্যাণের লক্ষে ।  কাঙাল হরিনাথ হয়ত বুক ভরা অভিমান নিয়েই লিখেছিলেন তাঁর সেই বিখ্যাত গান -   ” ওহে দিন যে গেল সন্ধ্যা হল পার কর আমারে  -  -  -  ”  ।  আমরা কি কিছুটা এগিয়ে আসতে পারি না তাঁর মহান কীর্তিকে সংরক্ষণের জন্য ?   নিদেনপক্ষে ঐতিহাসিক প্রেসটি যেন যথাযথ ভাবে সংরক্ষণ করা হয় এবং জাদুঘরটি ঠিক মত চলে সেই ব্যাপারে ?  

 (  কাঙাল হরিনাথের এই ছবিটি উইকি থেকে নেওয়া ) 
 ‘ 






মেরুজ্যোতির আলোয় স্নান




প্রথম প্রথম উত্তরের দেশে গেলে যা হয় ,  অবাক হয়ে প্রকৃতি -  মানুষ -  যন্ত্র দেখি !  পরিযায়ী হাঁসের ডানার কাঁপন বুকে মাঝে গিয়ে বাজে ।  নীল হ্রদের মাছেরা নিয়ে যায় কোন অজানা দেশে ।  সবচেয়ে বেশী অভিভূত হই সূর্যের কাজ কারবারে ,  গ্রীষ্মে সে ২২ ঘণ্টা দর্শন দেয় ,  কিন্তু শীত আসলে কোন অজানা গুহায় শেয়ালের মত সেধোয় কে জানে !   তখন আঁধারের রাজ্য ,  আর রাজত্ব তুষার শুভ্রতার ,  কনকনে বাতাসের ,  হিম স্পর্শের ।  আর অপার্থিব মেরুজ্যোতির ,  যদি সে দর্শন দেয় ।  
মেরুজ্যোতি সাধারণত Northen Light বা Ploar Light  নামেই পরিচিত ,  উত্তরের মেরুজ্যোতিকে Aurora borealis আর দক্ষিণের মেরুজ্যোতিকে Aurora Australis বলা হয় ,  যদিও বাংলায় হয়ত মেরুজ্যোতির চেয়ে অরোরা বললেই মানুষ বেশী চিনবেন ।   মেরিজ্যোতি কী  ,  কেন ঘটে ,  কোথায় ঘটে ইত্যাদি নিয়ে বাস্তব অভিজ্ঞতা মিলিয়ে চমৎকার এক নোট লিখেছিলেন ফিনল্যান্ডের বসবাসরত হাচল ইয়াসীন ,  সেটি এই লেখার শেষ জুক্ত করে দিলাম ,  আজ মূলত শোনাব সেটি প্রথম দেখার অভূতপূর্ব অভিজ্ঞতার কথা ,  অরোরার গানের কথা ! 

Aurora Australis 
বিশ হাজার লোকের নিরিবিলি শহর ভারকাউসে থাকি ,  ২০০২ এর শেষদিকে যেয়েই প্রথমে সেই শহরের তারা দেখে আর পাখি পেছনে দৌড়ায় এমন মানুষদের সাথে সখ্য হয়ে গেছে ,  বিশেষ কিছু দেখা যাবার সম্ভাবনা থাকলে তারাই ফোন করে ডেকে নিয়ে যায় ।  মুশকিল হচ্ছে বছরের যে সময়টা আবহাওয়া অতি চমৎকার থাকে ,  স্রেফ নেংটি পড়েই কয়েক মাস কাটিয়ে দেওয়া যায় সেই সময় আকাশে থাকে সদা প্রহরামান সূর্যদেব ,  তার উপস্থিতিতে রাতের সব তারা দিনের আলোর গভীরে লুকোয় ,  কাজেই নক্ষত্র পর্যবেক্ষণের জন্য একমাত্র শীতকালই ভরসা ,  যখন ঘন আঁধার ছড়িয়ে থাকে অমোচনীয় কালীর মত উত্তুরে আকাশে ।  কিন্তু তখন সমস্যা হচ্ছে ঠাণ্ডা ,  মোলায়েম শীতের বাতাস নয় ,  নিষ্ঠুর করাল হিম যাতে মানবজীবন হয়ে পড়ে বিপর্যস্ত ।  সেই ঠাণ্ডার মাঝে কিছু নিশিতে পাওয়া মানুষের সাথে সাথী হয়ে যেতাম অনন্ত নক্ষত্র বীথি দেখতে HärkäMäki  ( ষাঁড়ের পাহাড় )  নামের এক পাহাড়ি বনে ,  ভারকাউস থেকে ৩৫ কিমি দূরে অবস্থিত ,  মূল কারণ ছিল অবশ্যই শহরের আলোক দূষণ এবং ধুলো দূষণ এড়ানো ।  সাথে থাকত পেল্লাই এক টেলিস্কোপ  (  দশ হাজার ইউরো দাম ছিল তার দশ বছর আগেই !  )  আর ছবি তোলার ক্যামেরা ।  সেটা দিয়েই প্রথম অ্যান্ড্রোমিডা গ্যালাক্সি দেখার অসহনীয় আনন্দ অনুভব করি ,  চেনা -  অচেনা তারা ,  নীহারিকা ,  গ্যালাক্সি দেখি ।  সাধারণত রাত আটটার দিকে আমাদের যাত্রা শুরু হত ,  তবে তাপমাত্রা হিমাঙ্কের নিচে ২০ ডিগ্রি সেলসিয়াস হলে সেদিন সমস্ত কিছু বাতিল করতে হত ,  ওত বেশী ঠাণ্ডায় টেলিস্কোপ পরিচালনা করা যায় না ।  
এমন এক রাতে যখন একরত্তি কিন্তু আলো ঝলমলে শহর ছাড়িয়ে তুষারশুভ্র আঁধারকালো  বনে ঢুকেছি তখনি সহযাত্রী মারক্কু নিসসিনেন বলে উঠল ,   ” আহহা আজ মনে হয় অরোরা দেখা যাবে ,  ধুর !  কেঁচে গেল আমাদের সমস্ত আয়োজন ”  ! মনে মনে তো আমি খুশীতে বাগবাগ ,  আজ পর্যন্ত অরোরা কেবল ছবি আর ভিডিওতেই দেখেছি ,  বাস্তবজীবনে তাঁকে দেখার জন্য কত লক্ষ মানুষ এই উত্তরের দেশে আসে ফি বছর ,  আর সেখানে নিজে থেকেই এসে ধরা দেবে সেই অশরীরী সৌন্দর্য ,  এর চেয়ে ভাল আর কী হতে পারে ।  আস্তে করে মারক্কুকে বললাম ,  অরোরা দেখা গেল কী সমস্যা !   সে মহা চটে বলল ,  ” আরেহ  ,  সারা আকাশ তো অরোরা দখল করে নেবে ,  তারা দেখব কীভাবে !  ”  

 ( ছবি  -  নাবিল আশরাফ ) 
পুরো পথ পাড়ি দেবার আগেই আকাশে বেশ একটা ঝলমলে পান্না সবুজ আভা ফুটে উঠল ,  আমরা পাহাড় চুড়োয় যেতে যেতে তা হয়ে গেল মহাবিশ্বব্যাপী ।  সে এক বর্ণনার অতীত বিষয় ।  আলগোছে আকাশের এক প্রান্ত থেকে আরেক প্রান্তে চলে যাচ্ছে সবুজ রশ্মির ঝালর ,  ইচ্ছে মত বাক নিচ্ছে ,  এলোমেলো চলছে ,  কখনো উপর দিকে ধাইছে কখনও দিগন্ত পানে  !  মনে হচ্ছে জীবন আছে সেগুলোর । 

 সত্যি কথা বলতে সেই নির্জন হিম অরণ্যে বরফের গাদায় দাঁড়িয়ে মাথার উপর ছুটন্ত মেরুজ্যোতি দেখে গাঁয়ে কাঁটা দিয়ে উঠেছিল সেদিন ।  কেমন যেন হাহাকার করা অশরীরী একটা ব্যাপার ,  অতৃপ্ত কিছু যেন ছুটে বেড়াচ্ছে মহাকাশে অজানা আক্রোশে  ,  লেলিহান সবুজ শিখায় যেন পুড়ে যাচ্ছে ব্রহ্মাণ্ড ।  কিন্তু তার সদা পরিবর্তনশীল সৌন্দর্য পুরোই মাতাল করে দেয় ,  একটা স্বপ্ন স্বপ্ন আমেজ তৈরি করে ,  জেগে আছি নাকি কোন স্বর্গের সুধাকাননে দাঁড়িয়ে ভেলকিবাজি দেখছি  তা নিয়ে দ্বিধা তৈরি নয় আপন মনে ।  

আর দেখা গেছিল দিগন্তে সৃষ্ট আধাবলয় ,  যা বেশ বিরল মনে শুনলাম ফিনিশ বন্ধুদের কাছে । 

কিন্তু প্রকৃতির খাম খেয়ালীপনার তখনও বাকী ,  সবুজ বিশ্বের মাঝে ফুঁটি ফুঁটি বেগুনী বিন্দু দেখা দিতে থাকল ,  একসময় সেগুলো দখল করে  অন্য বিশ্বের লাল রশ্মির দল ।  লাল অরোরা দেখা বিশাল সৌভাগ্যের বিষয় ,  অরোরা অবলোকনকারীদের শতকরা ৯৫জনই ঘুরে ফিরে সবুজ রঙাটাই দেখে থাকে ।  

তখন যে কি আনন্দ হল ,  মনে হল বিশাল কিছু একটা জয় করে ফেলেছি একই রাতে এত সব দুর্লভকে প্রত্যক্ষ করে ।  তখন ক্যামেরা ছিল না ,  একটু খচখচ করছিলাম বটে  ,  আবার এও ঠিক যে ছবি তোলার দিয়ে মনোযোগ না দেওয়ায় আকণ্ঠ ও আশরীর ঊপভোগ করেছিলাম সেই সাররিয়েল সূক্ষ সৌন্দর্য ,  ভাল লাগায় ও ভালবাসায় ।  নিজেকে মনে হচ্ছিল কোন নিঃসঙ্গ গ্রহচারী যে মুগ্ধ সদ্য ল্যান্ড করা কোন অজানা গ্রহের প্রাকৃতিক বিস্ময়ের ঝলকানিতে ।  

এরপর আরও অসংখ্যবার অরোরা দেখেছি ,  লাল -  বেগুনী -  সবুজ আলোর স্নিগ্ধ হয়েছি এমনকি বিশ্বের উত্তরতম জনবসতি স্পিটসবের্গেনে যেয়ে শুনলাম শীতের সেখানের অরোরা এতই তীব্র হয় যে তাতে বই পড়ার কাজ দিব্যি চলে যায় !  কিন্তু প্রথমবার সে অসীমকে ছোঁয়ার যে অব্যক্ত অনুভূতি  ,  তার তুলনা আর কোথাও পাই নি ।  

 ( হারকামাকিতে  আমাদের টেলিস্কোপ ও অরোরা ) 
অরোরা নিয়ে নিচের তথ্যগুলো হাচল ইয়াসীনের নোট থেকে নেওয়া -                         
সূর্যেও অগ্ন্যুৎপাত ঘটে ,  ঘটে বিস্ফোরণ এবং সূর্যের গায়েও আছে কালো কালো দাগ ,  যার নাম  ‘ সৌর কলঙ্ক ’ ; অর্থাৎ কলঙ্ক কেবল চন্দ্রের একক সম্পদ নয় ।  খালি চোখে আমরা সূর্যের দিকে তাকাতে পারিনা বিধায় সৌর কলঙ্কের এই দাগগুলো আমরা দেখতে পাই না ।  এই সৌর কলঙ্কে রয়েছে তীব্র শক্তিশালী চৌম্বকক্ষেত্র ।  সুর্যের বিস্ফোরণ সাধারণতঃ ঘটে সৌরকলঙ্কের কাছাকাছি ,  কেননা এই বিস্ফোরণের সঙ্গে চৌম্বকক্ষেত্রের সম্পর্ক রয়েছে নিবিড় ।  বিস্ফোরণ ব্যাপক হলে সূর্যের পৃষ্ঠদেশ থেকে বেরিয়ে আসে রঞ্জনরশ্মি এবং প্রোটন ,  ইলেকট্রন ইত্যাদি পারমানবিক আয়নিত  ( তড়িৎ পরিবাহীকৃত )  কণিকা ।  ধাবমান এই কণিকাগুলো যখন পৃথিবীর উপরিস্থিত বায়ুমন্ডলে চলে আসে ,  তখন তা পৃথিবীর দুই মেরুর চৌম্বকক্ষেত্রে আকর্ষিত হয় এবং সেখানকার বায়ুস্থিত গ্যাসীয় কণাগুলোকে প্রবল ঘর্ষণের দ্বারা জ্বালিয়ে দেয় ।  সেই থেকে সৃষ্ট হয় জাজ্বল্যমান আলোকের এই প্রভা । 
                       উত্তর মেরুর কাছাকাছি থাকি বলে যে রঙের খেলা দেখি তা -  নর্দান লাইট ।  তবে দক্ষিন মেরুর আকাশেও আলোর এমন আকস্মিক ক্রীড়া দৃশ্যমান ।  অরোরা - র বাংলা নামটি হচ্ছে মেরুজ্যোতি ।  এই মেরুজ্যোতি বা অরোরা দু ’ ধরণের হয় -  অরোরা বোরেয়ালিস  ( Aurora Borealis )  যা দৃশ্যমান ৫০ ডিগ্রি উত্তর অক্ষাংশে; সহজ করে বলতে গেলে বিষুববৃত্ত হতে ৫০ ডিগ্রি উত্তর কৌণিক দূরত্বের অঞ্চলব্যপী  ( উত্তর মেরু সংলগ্ন )  এবং অরোরা অস্ট্রালিস  ( Aurora Australis )  দেখতে পাওয়া যায় ৫০ ডিগ্রি দক্ষিন কৌণিক দূরত্বের অঞ্চলে  ( দক্ষিন মেরু সংলগ্ন ) ; বিষুববৃত্ত হচ্ছে নিরক্ষবৃত্তের সমান্তরাল আকাশস্থ কাল্পনিক বৃত্ত; আর নিরক্ষবৃত্ত পৃথিবীর দুই মেরু থেকে সমদূরত্বে অবস্থিত পৃথিবীকে বেষ্টনকারী কাল্পনিক বৃত্তরেখা ।  আরেকটু পরিস্কার করে বলতে গেলে অরোরা বোরেয়ালিস  ( Aurora Borealis )  বা নর্দান লাইট দেখা যায় সাধারণত যুক্তরাষ্ট্রের আলাস্কা ,  কানাডার পশ্চিমাংশ ,  স্কটল্যান্ড ,  স্ক্যান্ডিনেভিয়্যান কয়েকটি দেশ অর্থাৎ ফিনল্যান্ড ,  সুইডেন ,  নরওয়ে এছাড়াও রাশিয়ার উত্তরাংশ -  এই অঞ্চলগুলোতে ।  অন্যদিকে দক্ষিন আমেরিকার দক্ষিনাংশ ,  অস্ট্রেলিয়ার দক্ষিনে তাসমানিয়া ও নিউজিল্যান্ড থেকে অরোরা অস্ট্রালিস  ( Aurora Australis )  বা সাউদার্ন লাইট দৃশ্যমান ।  মেরুজ্যোতি কবে ও কখন আকাশ রাঙাতে পারে তার পূর্বাভাস দেয়া দূরুহ ।  সাধারণতঃ নির্জন ,  নাগরিক কৃত্রিম আলো বর্জিত ,  মেঘমুক্ত আকাশে এই জ্যোতি দেখতে পাওয়া যায় ।  সাউদার্ন এর তুলনায় নর্দান লাইট অধিক দেখা যায় ।  উল্লেখিত স্থানগুলো ছাড়াও হঠাৎ হঠাৎ অন্য কোথাও মেরুজ্যোতি দেখা যেতে পারে ।  কিছুদিন আগে সুইটজারল্যান্ডেও দেখা গেছে ।  মূলতঃ সৌর উদ্গীরণের বৃদ্ধি ,  সৌর কলঙ্কের বৃদ্ধি এবং সৌরবায়ুর গতিবৃদ্ধি ঘটলে মেরুজ্যোতির বিচরণ ক্ষেত্রও ব্যাপকতর হয় । 


                       বর্ণময় এই আলোকবন্যায় যেসব রঙ উদ্ভাসিত হয় ,  সেগুলো হচ্ছে -  লাল ,  গোলাপী ,  সবুজ আর নীল ।  বর্ণের এই তারতম্য অরোরার উচ্চতা এবং পৃথিবীর বায়ুমন্ডলের বিন্যাসের উপর নির্ভরশীল ।  ভূপৃষ্ঠ হতে ৯০ থেকে ১৫০ কিঃমিঃ উপরের বায়ুস্থিত অক্সিজেনের কারণে সবুজ ও হলুদাভ মিশ্রণের জ্যোতি দেখা যায় এবং ১২০ কিঃমিঃ উচ্চতার বায়ুস্তিত হাইড্রোজেন ও ১৫০ কিঃমিঃ এর উপরে অক্সিজেন লালাভ মেরুজ্যোতির হেতু । 
                       মহাকাশে ঘটমান অনেক কর্মকান্ডই পৃথিবীর উপর বিরুপ প্রতিক্রিয়ার সৃষ্টি করে ।  অরোরা - র ক্ষেত্রে তা সর্বদা নিশ্চিত নয় ।  ১৮৪৩ অব্দে জ্যোতির্বিজ্ঞানী  হেনরিশ শোয়াবে আবিস্কার করেছিলেন যে ১১ বছর পরপর সৌরকলঙ্ক সংখ্যার হ্রাস - বৃদ্ধি ঘটে ,  যাকে বলে সৌরকলঙ্ক চক্র ।  যখন সৌরকলঙ্কের সংখ্যা বেয়ারা ধারায় বাড়তে থাকে ,  তখন মেরুজ্যোতির আবির্ভাবও বৃদ্ধি পেয়ে থাকে ।  এসব ক্ষেত্রে অর্থাৎ মেরুজ্যোতি অতিদীর্ঘকালীন এবং অতিমাত্রায় আবির্ভূত হলে কিছু কিছু বিক্ষিপ্ত প্রতিক্রিয়ার প্রমান পাওয়া গেছে; যেমন -  রেডিও ও বিদ্যুৎ ট্রান্সমিশনে ব্যাঘাত ,  কৃত্রিম উপগ্রহের কক্ষপথ বিচ্যুতি ইত্যাদি; তবে প্রতিক্রিয়ার হার খুব একটা বেশী আদৌ নয় । 
                       দূর অতীতে মানুষের চেতনাশক্তির দৌড় ছিল চোখের দেখার মধ্যেই সীমাবদ্ধ ,  জ্ঞানের পরশে চেতনার বৃদ্ধি তখন ঘটে ওঠেনি ।  আকাশ ছিল সবার কাছে অলৌকিকতায় পূর্ণ এক মহাবিস্ময় ।  আকাশ থেকে বৃষ্টি পড়ে ,  রোদের তাপ ও আলো আসে ,  আকাশে চাঁদ - তারা - সূর্য ওঠে ,  আকাশ কখনও ফরসা আবার কখনও অন্ধকার; এইসব দেখে তাদের বিশ্বাস ছিল আকাশই সমস্ত কিছুর নিয়ন্ত্রক কিংবা সবকিছু যিনি নিয়ন্ত্রণ করছেন ,  তাঁর বাস ঐ চির অধরা গগনদেশে ।  বিভিন্ন প্রাকৃতিক বিষয়কে অলৌকিকতার স্নো - পাউডার মেখে সমাজপতিরা সাধারণ মানুষের  ’ পরে চাপিয়ে দিত; প্রতিষ্ঠিত হতো সমাজপতিদের অধিকার ,  তৈরী হতো সৃষ্টি ও স্রষ্টা তত্বের ভ্রান্ত যত ধারণা ।  অগনিত সেসব অলৌকিক ও পৌরাণিক ঘটনার মাঝে অরোরা নিয়েও আছে অদ্ভূতুড়ে তবে মজাদার নানান গপ্পো ।  অরোরা বা মেরুজ্যোতি এখন যেমন দেখা যায় ,  হাজার - লক্ষ বছর আগেও ,  পুরাণগর্ভা যুগেও দেখা যেত ।  এখন বিজ্ঞানের কল্যানে মেরুজ্যোতির বাস্তব চিত্র আমাদের জ্ঞাত ।  সে উপায় কি তখন ছিল ?  তাই প্রযুক্তিহীন সেই যুগের কাল্পনিক তত্ত্বগুলোকে স্বীকার না করলেও অবজ্ঞা করাও উচিৎ নয় । 
                       অরোরা - র আদিতম বর্ণনা পাওয়া যায় মেডিটেরেনিয়্যান অঞ্চল এবং প্রাচীন চৈনিক মতবাদগুলো থেকে ।  ভৌগলিক অবস্থানুযায়ী যদিও তারা হয়তো এক কি দুই বার অরোরা প্রত্যক্ষ করেছেন ।  অনেকেই মনে করেন চীন ও ইয়োরোপের প্রাগৈতিহাসিক ড্রাগন - কিংবদন্তী মেরুজ্যোতির বিন্যাস হতেই উদ্ভূত ।  প্রখ্যাত গ্রীক দার্শনিক নমস্য এরিস্টটল এই আলোকের বর্ণনায় অবশ্য কোনো অলৌকিকতার দ্বারস্থ হননি; পৃথিবীরই কোনো উৎস হতে উৎসারিত আলোক শিখার সঙ্গেই তিনি এর তুলনা করেছেন ।  রোমান - রা মেরুজ্যোতির নাম দিয়েছিলেন  ‘ চাশমাতা ’  বা স্বর্গ - গুহার মুখ ।  বৃটিশ ক্ষুদ্র - দ্বীপপুঞ্জীয় অঞ্চলে এর নাম ছিল  ’ Nimble men ’  এবং  ’ Merry dancers ’  -  এগুলো স্থানীয় রুপকথার চরিত্রসকল; সেখানকার মাঝি ও জেলেরা ভাবতো  ’ Merry dancers ’  অধিক গতিময় হলে আবহাওয়া বৈরী হওয়ার সম্ভাবনা থাকে ।  প্রাচীন এস্তোনিয়্যানরা এই আলোকজ্যোতিকে ভাবতো ক্রীড়ারত তিমি ,  কখনওবা কুমির ।  অস্ট্রেলিয়্যান আদিবাসীরা মনে করতো এই আলোর ভেল্কি আকাশে দেবতাদের নৃত্যের দৃশ্য ।  স্ক্যান্ডিনেভিয়্যান আদিবাসী অর্থাৎ  ‘ সামি ’  - গণ মেরুজ্যোতিকে স্থান দিয়েছিলেন সমীহ এবং শ্রদ্ধার আসনে; তারা একে ভাবতেন দ্বন্দ নিরসনের শক্তি স্বরুপ ।  নর্স  ( উচ্চারণান্তরে  ‘ নর্সে ’  )  পুরাণ মতে  ‘ এসগার্ড ’  অর্থাৎ দেবতাদের বাসস্থান  এবং পৃথিবীর মধ্যে সংযোগ রক্ষার্থে একটি সেতু আছে ,  যার নাম -   ‘ বিফ্রস্ট ’ ; আর স্বয়ং দেবতারাই এই সেতুর রক্ষক ও প্রহরী ।  পুরাণ লেখক অরোরা নতুবা রঙধনু দর্শনোত্তরই হয়তো এই কাল্পনিক সেতুর ধারনায় উপনীত হয়েছিলেন । 

 আবার নর্স পুরাণে এমনও দেখা যায় ,  দেবেশ্বর ওডিন - এর কিছু সহায়তাকারী মহিলা যোদ্ধা ছিল ,  যাদের বলা হয় -  ভালকারি; এই ভালকারিদের উপর দায়িত্ব ছিল যুদ্ধ শেষে যুদ্ধক্ষেত্র থেকে সেইসব মৃতযোদ্ধাদের সনাক্তকরণ যাদের গন্তব্য হবে  ‘ ভালহাল্লা ’ ; একচক্ষু দেবরাজ ওডিনের বাসস্থান হলো ভালহাল্লা ,  যাকে অনেকে স্বর্গ বলেও অভিহিত করেন ।  এই ভালকারিগন যখন কর্ম সম্পাদনে যুদ্ধক্ষেত্রে আসতেন তখন তাদের ঢাল হতে আলোক কিরণ প্রতিফলিত হতো ,  আর প্রতিফলিত সেই কিরণই অরোরা ।  স্ক্যান্ডিনেভিয়্যান পুরাণ মতে এও জানা যায় ,  অরোরার জ্যোতি মূলতঃ ভাইকিং দেবী ফ্রেইয়া হতে উদ্গীরিত বিভা ।  ফিনিশ  (  ফিনল্যান্ড ভিত্তিক )  পুরাণ বিশ্বাসে পৌরাণিক অগ্নি - শৃগালের উল্লেখ আছে ,  যার বিচরণ ছিল উত্তর ফিনল্যান্ডের ল্যাপল্যান্ড - এ ।  এই অগ্নি শৃগাল তার লেজের পুচ্ছ দ্বারা আকাশের জলীয় বুদবুদ ঝেড়ে নিত ,  আর তখন অগ্নি সেই বুদবুদের উপর প্রতিফলিত হয়ে তৈরী হতো মেরুজ্যোতি ।  এই শিয়াল সংক্রান্ত ব্যাখ্যা দু ’ তিন জায়াগায় দু ’ তিন রকমের পাওয়া যায় ।  আরে বাবা ,  পৌরাণিক ব্যাখ্যায় মতবিরোধতো থাকেই ।  মহাদেব ঔরসে দূর্গাগর্ভজাত পুত্র গনেশ - এর মস্তক হাতির মস্তকের মত কেন হলো ,  সে নিয়েও অনেক মতবাদ আছে ।  যাইহোক এ যাত্রায় প্রাচীর ডিঙ্গিয়ে ফের প্রতীচ্যে যাই ।  তৎকালীন স্থানীয় আদি আমেরিকানগন বিশ্বাস করতো অরোরার শ্রবনশক্তি কার্যকর ।  কেউ অরোরাকে উদ্দেশ্য করে শিস বাজালে তাকে আকাশে উড়িয়ে নিতে অরোরা নীচে চলে আসতো ,  আবার নিম্নমূখী অরোরার প্রতি হাত তালি দিলে তা আকাশে ফিরে যেত । 
 অনেকে আবার এও মনে করেন ,  মেরুজ্যোতির বিকাশ কালে সো - সো শব্দ হয় ।  বিজ্ঞান এখনও তার প্রমান পায়নি ।  তবে আমার ধারনা ,  যেহেতু অরোরা সাধারনতঃ অপেক্ষাকৃত নির্জন এবং গাছপালায় ঘেরা অঞ্চল থেকে বেশী দেখা যায় ,  তাই সেইসব গাছপালা বাতাসে দুলতে দুলতে যে শব্দ তৈরী করে তা থেকেই এমনতর বিশ্বাসের জন্ম ।  এমনি আরো অসংখ্য ভ্রান্ত বিশ্বাস আছে অরোরা কে ঘিরে ।  এসব বিশ্বাসের মাঝে পারস্পরিক বিরোধিতাও বিদ্যমান ।  আমি আবারো এ বিষয়ে আমার মত জানাচ্ছি ,  সে যুগে প্রযুক্তি নির্ভর বিজ্ঞান ছিল না ,  তাই তাদের ধারণাগুলো নিয়ে হাস্য পরিহাসের কোনো কারণ নেই ।  তারা একদিন ভাবনার পালে হাওয়া লাগিয়েছিল বলেই ভাবতে ভাবতে আজ আমরা এতদূর পৌঁছুতে পেরেছি । 
 

                       ফিনল্যান্ডস্থিত  ‘ নর্দান লাইট রিসার্চ সেন্টার ’  থেকে প্রকাশিত একটি সংকলন পড়ে জানলাম ,  প্রতিবছর এই উত্তরী আলোকজ্যোতি দর্শনে প্রচুর পর্যটকের সমাগম ঘটে এই দেশটিতে ।  সৌভাগ্যক্রমে অনেকে দেখতে পায় আর অনেকে গুচ্ছের কড়ি জলে ফেলে বিনাদর্শনেই ফিরে যায়; কেননা অরোরা - র আবির্ভাব সম্পর্কে পূর্বাভাস দেয়া সম্ভব নয় ।  এই সমস্যা নিরসনে বিজ্ঞানীরা জোর চেষ্টা চালিয়ে যাচ্ছেন ।  পুরাণগর্ভা যুগকে মূর্খ ,  অজ্ঞান আখ্যা দিয়ে আমরা অনেকেই হেয় করি ।  বলতে বাঁধা নেই প্রত্যেহ সূর্যোদয় থেকে সূর্যাস্ত এবং সূর্যাস্ত থেকে সূর্যোদয়াবধি আপাদমস্তক বিজ্ঞানের নির্মল জলে স্নান করেও এখনও আমরা অনেকেই পৌরাণিকতার জালেই আবদ্ধ ।  উদাহরণ স্বরুপ -  জ্যোতিশ বিশ্বাস; একটু পড়ালেখা করলেই জানা যায় যে  ‘ কসমিক রে ’  বা মহাজগতিক রশ্মির কোনো রঙ নেই ,  তবু সেইসব ভ্রান্ত ধারণার রঙ থেকে বাঁচতে কিংবা রঙগুলোকে কাজে লাগাতে গোটা বিশ্বের অনেকেই অঙ্গুলিতে বিভিন্ন পাথরের আংটি পরিধান করেন ,  আর জ্যোতিশিদের পকেট ও খ্যাতি তর তর করে ফুলে ফেপে ওঠে । 
 আমেরিকার কিছু প্রাচীনপন্থী মানুষ বিশ্বাস করেন অরোরা কুকর্মেরই একটি ফল ,  আর কুকর্মটি হচ্ছে জাপান কতৃক পার্ল হারবারে বোমা বিস্ফোরণ ।  পূর্বোল্লিখিত সংকলনটি পড়ে এও জানলাম অনেক পর্যটক শুধুমাত্র মেরুপ্রভা দর্শনার্থেই ফিনল্যান্ডে আসেনা ,  কারো কারো মনে এমনও কুসংস্কার বিরাজমান -  মেরুজ্যোতির আবির্ভাবকালে নারী - পুরুষের সংগমের ফলে নারী গর্ভবতী হলে নির্ঘাত পুত্র সন্তান জন্মাবে ।  এই বিশেষ কারণে আগত পর্যটকদের বিশেষ একটি সংখ্যা বিবাহিত কিংবা অবিবাহিত দম্পতি; তাদের উদ্দেশ্য মেরুজ্যোতির আশীর্বাদপুষ্ট মধুচন্দ্রিমা ।  আহ !  শুধু প্রাচ্যে নয় ,  প্রতীচ্যেও এখনও পুত্র সন্তানদের কদর রয়ে গেল ।  এ প্রসঙ্গে সংকলন রচয়িতা যা লিখেছেন ,  তা পড়ে যা বুঝলাম ,  তা হচ্ছে -  পুত্র বা কন্যা জন্মাবার ক্ষেত্রে নারী - পুরুষের শারীরিক কিংবা আরো স্পষ্ট করে বলতে গেলে পুরুষের শুক্রানু এবং নারীর ডিম্বকোষের যে মিলন ,  অর্থাৎ xx এবং xy ক্রোমোজমের যে আনপ্রেডিক্টেবল বিক্রিয়া ,  তার উপর সংগমকরণ স্থান কখনই কোনো প্রভাব ফেলতে পরে না ,  তা সে ফুলশয্যা মেরুজ্যোতিতে জ্যোতির্ময় ফিনল্যান্ডই হোক আর অমাবস্যার আধারময় কামরূপ কামাখ্যা ।  সর্বক্ষেত্রে পুত্র বা কন্যা জন্মাবার সম্ভাবনা একই ,  অর্থাৎ ফিফটি - ফিফটি । 
                       সবকিছুর অন্তে যা বুঝলাম এবং জানলাম ,  তা হলো অরোরা বা মেরুজ্যোতি প্রকৃতির নিছক একটি ঘটনা ,  মহাবিশ্বের প্রাকৃতিক একটি উপলক্ষ্য মাত্র ।   ।  ।   আর এটি শুধু পৃথিবীতেই নয় ,  মঙ্গল ও শনি গ্রহেও দেখা গেছে ।  

 ( শনির অরোরা ) 
  (  পোস্টে ব্যবহৃত দুইটি সবুজ অরোরার ছবি ফিনল্যান্ডে বসবাসকারী তরুণ আলোকচিত্রগ্রাহক নাবিল আশরাফের তোলা ।  ভিনগ্রহের অরোরারগুলোসহ কয়েকটি ছবি নাসার ওয়েবপেজ থেকে নেওয়া ।  বাকী গুলো মহাকাশ বিষয়ক ওয়েব বিশেষ করে ভারকাউসের সেই আকাশ দেখার ক্লাব Warkauden Kassiopea থেকে নেওয়া ,  এখন পর্যন্ত অরোরার ছবি তোলা হয় নাই আমার  ,  আশা করি তাঁকে ফ্রেমবন্দী করতে পারব  নিকট ভবিষ্যতে ।  
আমার এক পাগলী বন্ধু আছে যে নিজেই নিজের নাম নিয়েছে আমাদের আকাশের সবচেয়ে উজ্জল নক্ষত্রের নামে -   ” লুব্ধক ”  ।  শীতকালে তো উত্তর গোলার্ধের সবখান থেকেই লুব্ধক নক্ষত্রের দেখা মেলে ,  আর বেশী উত্তরে গেলে আকাশ ছাওয়া অরোরার ।  এই পোস্টটি আমার সেই বন্ধু লুব্ধক মিমের জন্য । 
 ভালো থেকো বন্ধু ,  কারণে -  অকারণে  !   ) 






  নতুন বছরে নতুন পাখি পেল বাংলাদেশ





১ জানুয়ারি ,  ২০১৪ ।  ল্যাটিচিউড ২১ ডিগ্রি ১৫মিনিট নর্থ ,  লংগিচিউড ৮৯ ডিগ্রী ৪৪ মিনিট ইস্ট এই অবস্থানে বঙ্গোপসাগরের মাঝে কূলকিনারা এমনকি তলদেশহীন এক জায়গায়  (  যা সোয়াচ অফ নো গ্রাউন্ড নামে সুপরিচিত )  মাছ ধরার জাহাজ এফ ভি লাবিবায় ভাসছি আমরা কজন পাখিপ্রেমী  ( বাংলাদেশ বার্ড ক্লাবের পক্ষ থেকে ইনাম আল হক ও আমি যোগ দিয়েছি মূলত প্রকৃতি ও জীবন ফাউন্ডেশনের আমন্ত্রণে ,  তাদের তিন জন সদস্যের সাথে )  উদ্দেশ্য বঙ্গোপসাগরের পাখি ,  তিমি ,  ডলফিনসহ অন্যান্য জীববৈচিত্র্য পর্যবেক্ষণ ।  বছরের প্রথম সূর্যোদয় দেখলাম সাগরের মাঝেই ,  ভোরের রূপোলী সাগর সূর্যকিরণের ছটায় সোনারঙা হয়ে গেল হয়ত আগত বছরে স্বর্ণালী সব সম্ভাবনার ইঙ্গিত দিয়েই ।  
দুপুরে বিশেষ আয়োজন ছিল ইলিশ খিচুড়ি সাথে টাইগার চিংড়ি ।  ক্যাপ্টেন হাসতে হাসতে বললেন -  বাড়ীতে আসলে তো এই চিংড়ি খাওয়ানোর সামর্থ্য হবে না ,  এইখানেই খাওয়ায় আপনাদের ।   বেজায় খাওয়া - দাওয়া করে একা ডেকের উপরে বেরিয়ে আসছি একটু বাহিরে বসার জন্য ,  মনে হল আকাশ ফুঁড়ে বড় আকৃতির এক জোড়া পানচিল মাস্তলের উপর দিয়ে একটা আরেকটাকে তাড়া করতে করতে উড়ে গেল ,   (  আমাদের পইপই করে বলে দেওয়া হয়েছিল সামুদ্রিক পাখি দেখা মাত্রই যেন আগে ছবি তুলে রাখি ,  দূরবীনে পর্যবেক্ষণ যেন পরে করি ,  কারণে পাখিটি মুহূর্তের মাঝেই উধাও হয়ে যেতে পারে ,  তখন আর সেটির কোন গ্রহণযোগ্য সাক্ষ্য থাকবে না ।  )  ।  তাই ক্যামেরার লেন্স দিয়েই  মুহূর্তের মাঝে ফোকাস করে একটানা ক্লিক করে  যে কয়টা ছবি সম্ভব তুলতে তুলতেই মনে পাখি দুটো কেমন জানি অন্য ধরনের ,  ঠোঁট বেশ মোটা আবার লেজ সরু লম্বা ,  মনে হচ্ছে পাখির পিছনে তীর লেগে আছে !  তখন সূর্য প্রায় মাথার উপরে ,  পাখিদুটো  যে একই প্রজাতির এইটুকুই কেবল বোঝা গেল ,  মাস্তলের উপরে যেয়েই অজ্ঞাত কারণে গোত্তা খেয়ে আবার একটি আরেকটিকে তাড়া করতে করতে মিলিয়ে গেল যে পথে দিয়ে এসেছিল সেই পথেই ।  সাথে সাথে ডাইনিংরুমের দরজায় যেয়ে চরম উত্তেজনায়  একটা হাক দিলাম -  ইনাম ভাই ,  ইমারজেন্সি  ! 
ডাক শুনেই ইনাম ভাইয়ের আগে ক্যাপ্টেন দৌড়ে আসলেন  কোন দুর্ঘটনা হয়েছে ভেবে !  হয়ত দড়িদড়া খুলে কিছু পড়ে গেছে ,  বা আগুন লেগেছে ।  কিন্তু পাখি বিষয়ক ইমারজেন্সি শুনেই তার মুখে মৃদু হাসি ফুটে উঠল ।  ততক্ষণে পাখিযুগল লাপাত্তা ।   ক্যামেরায়  ছবি দেখেই  ইনাম ভাই বেশ আনন্দ নিয়ে বললেন ,   ” ঘটনা মনে হয় ঘটেই গেল -  বাংলাদেশের জন্য নতুন পাখি আবিস্কার করেছেন ,  নতুন বছরের জন্য এর চেয়ে ভাল উপহার হতেই পারে না !   ”  
পরে ফিল্ড গাইড দেখে করে জানালেন ,  এটি ছিল Red - billed Tropic Bird /   Phaethon aethereus ,  যে পাখিটি বাংলাদেশের সমুদ্রসীমায় দেখা যায় তা কেউ জানত না !   সারা বিশ্বের ক্রান্তীয় সাগরেই তার যাতায়াত ,  সুদূরের গ্যালোপাগোস দ্বীপপুঞ্জ থেকে ক্যারিবিয়ান সাগর ,  আরব সাগর ,  লোহিত সাগর ,  প্রশান্ত ,  অ্যাটলান্টিক ও ভারত মহাসাগরে এর দর্শন মেলে ।  সাঁতারে দুর্বল কিন্তু উড়তে ওস্তাদ এই সামুদ্রিক পাখিটি জীবনের অধিকাংশ সময়ই সমুদ্রের উপর উড়ে অতিবাহিত করে ,  কেবল মাত্র ডিম ফোটানোর সময় তারা ডাঙ্গায় ফিরে আসে । 

বাংলাদেশে যেহেতু Tropic Bird এই প্রথম দেখা গেল ,  তাই বেশ চিন্তা ভাবনা করে তাদের নাম দেওয়া হল বিষুবীয়া ।  সেই হিসেবে Red - billed Tropic Birdএর বাংলা নাম  লাল ঠোঁট বিষুবীয়া ।  উল্লেখ্য যে বিশ্বে মাত্র তিন ধরনের বিষুবীয়া দেখা যায় -  ধলা লেজ বিষুবীয়া ,  লাল লেজ বিষুবীয়া এবং লাল ঠোঁট বিষুবীয়া ।   সবারই এমন অপূর্ব লম্বা লেজ আছে ।  বাকী দিনটা কেটে গেল বিষুবীয়াগুলোর খোঁজেই ।  
উল্লেখ্য যে আমাদের  সমুদ্রযাত্রা শুরু হয়েছিল ২০১৩র ২৭ ডিসেম্বর চট্টগ্রাম বন্দর থেকে ।  তখন পায়ের নিচে পৃথিবী দুলছে ,  কাঁপছে আপন উল্লাসে নীল দরিয়া ,  আমাদের হাতের মুঠোয় নিয়ে ।  বঙ্গোপসাগরের কোন এক কোণে আমাদের জাহাজ ,  গন্তব্য নেই ।  আসলেই গন্তব্য নেই ,  বিরামহীন ভাবে  লাবিবা নামের জাহাজখানা চলছে লোনা দরিয়া দিয়ে আগামী ৩০ দিন ,  রূপোলী ফসল হচ্ছে তার একমাত্র লক্ষ্য ,  ২০০ টন মাছ আহরণ করে তারপর সে তীরে ফিরবে ।    বেশ বড় ধরনের মাছ ধরার ট্রলার লাবিবা ,  প্রায় ৪০ জন্য কর্মী এখানে কাজ করবে দিবা - রাত্র ।  প্রতি চার ঘণ্টা পর পর বিশাল জাল খানা তোলা হবে সমুদ্র থেকে ,  তাতে অবস্থা ভেদে থাকে এক থেকে ৮ টন মাছ থাকে ,   যখন জাহাজটির হিমাগারের সর্বোচ্চ ক্ষমতা ২০০ টান মাছ ধরা হয়ে যাবে তখন তারা তীরের দিকে ফেরা শুরু করবে ।  সাধারণত এই কাজে ৩০ দিন সময় লাগে ,  এবং এই সময়ে ইঞ্জিন সচল থাকবে সর্বদাই । 
  দীর্ঘ যাত্রায় কিন্তু আমরা পাখি দেখেছি মাত্র পাঁচ ধরনের তার মধ্যে অতিপরিচিত খয়রামাথা গাঙচিল ও পালাসি গাঙচিলই দখল করেছিল ছিল মত দেখা পাখির ৯৯ শতাংশেরও বেশী ।  দিঘ প্রতীক্ষার পর ৩১ ডিসেম্বর দুপুর ৩টায় যাত্রাপথে যুক্ত হল স্মরণীয় মুহূর্ত ,  জাহাজের পাশ দিয়েই তীর বেগে উড়ে গেল এক কালো পাখি ,  তার পিছু পিছু ধাওয়া করল আমাদের দৃষ্টি ,  অবশ্যই দূরবীনের মাধ্যমে ।  অন্য অনেক মহাসামুদ্রিক পাখির মতই সেও জাহাজের পিছনে জলের ঘূর্ণনের পথটা মাছের সন্ধানে একবার দেখে আবার ফিরে আসল পূর্বনির্ধারিত যাত্রাপথে ,  পাশের ডেক থেকেই শুনি ইনাম ভাইয়ের উল্লাস ভরা কণ্ঠ Thats the Bird ,  Thats the Bird  !  
অবশেষে সাগরের ভাসার এতগুলো দিন পরে দর্শন পেলাম পোমারাইন জেগারের  (  Pomorine Skua  )  ,  ভীম দর্শন পাখিটি আমাদের প্রাপ্তির আনন্দে মুড়ে আবার উড়াল দিল দূর গন্তব্যে ।  জীবনে প্রথম দেখা মিলল এই বিরল পাখির ,  যদিও পরের দিন মানে ঐতিহাসিক ১ জানুয়ারিতে একসাথে আমরা চারটে পোমারাইন জেগারের দেখাও পেয়েছি ,  তাদের অপূর্ব দক্ষতায় মাছ ধরা ,  উথাল - পাথাল ঢেউয়ের মাঝে চুপটি করে অবতরণ করা ,  তীরবেগে ধাওয়া -  পালটাধাওয়া ,   দ্রুতগতির উড়াল আমাদের করেছে আনন্দিত ।  
এক সপ্তাহের সাগরযাত্রায় দেখেছি স্পিনার ডলফিনের ঝাঁক ,  উড়ুক্কু মাছের জল ফুঁড়ে ছুটে চলা ,  টুনা মাছের লাফ ,  জাল থেকে উদ্ধার করা অলিভ রিডলে কাছিম ,  অক্টোপাস ,  স্কুইড ,  বর্ণীল কাঁকড়া ,  দুঃখজনক ভাবে জাল আটকে মৃত অজস্র হাঙ্গর ,  নানা প্রজাতির টন টন মাছ ,  সাগরের নানা অজান জীব ।  কিন্তু মনের মুকুরে সবচেয়ে স্মরণীয় ঘটনা হিসেবে গেঁথে গেছে এক জোড়া লাল ঠোঁট বিষুবীয়ার সেই উড়াল ,  নতুন বছরের প্রথম দিনে দেশের জন্য সম্পূর্ণ নতুন জাতের এক পাখি আবিস্কারের চেয়ে সুখকর আর কীই বা হতে পারে একদল পাখিপ্রেমীর কাছে  !  

 (  এই বছরে আরও দুই প্রজাতির পাখি বাংলাদেশে প্রথমবারের মত আবিস্কার করেছেন তরুণ গবেষক সায়েম ইউ চৌধুরী ,   (  সরু ঠুটি গাঙচিল /  Slender - billed Gull এবং কালা ঈগল /  Black Eagle )  ,  আশা করছি সায়েম শীঘ্রই আমাদের শোনাবেন সেই আবিস্কারের কাহিনী ।   ) 






 নিমপ্যাঁচা ও তাঁর ছানা




হয়তো বা নিমপেঁচা অন্ধকারে গা ’ বে তার গান , 
নিমপ্যাঁচার নামের সাথে প্রথম পরিচয় জীবনানন্দ দাশের কবিতার মাধ্যমে ।  শুনেই মনে হয়েছিল প্যাঁচাটি মনে হয় নিম গাছে বসে টপাটপ নিমের তেঁতো ফল খায় ।  বাড়ীর নিম গাছে অবশ্য অনেক খুঁজেও কোন প্যাঁচা দেখতে পেলাম না ,  আর জানলাম যে প্যাঁচারা মাংসাশী পাখি ,  তাঁর ইঁদুর ,  কীট - পতঙ্গ ,  মাছ ,  গিরগিটি  ইত্যাদি খায় এবং নিমফল আমার মতই তাদের খাদ্য তালিকায় নেই ।  অনেক পরে শুনলাম নিম - নিম বলে ডাকে বলেই মানুষ এই লাজুক ক্ষুদে প্যাঁচাটির নাম দিয়েছে নিমপ্যাঁচা ।  
সজিনার ডালে পেঁচা কাঁদে নিম - নিম নিম কার্তিকের চাঁদে । 

পদ্মার তীরে বিশেষ গাছের কাছে গেলে খুড়ুলে প্যাঁচা দেখি ,  বিশেষ বনে গেলে হুতুম প্যাঁচার সন্ধান মেলে ,  এমনকি মেছো প্যাঁচারাও দেখিয়ে যায় তাদের অস্তিত্বের প্রমান ।  কিন্তু নিম প্যাঁচাদের শুধু ডাকই শুনি তাদের দর্শন আর মেলে না ।   অবশেষে দিন দুই আগে বান্দরবানের দেখা মিলল নিম প্যাঁচার ,  শুধু তাই নয় ,  বাংলাদেশে যে ৩ ধরনের নিমপ্যাঁচা আছে ,  তাঁর মধ্যে যেটিকে নিয়েই জীবনানন্দ লিখেছিলেন সেই কণ্ঠী নিমপ্যাঁচা  ( Collared Scops Owl )  দর্শন দিল তাঁর ছানাপোনা সহ ।  

 -  -  -  সকালে যে নিম পাখি উড়ে আসে কাতর আবেগে
নীল তেঁতুলের বনে - 
যদিও দুর্গ কোটরের একটু কাছে যেতেই সে বিদ্যুৎগতিতে ডানা মেনে নক্ষত্রের পানে যেতে যেতে বসে পড়ল দূরের আম গাছে । 

 বাসায় উঁকি দিতেই বোঝা গেল কারণ ,  সেখানে অন্তত তিন তিনটে ক্ষুদে প্যাঁচার ছানা ,  পুরোপুরি তুলার বলের মত সফেদ ,  ফুলো ফুলো !  চোখ ফুটেছে কিছু দিন আগেই ,  এখনো এই খোঁড়লে মাস খানেক থাকবে বাবা - মার আলয়ে ।  মিয়াঁ - বিবি মিলেই বাচ্চাদের দেখভাল করে ,  যদিও পুরুষ নিমপ্যাঁচার খোজ মিলল না তখন । 

 বাচ্চাগুলো হয়ত আমাদের শব্দে বা ছায়াতে বাবা - মা খাবার নিয়ে এসেছে মনে করে মুখ হাঁ করে শব্দ করতে লাগল ।  উল্লেখ্য যে পাখির বাসায় ছানা থাকলে যে কোন সময়ই কাছে না যাওয়ায় ভাল ,  বিশেষ করে ডিম থেকে সদ্য বেরোনো ছানার  ক্ষেত্রে ,  তখন তারা বাবা - মার শরীর থেকে উষ্ণতা নিয়ে থাকে ।  আপনাদের ভয়ে অভিভাবক বেশীক্ষণ দূরে সরে থাকলে ঠাণ্ডায় বাচ্চাটির বড় ক্ষতিও হতে পারে । 

কী সুন্দর লাজুক পাখিটি !  অদূরে গাছের নিচে যেয়ে তাঁর দেখা পেলাম ,  চোখ ঘুরিয়ে ঘুরিয়ে তীব্র কৌতূহল নিয়ে আরামের ঘুম ভাঙ্গানো বজ্জাত মানুষের বাচ্চাগুলোকে সে দেখল নির্বিকার ভাবে ,  তারপর চেষ্টা করল আরও আড়ালে পাতার মাঝে মিশে যেতে ।  তাঁর ডাক শোনা গেল না তখন ,  কিন্তু দর্শনেই অতীব মুগ্ধ হয়ে নিমপ্যাঁচাটির আরও বেশী বিরক্তির কারণ না হয়ে আমরা তখন পাহাড়ের নিচের দিকে ।  
পউষের শেষ রাতে নিম পেঁচাটির সাথে সে যে আসে ভেসে - 

বর্ণনা :  কণ্ঠী নিমপ্যাঁচা  /  Otus bakkamoena  /  Collared Scops Owl  বাংলাদেশের সবচেয়ে বড় নিমপ্যাঁচা  ( দৈর্ঘ্য ২৪ সেমি ,  ওজন ১৭০ গ্রাম ,  ডানা ১৭ সেমি ,  ঠোঁট ২ . ৫ সেমি ,  লেজ ৮ . ২ সেমি )  ।  এর পিঠের দিক ধূসর - বাদামি কিংবা লালচে - বাদামি; দেহের নিচের দিক পীতাভ; ধূসর - বাদামি বা লালচে বাদামি পিঠে সাদাটে তিলা ও ডানা - ঢাকনিতে পীতাভ তিলা; থুতনি ও গলা সাদা অথবা পীতাভ; দেহের নিচের দিকে শেষ প্রান্তেÍ সরু লালচে ঢেউ খেলানো ও কালো দাগ এবং তিলা; ঘাড়ে কালচে বাদামি লাইন আর পীতাভ পট্টি; স্পষ্ট ফিকে কান - ঝুটি ও ফিকে মুখ কালো রেখায় ঘেরা ।  ঠোঁটের রঙ দু ’ ধরনের :  উপরের ঠোঁট সবুজাভ ,  গোড়া ফিকে ও আগা কালো; নিচের ঠোঁট কৃষ্ণবর্ণ ও হলুদ; চোখ কমলা বা বাদামি; হলদে - সাদা পদতল ,  পা ও নখর মাংসল - ধূসর থেকে কৃষ্ণ ও জলপাই রঙের ।  পুরুষ ও স্ত্রীপাখির  চেহারা অভিন্ন ।   উপপ্রজাতি  O . o . lettia বাংলাদেশে পাওয়া যায় । 

স্বভাব :  কণ্ঠী নিমপ্যাঁচা বন ,  ফলের বাগান ,  কুঞ্জবন ও আবাদি জমিতে বিচরণ করে; সচরাচর একা কিংবা জোড়ায় থাকে ।  কোন জায়গায় বসে অবস্থান বা ভূমির কিছু উপরে ওড়ে রাতে শিকার খোঁজে; খাদ্যতালিকায় রয়েছে গুবরে পোকা ,  ফড়িং ও অন্যান্য পোকা ,  টিকটিকি ,  মূষিক ও ছোট পাখি দিনে ঘন পল্লবগুচ্ছ ,  কাঁটাধারী গাছের ডাল ও গাছের কা - ের গহ্বরে থাকে; দেহ টান করে গাছের সঙ্গে চেপে ধরে এবং যাতে চিনতে না পারে সেজন্য চোখ বন্ধ করে রাখে; ডাকের সাহায্যে চেনা যায় তবে দেখা পাওয়া মুশকিল । সচরাচর একবার ডাকেঃ টুও ,  হুউক বা প্লিউ; এক বা দু ’ মিনিট পর পূনঃপূন ডাকে ।  ফেব্রুয়ারি - এপ্রিল মাসের প্রজনন মৌÍসুমে গাছের কান্ডের প্রাকৃতিক  ফোঁকরে কিংবা কাঠঠোকরা ও বসন্তÍ পাখির পরিত্যক্ত বাসায় ডিম পাড়ে ।  ডিমগুলো সাদা ,  সংখ্যায় ৩ - ৫টি ,   ৩ . ২ ´ ২ . ৮ সেমি । 
বিস্তৃতি :  কণ্ঠী নিমপ্যাঁচা বাংলাদেশের সুলভ আবাসিক পাখি; সব বিভাগের বনে ও গ্রামে পাওয়া যায় ।  পৃথিবীতে মালদ্বীপ ছাড়া দক্ষিণ - এশিয়া থেকে দক্ষিণ - পূর্ব এশিয়া ,  চীন ,  কোরিয়া ও সাইবেরিয়ার উত্তরাঞ্চলে বিস্তৃত রয়েছে । 
অবস্থা :  কণ্ঠী নিমপ্যাঁচা বিশ্বে ও বাংলাদেশে বিপদমুক্ত বলে বিবেচিত ।  বাংলাদেশ বন্যপ্রাণী আইনে এ প্রজাতিকে সংরক্ষিত ঘোষণা করা হয় নি । 
বিবিধ :  কণ্ঠী নিমপ্যাঁচার বৈজ্ঞানিক নামের অর্থ কানওয়ালা প্যাঁচা  ( গ্রিক otos  =  কানওয়ালা প্যাঁচা ,  সিংহলি bakamuna   =  লক্ষী প্যাঁচা বা মেছো প্যাঁচা )  । 






শতবর্ষ আগে বরিশালের  ( বাকেরগঞ্জ )  বন্যপ্রাণী



জেমস চার্লস জ্যাক ১৯১৮ সালে তৎকালীন বাকেরগঞ্জ  ( বর্তমান বরিশাল )  জেলার বিস্তারিত বর্ননা BENGAL DISTRICT GAZETTEERS ,  BAKARGANJ এ লিপিবদ্ধ করেন ।  বাকেরগঞ্জ জেলার তৎকালীন আয়তন ছিল ৪৮৯১ বর্গমাইল ।  বর্তমান পিরোজপুর ,  ঝালকাঠি ,  বরগুনা ,  ভোলা ,  পটুয়াখালি এবং বরিশাল জেলা তৎকালীন বাকেরগঞ্জ জেলার অংশ ছিল ।  এই অংশে সেই সময়কালীন বাকেরগঞ্জ জেলার যেসব প্রাণী পাওয়া যেত তার বর্ণনা অনুবাদ করা হয়েছে ।   - 
                   অতীতে বাকেরগঞ্জে বৃহাদাকৃতি স্তন্যপায়ী প্রাণীর ঘন বসতি ছিল ।  কিছুকাল পুর্বেও গৌরনদীতে বাঘের এমন আনাগোনা ছিল যে সেগুলো মারার জন্য বিশেষ পুরস্কার পর্যন্ত ঘোষণা করতে হয়েছিল ।  উত্তর - পুর্বের জলাভূমিতে বিরাট বুনো মহিষের পাল অবাধে ঘুরে বেড়াত ।  পরবর্তি সময়ে বাঘেরা জেলার আরও দক্ষিণে চলে যায় এবং সেখান থেকে তাদের ধারাবাহিক ভাবে ফাঁদ পেতে মেরে ফেলা হয়েছে ।  এখনকার হিসাবমতে  ( ১৯১৮ )  সাহাবাজপুরে  ( বর্তমানের ভোলা )  কোন বাঘ নেই ,  যদিও ৪০ বছর আগে এখানেই অসংখ্য বাঘের দেখা মিলত ।  সুন্দরবন এবং সম্ভবত বলেশ্বর নদীর আশেপাশে প্রচুর গণ্ডারের দেখা মিললেও অনেক বছর যাবত কোন গণ্ডার দেখতে পাওয়া যায়নি ।  
সুন্দরবন ,  মেঘনা মোহনার দ্বীপ এবং ভান্ডারিয়ার বিলগুলো বাদ দিলে অন্য সব জায়গাগুলো জলাভূমিগুলো থেকে বুনো মহিষ বিলুপ্ত হয়ে গেছে ।  চিত্রা হরিণ প্রচুর মেলে সুন্দরবন এবং সাহাবাজপুর দ্বীপে ।  জলাহরিণ বা বারশিঙ্গা দেখা যায় ভান্ডারিয়ার বিলে ।  সুন্দরবনে মায়াহরিণও দেখা যায় । 
 চিতাবাঘের দেখা মেলে জেলার সর্বত্রই এমনকি বরিশাল শহরেও ।  আরও যেসব প্রাণী জেলার সর্বত্রই পাওয়া যায় সেগুলোর মাঝে রয়েছে শিয়াল ,  বনকুকুর  ,  সজারু ,  ভোঁদড় ,  বেজি ,  ইঁদুর ,  বনবিড়াল ,  খাটাশ ,  কয়েক প্রজাতির বাদুড় এবং নদীতে শুশুক ।  শাহবাজপুর দ্বীপের সবখানেই ভোঁদড় এবং বুনোশুয়োরের দেখা মেলে ।   ফলখেকো - বাদুড় জেলার দক্ষিণে চোখে পড়ে ,  এছাড়াও অন্য বাদুড়   ( Scarlet - bat ) এখানে আছে ।  
এই জেলায় শিকারের উপযোগী পাখি খুব একটা মেলে না ,  চ্যাগাদের মাত্র কয়েক জায়গায় দেখা যায় ,  হাঁসেরা এত দক্ষিণে খুব একটা দেখা দেয় না ,  যদিও শাহবাজপুরে রাজহাঁসে ঝাঁক নামে ,  আর সেখানে নানা জাতের জিরিয়া ,  বিশেষত প্রশান্ত - সোনাজিরিয়া অনেক দেখা যায় ।   
 ( জে সি জ্যাক জলজ এবং শিকারের উপযোগী পাখি মিলিয়ে বাকেরগঞ্জ জেলাতে মোট ১২৭ প্রজাতির পাখির কথা উল্লেখ করেছেন যার মাঝে ৭১ প্রজাতি জলজ পাখি এবং অন্যান্য পাখি ৫৬ প্রজাতির ।  
এই অংশে মূলত সেই পাখিগুলোর ইংরেজি নামের তালিকা দেওয়া হয়েছে বিশেষ কোন তথ্য ছাড়াই ,  এবং সেই নামগুলোর অধিকাংশই গত ১০০ বছরে পরিবর্তিত হয়েছে ।  যেহেতু বৈজ্ঞানিক নাম দেওয়া নেই সাথে তাই আন্দাজের উপরে ইংরেজি নামের তালিকা থেকে ১২৭টি পাখির স্রেফ বাংলা নামের তালিকা দিয়ে পাঠকের বোঝা বাড়াতে চাইলাম না এ যাত্রা ।   ) 
 বাকেরগঞ্জ হল মাছের ভান্ডার ।  এখানকার প্রাপ্ত মাছকে উৎস অনুযায়ী ৪ শ্রেণিতে ভাগ করা যায় ,  যেমনঃ ১ ।  লোনাপানির মাছঃ কোরাল ,  ইলিশ ,  ভোল ,  খারসু ,  মেঈড ,  তাড়িয়া ,  তোপসে ২ ।  স্বাদুপানির মাছঃ রুই ,  কাতল ,  আইড় ,  পাঙ্গাশ ,  ধাইন ,  চিতল ,  কান - মাগুর ,  মৃগয়া ,  শিলং ,  রীতা ,  চাপিলা ,  গাংকাই ,  কাজলই ,  নান্দু ,  বাছা ,  পোয়া ,  ভাটা ,  তুলাডান্ডি ,  ফাইসা ,  গালিসা ,  টেংরা ,  কাচকি ,  বাউস ,  সাপলাপাতা ।  ৩ ।  আবদ্ধ পানির মাছঃ বাইন ,  বাইলা ,  ফলি ,  পাবদা ,  ভেদা ,  বাতাসি ,  টাতকিনি ,  কাকিলা ,  চেলা ,  দাকিনা ,  মালিন্ধা ,  পুঁটি ।  ৪ ।  বিলের মাছঃ কই ,  মাগুর ,  শিং ,  গজার ,  খইলসা ,  চ্যাং ,  শোল । 
 নদীতে প্রায়ই সাগর থেকে আসা হাঙর দেখা যায় ।  ১৮৭০ - ৭১ সালে সাহাবাজপুরে ৪৮ ফিট লম্বা হাঙর ধরা পড়ে ,  সেটাকে পরে বরিশালে প্রদর্শন করা হয় । 
 অন্যান্য জলজ প্রাণীর মাঝে রয়েছে মানুষখেকো মিঠা পানির কুমির  ,  মেছো - কুমীর বা ঘড়িয়াল ,  গুইসাপ ,  তক্ষক ,  লম্বা এবং ছোট লেজের গিরগিটি ,  অজগর ,  রাজগোক্ষুর ,  শঙ্খিনী বা কালাচ সাপ ,  ধামান বা রাজসাপ ,  শাখামুটি সাপ ,  পানি সাপ ,  ঢোড়া সাপ ,  ৩ ফিট লম্বা সবুজ গ্রাস স্নেক  ( grass snake )  ।  এছাড়াও অনেক লোনা এবং স্বাদু পানির সাপ রয়েছে যেগুলো যথাযথভাবে লিস্টে উল্লেখ করা হয়নি । 
 প্রসঙ্গতঃ অন্য প্রাণী কয়েকটি উল্লেখ করা যেতে পারে যেমন দুই ফিট লম্বা দুর্গন্ধযুক্ত চিংড়ি ,  চামুয়া চিংড়ি যা খাওয়া যায়না ।  সাধারণত দুই ধরনের কাকড়া দেখা যায় ,  লাল রঙের যা সুন্দরবনের সৈকতে দেখা যায় ,  এবং কালচে বর্ণের যাদেরকে গাছে দেখা যায় ।  এছাড়াও স্থলচর কাঁকড়া এবং বিছা আছে ।  
উভচরদের মধ্যে আছে কুনো ব্যাঙ ,  সোনা ব্যাঙ ইত্যাদি ।  
নানা ধরনের কীটপতঙ্গ পাওয়া যায় যাদের মধ্যে প্রজাপতি ,  মথ ,  কালো ও সাদা পিপীলিকা ,  মশা ,  ঝিঁঝিঁ ,  তেলাপোকা ,  শতপদী ,  মাছি ,  বিটল ,  ফড়িঙ ,  মৌমাছি ,  বোলতা ইত্যাদি প্রধান ।  
 ( আমরা চাই এভাবেই দেশের প্রতিটি জনপদের হারিয়ে যাওয়া কাহিনী উঠে আসুক নতুন প্রজন্মের কাছে ।  আপনি কি দায়িত্ব নেবেন যে অঞ্চলে আছেন অন্তত সেখানের গল্প শোনানোর ?   এই আহবানে সাড়া দিয়ে এগিয়ে এসেছেন ফেসবুকের বন্ধু নাজমুল হক রাসেল ,  তিনি নিজেই বাকেরগঞ্জের  ( বরিশালের )  দুষ্প্রাপ্য গ্যাজটরটি জোগাড় করে এর বুনো পশু - পাখির অংশটি প্রায় সম্পূর্ণই বাংলা করে আমার কাছে পাঠিয়েছিলেন যেন তাঁর কাজ মনমত হলে প্রকাশ করি সচলায়তনে ।  এমনটি আপনিও করুন না ,  তাহলে খুব দ্রুত আমাদের অজানা অতীত জানা হয়ে উঠবে শুধু ভবিষ্যৎ প্রজন্মের কাছে নয় ,  আমাদের প্রজন্মের কাছেও !  !  ! 
নাজমুল হক রাসেলকে অনেক অনেক ধন্যবাদ আবারও ।   ) 
অন্য জেলার বুনোপ্রাণীর ইতিহাস - 
ঢাকা
রাজশাহী
খুলনা 
ময়মনসিংহ






সদ্য পড়া বই -  টুকরো স্মৃতির মার্বেলগুলো



কী বিপদেই না ফেলেছিলেন আমাকে মুহম্মদ জাফর ইকবাল ! 
এই ছিল আমার পড়া লুৎফর রহমান রিটন ভাইয়ের লেখা ছড়া বাদে প্রথম লাইন ।  সচলায়তনেই স্মৃতিচারণ করেছিলেন তিনি জাফর স্যারকে নিয়ে ।  রীতিমত মুগ্ধ হয়ে গেছিলাম লেখাটি পড়ে ,  শুধু বিষয়বস্তুর গুণে নয় ,  ঝলমলে সব শব্দ ,  তরতরে সব বাক্যের কারণে ।  ছোটকাল থেকে যে মানুষকে আপাদমস্তক ছড়াকার হিসেবেই জানি ,  পছন্দ করি তাঁর লেখা রচনা বা প্রবন্ধও কে এত সরেস হতেই হবে ?  বেশ একটা ঈর্ষাই হল রিটন ভাইয়ের গদ্যের উপরে দখল দেখে ,  এবং তাঁর পর থেকেই খুঁজে খুঁজে রিটন ভাইয়ের কোন রচনা  ( মূলত সচলায়তন এবং তাঁর ফেসবুক ওয়াল )  পেলেই পড়ে ফেলি ,  ভাল লাগায় আপ্লুত হই ,  এমতাবস্থায় গত সপ্তাহে এক বন্ধুর সুবাদে হাতে হাজির হল বাংলাপ্রকাশের কতৃক প্রকাশিত  ” টুকরো স্মৃতির মার্বেলগুলো ”  ।  গত পরশু রাতের তূর্ণা নিশীথা ট্রেনে চট্টগ্রাম যাত্রার সময় সেই যে মজেছি বইটির ভিতরে ,  আজ সন্ধ্যায়  বান্দরবানের মিলনছড়িতে এসে তারপর সবগুলো লেখা শেষ করে এখন হাত কামড়াচ্ছি কেন এত তাড়াতাড়ি বইটি শেষ হল বলে ,   ভারী তো ২৮৭ পাতার একটা বই ,  আরেকটু মোটা কলেবরে কি লিখতে পারতেন না তিনি ?   এবং সেই সাথে মনে হল যদি অন্যদের না জানায় বইটি নিয়ে তাহলে আমার তৃপ্তি পূর্ণতা পাবে না ,  তাই - ই আঁধার পাহাড়ের মাঝে বসে কী - বোর্ড টিপে চলা । 
এই বইটির মূল আকর্ষণ হচ্ছে রিটন ভাইয়ের বর্ণীল জীবনের অসংখ্য না জানা ঘটনা যার সাথে জড়িয়ে আছে সাহিত্য জগতের কোন মহারথী ,  মন্ত্রী -  প্রধানমন্ত্রী ,  ব্যাংকের গভর্নর ,  কুখ্যাত রাজাকার ।  আবার তাঁর ছোট বেলার হারিয়ে যাওয়া মুখ ,  কোন পত্রিকার হকার  ,  শ্রমিক ,  পিঠাবিক্রেতা ,  আমাদের শাহেনশান সিমন ,  শহীদ রাজিব হায়দার ওরফে থাবা বাবা ,  প্রয়াত পর্বতারোহী সজল খালেদ ।  সব অভিজ্ঞতাই যেন বিচ্ছিন্ন এক একটি দ্বীপ ,  কিন্তু সবগুলোই স্থান পেয়েছে আমাদের নীল গ্রহে ।  
বিশেষ করে তাঁর প্রথম বই ,  যা কিনা ছিটে ফোঁটা নামে বেরোবার কথা ছিল যা প্রকাশিত হয়েছিল ধুত্তুরি নামে ১৯৮২ সালে ,  এবং জয় করে নিয়েছিল পাঠকমন সহ গুরুত্বপূর্ণ একাধিক পুরষ্কার যার মাধ্যমে খ্যাতি ,  ভালবাসার পাশাপাশি বিবাহের দায়ে ঘর থেকে বহিষ্কৃত এক তরুণ দম্পতি পেয়েছিল কিছুটা অর্থনৈতিক নিরাপত্তাও ,  সেটার কাহিনী মর্ম স্পর্শ করে যায় লেখার প্রতি তাঁর মমতা দেখে ,  অন্ধটান দেখে ।   নতুন বই নিয়ে রিটন ভাই লিখেছেন
  ” নতুন বইয়ের ঘ্রাণে অন্যরকম একটা মাদকতা আছে ।  স্কুল জীবনে নতুন ক্লাসের নতুন বই হাতে পাওয়া মাত্র সেই বইয়ের সৌরভে মুখরিত হয়ে উঠত আমার চারপাশ ।  নতুন বইটি হাতে নিয়ে পাতা উলটেপালটে দেখতে গেলে কাগজ - কালি  এবং বাইন্ডিং এর লেই - র সংমিশ্রণে তৈরি একটা গ্রন্থ গ্রন্থ ঘ্রাণ নাকে এসে ধাক্কা দিত ।  খুব প্রিয় ছিল সেই ঘ্রাণটি ।  এখনো আমি নতুন একটি বই হাতে নিয়ে প্রথমেই তাঁর সুবাসটুকু গ্রহণ করি । 
নতুন বই আমার কাছে রহস্যময়ী নারীর মতো । 
ঘোমটা টানা বধূর মতো ।    ” 
আবার হাস্যোচ্ছলে দেখিয়েছেন তাঁর নতুন শব্দ তৈরির মুন্সিয়ানা ,  যেমন কোন বড় অফিসারের সাথে দেখা হলেই কফি পাবার অধিকার আদায় করে নিয়েছিলেন যার নাম দিয়েছিলেন কফিরাইট !  ছড়া নিয়েও বলেছেন এই এক এমন জিনিস পড়ার সময় পাঠকেরও মনে হবে চাইলে আমিও লিখতে পারতাম ,  কিন্তু বিষয়টি এত সহজ নহে !  
রোকনুজ্জামান খান দাদা ভাইয়ের একক আগ্রহে যে কিশোরটি গান - বাজনা - আঁকার জগতে এসেছিল সেই - ই আবার ৯ বছর বয়সে প্রথম ছড়া লিখে কচিকাঁচার আসরের জন্য দিয়ে জীবনের গতি পথ পাল্টিয়ে ফেলল ,  হয়ে উঠল ছড়াময় জীবনের ভাস্কর ,  নিজের ভাষায়ই তিনি লিখেছেন -  
আমি ননস্টপ ছড়াকার ।  যখন তখন লিখতে পারি ।  ছড়া লিখবার জন্য আমার রাত্রির নির্জনতার দরকার হয় না ।  শুনশান নিরবতার দরকার হয় না ।  কাজ থেকে ছুটি নেবার প্রয়োজন হয় না ।  উইকএন্ডের জন্য অপেক্ষা করে থাকতে হয় না ।  রাত তিনটা ,  ভোর পাঁচটা ,  সকাল সাড়ে দশটা ,  দুপুর আড়াইটা ,  বিকেল চারটা কুড়ি ।  সন্ধ্যে সাতটা ,  রাত্রি নটা কোন ব্যাপার না ।  চব্বিশ ঘণ্টার প্রতিটা মুহূর্তই আমার ছড়া লেখা উপযুক্ত সময় ।  

ছড়া লিখতে বিশেষ কোন পরিবেশ আমার দরকার হয় পড়ে না ।  আমি বাড়িতে না গাড়িতে ,  পার্কে না সমুদ্রে ,  রাস্তায় না শপিংমলে ,  বাসস্টপে না ট্রেনে ,  এরোপ্লেনে না রিকশায় ,  আকাশে না পাতালে  ( বেসমেন্টে )  সেটা আমার ছড়া লিখবার ক্ষেত্রে কোনো ফ্যাক্টর নয় ।  নো ম্যাটার হোয়েন এন্ড হয়্যার আয়েম ।  ছড়া লিখতে আমার কোনো এলকোহল নিতে হয় না ।  নিকোটিন নিতে হয় না ।  ওয়াইন কিংবা হুইস্কি বা বিয়ার পান করাটা মোটেও জরুরী নয় ।  ছড়া লিখতে গাঁজা চরস কিংবা সিগারেট কিছুই ফুকতে হয় না আমার ।  ছড়াতে মগ্ন এবং আচ্ছন্ন হবার জন্য মাদকাশ্রয়ী  হতে হয় না আমাকে ।  ছড়াটাই তো আমার কাছে চমৎকার এক মাদকবিশেষ ।  এ এক অপরূপ নেশা ।  এই নেশার ঘোরে বুঁদ হয়েই কাটিয়ে দিলাম দীর্ঘ দিবস আর দীর্ঘ রজনীর পঞ্চাশটি বছর !  সুন্দরী নারীর পিছনে আমি ছুটি না ।  আমার সমস্ত ছোটাছুটি ছড়ার পিছনে ।  সেই ছেলেবেলা থেকেই ছড়ার পেছনেই ছুটছি আমি নিরন্তর ।  নির্বোধ বালকের মতো ।  মুগ্ধ কিশোরের মত ।  পাগল প্রেমিকের মত ।  ড্রাগএডিক্ট যুবকের মতো ।  সম্ভবত  আমার নাছোড়বান্দা টাইপের লেগে থাকা ভালোবাসার কাছে পরাজিত হয় ছড়াও আমাকে খানিকটা ভালোবেসে ফেলেছে ।  ভালোবেসে ছড়াও ধরা দিয়েছে আমার হাতে ।  আমি যেমন ছড়াকে ছাড়ি না তেমনি ছড়াও ছাড়ে না আমাকে ।  
আমার শৈশব হাতড়ে ডিজেল নামের এক মাতালের কথা স্বীকার করেছেন নিজের ছড়াকার হবার পিছেন যেখানে মাতাক ডিজেলকে দেখলেই পাড়ার সব পিচ্ছিরা এক সাথে চিৎকার করে বলত  – 
ডিজেল মেরা লাল হ্যায়
লাওড়াকা বাল হ্যায় ! 
এইখানেই রিটন ভাইয়ের গদ্যের জাদু ,  লুকোবার নেই কিছু ।  আর সেই সাথে ছড়ার মতই গদ্যেও তিনি প্রচণ্ড সোচ্চার রাজাকারের বিচার ও মৌলবাদী শক্তির অপকারিতা নিয়ে ।  আমাদের যেমন হাসান তেমনই সচেতনও করেন ক্ষুরধার বাক্যগুলো দিয়ে ।   তারপরও তিনি মনেপ্রাণে একজন ছড়াকার ,  যার বলা সাজে -  
একটা জীবন কাটিয়ে দিলাম ছড়ার পেছন ঘুরতে ঘুরতে
একটা জীবন কাটিয়ে দিলাম ছড়ার ডানায় উড়তে উড়তে
একটা জীবন কাটিয়ে দিলাম ছড়ার ছন্দ ধরতে ধরতে
একটা জীবন কাটিয়ে দিলাম ছড়ার ব্যাখ্যা করতে করতে
একটা জীবন কাটিয়ে দিলাম ছড়ার নিবাস খুঁজতে খুঁজতে
একটা জীবন কাটিয়ে দিলাম ছড়ার উৎস বুঝতে বুঝতে
একটা জীবন কাটিয়ে দিলাম ছড়ার পেছন ছুটতে ছুটতে
একটা জীবন কাটিয়ে দিলাম ছড়ার মজা লুটতে লুটতে
একটা জীবন কাটিয়ে দিলাম ছড়ার নকশি বুনতে বুনতে
একটা জীবন কাটিয়ে দিলাম শুধুই ছড়া শুনতে শুনতে
একটা জীবন কাটিয়ে দিলাম ছড়ার পেছন হাঁটতে হাঁটতে
একটা জীবন কাটিয়ে দিলাম শুধুই ছড়া কাটতে কাটতে   .  .  . 
একটা জীবন কাটিয়ে দিলাম ছড়ার প্রাসাদ গড়ার জন্য
একটা জীবন কাটিয়ে দিলাম ছড়ার জন্য ,  ছড়ার জন্য  .  .  .   ।  
  (  ১ এপ্রিল ছিল চিরতরুণ ছড়াপাগল মানুষটির জন্মদিন ।  শুভ জন্মদিন রিটন ভাই ।  
রাজ্যের যত পোকা এসে হাজির হয়েছে আমার ল্যাপটপের মনিটরে  ,  এক হাতে পোকা তাড়াতে তাড়াতে চিন্তা করছি কবে আপনার লেখা  ” যত্রতত্র কয়েকছত্র ”  আর  ” নয়ন তোমারে পায় না দেখিতে রয়েছ নয়নে নয়নে ”   স্মৃতিগদ্য পড়তে পারব ।  
ভালো থাকুন ,  সুস্থ থাকুন ,  ছড়া লেখুন ,  আর লেখুন স্বাদু গদ্য ,  চিরন্তর ।   ) 






কী ঘটেছিল চুলু ওয়েস্ট পর্বতে  ?  




এম এ মুহিত বর্তমানে বাংলাদেশের সবচেয়ে অভিজ্ঞ পর্বতারোহী ,  একমাত্র বাংলাদেশী হিসেবে মাউন্ট এভারেস্ট শিখরে দুইবার আরোহণ ছাড়াও ৮০০০ মিটারের আরও দুইটি পর্বত চৌ য়ু এবং মানাসলু তিনি জয় করেছেন ।   ( উল্লেখ্য যে বিশ্বে ৮০০০ মিটার উচ্চতার পর্বত আছে মাত্র ১৪টা ,  সবই হিমালয়ে ।  এগুলোতে আরোহণ পর্বতারোহণের গ্র্যান্ড স্ল্যাম হিসেবে ধরা হয় ।   )  এছাড়াও ২০১০ সালে এভারেস্টে একবার ,  ও গত বছর কাঞ্চনজঙ্ঘায় ও শিশাপাংমায় তার দুইটি আরোহণ অভিযান ছিল যা সফলতার মুখ দেখে নাই ।  আর ৬০০০ মিটারের ৫টা পর্বত শৃঙ্গ তিনি আরোহণ করেছেন  ।  
এম এ মুহিতের প্রথম পর্বতারোহণ অভিযান ছিল  ২০০৭ সালে মে মাসে বি এম টি সি  ( Bangla Mountaineering and Trekking Club )  - র  চুলু ওয়েস্ট অভিযান ,  যেখানে সহযাত্রী হিসেবে ছিলে ক্লাবের সদস্য সজল খালেদ  ( প্রয়াত )  ,  মুসা ইব্রাহীম ও নূর মোহাম্মদ ।  দলনেতা ছিলেন সজল খালেদ ।   গতকাল ৭১ টিভিতে ২০১০ সালে মুসা ইব্রাহীমের এভারেস্ট শিখর বিজয় নিয়ে বিতর্ক ও সন্দেহ আছে এবং সংবাদ প্রচার কালে মুসা ইব্রাহীম বলেন  –  পাহাড়ে জালিয়াতি বাংলাদেশে প্রথম শুরু করেছিল সজল খালেদ ও এম এ মুহিত ,  সেটি ৬ ৪১৯ মিটার  ( ২১ , ০৫৯ ফুট )  উঁচু চুলু ওয়েস্ট শিখরে ।    

 ( চুলুর সাথে  ) 
এই বিষয়ে এম এ মুহিত ,  নূর মোহাম্মদ এবং বি এম টি সির প্রতিষ্ঠাতা ইনাম আল হকের সাক্ষাৎকার  এবং নিয়ে মুসা ইব্রাহীমের লিখিত রেকর্ড থেকে    ( দুই ধরনের লেখা দুই টি ভিন্ন জায়গায় ছিল ,  এবং নেপালে অবস্থানরত অবস্থায় দৈনিক প্রথম আলোতে নিয়মিত অভিযানের বর্ণনা দিয়ে ফিচার লিখেছিলেন ।  )  সেই পর্বতে কী হয়েছিল ,  কেন এবং কীভাবে সেটা সোজা ভাষায় ব্যাখ্যা করার জন্যই এই পোস্ট  -  -  - 
http :  /  / www . youtube . com / watch ? v = 1am0Olqixw4
 (  এখানে গতকালের অনুষ্ঠান  )  
বি এম টি সি - র  সদস্যরা  কাঠমান্ডু  পৌঁছানোর পর তাদের সাথে আগের পরিকল্পনা মতই দেখা হয় দার্জিলিংয়ে হিমালয়ান মাউন্টেনিয়ারিং ইন্সটিটিউটের  ( HMI  )  মুসা ইব্রাহীমের ব্যাচমেট ও বন্ধু তরুণ শেরপা সারিন প্রকাশ প্রধানের সাথে ,   অভিযানের এই সমস্ত কিছু ব্যবস্থা কার বিনিমিয়ে সে বিনা খরচে অভিযানে যোগদান করে ।   যে  তাদের নিয়ে যায় সোম বাহাদুর তামাং নামের পর্বতের গাইডের কাছে ,  এবং যাত্রা শুরু হয় হিমালয়ের দিকে ।  

 ( চুলু ওয়েস্ট অভিযানের ছবি  ) 
আপনার সবাই জানেন সজল খালেদ ভাই কয়েক মাস আগে মাউন্ট এভারেস্ট জয়ের পরে শিখর থেকে নামার এক পর্যায়ে মৃত্যুবরণ করেন ।  এই অভিযান নিয়ে তার সাথে অনেকবার কথা হয়েছে অতীতে ,  তার মতই দলের অন্য দুই সদস্য মুহিত এবং নূরও নিশ্চিত করেছেন পুরো অভিযানে দলনেতা সজল খালেদের সাথে সারেন প্রকাশের কারণে মুসা ইব্রাহীমের সাথে উদ্ভুত মন কষাকষি  (  সারেন ছিল দলের Food Manager ,  যাবতীয় বাজেট তার হাতে ।  অন্যদের সাক্ষ্যে মনে হচ্ছে সে কিছু টাকা  এখান থেকে সেভ করে নিজের পকেটে ভরার চেষ্টা করছিল ,  তার দেওয়া বাজেট এবং গাইডের ফির পার্থক্য থেকেই সন্দেহ শুরু হয় ,  পরে সারা পথ শুধু ডাল - ভাত খেতে খেতে ক্লান্ত অভিযাত্রীরা শক্তি অর্জনের জন্য মুরগীর মাংস সহ অন্যান্য খাবার কেনার জন্য বললে সারেন বারবার টাকা কম ,  টাকা নাই এমন কথা বলে এড়িয়ে যাচ্ছিলেন ,  এমনকি একবার তার অনুমতি ছাড়া কেনা মুরগীর দাম দিতে অস্বীকৃতি জানায়  )  চলছিল সারা অভিযানময় ,  যা মুসা ইব্রাহীমের প্রথম আলোর নিয়মিত কলাম এবং এই লেখাতে দেখতে পাবেন ।  কিন্তু একজন প্রয়াত সহঅভিযাত্রী স্মৃতির প্রতি শ্রদ্ধা দেখিয়ে সেই তিক্ত সব ঘটনা লিপিবদ্ধ করতে চাচ্ছি না ,  এবং পাঠকও আশা করি ব্যাপারটা বুঝবেন ।  
বিএমটিসি চুলু ওয়েস্ট জয় করেনি  –  মুসা ইব্রাহীম
১৬ মে ,  ২০০৭ ।  তখন মধ্য রাত ঘড়ির কাঁটা ১টা ছুঁই ছুঁই করছে ।  বাংলা মাউন্টেনিয়ারিং অ্যান্ড ট্রেকিং ক্লাবের  ( বিএমটিসি )  তিন সদস্য  দলনেতা সজল খালেদ  ( মোহাম্মদ খালেদ হোসেন )  ,  এম এ মুহিত ও নূর মোহাম্মদ ঘুম থেকে উঠে চুলু ওয়েস্ট পর্বত চূড়া আরোহণের জন্য তৈরি হলেন ।  আর আমি শারীরিক অসুস্থতার অজুহাতে তাঁবু থেকে বের হলাম না ।  অজুহাত বলছি এ কারণে যে ট্রেইলে গত ১০ দিনে যেসব ঘটনা ঘটেছে ,  তাতে দলনেতার ওপর আর আস্থা রাখা সম্ভব হচ্ছিল না ।  ক্লাইম্বিং গাইড সোম বাহাদুর তামাং আগেই তার পর্বতারোহণের সামর্থ ও জ্ঞান নিয়ে সন্দেহ পোষণ করেছেন ।  লেডার থেকে বেস ক্যাম্পে যাওয়ার সময় এক ফাঁকে তিনি বলছিলেন ,  সজল খালেদ জার্মানিতে নাকি বহু পর্বতে আরোহণ করেছে ।  আমাকে সে বহু গল্প বলল ।  কিন্তু কয়েকটা জায়গায় আমার সন্দেহ আছে । 
 [ u ]  [ i ] দেখা যাক ,  চুলু ওয়েস্ট পর্বতে চূড়ান্ত আরোহণের সময়ই হয়তো এই সন্দেহ দূর হয়ে যাবে ।  এর মধ্যে ১৫ মে চুলু ওয়েস্ট ক্যাম্প ওয়ান থেকে হাই ক্যাম্প - এর মাঝে এক পর্বতের গায়ে রোপ ফিক্স করে ফিরে এসে তার সেই সন্দেহাতীত মন্তব্য করলেনÑ যে অভিযানের দলনেতা হাঁটু দিয়ে পর্বতারোহণ করে ,  তাকে তোমরা দলনেতা বানালে কেন ?  ঘটনা হলো পর্বতের যে অংশে সিঙ্গেল জুমার ক্লাইম্বিং করা যায় শরীরকে পর্বতের সঙ্গে প্রায় পঁয়তাল্লিশ ডিগ্রিতে রেখে ,  সেখানে সজল খালেদ হাঁটু দিয়ে ক্লাইম্ব করেছে ।  সোম বাহাদুর বর্ণনা করছিলেন তাকে জিজ্ঞেস করলাম যে আইস বুটের ওপর না দাঁড়িয়ে তুমি হাঁটু ব্যবহার করছ কেন ?  জবাবে সে বলল ,  আমাকে তো কেউ বলে নি যে কিভাবে সিঙ্গেল জুমার ক্লাইম্ব করতে হবে ।  ১৫ মে দুপুরের খাবারের পর থেকে সন্ধ্যার আগ পর্যন্ত সারিনের সঙ্গে সোম বাহাদুরের তাঁবুতেই কাটালাম বহু সময় ।  তখনই আলাপে ওই ঘটনা জানালেন সোম ।  তার সঙ্গে ভোররাতে ঘুম থেকে উঠে চুলু ওয়েস্ট পর্বত জয়ের বিভিনড়ব বিষয় নিয়ে কথাবার্তা হলো ।  অভিযানের সদস্যদের কার কি অবস্থা ?  কার পারফরমেন্স কেমন ?  চুলু ওয়েস্ট পর্বত জয়ের ক্ষেত্রে কতটুকু সময় লাগতে পারে ইত্যাদি ইত্যাদি ।  পরের দিনটিই সেই বহু কাঙ্খিত দিনচুলু ওয়েস্ট পর্বত জয়ের আকাঙ্খা পূরণের দিন ।  অথচ দলের বাকি তিন সদস্য তাঁবুতেই শুয়ে আছে ।  সন্ধ্যার পরপরই রাতের খাওয়া সেরে নেয়া হলো ।  তাঁবুতে স্লিপিং ব্যাগের মধ্যে ঢুকে পুরো দিনের কর্মকা -  পর্যালোচনা করছিলাম ।  সেই সঙ্গে মনে পড়ল ফ্রে পর্বতে অভিযানের কথা ।  তখন কেনো এবারের দলনেতাকে চিনতে পারিনিতার এবারের কাজকর্ম কেমন যেন অপরিচিত ঠেকছে ।  কোথায় যেন গরমিল । 
সেই সঙ্গে সোম বাহাদুর তামাংয়ের এই অভিজ্ঞতা বর্ণনার পর শেষ মুহূর্তে নিজেকে প্রত্যাহার করে নিলাম ।  তবে সেটা ঘোষণা দিয়ে নয় ।  এবং প্রকৃত কারণ ব্যাখ্যা করেও নয় ।  মনে মনে ভাবলাম ,  যার সঙ্গে যতো বিরোধই থাক না কেন ,  দেশে ফিরে তা মিটমাট করে নেয়া যাবে ।  যে কাজে এসেছি ,  তা আগে ভালোয় ভালোয় শেষ করি ।  এমন চিন্তা থেকে সবাইকে জানালাম ,  আমার মাথাব্যথা শুরু হয়েছে ।  সুতরাং আমার পক্ষে যাওয়া সম্ভব নয় ।  নেপাল থেকে এ অভিযানে যোগ দেয়া বন্ধু সারিন দলনেতার সঙ্গে মতবিরোধের কারণে বহু আগেই দল ত্যাগ করতে চেয়েছিল ।  সেসব ছেলেমানুষি বিরোধ নয় ।  শুধু আমার অনুরোধেই দু ’ বার সে সিদ্ধান্ত পাল্টেছে ।  যাই হোক ।  রাত আড়াইটার দিকে নুডুল সুপ ও চা খেয়ে এবং পর্বতারোহণের জন্য প্রয়োজনীয় সরঞ্জাম পরে নিয়ে সোম বাহাদুর সজল ,  মুহিত ,  নূর ও সারিনকে নিয়ে ওয়েস্ট পর্বত চূড়ার দিকে রওয়ানা দিল ।  তাঁবুতে শুয়ে শুয়ে আমি তাদের যাওয়া দেখছিলাম ।  তখন ভোররাত প্রায় সাড়ে চারটা ।  কিচেন - টেন্ট থেকে আসা চুলার হিসহিসানি থেমে গেছে ।  চারদিক একেবারে নিস্তব্ধ ।  নিস্তব্ধতা এমনই যে একটা পাথরকণা গড়িয়ে পড়লেও তার শব্দ কানে আসবে ।  হঠাৎ সোম বাহাদুর আর সজলের জোরে চিৎকার কানে এল ।  ঘটনা কি ?  কান খাড়া করলাম ।  যে উচ্চতা থেকে শব্দ আসছিল ,  বুঝতে পারলাম তখন পর্বতের যেখানে রোপ ফিক্স করা হয়েছিল ,  সেখানে সবাই পৌঁছেছে ।  সবাই নূর মোহাম্মদের নাম ধরে কি যেন বলছে ।  পরে ভোরের আলো ফুটতেই পোর্টারদের কেউ একজন আমার তাঁবুর কাছে এসে  ‘ নূর ফিরে আসছে ’  বলে শোরগোল তুলতেই তাঁবু থেকে বের হতেই হলো ।  দেখলামÑ ঠিকই নূর ফিরে আসছেন ,  কিন্তু মনে হচ্ছে যেন ক্লান্তিতে তার পা চলছে না ।  তাঁবুর কাছে এলে তিনি ফিরলেন কেন জিজ্ঞেস করতেই বললেন ,  প্রায় ঘণ্টা দুয়েক পর দল ফিক্সড রোপের প্রান্তে পৌঁছে ।  এখান থেকেই সরঞ্জাম ব্যবহার করে টেকনিক্যাল ক্লাইম্বিং শুরু করার কথা ।  সবাই একের পর এক জুমার ক্লাইম্বিং করে উঠছিলাম ।  কিন্তু সবার ওঠার গতি ছিল খুবই ধীর ।  তাই উঠতে সময় লাগছিল ।  আমি ছিলাম সবার শেষে ।  ওরা ওপরে উঠে গিয়ে আমাকে ডাকাডাকি করছিল যে আমি ঠিক আছি কি না ?  আমিও সময়মতোই কথা বলছিলাম ।  কিন্তু ওখানে পর্বতের গা একটু ওভারহ্যাং ধরনের ।  তাই আমার কথা ওরা শুনতে পারছিল না ।  এভাবে ধীরে ধীরে মূল দল থেকে খানিকটা বিচ্ছিনড়ব হয়ে পড়লাম ।  এরপর সজল ফিরে যেতে বলায় দলের স্বার্থে ক্যাম্প ওয়ানে ফিরে এসেছি ।  সেই পর্বতের গা থেকে চুলু ওয়েস্ট চূড়ার পথ বেশ লম্বা ।  পুরোটাই গ্লেসিয়ার ।  ক্যাম্প ওয়ান থেকে পুরো পথই চোখে পড়ে ।  এমনকি চূড়াও ।  কাজেই তাঁবু থেকে বের হয়ে গ্লেসিয়ার ,  চুলু ওয়েস্ট চূড়া এবং ঘড়ির কাঁটার দিকে নজর রাখছিলাম যে কখন কোথায় কাকে দেখা যায় ।  নূর যে জায়গা থেকে ফিরে এসেছে ,  তার উচ্চতা প্রায় ১৯ হাজার ফুট ।  আর বাকি সদস্যরা পর্বতের যে গায়ে ট্র্যাভার্স করছিল ,  তার উচ্চতা প্রায় সাড়ে ১৯ হাজার ফুট ।  ক্যাম্প ওয়ান করা হয়েছিল প্রায় ১৮ হাজার ফুট উচ্চতায় । 
 তখন সকাল সাতটা ।  নজরে এল সোম বাহাদুরকে ।  একটু পরে সারিন ।  এর পরপর সজল ও মুহিত ।  তারা সবাই সেই পর্বতের গায়েই ঘুরপাক খাচ্ছে ।  ঘড়ি দেখছি আর ভাবছি ,  ওদের তো এখন গ্লেসিয়ার পাড়ি দিয়ে পর্বত চূড়ার পাদদেশে চলে যাওয়ার কথা ।  সোম বাহাদুরের হিসেব অনুযায়ী তাদের সেই অবস্থান থেকে গ্লেসিয়ার পাড়ি দিয়ে চুলু ওয়েস্টে আরোহণ করতে হলে কমপক্ষে চার ঘণ্টা সময় লাগার কথা ।  সে হিসাবে তাদের চুলু ওয়েস্ট আরোহণ করে ফিরতে ফিরতে তো বিকেল হয়ে যাবে ।  কিন্তু আবহাওয়া যেভাবে দুপুরের পর থেকে খারাপ হতে শুরু করে ,  তাতে ওরা বিপদে পড়বে না তো ?  এমন সব চিন্তার ফাঁকে ওপরের দিকে চোখ রাখছি যে ওরা কতদূর এগোল ?  এরপর সকালের প্রাতরাশ সারলাম ।  ক্যাম্প ওয়ানের আশপাশে কিছুটা ঘোরাঘুরি করলাম ।  সৌভাগ্যবশত হিমালয় পর্বতশ্রেণীর পাথরে সৃষ্ট একটা ফসিলও পেয়ে গেলাম ।  এরপরই হঠাৎ সেই পর্বতের গা থেকে উল্লাসধ্বনি ,  চিৎকার ভেসে এল ।  ঘড়িতে তখন সকাল ৮টা ।  সবাই দেখলাম যে পর্বতের গায়ে রোপ ফিক্স করা হয়েছিল ,  তার খানিকটা ওপরেই সজল ও মুহিত চিৎকার করছে ।  আমরা ক্যাম্প ওয়ানে থেকে যাওয়া সদস্য এবং পোর্টাররা সবাই অবাক ।  হঠাৎ এমন কি হলো যে তারা এমন উল্লাস করছে ?  কারণ সেই জায়গা থেকে চুলু ওয়েস্ট পর্বত বেশ দূরে ,  অনেক উঁচুতে ।  তাহলে ?  এসব প্রশেড়বর জবাব পাওয়া গেল যখন সবাইকে আরো অবাক করে দিয়ে মুহিত ,  এর পর সজল ও সোম বাহাদুর এবং সবশেষে সারিন ফিরে এল ।  সজল ফিরেই জানাল ,  সামিট করেছি ।  বললাম ,  আপনারা তো এই পর্বতের ওই মাথায় ছিলেন ,  আমি তো তাঁবুতে বসেই তা দেখেছি ।  আর চুলু ওয়েস্ট তো সেই ওইখানে ।  তাহলে আপনাদের সামিট হয় কিভাবে ?  এরপর তার ব্যাখ্যা  ‘ আমরা যে উচ্চতায় উঠে যে জায়গাটিতে পৌঁছেছি ,  এর পরপরই গ্লেসিয়ারের শুরু ।  কিন্তু শুরুর মুখেই গ্লেসিয়ার ধ্বসে যাওয়ায় চুলু ওয়েস্টের দিকে আর যাওয়া যায় না ।  কাজেই আমরা যে জায়গাটিতে পৌঁছেছি ,  সেটাই ছিল চুলু ওয়েস্ট পর্বতের বর্তমান  ‘ সামিট পজিশন ’  ।  কাজেই আমাদের সামিট হয়েছে ।  ’  সে মুহূর্তে এ নিয়ে আর তর্ক বাড়ালাম না ।  বিশ্রাম ও খাওয়া - দাওয়া শেষে কিছুক্ষণ পরেই পুরো তাঁবু প্যাক আপ করে আমরা নামতে শুরু করলাম ।  বেস ক্যাম্পে দক্ষিণ কোরিয়ার এক পর্বতারোহীর সঙ্গে সাক্ষাত হলো । 
 শুভেচ্ছা বিনিময়ের পর আমাদেরকে  ‘ কোল্ড টি ’  পানের অনুরোধ করল ।  এ সময়ে তার আর গাইডের সঙ্গে বিভিনড়ব তথ্য বিনিময় করছিলাম ।  আমাদের যেতে কতো সময় লাগল ,  কিভাবে কিভাবে গেলাম ইত্যাদি ।  তার গাইডের কাছে জানতে চাইলাম ,  চুলু ওয়েস্ট পর্বতের সামিট পজিশন বদলে গেছেÑ এমন কোনো তথ্য তার জানা আছে কি না ?  গাইড মাথা নেড়ে নেতিবাচক উত্তর জানাল ।  আগে থেকে মনে গেঁথে থাকা প্রশড়বটা তখন ডালপালা মেলতে শুরু করেছিলÑ আসলেই কি চুলু ওয়েস্ট জয় করেছি আমরা ?  না কি এটা প্রোপাগা - া হিসেবে চালানো হবে ?  এসব প্রশেড়বর উত্তর আর কারো কাছে পাওয়া সম্ভব কি ?  এসব চিন্তা মাথায় নিয়ে একই ট্রেইলে ফিরতি পথ ধরলাম ।  এ নিয়ে আর কোনো কথা হলো না ।  নেপাল মাউন্টেনিয়ারিং অ্যাসোসিয়েশণ থেকে সার্টিফিকেট সংগ্রহ করা হলো ।  নূর মোহাম্মদও সার্টিফিকেট পেল ।  এমনকি যে আমি তাঁবুতে বসেছিলাম ,  সেই আমিও চুলু ওয়েস্ট জয়ের সার্টিফিকেট পেলাম ।  হায় চুলু ওয়েস্ট !  দেশে ফিরলাম সবাই ।  এখানে তখন চুলু ওয়েস্ট জয়ের ডামাডোল বাজছে ।  বিএমটিসি ’ র ভাইস চেয়ারম্যান ইনাম আল হককে ব্যাপারটা জানানোর পরও সেই ডামাডোল বন্ধ হয় নি ।  বরং শুক্রবার ,  ৮ জুন ২০০৭ তারিখে প্রেস কনফারেন্স করা হলো জাতীয় প্রেস ক্লাবে ।  এখানে অবশ্য বলা হলো সজল ও মুহিত চুলু ওয়েস্ট জয় করেছে ,  বাকি দু ’ জন করতে পারে নি ।  এরপর ২০ জুন মাসের তৃতীয় বুধবার ইনাম আল হকের বাসায় মাসিক মিটিংয়ে চুলু ওয়েস্ট অভিযানের স্লাইড দেখানো সময় সজল খালেদ বর্ণনা করছিল এভাবেÑ  ‘ এটা হলো আমাদের সামিটের ছবি ।  আমরা ১৬ মে অফিসিয়ালি চুলু ওয়েস্ট জয় করি ।  ’  তখন থেকেই দেশের অ্যাডভেঞ্চারপ্রেমীদের মধ্যে ব্যাপারটা নিয়ে শুরু হয় কানাঘুষা ।  এরপর নেপালের সারিন ই - মেইলে চুলু ওয়েস্ট অভিযানের বৃত্তান্ত সবিস্তারে জানানোর পরই ব্যাপারটা খোলাসা হয় ।  ই - মেইলে সারিন জানায় ,  বিএমটিসি চুলু ওয়েস্ট জয় করে নি ।  এবং ২০০৭ সালের ১২ ডিসেম্বর কাঠমা - ু থেকে ঢাকায় আসার পর দেশের অ্যাডভেঞ্চারপ্রেমীদের কাছে সারিন সরাসরি ব্যাখ্যা করার পর বিএমটিসি ’ র টিম যে চুলু ওয়েস্ট জয় করেনি ,  এ নিয়ে আর কোনো সন্দেহ থাকে না ।  তখন সারিনের কাছেই জানতে পারিÑ ক্যাম্প ওয়ানের পর চুলু ওয়েস্ট পর্বতচূড়ায় যাওয়ার পথে প্রায় সাড়ে ১৯ হাজার ফুট উচ্চতাবিশিষ্ট পর্বতের গায়ে পৌঁছে সজল ও মুহিত যে আনন্দোল্লাস করেছে চুলু ওয়েস্ট জয় করেছে বলে ,  তা ছিল সজলের পরিকল্পিত ।  এবং যেহেতু সজলের সঙ্গে তার সম্পর্ক তখন ভালো নয় ,  তাই সে এর কোনো প্রতিবাদ করে নি ।  আর এভাবেই প্রাথমিকভাবে প্রতিষ্ঠিত হয়ে যায় যে বিএমটিসি চুলু ওয়েস্ট জয় করেছে ,  আদতে যা ছিল মিথ্যা দাবি ।  [  / u ]  [  / i ] 
অবশ্য এই লেখার আগের বি এম টিসির মুখপাত্র পত্রিকা শিখর পেরিয়েতে মুসা ইব্রাহীম নিজেই অন্য ভাবে শিখর জয়ের গল্প শুনিয়েছিলেন -  

সেই অভিযানের আগের সজল খালেদ এবং মুসা ইব্রাহীমে ভারতীয় সশস্ত্র বাহিনীর আমন্ত্রণে ফ্রে পিক অভিযানে গিয়েছিলেন কিন্তু নূর মোহাম্মদ ও এম এ মুহিতের সেইটিই ছিল প্রথম উচ্চ শিখর অভিযান ,  যেখানে এক তাবুতে মুসা এবং সজল ,  অপর তাবুতে মুহিত ও নূর থাকতেন ।  গাইড ,  সারেন ও অন্যরা আলাদা আলাদা তাবুতে থাকত ।   যেহেতু মুসা ইব্রাহীমের উপরের লেখাতে যাত্রা পথের অনেক কিছুরই বিবরণ আছে ,  তিনি অসুস্থ হয়ে যাবার অজুহাত দেখিয়ে তাবুতে ছিলেনা তাও উল্লেখ আছে  (  যদিও বাকী ৩ জন অন্য কথা বলেছেন ,  কিন্তু সেটা প্রাসঙ্গিক নয় বিধায় টানছি না )  কেবল নেই চূড়ার কাছে কী হয়েছিল - 

 ( চুলুর পথে  ) 
গ্লেসিয়ারের যে খানে পাথরধ্বস ,  বরফধ্বস বা যে কোন প্রাকৃতিক কারণে যে দুরতিক্রম্য ফাটলের সৃষ্টি হয়েছিল সেখানে গাইড সোম বাহাদুর তামাং বলেছিল যেহেতু মূল সামিটে  ( ৬ ৪১৯ মিটার বা ২১ , ০৫৯ ফুট )  যাওয়া আর সম্ভব না ,  এইটাই অফিসিয়াল সামিট যা মূল সামিট থেকে ৫০ মিটার  ( ১৫০ ফিট )  নিচে   ।  সেখানে অবস্থিত কিছু দণ্ড ,  রঙ ঝলমলে প্রেয়ার ফ্ল্যাগ  দেখিয়ে সোম বাহাদুর বলেন  ,  এই যে দেখ পতাকা বাঁধবার দণ্ড ,  এইখানে এসেই অন্য অভিযাত্রীরা পতাকা উড়িয়ে ছবি তুলে Official Summit করেন ।  ব্যস ,  অভিযাত্রীরা খুশি হয়ে ,  ছবি তুলে ,  আনন্দ নিয়ে নিচের দিকে নেমে যান ।   


  ( অফিসিয়াল সামিটের সেই ছবি  ,  বামে এম এ মুহিত ,  ডানে সজল খালেদ  ) 
অবশ্য ক্যাম্পে ফেরার পর যাত্রা পথের এই অবস্থা শুনে মুসা ইব্রাহীমও সামিট করার ইচ্ছা পোষণ করেন এবং বলেন সম্ভব হলে দলের সবাইকে নিয়েই আবার পরের দিন অভিযানটির পুনরাবৃত্তি করতে ।  কিন্তু অন্যদের ক্লান্তি ও দলের সময়ের অভাবে ইত্যাদির কারণে সেটা আর সম্ভব হয় নি ।  পরে কাঠমান্ডুতে এসে দলের চারজনের নামেই শিখর জয়ের সার্টিফিকেট এনে দেন সোম বাহাদুর তামাং ।   অভিযাত্রীরা ঢাকায় ফিরে আসার পরে প্রেস কনফারেন্সে বলা হয় সজল এবং মুহিত শিখরে পৌঁছেছেন  কিন্তু জয় হয়েছে পুরো দলের ।  
এর মধ্যে কাঠমান্ডুতে সারেনের সাথে খাবার ও অন্যান্য বাপারের অভিযাত্রীদের কথা কাটাকাটি হলে সবাইকে অবাক করে মুসা ইব্রাহীম নিজ দলের ও দেশের সহযাত্রীদের বাদ দিয়ে তার ব্যাচ মেটের পক্ষ নিয়ে কথা বলেন যার জের চলতে থাকে ঢাকাতেও ।  এক পর্যায়ে মুসা বি এম টি সি - র প্রতিষ্ঠাতা ইনাম আল হককে জানান সজল ও মুহিত আসলে চুলু ওয়েস্টের শিখরে পৌঁছান নি ,  কিছুটা নিচ থেকেই চলে এসেছে ।  সারেনের কাছে ই - মেইল পাঠিয়ে এর সত্যতা জানতে চাইলে সে সজল খালেদের নামে ব্যপক বিষেদাগার করলেও লিখিত ভাবে জানিয়েছিল যে তারা Official Summit  করেছে ।   ( ইমেইলের কপি আছে আমার কাছে ) 
প্রতিষ্ঠানের মাঝে এমন মন কষাকষি ও অস্বস্তিকর পরিস্থিতির কারণে সকলের বক্তব্য শুনে ইনাম আল হক মুসা ইব্রাহীমের সর্বত সাফল্য কামনা করে তাঁকে নতুন একটি প্রতিষ্ঠান গড়ে অ্যাডভেঞ্চার চালিয়ে যাওয়ার জন্য উৎসাহ নিয়ে বি এম টি সি থেকে পদত্যাগ করতে অনুরোধ করেন ।  এই পরে মুসা গড়ে তোলেন নিজের সংগঠন ।  
মজার ব্যাপার হচ্ছে প্রায় সাড়ে তিন বছর আগে হিমু ভাইয়ের নেয়া এই সাক্ষাৎকার এম এ মুহিত স্পষ্ট বলেছিলেন অনভিজ্ঞ বিধায় তারা তাদের গাইডের প্রতারণার শিকার হয়েছেন ,  অফিসিয়াল সামিট বলে কিছু নাই আসলে পর্বতে  !  এই ব্যাপারে দায়ভার স্বীকার করার বর্ণনা চাইলেই শুনতে পারেন লিঙ্কে ক্লিক করে ।  
কে এই সোম বাহাদুর তামাং ? 
যার নামে প্রথম আলোতে লেখা হয়েছিল সোম বাহাদুর মাউন্ট এভারেস্টকে হাতের তালুর মত চেনেন যদিও আজ পর্যন্ত সেখানে ওঠা হয় নি তার  (  এমন হাস্যকর কথা জীবনে খুব কম শুনেছি যদিও  )  ,  যে পরবর্তীতে মুসা ইব্রাহীমের সাথে বিতর্কিত সবগুলো  পর্বত অভিযানে ছিল  (  লাংসি সি রা ,  অন্নপূর্ণা ৪ এবং এভারেস্ট )  ।   লাংসি সি রা এবং অন্নপূর্ণায় কী হয়েছিল এইটা জানতে পড়ুন এই পোস্ট ,  এবং সোম  বাহাদুরের এই সমস্ত জালিয়াতি ও প্রতারণা নিয়ে তো পর্বতারোহী মীর শামছুল আলম বাবুর কথা শুনলেনই কালকের অনুষ্ঠানে ।     
http :  /  / www . youtube . com / watch ? v = Z9gkJ6bIOkw
আসল কথা হচ্ছে কেউ যদি চুলু ওয়েস্ট অভিযান নিয়ে জল ঘোলা করতে চায় ,  তার জন্য স্পষ্ট বলা হচ্ছে বি এম টি সি সেই শৃঙ্গ জয় করে নি ,  কিন্তু গাইডের প্রতারণার ফাঁদে পা দিয়ে অনভিজ্ঞ দলটি মনে করেছিল তারা সামিট করেছে ,  যেটা এম এ মুহিত অনেক আগেই স্বীকার করেছেন ।  
পর্বতে উঠতে হলে ফেসবুকে ,  ব্লগে ,  খবরের কাগজে ঝড় তোলার চেয়ে অনেক বেশী গুরুত্বপূর্ণ হচ্ছে অনুশীলন করা ,  পর্বতে যাওয়া ,  এবং তার চেয়েও বেশী গুরুত্বপূর্ণ একটি বড় মনের অধিকারী হওয়া । 






পাখির পায়ে Flag পরানোর গল্প




পাখির পায়ের রিঙ লাগানোর কারণ ,  পদ্ধতি ও বিশেষ করে বাংলাদেশে তা শুরুর ইতিহাস অল্প করে লিখেছিলাম কাপ্তাইয়ের এই  পোস্টে ।  কিন্তু রিঙ শুধু নয় ,  পরিযায়ী পাখির চলাচলে পথ জানার জন্য আরেকটি অপেক্ষাকৃত সহজ উপায় আবিষ্কার করে ফেলেছেন পক্ষীবিশারদেরা ,  তা হচ্ছে পাখির পায়ে Flag  ( Flag এর বাংলা পতাকা ,  নিশান ,  ঝান্ডা ,  কেতন অনেক কিছুই হতে পারে ,  কিন্তু কোনটা শব্দচয়ন সম্পূর্ণ নিখুঁত হবে সেটি ঠিক করতে না পারাই আপাতত পতাকাই ব্যবহার করলাম ।  কারো কোন মতামত থাকলে মন্তব্যে জানিয়েন )  ।  প্রতিটি রিঙে যেমন আলাদা আলাদা সংখ্যা খোদাই থাকে করা থাকে ,  যার ফলে পাখিটি কবে কোথায় রিঙ করা হয়েছিল ইত্যাদি পর্যাপ্ত তথ্য জানা যায় ,  তেমন পতাকায় লেখা সংখ্যা থেকেই পাখিটি সম্পর্ক জানা যায় কিন্তু রিঙ দেখা জন্য পাখিটিকে যেমন আবার জালে আটকাতে হয় ,  পতাকার ক্ষেত্রে সেটি হবার দরকার নেই ,  দূরবীন বা টেলিস্কোপ দিয়েই বোঝা সম্ভব কোন অঞ্চলে পাখিটির পায়ে পতাকা পরানো হয়েছিল ,  কবে ইত্যাদি ইত্যাদি ।  কাজেই পাখি পর্যবেক্ষকরাও দূর থেকে দেখেই মূল্যবান তথ্য সংগ্রহ করতে পারেন ,  যে কারণে পাখির পায়ে পতাকা লাগানোর গুরুত্ব অপরিসীম ।  

পাখির পায়ে লাগানোর পতাকা তৈরি করা হয় Darvic  নামে এক বস্তু দিয়ে ,  সেটাকে কেটে ইচ্ছে মত আকার দেওয়া যায় ,  তবে জিনিসটি বড়ই ব্যয়বহুল ,  বাংলাদেশের জন্য মাত্র ২০০ পাখির পায়ের দেবার মত যে পতাকা আনা হয়েছে পোল্যান্ড থেকে তার খরচ পড়েছে তিরিশ হাজার টাকা  !   অবশ্য বাংলাদেশে পাখির পায়ে পতাকা লাগানোর চেষ্টা শুরু হয়েছে রিঙ করবার সাথে সাথেই ,  কারণ ২০১০ সালে প্রথমবার বাংলাদেশে রিঙ ক্যাম্প পরিচালনার সময় সাথে কিছু পতাকা নিয়েই এসেছিলেন প্রফেসর ফিলিপ রাউন্ড ,  আশা ছিল মহাবিপন্ন চামচঠুঁটো বাটান  ( Spoonbilled Sandpiper ) জালে ধরা পরলেই পায়ে পতাকা আটকে দিবেন । 

 উল্লেখ্য যে পাখির কে পায়ে রিঙ পরানো হয় এবং অন্য পায়ে পতাকা আটকানো হয় ,  এবং এগুলো নিয়ে উড়তে বা বাকী জীবন কাঁটাতে পাখির কোনরকম সমস্যা হয় না ।  যদিও সেবার চামচঠুঁটো বাটান হাতে ধরা না দেওয়ায় পতাকা ব্যবহার করা হয় নি ।  কিন্তু পতাকা ব্যবহারের জন্য অনুমতি নেওয়ার যাবতীয় কার্যক্রম চলতে থাকে এবং East Asian Australasian Flyway Partnership  ( EAAFP )  থেকে বাংলাদেশের জন্য বার্ড ফ্ল্যাগের রঙ ঠিক করে দেওয়া হয় হলুদ ,  তবে দুইটা হলুদ উপর - নিচ বরাবর ।  একটা হলুদ পতাকা আবার অস্ট্রেলিয়ার চিহ্ন ,  উল্লেখ্য যে সব দেশের আলাদা আলাদা রঙে বা চিহ্নের পতাকা আছে ।  

এই বছরের ফেব্রুয়ারি মাসের ১৩ থেকে ২৩ তারিখ পর্যন্ত হাতিয়ার দমার চরের একটি বিশেষ অঞ্চলে ফ্ল্যাগ এবং রিঙ ক্যাম্প অনুষ্ঠিত হয়েছিল ,  যাতে যোগ দিয়েছিলেন সামিউল মোহসানিনসহ দুই ব্রিটিশ পাখিবিশারদ বিল জোন্স এবং স্টিভেন । 


  পাঁচ রাত সেই জোয়ার - ভাটার রাজ্যে জাল পেতে কিছু সৈকতপাখি ধরতে সক্ষম হয়ে বৈজ্ঞানিক নিয়ম অনুযায়ী যাবতীয় মাপজোক নেওয়ার পরে রিঙ এবং পতাকা লাগানো হয় ।  প্রথম বারের মত বাংলাদেশের চিহ্ন সম্বলিত পতাকা নিয়ে উড়ে চলে যায় একটু বুনো পাখি ,  বিশ্বের যে প্রান্তেই সে যাক  সঠিক মানুষের চোখে পড়লেই হয়ত জানান দেবে পলি মাটির গন্ধের কথা ।  পরের মাসেই মার্চের ১৩ থেকে ১৭ তারিখ পর্যন্ত আরেকটি এমন ক্যাম্পে অংশ নেন সামিউল এবং বায়েজিদ ।  


শেষ হিসাব অনুযায়ী ৯ প্রজাতির ২৭টি সৈকতপাখির পায়ের পতাকা লাগানো হয়েছে ,  যাদের মধ্যে আছে টেরেক বাটান  ( Terek Sandpiper )  ,  গুলিন্দা বাটান  ( Curlew Sandpiper )  ,  পাতি লালপা  ( Common Redshank )  ,   লালঘাড় চাপাখি  ( Red - Necked Stint )  ,  ছোট চাপাখি  ( Little Stint )  ,  টেমিঙ্কের চাপাখি  ( Temmincks Stint )  ,  ছোট নথজিরিয়া  ( Little Ringed Plover  )  ইত্যাদি ।  তবে সেই ক্যাম্পের অন্যতম উদ্দেশ্য ছিল অতি বিপন্ন পাখি দেশী গাঙচষা ধরে রিঙ পরানো ,  যা আজ পর্যন্ত পৃথিবীতে সম্ভব হয় নি ।  মুশকিল হচ্ছে বিশ্বব্যপী বিলুপ্তির সম্মুখীন এই পাখিটি দিনে এক জায়গায় ঝাঁক বেঁধে বিশ্রাম করে ,  রাতে অন্য জায়গায় ।  দমার চরে এই বছরই আমরা হাজার খানেকের উপরে দেশী গাঙচষা দেখলেও  ( সাড়া পৃথিবীতেই আছে ৫০০০ )  তাদের রাত্রিকালীন আশ্রয়ের সন্ধান পেতে সক্ষম হই নি ।  

কিন্তু নিশ্চয়ই শীঘ্রই দেশী গাঙচষা ধরা পরবে আমাদের জালে ,  বলা যায় না হয়তো তার শরীর স্যাটেলাইট ট্রান্সমিটার স্থাপন করার মাধ্যমে জানা যাবে অজানা তথ্য ,  যার ফলে হয়ত প্রজাতিটিকে আমরা ফিরিয়ে আনতে পারব বিলুপ্তি করালগ্রাস থেকে ,  এমন আশাবাদই ব্যক্ত করলেন তরুণ গবেষক সামিউল মোহসানিন ,  উল্লেখ্য প্রায় এক যুগ ধরেই সামিউল বাংলাদেশ বার্ড ক্লাবের একজন সদস্য ,  তখন থেকেই নিয়মিত প্রকৃতিতে যেয়ে পাখি দেখার এবং তথ্য সংগ্রহ করা তার নেশা হয়ে দাড়ায় ।   তার একটি স্বপ্ন ছিল  ” Stregthening Regional Co - operation for Wildlife Protection ”  প্রজেক্টের অধীনে  ” Globally Threatened Waterbird Conservation in the Coastal Area of Bangladesh ”  নিয়ে দেশে কাজ করা ।  অবশেষে বাংলাদেশ বন বিভাগের অর্থায়নে দুই বছর ব্যপী এক বিশাল কর্মযজ্ঞ শুরু হয়েছে এই বছরের মার্চে ,  যার সাথে সর্বতো ভাবে যুক্ত আছে বাংলাদেশ বার্ড ক্লাব এবং নেকম  ( Nature Conservation Management  )  ।   

আমি সামিউলের চোখে স্বপ্ন দেখি পাখপাখালি ভরা এক বাংলাদেশের ,  যেখানের তরুণ প্রজন্ম বুনোপাখির ধোঁয়া ওঠা মাংস চোষার চেয়ে বেশী পছন্দ করবে বনেবাদাড়ে প্রকৃতির মাঝে যেয়ে পাখি দেখতে ,  তাদের নিয়ে গবেষণা করতে ।  এই তরুণদের উপরেই নির্ভর করছে আমাদের ভবিষ্যৎ ।  

 ( এই বিষয়ে বিশদ জানতে হলে  http :  /  / www . eaaflyway . net এবং   http :  /  / www . eaaflyway . net / the - flyway এই দুটি ওয়েবপেজ দেখতে পারেন ।  
পোস্টে ব্যবহৃত সমস্ত ছবি সামিউলের সংগ্রহ থেকে পাওয়া ,  কোথাও ব্যবহার করতে হলে তার অনুমতি নিতে হবে ।   ) 






পাহাড়ি বাংলায় - ২ ,   বাদুড়গুহার আঁধার দুপুর




চুপচুপে ঘর্মাক্ত অবস্থায় পাহাড়ি হ্রদের ঝিরঝিরে বাতাসে খোলা বারান্দার ছায়ায় বসে গাছপাকা পেঁপে খেতে কী দারুণই না লাগার কথা !  তেমনই লাগছিল বটে ।  সারাটা দিন ,  সেই ভোর বেলা বান্দরবানে রুমা থানা থেকে ভারী ব্যাকপ্যাক কাঁধে রওনা হয়েছি ,  পথে চড়াই - উৎরাই ,  ঝিরি ,  খাদ ,  বন ইত্যাদি ইত্যাদি পায়ে দলে  ( কবিতার মত চলমান সে পথের কথা আরেকদিন হবে )  যখন ঘামে ভিজে ছায়ায় জিরোচ্ছি ,  সাথে মিলেছে ঠাণ্ডা পাকা তুলতুলে পেঁপে , 

 আর গরম ভাত - ডাল - মুরগীর আশ্বাস ,  ভাবছি বাংলাদেশের উচ্চতম প্রাকৃতিক এই হ্রদ বগা লেকের সুশীতল জলের আহ্বানে সাড়া দিয়েই উদরপূর্তি করতে বসে যাবো ,  তখনই পর্বতারোহী  এম এ মুহিত জানান দিল বাদুড় গুহা দেখতে হলে এখনই যেতে হবে !  গুহা দেখে ,  ভালো মত ধুলো - ময়লা গায়ে মেখে তারপর হ্রদের জলে রগড়ে রগড়ে গোসল করে ধোঁয়া ওঠা ভাত খাওয়া যাবে  ! 

যাত্রার শুরু থেকে শুনে আসছি এই গুহার কথা ,  সেটি নাকি এখনো সো কলড পর্যটকদের নাগালের বাহিরে আছে ,  যাদের কারণে টেলিভিশনে প্রচারিত একাধিক একদা গা ছমছমে বাদুড়ময় গুহাতে এখন বাদুড়ের বদলে মানুষের বিষ্ঠা মেলে ,  গুহার কোণে থাকে কোল্ড ড্রিংকসের বোতল ,  সিগারেটের মোথা ।  গুহাটাও নাকি আজব কিসিমের ,   পুরোপুরি পাথুরে নয় ,  বা পাহাড়ের অংশও নয় ।  

বরং এক ঢালে মাটির মাঝে বিশাল গর্ত দেখে অনেক বছর আগে আমাদের গাইড রুয়াত বম সেখানে ঢুকে এটি আবিষ্কার করেন ,  মুহিত ভাই এর আগে বার দুই গেছেন গুহার কন্দরে ।  তাঁর এক কথা ,   যেতেই হবে বাদুড়গুহাতে ,  কোনদিন সবাই এর খোঁজ পেয়ে যাবে ,  দিবে এর প্রাকৃতিক সৌন্দর্য আর নীরবতার বারোটা বাজিয়ে ।  

কী আর করা ,  যতই ক্লান্ত থাকি ,  অ্যাডভেঞ্চারের লোভ আছে ষোল আনা ।  আর উপর বাংলাদেশের গুহা বলে কথা !  চললাম সদল বলে সরেজমিনে প্রত্যক্ষ করতে ।  বেশী কিছুক্ষণ উপর দিকে ওঠার পর এক বনের মাঝে দেখি বড়সড় এক গর্ত ,  সেটিই নাকি গুহামুখ !  উঁকি দিয়ে দেখি তা বেশ গভীর ,  লাফিয়ে নামার বা হাচরে পাঁচরে নামার উপায় নেই ।  মহা করিৎকর্মা রুয়েত চোখের নিমিষে পড়ে থাকা দুটো বাঁশ বিশেষ ভাবে কেটে এক প্রান্ত দড়ির মত করে বড় এক গাছের সাথে বেঁধে গর্তের কাছে ফেলে ,  আরও দুটো বাঁশ গুহামুখ থেকে মেঝে পর্যন্ত নামিয়ে বানরের মত তরতর করে নেমে গেল !  তারপর পরই আসল আমাদের নামার আহ্বান !  মুহিত ভাইও পর্বতের ফাটল দিয়ে নামার ভঙ্গীতে বেশ দ্রুতই নেমে গেলেন ,  


আমিই একটু ধীরে সুস্থে পৌঁছালাম সেই তলদেশে ,  এবং সাথে সাথে নাচ কুঁচকে ফেললাম অ্যামোনিয়ার বোটকা গন্ধে ,  যার উৎস বাদুড়ের বিষ্ঠা !  

গুহার এক দিকে কয়েক মিটার এগোতেই তা সরু হওয়া শুরু করল ,  সেই সাথে ইতস্তত বেরিয়ে আসা শুরু করল বিরক্ত হওয়া কিছু বাদুড় ।  খানিক পরেই হাঁটু ভাঁজ করে এগোলে থাকলাম তিন জনে ,  অবশ্য তার আগেই হেড ল্যাম্প জ্বালিয়ে নেওয়া হয়েছিল ।  কয়েক মুহূর্ত পরেই সূর্যের ঝকঝকে রোদ আড়ালে চলে গেল ,  আর আমাদের গেরিলা ট্রেনিঙের মত হাতে  – বুকে ভর দিয়ে এগোতে হল বেশ কিছুক্ষণ ,  



যখন মনে হল আর মা ধরিত্রী আরেকটু চেপে বসলেই তার ফাঁক দিয়ে গলতে পারব না ,  তখনই দুই পাথরের মাঝে ব্যবধান বাড়তে শুরু করল ।   অবিশ্বাস্য মনে হলেও দাঁড়ানো সম্ভব হল নিজের পায়ে ,  আসলে সরু পথে শেষে আমরা একটু বেশ বড়সড় চেম্বারে প্রবেশ করেছি ।  এর মধ্যেই ভ্যাঁপসা গরমে দরদর  করে ঘেমে একাকার অবস্থা । 


 বাদুড়ের রাজ্যে তখন বিশাল তোলপাড় ,  যেদিকেই আলো ফেলা হয় সেদিকেই উড়ন্ত বাদুড় ।  সেই আলো - ছায়ায় False Vampire Bat ও আরেকটা অল্প বৃহদাকৃতির বাদুড়ই চোখে পড়ল ।  যদিও বাদুড় খেতে আসা সাপ চাক্ষুষ করেছেন মুহিত ভাই দুই বার ।  সেই সাথে বড়সড় শতপদী ,  নানা পোকামাকড় ।  

এই ভূগর্ভস্থ গুপ্ত স্থান কতটা আঁধারময় ?  সেটা জানার কৌতূহলে যেই না সকল টর্চ একসাথে বন্ধ করেছি ,  ব্যস -  কালো রঙে ছেয়ে গেল আমাদের মহাবিশ্ব ।  চোখের সামনে আনলেও নিজের হাত দেখা যায় না সেই সূচীভেদ্য আঁধারের রাজ্যে ।  ফের সাতজলদি জীবনদায়িনী আলোক ফিরিয়ে আনা হল ।  এই বিশাল উঁচু প্রাকৃতিক প্রকোষ্ঠটি ঠিক পাথুরে নয় ,  বরং শিলীভূত মাটি নরম স্তরে স্তরে অবস্থান করে সৃষ্টি করেছে ।  তাই বেশী টানা হ্যাচড়া করলে মাটি ধ্বসে জীবন্ত সমাধি হবার সম্ভাবনা একেবারে উড়িয়ে দেওয়া যায় না ।  

এর অন্য পাশে আরেকটি সরু পথ ,  যেখানে রুয়েত আগে প্রবেশ করে দেখেছে অন্য চেম্বার ।  কিন্তু আজ আমাদের ফেরার পালা ,  সেই একই পথ ধরে ,  বুকে ক্রল করে ,  সত্যিকার ভাবে ধুলিস্নান করে ,  ফের গুহামুখে ।  ইশ ,  সূর্যের পুড়িয়ে দেওয়া আলোকেও এখন কত আপন মনে হচ্ছে ,  ভালো লাগছে গাছের পাতা ,  পাখির কলতান -  যা যা দেখা যায় এই গর্তের তলদেশ থেকে ।  

আবার একে একে উঠতে হল গুপ্ত গুহা থেকে ,  আমি জানি বেশী দিন এই সমস্ত স্থানগুলো লুকিয়ে থাকবে না বাংলার তরুণ - তরুণীদের থেকে ,  শুধু মনে রেখেন সেখানের প্রাকৃতিক পরিবেশের কোন ক্ষতি করবেন না দয়া করে ,  আর বাহিরের ময়লা নিয়ে এই জায়গাগুলোতে ফেলবেন না ।  








পাহাড়ি বাংলায় -  ১



তক্ষক ডাকছে ।  
সেই সাথে আছে ঝিঁঝিঁ পোকার জোরালো ঝিঁঝিঁ ডাক ।   
এই দুই ছাড়া বিশ্ব চরাচর ডুবে গেছে নির্জনতার মাঝে ,  জানালা দিয়ে রূপোলী সাঙ্গু নদী দেখা যায় ,  কাছে গেলে তাঁর কুলু কুলু অস্তিত্বও টের পেতে পারি ,  পারি তাঁর শরীর ভর্তি স্নিগ্ধতার পরশ পেতে ।  খানিক আগেই জুম মরিচের মহা ঝাল ঝাল ভর্তা আর মাছ - টম্যাটোর তরকারি রেঁধে দিয়েছিল যে লুসাই ভাইটি ,  সেও ঘুমিয়ে গেছে ।  অন্য ভবনে স্বপ্ন রত ভ্রমণসঙ্গী পর্বতারোহী এম এ মুহিত এবং কবি সৈয়দ আখতারুজ্জামান ভাইও ।   আমি ব্যস্ত জানালার বাহিরে পৃথিবীকে জীবনানন্দের বাদুড়ের ডানার মত নিস্তব্ধতার চোখে দেখতে সেই সাথে মাঝে মাঝে কালো কালো অক্ষরগুলোকে কীবোর্ডের মাধ্যমে প্রাণ দিতে ।  
গতকাল রাতে যাত্রা শুরু হয়েছিল এক ক্ষয় হতে শুরু হওয়া ভুতুড়ে মরিচারঙ চাদের সাথে ।  পরিকল্পনা ছিল ঢাকা -  বান্দরবান -  রুমা  -  বগালেক  -  দার্জিলিং পাড়া  -  কেওক্রাডং  -  সুনসং পাড়া  -  থিংদলতে পাড়া  -  সিলপী পাড়া  -  চাইক্ষিয়ং পাড়া  ( বার্মার সীমান্তে ,  শেষ গন্তব্য )   -  সিলপী পাড়া  -  থাইক্ষিয়ং পাড়া  -  দার্জিলিং পাড়া  -  সাইকত পাড়া  -  রুমা বাজার  -  বান্দরবান  -   ?  ?   !  

 সেই মোতাবেক আজ রুমার জায়ং পাড়ার  জৌ মি রিসোর্টে আছি ,  আমাদের বম বন্ধুরা এই পরিচ্ছন্ন দৃষ্টিনন্দন নিরিবিলি হোটেলটি চালু করছে কিছু দিন আগে ।  

টানা কদিন পথে থাকলেই ইচ্ছে করে প্রতিদিন অল্প করে লিখে সচলে পোস্ট দিতে কিন্তু উপকূল ,  হাওরে ,  নদীতে ,  বনে ,  বরেন্দ্র লালভূমিতে যেখানেই যায় ,  ইন্টারনেট থাকে না ,  এবং ল্যাপটপ রিচার্জের ব্যবস্থা থাকে না ,  ফলে টাটকা অনুভূতিগুলো অপ্রকাশিতই থেকে যায় ।  আজ দুপুর থেকেই মোবাইলের নেটওয়ার্ক ছিল না ,  কিন্তু নেট আছে  !  ভাবলাম ,  বাহ ,  লিখে ফেলি ছড়িয়ে ছিটিয়ে থাকা আজকের রঙিন অভিজ্ঞতাগুলো ।  

দুপুরে চাঁদের গাড়ী চেপে জুমের চাষের জন্য পাহাড়ে লাগিয়ে দেওয়া আগুনের তাপ ,  অক্লান্ত সূর্যের দাবদাহ আর ধূলাস্নান এই তিনের সমন্বয়ে রিসোর্টে ব্যাকপ্যাক ফেলেই সোজা সাঙ্গু নদীতে যেয়ে জলহস্তীর মত শরীর ডুবিয়ে জলকেলি করলাম ঘণ্টা খানেক ,  অতি দুঃসাহসী কিছু মাছ আবার ছুঁয়ে যেন ভিসা দিয়ে গেল তাদের রাজ্য অবস্থানের ।  


ভরপেট খিদা নিয়ে গারো বাবুর্চির দেশী মুরগীর ঝোল ,  ঘন ডাল ,  কচি লাউয়ের তরকারির যে কী সোয়াদ তা কি এই মধ্যরাতে আর বর্ণনা করা সম্ভব ?  করতে গেলে ফের খিদে লেগে যাবে যে !  সেই সাথে ছিল বাংলাদেশের সেরা পেঁপে !  বিকেলে বগা লেক পাড়া থেকে এসে হাজির হল গাইড রোয়াত বম ।  বললেন ,   " ভোরে তোমাদের বাঁশ দেওয়া হবে ,  মনে রেখ "  !   মানে মানে হাতে নিয়ে হাঁটার জন্য চিকন বাঁশের লাঠি দেওয়া হবে  !  আজ রাতে উনিও রুমাতেই থাকবেন ।  কাল ভোর সাড়ে পাঁচটায় উঠে পদব্রজে ঝিরির পথ ধরে যাত্রা শুরু হবে বগা লেকের দিকে ।  
এই ফাঁকে বাংলাদেশে মিলিটারি এবং পুলিশের কাছে যেয়ে যাত্রার জন্য যাবতীয় কাগজপত্র দাখিল করে আসা হল ,  ইয়ং বম অ্যাসোসিয়েশনের পুরনো বন্ধুরা এসে বেশ আড্ডাবাজী করলেন ।  বুনো হরিণের মাংস খাওয়াবার কথা একজন তুলতেই কেন বুনো পশু - পাখির মাংস খাওয়া এবং শিকার উচিত না বলে এমন যুক্তিশেল হেনেছি ত্রিমূর্তি মিলে যে তারা পালাবার দিশা পায় নি ।  
রাত ১২টা এখন ,  অনেক কিছু বলার ছিল ,  কিন্তু বেশী ভোরে উঠতে হবে ,  তারও আগে একটা প্রতিশ্রুত লেখা প্রস্তত করতে হবে ,  তাই আপাতত বিদায় বন্ধুরা !  নেট পেলে কাল আবার দেখা হবে ।  মাথার মধ্যে যে গানটা গত কদিন ধরে প্রতি মুহূর্তে ঘুরে আসছে সেটাই দিয়েই বিদায় নিচ্ছি  -  - 
ওরে নয়নেতে নয়ন দিয়ে রাখবো তারে
চলে গেলে যেতে দেবো না , 
না না যেতে দেবো না , 
তোমায় হৃদ মাঝারে রাখিবো ছেড়ে দেবো না .  .  . 
তোমায় বক্ষ মাঝে রাখিবো ছেড়ে দেবো না .  .  . 







জীবনানন্দ , আমার জীবনের আনন্দ  -  ১২ 




আমরা যাই নি মরে আজও তবু -  কেবলই দৃশ্যের জন্ম হয়; 
অব্যক্ত সেই দৃশ্যে দেখি কাপ্তাইয়ের বনে মাকড়শার ছেঁড়া জালে ভোরের কিরণ কী অপূর্ব বিস্ময় সৃষ্টি করেছে পৃথিবীর সমস্ত রঙ নিয়ে ।  কল্পনার চেয়েও সুন্দরতর দৃশ্যে চোখ আটকে থাকে ,  জীবনানন্দের পঙক্তিগুলো অণুরন করে চলে ধূসর মস্তিস্কের কোষে কোষে ।   নীল গ্রহের সমস্ত কোণে কোণে এই কবি বাকরুদ্ধ করে দেন শব্দতীর দিয়ে সুনিপুণ লক্ষ্য ভেদ করে ,  কারণ তিনি জীবনকে ভালবাসার গাঢ় বেদনা নিয়ে তা  অন্যভাবে উপস্থাপন করে ছিলেন আমাদের সামনে । 
সিরিজের বাকী পর্বগুলি পাবেন এইখানে 
কঠিন অমেয় দিন রাত এই সব । 
চারি দিকে থেকে থেকে মানব ও অমানসিকতা
সময়সীমার ঢেউয়ে অধোমুখ হয়ে
চেয়ে দেখে শুধু মরণের
কেমন অপরিমেয় ছটা । 
তবু এই পৃথিবীর জীবনই গভীর । 

হয়তো এসেছে চাঁদ মাঝরাতে একরাশ পাতার পিছনে
সরু - সরু কালো - কালো ডালপালা মুখে নিয়ে তার ,  
শিরীষের অথবা জামের , 
ঝাউয়ের  -  আমের ;

যেদিন সরিয়া যাব তোমাদের কাছ থেকে  –  দূর কুয়াশায়
চ ’ লে যাবো ,  সেদিন মরণ এসে অন্ধকারে আমার শরীর
ভিক্ষা ক ’ রে লয়ে যাবে; -  সেদিন দু ’ দও এই বাংলার তীর  — 
এই নীল বাংলার তীরে শুয়ে একা একা কি ভাবিব ,  হায়; - 
সেদিন র ’ বে না কোনো ক্ষোভ মনে  – এই সোঁদা ঘাসের ধুলায়
জীবন যে কাটিয়াছে বাংলায়  –  চারিদিকে বাঙালীর ভিড়
বহুদিন কীর্তন ভাসান গান রুপকথা যাত্রা পাঁচালীর
নরম নিবিড় ছন্দে যারা আজো শ্রাবণের জীবণের জীবন গোঙায় , 

হায় চিল ,  সোনালী ডানার চিল ,  এই ভিজে মেঘের দুপুরে 
তুমি আর কেঁদোনাকো উড়ে উড়ে ধানসিড়ি নদীটির পাশে !  

রামধনু রঙের কাচের জানালা
ময়ুরের পেখমের মতো রঙিন পর্দায় পর্দায়
কক্ষ ও কক্ষান্তর থেকে আরো দূর কক্ষ ও কক্ষান্তরের
ক্ষণিক আভাস - 
আয়ুহীন স্তব্ধতা ও বিস্ময় । 

কোথায় গিয়েছে আজ সেইসব পাখি ,   –  আর সেইসব ঘোড়া  - 
সেই শাদা দালানের নারী  ? 
বাবলা ফুলের গন্ধে ,  সোনালি রোদের রঙে ওড়া
সেইসব পাখি ,  আর সেইসব ঘোড়া
চ ’ লে গেছে আমাদের এ  –  পৃথিবী ছেড়ে;
হৃদয় ,  কোথায় বলো  –  কোথায় গিয়েছে আর সব  ! 

ডানার অস্পষ্ট ছায়া বাদুড়ের ক্লান্ত হয়ে চলে
যদি সে পাতার পরে  –  শেষ রাতে পৃথিবীর অন্ধকারে শীতে

গভীর ঘাসের গুচ্ছে রয়েছি ঘুমায়ে আমি ,   —  নক্ষত্র নড়িছে
আকাশের থেকে দূর - আরো দূর - আরো দূর - নির্জন আকাশে
বাংলার - তারপর অকারণ ঘুমে আমি পড়ে যাই ঢুলে । 
আবার যখন জাগি ,  আমার শ্মশান চিতা বাংলার ঘাসে
ভরে আছে ,  চেয়ে দেখি ,  - বাসকের গন্ধ পাই - আনারস ফুলে
ভোমরা উড়িছে , শুনি - গুবরে পোকার ক্ষীণ গুমরানি ভাসিছে বাতাসে
রোদের দুপুর ভরে - শুনি আমি; ইহারা আমার ভালোবাসে - 

যেইখানে সবচেয়ে বেশি রূপ -  সবচেয়ে গাঢ় বিষণ্ণতা;
যেখানে শুকায় পদ্ম -  বহু দিন বিশালাক্ষী যেখানে নীরব;
যেইখানে একদিন শঙ্খমালা চন্দ্রমালা মানিককুমার
কাঁকন বাজিত ,  আহা ,  কোনোদিন বাজিবে কি আর  ! 

যে পাতা সবুজ ছিল ,  -  তবুও হলুদ হতে হয় ,  - 
শীতের হাড়ের হাত আজও তারে যায় নাই ছুঁয়ে - 
যে মুখ যুবার ছিল ,  তবু যার হয়ে যায় ক্ষয় , 
হেমন্ত রাতের আগে ঝ ’ রে যায় ,  -  প ’ ড়ে যায় নুয়ে; - 

দেখিব না আর আমি পরিচিত এই বাঁশবন ,  
শুকনো বাঁশের পাতা - ছাওয়া মাটি হয়ে যাবে গভীর আঁধার
 আমার চোখের কাছে; 

কোথাও মঠের কাছে  —  যেইখানে ভাঙা মঠ নীল হয়ে আছে
 শ্যাওলায়  —  অনেক গভীর ঘাস জমে গেছে বুকের ভিতর ,  
পাশে দীঘি মজে আছে  —  রূপালী মাছের কন্ঠে কামনার স্বর
 যেইখানে পটরানী আর তার রূপসী সখীরা শুনিয়াছে 
বহু বহু দিন আগে  —  যেইখানে শঙ্খমালা কাঁথা বুনিয়াছে
 সে কত শতাব্দী আগে মাছরাঙা  —  ঝিলমিল  —  কড়ি খেলা ঘর;
 কোন্‌ যেন কুহকীর ঝাঁড়ফুঁকে ডুবে গেছে সব তারপর 
একদিন আমি যাব দু - প্রহরে সেই দূর প্রান্তরের কাছে ,  

অই দিকে শোনা যায় সমুদ্রের স্বর , 
স্কাইলাইট মাথার উপর
আকাশে পাখিরা কথা কয় পরস্পর
তারপর চলে যায় কোথায় আকাশে ? 
তাদের ডানার ঘ্রাণ চারিদিকে ভাসে । 

তারপর তুমি এলে ,  মাঠের শিয়রে  ,  - চাঁদ ; - 
পৃথিবীতে আজ আর যা হবার নয় , 
একদিন হয়েছে যা ,  -  তারপর হাতছাড়া হয়ে
হারায়ে ফুরায়ে গেছে ,  -  আজো তুমি তার স্বাদ লয়ে
আর একবার তবু দাঁড়ায়েছে এসে  ! 
নিড়নো হয়েছে মাঠ পৃথিবীর চারদিকে , 
শস্যের ক্ষেত চষে -  চষে 
গেছে চাষা চ ’ লে;
তাদের মাটির গল্প -  তাদের মাঠের গল্প সব শেষ হ ’ লে
অনেক তবুও থাকে বাকি ,  - 
তুমি জান  –  এ -  পৃথিবী আজ জানে তা কি  ! 

গতকাল রাতে ফিনকি দেয়া জ্যোছনায় চিরপরিচিত ঢাকাকে অপার্থিব মনে হয়ে ছিল ।  জানতে ইচ্ছা করছিল কজন ঢাকাবাসী আজ ভুল করে হলেও চন্দ্রাহত হয়েছেন ,  মুখে পূর্ণিমার চাদের ঝলসানি নেবার জন্য নিভৃতে জানালার পাশে বা ছাদের উপরে দাঁড়িয়েছেন ।  সাথে ছিলেন জীবনানন্দের আক্ষরিক প্রেমিক রুহুল আমিন ভাই ,  যিনি জীবনানন্দকে সবসময় বলে জি দাস  (  তাঁর জীবনে অবশ্য দুইজন j এর রাজত্ব ,   জীবনানন্দ দাশ এবং জ্যাক ানিয়েল  !   )  ।   যার প্রিয় সংলাপ -  কখনো একটি পাখি যদি একটি মাছকে ভালবেসে ফেলে তাহলে তারা ঘর বাঁধবে কোথায় ? 
  জীবনের বিপন্ন বিস্ময়কে ছুঁয়ে ছেনে পরখ করে নিতে চাওয়া রুহুল ভাইয়ের জন্য এই সামান্য পোস্টটি ।   আশা করি শীঘ্রই আমরা জীবনানন্দ ভ্রমণ সেরে বরিশাল থেকে ফিরে আপনাদের জানাতে পারব তীর্থ ভ্রমণের অনুভূতি ।  
পুনশ্চ -  আজ রাতের চাঁদকে মুগ্ধতা জানাতে ভুলবেন না কিন্তু ।   ) 






বাংলাদেশের সুন্দরতম দ্বীপ




পলিময়  ঘোলা জল নিয়ে গিরিরাজ হিমালয় থেকে আগত নদী এসে আঁকড়ে ধরেছে নীল সাগরকে ।  আলাদা বর্ণের জল স্পষ্ট বোঝা যায় সামান্য সূর্যকিরণেই ।  সেখানে ঝকঝকে সাদা মিহির বালির এক মনোলোভা সৈকত ।  আরেকটু এগোলেই দেখা যায় সবুজ ঝাউয়ের সারি ,  মোটেও কালচে পাথর নয় ,  যা মনে হচ্ছিল মুহূর্ত কয়েক আগেই ।  বালুচড়ায় নৌকা ভিড়তেই ঝপাং করে নামতেই মানুষের পদচিহ্ন আকার সাথে সাথেই বেমালুম অদৃশ্য হয়ে যায় এই দ্বীপে আসলে বাসিন্দারা ,  কোটি কোটি লাল কাঁকড়া ! 

তারা রগড় করতে করতে ফিরে যায় স্বদাঁড়ায় খোঁড়া আপন গর্তে ।  তবে বেশীক্ষণের জন্য নয় ,  যে বোঝা গেল মানুষেরা পা ফেলে ফেলে নিরাপদ দূরত্বে গিয়ে দাঁড়িয়েছে ,  সাথে সাথে সুড়সুড় করে বেরিয়ে আসবে তারা খাদ্য সংগ্রহের তাগিদে ।   এ এক জানা বৈশিষ্ট্য বিশ্বের সব খানের কাঁকড়ার ,  সারা সৈকতে বিছিয়ে আছে কাতারে কাতারে ,  কিন্তু পা ফেলা মাত্রই যে দিক দিয়ে কেউ যাবে সেখানে মন্ত্রবলে অদৃশ্য হয়ে যাবে মুহূর্তের মাঝেই ,  অনেকটা সিনেমার দেখা মোজেসের নীল নদ ভাগের মত ,  আবার বেরিয়ে আসবে কয়েক মুহূর্ত পরেই সাংঘাতিক দ্রুত গতির প্রাণীগুলো ।  


এই বিশেষ দ্বীপটার জন্য আমরা অধির আগ্রহে অপেক্ষা করি প্রতি বছর ।  বাংলাদেশ বার্ড ক্লাব কতৃক আয়োজিত উপকূলীয় জলচর পাখিশুমারির সপ্তাহব্যপী কার্যক্রম শেষে সাধারণত শেষ দিন বা শেষের আগের দিন এই অপূর্ব চরে পৌঁছানো হয় ।  সেখানে স্নানের জন্য মুখিয়ে থাকা পাখিপ্রেমীরা মনের আনন্দে সাঁতার কেটে নেন ঘণ্টাখানেক  (  এই কদিন নোনা দরিয়ায় মুখ ধোঁয়া ব্যতীত অন্য কিছুর সুযোগ মেলা ভার )  ,  অনেকেই আবার ছোট ডিঙ্গি নৌকার অপেক্ষা না করে বড় ট্রলার থেকে সোজা ডাইভ মেরে সাঁতরে চলে যান দ্বীপে ।  

এ যেন বইয়ের পাতা থেকে উঠে আসা কোন পলিনেশিয়ান প্রবাল  দ্বীপ ,  কেবল জলের জীব প্রবালটাই বাদ গেছে ,  আর প্রশান্ত মহাসাগরীয় আগ্নেয় দ্বীপের পাহাড় !  এছাড়া নীল ল্যাগুন ,  সবুজ বন ,  সাদা সৈকত ,  পাখির কিচিরমিচির ,  লাল কাঁকড়া ,  আর কী লাগে ?  আর হ্যাঁ  ,  এই দ্বীপের সেরা বৈশিষ্ট্য হচ্ছে ,  এখানে কোন মানববসতি নেই ।  ভার্জিন আইল্যান্ড !  !   মানে ধরণীর স্বর্গ ।  

ঝাউবনের ভিতরে এক ঘণ্টার মাঝেই আপনি প্রায় ৩০ জাতের পাখিবন্ধুদের দর্শন পাবেন ঘণ্টাখানেকের মাঝেই ।  ধৈর্য ধরে নিঃশব্দে অপেক্ষা করলে দেখা দেবে শেয়াল ,  ভোঁদড় ,  কাছিম ।  জানা নেই আরও কী অজানা সৌন্দর্য আমাদের কাছে থেকে লুকিয়ে রেখেছি দ্বীপটি ।  নাই বা জানা থাকল ।  যতদিন মানুষ এসে বসতি না গাড়ছে ততদিন নিরুপ্রদপ জীবন কাটাক না সুমসাম জায়াগটি ,  তাই না ?   

গেলবার যেয়ে চরতে থাকা গরু আর মহিষের পালের দেখা পেয়েছি ,  মানুষই এসে ছেড়ে গেছে সবুজ ঘাসের লোভে ।  হয়ত আর সব দ্বীপ ,  দখল হয়ে যাওয়া চরের মতই এখানেও একদিন চিরতরে চলে আসবে ছিন্নমূল মানুষ ,  যাদের হর্তাকর্তা হবে স্থানীয় কোন কেউকাটা ।  তখন আমাদের বিস্মৃতির সন্ধানে আদ্র নিঃশ্বাস খানিকটা ভারী করবে উপকূল ,  লাল কাঁকড়া বদলে সৈকতে চরে বেড়াবে ঘেয়ো বেড়াল -  কুকুর ,  আর মানুষের মলের উপরে ভনভন  করা মাছি ।  
নিশ্চয়ই সবাই পরিকল্পনা করে ফেলেছেন এরই মাঝে দ্বীপটিতে যাবার জন্য ,  ভাবছেন লেখা শেষ করেই আমাকে ইনবক্স করবেন যাবার ইচ্ছা পোষণ করে ,  তথ্য জানতে চেয়ে ।  তাই না ?  

কিন্তু এই বাংলাদেশের সুন্দরতম দ্বীপটির সন্ধান আমরা গোপনই রাখব ,  যতদিন পারা যায় ।   কারণ আমাদের দেশের মানুষ এখনও Mass Tourismএর জন্য প্রস্তত নয় ,  এরা সেন্ট মার্টিনে যেয়ে  চায়ের ব্যাগ ফেলে সমুদ্রের তলদেশ ভরিয়ে ফেলে ,  লাউয়াছড়ার মত অনন্য বনের পিকনিক পার্টির মাইক তেরটা বাজিয়ে দেয় বুনোপ্রাণীর  ( বনের যত্রতত্র লুকিয়ে থাকা কনডমের কথা নাই বা বললাম )  ,  সুন্দরবনের মত ভয়াল গহীন অরণ্যের কিছু খালেও এসে বাগড়া দেয় বিরিয়ানির গন্ধ ,  টাকার জন্য কাপ্তাইয়ের বন কেটে তৈরি করা হয় সেগুন ,  আগরের বন -  -  -  -  তাই থাক সে বিপন্ন বিস্ময় তাঁর মত ।  যতদিন পারা যায় ।  
যদিও উটকো দেখানেওয়ালা পর্যটকের চেয়ে পরিবেশের জন্য অনেক অনেক গুণ বেশী হুমকি সংঘবদ্ধ চক্র যারা বন নাশ করে ,  নদী মেরে ফেলে ,  পশু - পাখি পাচার করে ।  আমাদের আশা এই দুই পক্ষের করাল দৃষ্টি থেকেই সুন্দরতম দ্বীপটি আরও অনেক অনেক বছর জনশূন্য থেকে সঙ্গী হবে বাতাস ,  কাঁকড়া ,  পাখি ,  কাছিমের ।  







বিগত চারশ বছরে ঢাকার বন্যপ্রাণী  (  ১৬০৮  –  ২০০৮ ) 



বিগত চার শতাব্দী ধরে ঢাকা নগরীর অধিবাসীদের দৈনন্দিন জীবনযাত্রা নানা ধরনের বুনো প্রাণীর অস্তিত্বের জড়িয়ে আছে ওতপ্রোত ভাবে ,  যার মাঝে কিছু প্রাণী মানববিশ্বে ভয়াবহ বিপদজনক বলেই পরিচিত ।   যদিও কয়েক শত বছরে ক্রমবর্ধমান শহর তাকে ঘিরে থাকা বুনোজগতের অস্তিত্বকে কোণঠাসা করে ফেলেছে ক্রমাগত ।   বুড়িগঙ্গার তীরে অল্প কয়েকজন মানুষের অস্তিত্ব নিয়ে স্থাপিত ঢাকা নগরী সতের শতকেও বিশাল অরণ্যে পরিপূর্ণ ছিল ,  বিশেষ করে শহরের উত্তরপ্রান্তে ।  
শহরকেন্দ্রের উত্তর দিকে মিরপুর ,  কুর্মিটোলা ,  পল্টন এবং তেজগাঁও নামের চার দুর্ভেদ্য জঙ্গল ছিল ।  নদী তীরের দক্ষিণে ছিল কামরাঙ্গির চর নামের এক বিস্তৃত বাদাবন ।  সেইখানের বাসিন্দারা বাঘ ,  অজগর সহ অন্যান্য প্রাণীপূর্ণ অবস্থান সম্পর্কে ওয়াকিফহাল ছিলেন ।   কালের স্রোতে কয়েকশ বছর পরেও স্থানগুলির নাম অবিকৃত ভাবে টিকে আছে কিন্তু সেগুলো আর মানুষের মনে ভয়াল প্রাণীময় ঘন জঙ্গলের আতঙ্ক ছড়ায় না । 
আধুনিক ঢাকার একজন বাসিন্দা হিসেবে সেই বিগত সময়ের বুনো জীবনের গল্প হয়ত অতীতের বাসিন্দাদের চিন্তাধারার সাথে খাপ খায় না ।  তাই আমাদের গল্প বলা হয়েছে বর্তমান মানুষের দৃষ্টিভঙ্গী ও মূল্যবোধ থেকে বেশ খানিকটা দূরে সরে যেয়ে ।  বর্তমানে একটি বুনোপ্রাণী টিকে থাকার অধিকার নিয়ে আমরা যেভাবে সরব তা সেই ধূসর অতীতে  এমন ধারণাও নিঃসন্দেহে অবিশ্বাস্য ছিল ।  ক্রমবর্ধমান শহরের অনেক অঞ্চলে মানুষ বন কেটে সাফ করে ফেলার সাথে সাথে অনেকেই জীবিকার জন্য বুনো প্রাণীর সাথে অস্তিত্ব রক্ষার লড়াইয়ে লিপ্ত ছিলেন ।   যে প্রাণীদের প্রায় পাশাপাশি থেকে তাদের জীবন অতিবাহিত হত আজ তাদের জাতেরা থাকে শহর থেকে বহু দূরের অভয়ারণ্যে ।  ঢাকার গত কয়েক শতকের যে জীবজগতের গল্প আমরা শোনাব তা আসলে কিছু ভয়ংকর  ,  মানুষের জন্য বিরক্তি উদ্রেককারী প্রাণীর গল্প আর গুটিকয়েক ক্ষতিকারক জীবের ,  যা আজকের পৃথিবীর প্রকৃতি প্রেমিক এবং বুনো প্রাণীর প্রতি ভালবাসা লালনকারীদের জন্য অস্বস্তির কারণ হতেও পারে । 
 আমাদের বর্ণনায় সাধারণ ইংরেজি এবং বাংলা নাম ব্যবহার করা হয়েছে ,  যা এশিয়াটিক সোসাইটির বাংলাদেশ উদ্ভিদ ও প্রাণী জ্ঞানকোষেও আছে ।  
 
স্তন্যপায়ী প্রাণী 
  -  -  - ভয়ংকর প্রাণী

 -  -  -  -  বড় বেড়ালেরা
 অবিশ্বাস্য শোনালেও সতের শতকেও ঢাকার আশেপাশের বনাঞ্চলে বেশ কিছু বাঘ এবং অসংখ্য চিতাবাঘ ছিল ।   যদিও ঢাকার অধিকাংশ বাসিন্দারা বিশাল ,  রোমশ ,  ডোরাকাটা  নিশাচর ,  আলসে ,  মুখচোরা প্রাণীটির দর্শনের চেয়ে রাতের আঁধারে ভেসে আসা বাঘের গর্জনের সাথেই বেশী পরিচিত ছিলেন ।   তার চেয়ে হালকা ,  সরু গড়নের ফোঁটা ফোঁটা দাগওয়ালা চিতাবাঘের সাথেই বরং মানুষের মোলাকাত বেশী হত যারা কিনা মাঝে মাঝেই দিনের বেলাতেই গৃহপালিত কুকুর ,  ছাগল ইত্যাদি শিকার করত ।  মানুষ সাধারণত বাঘ এবং চিতাবাঘের পার্থক্য করতে পারত না ,  তাই উভয়ের নামই ছিল বাঘ ।  বাঘের গল্প প্রজন্ম থেকে প্রজন্মান্তরে চলে আসত অব্যাহত ভাবে ,  ভূতের গল্পের মত তা মানুষের মনে রোমাঞ্চ সৃষ্টি করে যেত ।   
প্রাচীন নগরীর সব বাসিন্দাই সেই দুই ধরনের গল্প জানতেন ।  বনের বাঘের চেয়ে গল্পের বাঘই মানুষের মনে বেশী ভীতির উদ্রেক করত ।  তবে সব গল্পই পুরোপুরি আষাঢ়ে নয় ।  সেই সময়ে বাঘ কেবলমাত্র সুন্দরবনে আবদ্ধ ছিল না ,  সারা দেশেই ছড়িয়ে ছিল ।  মানুষ এবং বাঘের মুখোমুখি হওয়া খুব বিরল কিছু ছিল না ।  পুলিশের খাতা ঘেটে দেখা গেছে ১৮৩৭ সাল পর্যন্তও ঢাকায় প্রতি বছর কমপক্ষে এক জন মানুষ বাঘের হাতে নিহত হয়েছে । 

দ্রুত বেড়ে ওঠা মানব বসতি যেন বাঘের ভয় মুক্ত থাকে সেই জন্য চেষ্টার অন্ত ছিল না ,  বাঘ শিকারের জন্য শিকারিদের মতা পুরস্কার দিয়ে আকৃষ্ট করা হত ।  একইসাথে বিক্রম দেখানোর ,  জনসেবা করার এবং ট্রফি সংগ্রহের সুযোগ হিসেবে গণ্য করা হত বাঘ শিকার ।  মুঘল আমলে বেতন দিয়ে শিকারি রাখা হত ।  ব্রিটিশ আমলে বাঘ শিকারের জন্য পুরস্কার ঘোষিত ছিল ।  মাত্র চারশ বছরে বাঘের সংখ্যা কেন এমন অবস্থায় আসল তা নিয়ে খুব বিস্ময় প্রকাশের কিছু নাই ।  সরকারি হিসেব মতে দেখা গেছে ১৮০৪ সালে ২৭০টা বাঘের চামড়া শিকারিরা সরকারের কাছে দিয়ে পুরস্কার নিয়ে গিয়েছিল ,  অথচ মাত্র একশ বছর পরেই ১৯০৭ -  ১৯১০ পর্যন্ত মাত্র তেরটি বাঘের ছাল জমা পড়ে ।  সব বাঘ অবশ্য শহরের আশে পাশে শিকার হয়েছিল না নয়  ,  বরং পুরস্কারের লোভে কিছু কিছু অনেক দূর থেকেও আনা হয়েছিল । 

সতের  –  উনিশ শতক পর্যন্ত কেবলমাত্র বিষ মাখানো তীর দিয়েই স্থানীয় শিকারিরা যে সংখ্যক চতুর বেড়াল শিকার করতে সক্ষম হয়েছিল তা কেবলমাত্র বিস্ময়ের জোগান দেয় ।  যেহেতু সরকারি পুরস্কারের তালিকায় চিতাবাঘের নামও ছিল ,  শিকারিরা এক পর্যায়ে আবিস্কার করে যে বাঘ শিকারের চেয়ে চিতাবাঘ মারা অনেক সহজ ।  ফলে শিকার চলতে থাকে ।  এমনকি ১৯১০ সালেও ২৬টি চিতাবাঘের ছাল জমা পড়েছিল পুরস্কারের জন্য ।  কালো মদ্দা চিতাবাঘের  (  যা কিনা ব্ল্যাক পান্থার নামে পরিচিত ,  জিন ঘটিত কারণে মেলানিন যে চিতাবাঘ কিছুটা কালচে বা পুরোপুরি কালো হয় )  চামড়ার একটা আলাদা খাতির ছিল ,  যদিও তার জন্য বিশেষ কোন অর্থ বরাদ্দ ছিল না ।  ১৯১৫ সালেও কামরাঙ্গির চরে একটি চিতাবাঘ মারা হয়েছিল বলে জানা যায় ।  রয়েল বেঙ্গল বাঘের চেয়ে ঢাকার চিতাবাঘেরা  শিকারির থাবা এড়িয়ে কয়েক বছর বেশীই টিকে ছিল ।  মিরপুর এবং কুর্মিটোলার বনে  গত শতকের প্রথম চতুর্থাংশ পর্যন্ত কয়েকটি চিতাবাঘ ছিল বলে জানা গেছে ।   তবে পরবর্তীতে চিতাবাঘের পরিণতিতে তা কোনই ভূমিকা রাখতে পারে নি ।  যেখানে সুন্দরবনে অন্তত কয়েকশ বাঘ এখনো বর্তমান ,  সেখানে সারা দেশে চিতাবাঘের সংখ্যা শূন্যের কাছাকাছি ।   এর মূল কারণ হিসেবে বলা যায় বাঘ যেমন তাদের শেষ আশ্রয়স্থল হিসেবে সুন্দরবন পেয়েছে ,  চিতাবাঘ মানুষের জন্য অগম্য তেমন কোন জায়গা খুঁজে পায় নি  । 
বেড়াল পরিবারের বাকি সদস্যগুলো ভীতিকর ছিল না কখনোই ,  বরং বলা চলে নিরব পর্যটক ছিল ঢাকার ।  যে চার ধরনের ক্ষুদে বেড়াল ঢাকার বন ও বাদাতে থাকত তারা হচ্ছে  মেছো বিড়াল  ( Fishing Cat )  ,  চিতা বিড়াল ( Leopard Cat )  , বনবিড়াল ( Jungle Cat )  ,  সোনালি বিড়াল ( Asian Golden Cat )  ।  ঢাকায় তাদের থাকার সপক্ষে প্রমাণ - উপাত্ত যথেষ্ট সন্দেহপূর্ণ ,  মানুষ তাদের যেহেতু প্রায়ই বাঘ বলে সম্বোধন করে ফলে আসল বাঘের সাথে গুলিয়ে যায় ।  বিশেষ করে একটু বড় আকৃতি মেছো বিড়ালকে ভুল কারণবশত মানুষ  বাঘ বলেই মনে করে ।  আকারে ছোট হবার কারণে নিশাচর এই শিকারি প্রাণীগুলো শহরতলির আশেপাশে ছড়িয়ে ছিটিয়ে থাকা জঙ্গল এবং জলাভূমিতে সহজেই টিকে থাকতে পারে । 
 

বনবিড়াল ( Jungle Cat ) 
বন্য শূকর
গত শতাব্দীর প্রথম দিকে বন্য শূকর  (  গৃহপালিত শূকরের পূর্বপুরুষ )  ছিল শহরের প্রান্তে যেতে নানা কারণে যেতে বাধ্য হওয়া মানুষদের কাছে এক বিভীষিকাময় নাম ।  পল্টন ,  কুর্মিটোলা এবং মিরপুরের জঙ্গলে ছিল তাদের অভয়ারণ্য ।  তিরিশ থেকে চল্লিশটি বন্য শূকর দল বেঁধে বন - বাদা দাপরে ঘুরত আর রাতের বেলা খামার আর বাগানে হামলা করত ।  খঞ্জরের মত ধারালো দাঁতের অধিকারী একশ কিলোগ্রাম ওজনের পূর্ণ বয়স্ক মদ্দা শুয়োর ছিল এক দর্শনীয় জন্তু ।  যদিও মানুষ বা গৃহপালিত জানোয়ার বন্য শূকরের আক্রমণের লক্ষ্যবস্ত ছিল না  ,  তারপরও কোণঠাসা হলে তারা আক্রমণ করে মানুষকে আহত করত ।  পুলিশের রেকর্ড ঘেটে দেখা গেছে ১৮৩৭ খ্রিস্টাব্দ পর্যন্তও বন্য শূকরের আক্রমণে মানুষ মারা গেছে । 


বাঘের ভয়ে সাধারণত মানুষ বড় দল বেঁধে বনে প্রবেশ করত ,  কারণ ধারনা ছিল যে কয়েকজন একসাথে থাকলে বাঘ সাধারণত আক্রমণ করে না ।  কিন্তু বুনো শূকরের মুখোমুখি এই সূত্র নিস্ফল ছিল ।  কোন কারণে বিরক্তির চরম সীমায় পৌঁছালে তারা যেখানে সেখানে আক্রমণ করত ,  তা সেখানে যত মানুষই থাক না কেন ।  যে কারণে বাঘের চেয়ে মানুষ বুন্য শূকরের ভয়েই বেশী আতঙ্কিত ছিল ।  যদিও বাঘের চেয়ে শূকর শিকার করা অপেক্ষাকৃত সহজই ছিল ।  অনেক জাতের মানুষ মাংসের জোগানের জন্যও শূকর শিকার করত ।  আদিবাসি গোত্র ,  বিশেষ করে শহরের উত্তর প্রান্তের বনের নিকটে বসবাসরত ,  যাদের মগ বলে অভিহিত করা হত ,  তারা এই ব্যাপারে দক্ষ ছিল ।  যথেচ্ছ শিকারের ফলেই ঢাকার আশপাশ থেকে বন্য শূকরের বিলুপ্তি ঘটে গত শতাব্দীর প্রথম কয়েক দশকেই । 
বুনো মহিষ
সতের থেকে উনিশ শতক পর্যন্ত বুনো মহিষ ছিল ঢাকার আরেক পরিচিত প্রাণী ।  তারা দল বেঁধে শহরের উত্তরের বাদাতে চরে বেড়াত ।  বেলাই বিল  (  বর্তমানে গাজীপুরের পুবাইলে অবস্থিত )  নামের বিস্তৃত বাদা এবং শ্রীপুরের অসংখ্য নাম না জানা জলা শহরের থেকে উত্তর এবং পূর্বদিকে নদীর ধারে রাজত্ব করে ছিল ।  বাঘ এবং বন্য শূকরের মত মহিষ কোন সময়ই মানববসতির খুব কাছে আসত না বিধায় তা মানুষের জন্য আতঙ্কউদ্রেককারী ছিল না ।  যদিও বিশালদেহী প্রাণীগুলো দলবেঁধে চরে বেড়াত ,  এবং অনাহুত মানুষদের প্রতি যে খুব একটা সদয় ছিল এমন প্রমাণ মেলে না ।  ১৮৩০ সালেও বুনো মহিষের কবলে পড়ে মানুষের মৃত্যু ঘটেছে ।  নৌকা করে নিয়মিত ঢাকায় যাতায়াত করা বণিকদের নিরাপত্তা মূলত নিহিত ছিল যাযাবর বুনো মহিষের দল কোথায় সেটা সম্বন্ধে ওয়াকিফহাল থাকা এবং সেই এলাকাকে এড়িয়ে চলার মধ্যে । 
ব্রিটিশ আমলে বুনো মহিষের পালের খবর রাখত মূলত দেশী - বিদেশী শিকারির দল ।  বিশালদেহি ,  ধীরগামী ,  লুকাতে অক্ষম এই প্রাণীটিকে বন থেকে খেদিয়ে বাহির করার জন্য ব্যপক জনবলেরও প্রয়োজন ছিল না ।  শিকারের চেয়েও কঠিনতর অংশ ছিল এক টনের উপরে মাংস লোকালয় পর্যন্ত পরিবহন করা ।   তারপরও যেহেতু সকল ধর্ম ও জাতের মানুষ মহিষের মাংস খায় ,  তাই কষ্টটুকু সাফল্য হিসেবেই দেখা হত ।  মূলত শিকারের কারণেই স্বল্প সংখ্যক বুনো মহিষের অস্তিত্ব বিলীন হয়ে যায় বাদাবন থেকে ,  উনিশ শতকেই । 
হাতি
বুনো হাতি ঢাকার মানুষদের কাছে যেমনই ভয়ংকর তেমনই সমীহের প্রাণী হিসেবে পরিচিত ছিল ।   যদিও সতের শতকেও এশিয় হাতি ঢাকার প্রান্তসীমার কাছের বনের বিচরণ করত না ,  কিন্তু  কাছেরই অপেক্ষাকৃত ঘন বন বিশেষ করে ভাওয়াল ,  কাপাসিয়া ও কাছিমপুরে তাদের দেখা মিলত ।  পোষা হাতি ভারী মাল টানার কাজে এবং সার্কাসে বিনোদনের জন্য ব্যবহার করা হত ,  ফলে নগরবাসীদের কাছে তা ছিল একটি পরিচিত উপকারী প্রাণীর প্রতীক ।  যদিও এর বিশাল শরীর ও চৌকস   শুঁড় কোন সময়ই লোক মনে কৌতূহল ও ভীতি জাগাতে ব্যর্থ  হয় নি ।  বুনো বা পোষা দুই ধরনের হাতির কাছেই মাহুত ছাড়া কেউ - ই ঘেঁষার সাহস দেখাত না ।  
ঢাকা  থেকে ১০০ - ২০০ কিলোমিটার উত্তরের কিছু বনে ,  সিলেটে এবং চট্টগ্রামের পাহাড়ে উনিশ শতকের বেশ কিছু সংখ্যক হাতি ছিল ।  সেই সমস্ত এলাকায় স্থানীয় একদল মানুষের কাছে ফাঁদ পেতে হাতি ধরা ছিল একটি লাভজনক ব্যবসা ।   যে ধরনের ফাঁদ পেতে বুনো হাতি ধরা হত তাঁর নাম ছিল খেঁদা ।  সাধারণত শীতকালেই খেঁদা পাতা হত ,  যখন বন কম আদ্র থাকায় সহজেই গভীরে যাওয়া সম্ভব হত ।   ঔপনিবেশিক আমলে সরকারি খরচে খেঁদা স্থাপন করা হত ।  এই সম্পূর্ণ দেশী উপায় প্রথমবারের মত বাংলায় ব্যবহার করা হয়েছিল ১৮৬৮ সালে এবং বনবিভাগ তাঁর ব্যবহার শুরু করে ১৯১৫ - ১৬ সালে ।  কতৃপক্ষ খেঁদার জন্য টেন্ডার আহবান করত এবং প্রতি হাতি ধরার জন্য  মাঝে মাঝে ৭৫০ টাকার মত সন্মানী দিত ।    ( ১৯৬৭ সালের চট্টগ্রাম জেলা গ্যাজেট থেকে প্রাপ্ত তথ্য  )  ।  
চট্টগ্রামের এমন একটি ফাঁদে ৮০টি হাতি ধরা পড়ার ঘটনাও জানা যায় যেখানে পুরো খেঁদাতে হয়ত আটকা ছিল ২০০ প্রাণী ।  দুঃখজনক ভাবে বাচ্চাসহ মা হাতি প্রায়ই ধরা পড়ত এমন ফাঁদে ।  গত দুইশ বছর নির্বিচারে হাতি ধরা এবং বন ধ্বংসের কারণে বুনো হাতির সংখ্যা প্রায় শূন্যের কোঠায় ,  আজ অল্প কিছু টিকে আছে কোনমতে ।  মাঝে মাঝে স্মৃতিকাতর হাতির পাল ফিরে আসে তাদের চিরচেনা পথ ধরে প্রাচীন বনের পথে ,  যেখানে গজিয়ে ওঠা কৃষিক্ষেত এবং মানুষের আবাস তখন চাপা পড়ে হাতির পায়ের নিচে ।  
ঢাকাতে এখন হাতির নামে একটি প্রধান রাস্তা আছে যাকে আমরা এলিফেন্ট রোড নামে চিনি ,  যা দিয়ে আজিমপুরের উত্তর - পশ্চিমে অবস্থিত পিলখানার হাতিশালা থেকে হাতি নিয়ে আসা হত ।  পিলখানার মাহুতেরা যে এলাকায় থাকতেন তার নাম টিকে আছে মাহুতটুলী হিসেবেই ।  সারা দেশে ধৃত হাতিগুলো পিলখানায় এনে সেগুলোতে প্রশিক্ষণ দেওয়া হত অস্ত্র পরিবহণসহ ইংরেজ সামরিক বাহিনীতে নানা কাজের ব্যবহারের জন্য ।  বেসামরিক কাজে হাতির মূল ব্যবহার ছিল গাছের গুড়ি টানা ।  গত শতকের প্রথমে বাংলায় হাতির অস্তিত্ব প্রায় শূন্যের কোঠায় নেমে আসায় ইংরেজরা হাতি ধরার কার্যক্রম বাংলা থেকে মায়ানমারে স্থানান্তর করে ।  
বিরক্তিকর স্তন্যপায়ী প্রাণী 
বানর 
বানর হচ্ছে একমাত্র বৃহদাকারের স্তন্যপায়ী প্রাণী যা গত চারশ বছর ধরে ঢাকায় যে শুধু বসবাস করছে তাই - ই না এমনকি আজকেও এই কংক্রিট অরণ্যে মানুষের গমগমে ভিড়ের মাঝেও তারা টিকে আছে ।  রেসাস বানর হচ্ছে একমাত্র বানর যারা পুরনো ঢাকার ছাদে এবং শহরের আরেক প্রান্তে অবস্থিত ক্যান্টনমেন্টে এখনো টিকে আছে ।  বানর পরিবারের অন্য যে সদস্য গত শতকেও ঢাকায় বিচরণ করত তা হচ্ছে মুখপোড়া হনুমান ,  অবশ্য সমস্ত Langurকেই বাংলায় হনুমান বলা হয়ে থাকে ।  সংখ্যায় অনেক বেশি ,  স্বভাবে সাহসী এবং মন্দিরগুলোতে পালিত হবার কারণে বানররা মাঝে মাঝে অসতর্ক মানুষের হাত থেকে খাবার ছিনতাই ও চুরি করার দুঃসাহসও দেখায় ।  শহরের ভিতরের ও আশেপাশের বাগান নষ্ট করার জন্যও তাদের দায়ী করা হয় ।  যদিও সেটা নিয়ে খুব একটা উচ্চবাচ্য শোনা যায় না ,  এবং ঢাকা শহরকে বানরমুক্ত করার প্রচেষ্টা কঠোর ভাবে কখনোই চালানো হয় নি ।  

বাগানে হামলার অভিযোগের শিকার বানরেরা এই মহীরুহশূন্য পরিবেশের মন্দিরের প্রাঙ্গণে অথবা সব্জিবাজারে টিকে থাকতে পারে ,  কিন্তু হনুমানদের জন্য বড় গাছ অত্যাবশ্যকীয় ।  প্রতিবারই ভূমিতে খাদ্য সংগ্রহের ঝুঁকিপূর্ণ কাজ শেষেই তাদের গাছের নিরাপদ আশ্রয়ে ফিরে যাওয়া প্রয়োজন ।  ক্রমবর্ধমান শহরের  বন ছেঁটে একেবারে অদৃশ্য করে ফেলার মত্ততার পাল্লায় হনুমানেরাও চলে যায় ঢাকা ছেড়ে ।  উনিশ শতকের মাঝামাঝি থেকে হনুমানশূন্য ঢাকায় বানরদের একক করুণ রাজত্ব শুরু হয় ।  
বৃহত্তর সিলেটের মাধবপুর ,  চট্টগ্রাম এবং পার্বত্য চট্টগ্রামের বনে তাদের দর্শন মিলে ।  এছাড়া বাংলাদেশে এখনো দেখা যায় ধূসর হনুমান এবং চশমাপড়া হনুমানের ।  সারা দেশে হনুমানদের খুব ক্ষুদ্র এক দল আজও যশোর ও কুষ্টিয়ার কয়েকটি গ্রামে টিকে আছে ।  
শেয়াল ,  খেঁকশিয়াল
 বিগত চার শতাব্দী ধরে ঢাকা মহানগরীতে এবং এর আশেপাশে  Canidaeপরিবারের যে দুইটি প্রাণী দেখা যায় তারা হচ্ছে  পাতিশিয়াল  ( Asiatic Jackal )  ও খেঁকশিয়াল  ( Bengal Fox )  ।  পাতিশিয়াল মানুষের কাছের সবচেয়ে পরিচিত স্তন্যপায়ী শিকারি প্রাণী বলেই পরিচিত বহু বছর ধরে ।  যদিও মরাখেকো এবং পোষা মুরগী ও গবাদিপশুর ভক্ষক হিসেবে তার দুর্নামই সর্বজন বিদিত ।  একইসাথে অতি চতুর বলে পরিচিত হওয়ায় শিয়ালের ধূর্ততার নানা গল্প আমাদের লোকগাঁথা ও রূপকথায় মেলে ।  পাতিশিয়ালেরা নিশাচর এবং আঁধার ঘনিয়ে আসার পরেই বিচরণ শুরু করে ,  যদিও গোধূলি লগ্নের সাথে সাথেই বিকট চিৎকার এবং সারা রাতে কয়েকবার ডাক দিয়ে তার অস্তিত্বের জানান দেয় ।  যে কোন একটি শিয়াল ডাকার পরপরই দলের বাকিরা সেখানে পাল্লা দিয়ে যোগ দেয় ,  মনে হয় শুরুর সেই ডাকটি যেন ছিল কোন প্রলম্বিত দীর্ঘ সুর মূর্ছনার শুরুর আহবান মাত্র ।  যদিও দীর্ঘ ও জোরালো ডাকের মোচ্ছব শেয়ালকে মানুষ সমাজে আদরণীয় করতে পারে নি কখনোই ।  

পাতিশিয়াল  ( Asiatic Jackal )  
গত কয়েক শতকে ঢাকাতে পাতিশেয়ালের সংখ্যা নিঃশেষ হয়ে গেছে ।  মানুষ তাদের যতই চালাক বলে অভিহিত করুক ,  প্রায় কুকুরাকৃতির একটি মাংসাশী প্রাণীর পক্ষে এই বিটুমিন - কংক্রিটের নগরে টিকে থাকার মত খাদ্য সংস্থান করা অসম্ভব বলেই মনে হচ্ছে ।  বরং শহরতলীর কোন প্রান্তরে ইতস্তত বিচ্ছিন্ন শেয়াল দেখলেই মানুষ উল্টো অবাক হয়ে চেয়ে থাকে এককালের বহুল পরিচিত জীবটির দিকে ।  
পাতি শিয়ালের তুলনায় খেঁকশিয়াল অনেক ছোট ,  আদরণীয় ,  নিরিবিলি ,  লাজুক এক প্রাণী ।  বড় আকারের জাতভাইটির মতই সেও মানববসতির আশেপাশে মাটিতে গর্ত খুঁড়ে বাস করে ,  পচা - গলা মৃতদেহ খায় ,  সুযোগ পেলে মুরগী ধরে ।  যদিও এই কাজটি সে পাতিশেয়ালের তুলনাই খুব কমই করে থাকে ।  আসলে খেঁকশিয়ালের মূল খাদ্যতালিকায় আছে ছুঁচো ,  ইঁদুর ,  নেংটি ইঁদুর পোকামাকড় ,  ফলপাকুড় ।  উইয়ের ঢিবি থেকে শুরু করে তরমুজের ক্ষেত সবই খেঁকশিয়ালের প্রিয় খাবারের জায়গা ।  বাঙালি জীববিজ্ঞানীদের জন্য গর্বের বিষয় হচ্ছে এই প্রাণীটির বৈজ্ঞানিক নামকরণ করা হয়েছে বাংলার নামে ,   Vulpes bengalensis ,  যদিও তা প্রিয়দর্শন ক্ষুদে প্রাণীটি বুনো পরিবেশে টিকে থাকার জন্য বিশেষ কোন সহায়ক হয় নি ।  ঢাকা নগরীর কোথাও খেঁকশিয়াল টিকে নেই এবং সারা দেশেই এর অবস্থা বিপন্ন ।  
গন্ধগোকুল ও বেজি
গত কয়েকশ বছরে ঢাকার বাসিন্দাদের মাঝে বেশ কয়েক ধরনের  Viverridae গোত্রের প্রাণী ছিল  (  ছোট আকৃতির মাংসাশী প্রাণী যাদের পা খাটো ,  শুন্ড লম্বা এবং লেজ রোমশ দীর্ঘাকৃতি )  ।  বিশেষ করে গন্ধগোকুল , খাটাশ ও বেজি এই পরিবারের তিন সদস্য যারা ঢাকায় বসবাস করে আসছে দীর্ঘকাল ধরে ।  ডোরাকাটা শরীর ও রিংওয়ালা লেজের খাটাশকে বরাবরি শহরের অনিষ্টকারী এক প্রাণী হিসেবে ধরা হত যাকে রাতের আঁধারে না গোধূলিলগ্নে নিজ আশ্রয় ছেড়ে মানুষের পোষা প্রাণী বিশেষ করে মুরগী ও কবুতর ধরতে দেখা যেত ।  কিন্তু মানুষ জানত না যে খাটাশ আসলে অনিষ্টকারী প্রাণীদের জন্য এক দুর্দান্ত জল্লাদ ,  যে নানা ধরনের ইঁদুর ,  ছুঁচো ও পোকামাকড় খেয়ে এলাকা সাফ রাখে ।  লাজুক ,  নিভৃতচারী ,  ক্ষুদে প্রাণীটি যে কোন ধ্বংসাবশেষ বা অব্যবহৃত অংশ পেলেই সেখানে আস্তানা গাড়ে এবং সেই আবাসন দুর্গ থেকেই সমস্ত আক্রমণ চালায় ।  যদিও সেই এলাকার মানুষ এর চলাচলের পথে মামুলি ফাঁসের ফাঁদ অথবা মুরগীর কুঠুরির সামনে বড় ইঁদুর মারার ফাঁদ দিয়ে সেই হামলার ইতি টানে ।  
 ঢাকার আরেক ধরনের  Civet ছিল গন্ধগোকুল ,  যার ইংরেজি নামের সাথে যতই তাল থাকুক সে খাটাশের মতই এক মাংসাশী প্রাণী ।  জাতভাইটির মত তারও মানুষের পোষা মুরগীর উপরে হামলা চালানো ইতিহাসের কারণে ক্ষতিকর ,  অনিষ্টকারী প্রাণীর তকমা জুটেছে ।  সাধারণত এরা তাল গাছ দিবাকালীন আশ্রয়স্থল এবং বাচ্চা বড় করার নার্সারি হিসেবে ব্যবহার করে ।  অবস্থাদৃষ্টে কোন ধ্বংসাবশেষ বা পুরনো গাছের ফাঁপা গুড়ি পেলে তাতেও নিবাস গাড়তে দ্বিধা বোধ করে না ।  ঢাকার মানুষেরা অবশ্য খাটাশ ও গন্ধগোকুলের মাঝে তফাৎ করতে পারে না এদের প্রায় একই রকম আকৃতি ,  গড়ন ও স্বভাবের কারণে ।  যদিও চামড়া দেখেই তাদের পার্থক্য বোঝা সম্ভব ,  গন্ধগোকুলের রোমশ চামড়া গাঢ় ধূসর বর্ণের ,  মাঝে ফোঁটা ফোঁটা আর লেজে কোন রিং নাই ।  তবে সবচেয়ে বড় পার্থক্য এর বিশেষগ্রন্থি ,  শত্রুর উপর নিক্ষেপের জন্য দুর্গন্ধযুক্ত তরল থেকে সঞ্চিত থাকে ।  এই নাছোড়বান্দা প্রাণীগুলো কয়েকশ বছর বীরদর্পে বিচরণ করে বেড়ালেও আজ গুটিকয়েক হয়ত টিকে আছে গোপন কোন বাসযোগ্য স্থানে ।  
খাটাশ এবং গন্ধগোকুলেরা নিশিতে শিকার চালিয়ে যায় কিন্তু তাদের নিকটাত্মীয় বেজি একই কাজ করে দিনভর ।  তাদের মধ্যে আরেক উল্লেখযোগ্য পার্থক্য হচ্ছে অন্যরা গাছে চড়তে পটু কিন্তু বেজি আক্রান্ত হলেও গাছ বাইতে পারে না ।  বহু শতাব্দী ধরে দিবাকালীন দুই পরিচিত শিকারি হচ্ছে নকুল বা ছোট বেজি  ( Small Indian Mongoose )  এবং নেউল বা বড় বেজি  ( Common Mongoose )  যদিও দুইটাকেই মানুষ বেজি বলেই ডাকে এবং তাদের পার্থক্য নিয়ে যে খুব ওয়াকিবহাল তাও নয় ।  বেজিরা তাদের ধারালো নখর দিয়ে তৈরি মাটির গর্তে বাস করে এবং যতদিন তাদের খাওয়ার মত সাপ ,  ইঁদুর ,  পোকা থাকে ততদিন মানববসতির খুব কাছাকাছি টিকে থাকতে পারে ।  পোষা হাঁসের বাচ্চা আর মুরগীর ছানাও তাদের ভোজ্য তালিকায় অংশ নেয় মাঝেসাঝে ।  নকুল একটু ছোট আকৃতির হয় ,  দীর্ঘ দেহ ,  লেজের শেষ প্রান্ত রোম ছাড়া দেখে লাজুক প্রাণীটি চেনা যায় ।  কোন অজানা কারণে অন্য বেজিটির তুলনায় নকুল অনেক বেশি বিরল শহর এলাকায় ।  তবে শহরের ক্রমবর্ধমান খাদ্য সংকটের কারনেও হয়ত অপেক্ষাকৃত বিশালদেহী নেউলের কাছে তার পরাজয় মেনে স্থান ছেড়ে দিতে হচ্ছে ।  

নেউল বা বড় বেজি  ( Common Mongoose ) 
নেউল সাধারণত বেশ বড় আকারের হয় ,  সাহসী প্রাণীটির পেছনের পা লোমহীন ,  লেজের শেষাংশ সাদা লোমে আবৃত থাকে ।  এটি শহরের অনাকাঙ্ক্ষিত PEST বৃশ্চিক ,  ব্যাঙ ,  ছুঁচো ,  ইঁদুর ,  সাপ ইত্যাদি খেয়ে থাকে ।  বলা হয়ে থাকে নেউল নানা বিষধর সাপ এমনকি গোখরাকেও লড়াইয়ে পরাস্ত করতে পারে ,  যা তাকে মানুষের কাছে কিছুটা হলেও পছন্দনীয় প্রাণীতে পরিণত করেছে ।  যদিও নেউলের খাদ্যতালিকায় আরও রয়েছে পোষা পাখি ,  হাঁসের বাচ্চা ,  অসতর্ক মুরগীর ছানা ইত্যাদি ।  বুনো খাদ্যের যোগান কমে গেলে নেউল মানুষের পালা প্রাণীর উপরেই বেশি নজর দেওয়া শুরু করে ফলে অবধারিত ভাবেই লড়ুয়ে কোবরা - শিকারি হিসেবে তার জনপ্রিয়তায় কিছুটা ভাটা পড়ে ।  মানুষের পাতা ফাঁদ এবং জালের কারণে বেজির সংখ্যা হ্রাস পেলেও খাটাশ ও গন্ধগোকুলের মত ভয়াবহ হারে নয় ।  উদ্যমী প্রাণীটি শিকারে দারুন কুশলতার পরিচয় দিয়ে ঢাকার অনেক স্থানেই ভালভাবে টিকে আছে ।  
ইঁদুর
ঢাকা শহরে এখনও একটিও বাড়ি নেই যেখানে অন্তত এক প্রজাতির ইঁদুরও থাকে না ,  এবং গত চারশ বছরের ইতিহাসেও তাইই ছিল ।  যদিও চার শতাব্দীতে ঢাকার ভূদৃশ্যে বিপুল সব পরিবর্তন ঘটেছে এবং ইঁদুর বাদে প্রায় সব ধরনের বন্য প্রাণীই বিলুপ্ত হয়ে গেছে ।  যদিও গত কয়েকশ বছর ধরে ,  ঠিক বর্তমানের মতই তাদের বিনাশ করার নানা কৌশল কাজে লাগিয়েছে মানুষ ,  কারণ তারা ক্ষতিকর Paste ।  মনে হয় এই শহরে টিকে থাকার লড়াইয়ে তারাই সবচেয়ে নাছোড়বান্দা ও খাপ খাওয়ে নেয়াই পটু প্রাণী ।   ঢাকার বহুতল অট্টালিকা থেকে শুরু করে পূতিগন্ধময় বস্তি ,  সবখানেই কয়েক ধরনের ইঁদুরের বিস্তার ।  স্তন্যপায়ী প্রাণীদের মাঝে ইঁদুর  (  বিজ্ঞানীরা যাকে Muridae বলে থাকেন )  এক বিরল পরিবার ,  যাদের ক্ষেত্রে সংখ্যা হ্রাস ঘটছে না ।  
দুই ধরনের ব্যান্ডিকুট ইঁদুর ,  মেঠো ইঁদুর  ( Little Indian Field Mouse )  ,  ইঁদুর  ( Soft - furred Rat )  হচ্ছে বিগত কয়েক শতাব্দী ধরে ঢাকার মাঠ ,  বাগান ,  পতিত জমি ও বাঁধের বাসিন্দা ।   ব্যান্ডিকুট ইঁদুরেরা গর্ত খোড়া সম্ভব এমন যে কোন জায়গা বিশেষ করে ধানক্ষেত ,  সব্জি বাগান ,  বাঁধে বাস করে ।  তারা ওস্তাদ সাঁতারু ,  ফলে গর্ত পানিতে ভিজলে বা ভরে গেলে সাধারণত কোন সমস্যা হয় না ।  একধরনের ব্যান্ডিকুট ইঁদুরের  (  Lesser Bandicoot - Rat )  বৈজ্ঞানিক নাম রাখা হয়েছে বাংলার নামে -  Bandicota bengalensis ।  তাদের মতই মেঠো ইঁদুরও মাঠ ও বাগানের গর্তের বাসিন্দা ।  কিন্তু ইঁদুর  ( Soft - furred Rat )  মাঠে বাস করলেও যে কোন ভগ্নস্তূপেও থাকতে পারে ।  ইঁদুর পরিবারের এই সদস্যরা ঢাকায় অবস্থানের সোনালি দিনগুলো ফেলে এসে তার প্রান্তসীমায় বসবাসরত ।  

 (  Lesser Bandicoot - Rat )  
নেংটি ইঁদুর  (  House Mouse )  ,  গেছো ইঁদুর  ( Common House Rat )  অতীতের মতই আজও সদর্পে বিচরণ করে ঢাকাতে ।  Muridae পরিবারের এই দুই সদস্য আমাদের একান্ত আপনজনের মতই বাসগৃহে থাকে ।  তারা আমাদের খাদ্য ,  বস্ত্র ,  আসবাবপত্র ব্যবহার করে ,  যত্রতত্র বংশবৃদ্ধি করে ,  ছাদ ,  প্রাচীর ,  তাকে ঘুমায় ।  শত বছরে জীবনযাত্রা ও স্থাপত্যকলার ব্যপক পরিবর্তন শর্তেও ইঁদুর - মানুষের সম্পর্কের এমন কোন পরিবর্তন ঘটে নি ।  সেই মোঘল আমল ,  ইংরেজ আমল ,  পাকিস্তানি আমল অতিবাহিত করেও ইঁদুরেরা মানুষের আশেপাশেই বহাল তবিয়তে আছে ,  আমাদের পূর্বপুরুষদের বিরক্তি ও ঘৃণা তাদের হঠাতে পারেনি ঢাকা থেকে ।  

 ( Brown Rat ) 
সজারু ও খরগোশ
গত কয়েকশ বছর ধরে যে দুই তৃণভোজী প্রাণী রাতের ঢাকার বাগান আর শহরতলীর মাঠে অনাহুত ভাবে যথেচ্ছ ঘুরে বেড়াত তারা হচ্ছে সজারু এবং খরগোশ ।  দুই দলই খাবারের সন্ধানে খুঁজে ফিরত রসালো পাতা ,  মূল ,  ডাঁটা ,  ফুল ,  ফল ,  বীজ ।  মানুষের বাগান তাদের কাছে উৎকৃষ্ট ভোজসভার স্থান ,  সজারুদের নিয়মিত রাতকালীন আক্রমণের বিরুদ্ধে ফসলের ক্ষেত আর সাজানো বাগানে কোন প্রতিরোধ ছিল না বললেই চলে ।  এই নিশাচরেরা যে কোন বেড়া ভেদ করে যেতে পারত ,  আর কোন বেড়া অভেদ্য হিসেবে দেখা দিলে স্রেফ সুড়ঙ্গ খুঁড়েই অনুপ্রবেশ করত ।  ফাঁদে খুজে পেতে এবং এড়িয়ে যেতেও তারা যথেষ্টই পটু ছিল ।  পাহারারত কুকুরেরা এই অনাকাঙ্খিত লুটেরাদের ধরার চেয়ে মালিকদের জাগিয়ে রাখতেই বেশী ব্যস্ত ছিল ।  সজারু অসম্ভব দ্রুততার সাথে পিছন ফিরে তার বিষাক্ত কাঁটা উচিয়ে আক্রমণরত কুকুরকে মারাত্মক রূপে আহত করতে পারে ,  তাই অভিজ্ঞ কুকুর মাত্রেই সজারুর কাঁটার ঝমঝম শব্দ পাওয়া মাত্রই স্থাণু হয়ে তাদের এড়িয়ে যেত ।  বিষাক্ত কাঁটার ফলে অন্যান্য শিকারি প্রাণীর কবল থেকেও তারা নিরাপদ ছিল ,  কিন্তু মানুষের চাহিদার কারণে বাগান উধাও হয়ে ভবন উঠতে থাকলে মূলত খাদ্যাভাবেই সজারুরা নিশ্চিহ্ন হয়ে যায় ।  বিংশ শতাব্দীর প্রথমার্ধেই ইট - পীচের রাজত্ব বিস্তারের কারণে ঢাকা সজারুশূন্য হয় । 
নিজেদের আত্মরক্ষার জন্য খরগোশদের বিষাক্ত কাঁটা বা কোন ধারালো অঙ্গই ছিল না ।  বরং টিকে থাকার লড়াইয়ে তার সম্পদ ছিল সতর্কতা ,  শারীরিক জোর ও  উচ্চমাত্রার প্রজনন ক্ষমতা ।   ঘাস ও অন্যান্য ছোট উদ্ভিদখেকো প্রাণীগুলো ঘাসেরই গর্তে বাস করত ।  অসংখ্য বাচ্চা লালনের জন্য সেগুলো চমৎকার জায়গা  !  খরগোশের প্রজনন হত সারা বছরই ,  যদিও ঘাস বেড়ে ওঠার সময়ে বাচ্চার সংখ্যা বেড়ে যেত ,  সেই সাথে  বাচ্চাদের যত্নের পরিমাণও ।   মানুষ ছাড়াও এই নিরীহ তৃণভোজীদের অনেক শত্রু ছিল ।   উম্মুক্ত ঘাস প্রান্তর এমন অসহায় প্রাণীর জন্য এক ঝুঁকিপূর্ণ স্থান ,  যেখান দিনে চক্কর দিতে বেজি আর ঈগল এবং রাতে প্যাঁচা এবং শেয়াল ।  যদিও সবচেয়ে ক্ষতিকর বিষয়টি ছিল ঘেসো জমিও উধাও হয়ে যাওয়া ।  এই নগরে আজ এমন কোন ময়দান নেই যেখানে ঘাস বুনো ভাবে বাড়তে পারে এবং খরগোশেরা সেখানে বাড়ী বানায় ।  খরগোশ বর্তমানে বাংলাদেশের এক বিপন্ন প্রাণী । 
বাদুড়
বিগত শতাব্দীগুলোতে গোধূলি লগ্নের ঢাকার আকাশ থাকত উড়ন্ত স্তন্যপায়ী প্রাণীদের রাজত্ব ।  আঁধার নেমে আসলেই তাদের দেখা যেত ফলের বাগানগুলোতে ,  বা মানুষের আবাস গৃহে ঢুকে দিব্যি উড়ে বেড়াতে ,  কোথাও একটিবারও ধাক্কা না খেয়েই !  তারা হচ্ছে সেই অদ্ভুত দর্শন প্রাণী যাদের হাতের জায়গায় আছে হাড় ,  পেশী ও চামড়ার সমন্বয়ে গঠিত ছাতার মত অঙ্গ যা তাদের বাতাসে উড়ে বেড়াতে সাহায্য করে ,  বিজ্ঞানীদের তাদেরকে Chiroptera বলে অভিহিত করলেও আমরা তাদের বাদুড় ও চামচিকা বলেই জানি ।  অতীতে ঢাকায় বেশ কয়েক ধরনের এই উড়ুক্কু জীবেরা থাকত যারা তিমির ভেদ করে ওড়ার ব্যাপারে যথেষ্ট পারদর্শী ছিল ।  যদিও এখানে আমরা চার ধরনের উড়ন্ত স্তন্যপায়ী প্রাণীর কথাই বলব - 
অতীত – বর্তমান দুই কালেই ঢাকার সবচেয়ে বেশী দৃশ্যমান বাদুড় ছিল বড় বাদুড় বা চম্পা বাদুড়  (  Indian Flying Fox  )  ।  একমাত্র এই প্রজাতির বাদুড়ই লোকালয়ের মাঝে উম্মুক্ত গাছের ডালে দিনের বেলা আশ্রয় নেয় ।   বিশাল দল বেঁধে এরা উল্টো হয়ে সারাদিন ঝুলতে থাকে ,  দূর থেকে মনে হয় লণ্ড্রী থেকে কাপড় রোদে শুকানো হচ্ছে ।  বিশাল এক জোড়া চোখ দিয়ে এরা নিচের মানুষদের দিকেও নির্নিমেষে তাকিয়ে থাকে মাঝে মাঝে ।  নির্ভীক স্বভাব ও বিশালাকৃতির কারণেই এরা মনুষ্যসমাজে সবচেয়ে বেশী পরিচিত বাদুড় ।  সাঁঝবেলা এরা আশ্রয় ছেড়ে খাদ্যের সন্ধানে ফল গাছের দিকে যাত্রা শুরু করে ।   বাদুড় ফলপাকুড় খুবই পছন্দ করে ,  কাজেই শহরের ফলবাগানগুলোর বেশ ক্ষতিসাধন হয় তাদের দ্বারা ।  বিশেষ করে ভরা মৌসুমের ফলন্ত গাছগুলো ।  এই কারণেই শহরের সবচেয়ে ঘৃণ্য বাদুড় হিসেবেই তারা সুপরিচিত ছিল ।  বাগানের তদারককারীরা অনেক সময়ই লাঠি ,  জাল ,  বল্লম নিয়ে সারা রাত টহল দিতে বাদুড়ের ফলার রুখতে ।   তবে বিগত শতাব্দীর মধ্য ভাগ থেকেই ক্রমবর্ধমান জনসংখ্যার আবাসন সৃষ্টির জন্য  ব্যপক পরিমাণে গাছ উজাড় করে বাসগৃহ নির্মাণ শুরু হলে বাদুড়  – মানুষের সেই নৈশযুদ্ধের কথা ইতিহাসের অংশে পরিণত হয় ।  আজ ঢাকাতে খুব অল্প সংখ্যায় এই বিশালদেহী ফলখেকো বাদুড়েরা টিকে আছে । 

 ( Indian Flying Fox ) 

Indian Flying Fox - এর চেয়ে ক্ষুদ্রাকৃতির অন্যান্য  উড়ুক্কু নিশাচরদের ভরে রাখত ঢাকার আকাশ ,  বিশেষ করে  ডাইনি বাদুড়  (  Greater False Vampire  )  ,  ক্ষুদে চামচিকা  ( Coromandel Pipistrtelle )  ,  বামণ চামচিকা  ( Least Pipistrtelle )  ।  তারা সাধারণত পরিত্যক্ত ভবনের নানা আঁধার কোণায় লুকিয়ে থাকত ,  রাতে মূলত পোকা ভক্ষণ করতেই বাহির হত এবং মানুবরাজ্যের জন্য খুব কম সমস্যারই তৈরি করত ।  এদের মধ্যে ডাইনি বাদুড় ছিল সর্ববৃহদাকৃতির ,  যাদের খাদ্যতালিকায় ছিল ঝিঁঝিঁ পোকা ,  ব্যাঙ ,  মাছ ,  গিরগিটি ,  পাখি ইত্যাদি ।  

ডাইনি বাদুড়  (  Greater False Vampire  ) 
চামচিকা  ( Pipistrtelle ) রা মূলত ক্ষুদে পোকা যেমন গুবরে পোকা ,  মথ ,  মশা ইত্যাদি খেয়েই জীবনধারন করত ।  চামচিকা শব্দটি অবশ্য খুব চিকন লোককে অভিহিত করার সময়ও ব্যবহার করা হয় ।  পোকামাকড়ের আধিক্যের জন্য চামচিকারা মানুষের আবাস বিশেষ করে আলোজ্বলা রুমেও প্রবেশ করে খাদ্যর অন্বেষণে ।  অতিমাত্রায় রাসায়নিক কীটনাশক ব্যবহারের কারণে যেহেতু পোকারাই উজাড় হয়ে গেছে প্রকৃতি থেকে ,  তাই পতঙ্গভূক চামচিকারাও নেই হয়ে গেছে আমাদের পরিবেশ থেকে । 
আদরণীয় স্তন্যপায়ী প্রাণী

হরিণ
গত শতাব্দীগুলোতে ঢাকার সমস্ত বুনো প্রাণীই যে এর নাগরিকদের কাছে ভয়ংকর ক্ষতিকর ছিল তা নয় ,  বেশ কিছু জন্তু তাদের প্রিয়দের তালিকায়ও ছিল ,  বিশেষ করে হরিণ ছিল সেই প্রিয় জন্তুদের তালিকার শীর্ষে ।  ঢাকার ছড়ানো বন ,  বাদা ,  ঘাসের প্রান্তরে ছিল চিত্রল হরিণ ,  মায়া হরিণ ,  বারশিঙ্গা ও সাম্বার হরিণের বিশাল পাল ।  মায়া হরিণ হচ্ছে সবচেয়ে দৃঢ় ও ক্ষুদ্রাকৃতির হরিণ ,  মানুষ তাঁকে খুব একটা প্রিয়দর্শন মনে করত না এবং জাঁকালো শিঙের অভাবের কারণে শিকারীরাও মায়া হরিণ শিকারের ব্যাপারে বেশী উৎসাহী ছিল না ।  

 ( মায়া হরিণ ) 
চিত্রল হরিণ ছিল আরেকটু বড় আকৃতির ,  বর্ণীল ,  রাজকীয় দর্শন হরিণ ,  যাদের আছে গাছের ডালের মত ছড়ানো শিং ।   দলবদ্ধ ভাবে এরা চলাচল করে এবং প্রায়ই ফসলের মাঠে খাবারের সন্ধানে নেমে পড়ত ।  হরিণের প্রাদুর্ভাব থাকলে সেই অঞ্চলের কৃষকেরা কুকুর রেখে হরিণ শিকার করত বা তাড়িয়ে দিত ।  বারশিঙ্গা ছিল বৃহৎ আকৃতির হরিণ ,  আর সম্বর একেবারে দানবীয় ।  যদিও এদের খুব অল্প সংখ্যায় দেখা যেত । 

 ( চিত্রল হরিণ ) 
শুধুমাত্র প্রিয়দর্শন ও দৃষ্টির কারণেই নয় ,  সুস্বাদু মাংস এবং চামড়ার কারণেই ঢাকার নাগরিকদের কাছে হরিণের বিশেষ কদর ছিল ।  ধনী ব্যক্তিরা তাদের বাড়ী হরিণের শিং ,  চামড়া ও স্টাফ করা মাথা দিয়ে সাজাতে ভালবাসতেন ।  হরিণ শিকারের সাথে দেশী - বিদেশী সবাই - ই জড়িত ছিলেন ।  হরিণ শিকার ছিল অপেক্ষাকৃত সহজতর এবং ঝুঁকিমুক্ত ।  পাশ্চাত্যের শিকারিরা যখন বন্দুক ব্যবহার করত ,  দেশীরা ব্যবহার করত জাল এবং ফাঁদ ।   ডালা শিকারি নামের একদল পেশাদার শিকারি রাতের অন্ধকারে হরিণের চোখে টর্চের আলো ফেলে হতচকিত করে শিকার করত ।  টর্চের নিচে ধরে রাখা ডালা বা ঝুড়ি ,  যার আড়ালে তারা আত্মগোপন করত ,  থেকে তাদের নাম এসেছিল ।  দীর্ঘ দিন ধরে চলে আসা এই শিকার হরিণের সংখ্যার উপরে প্রভাব ফেলতে শুরু করে ।  বিশেষ করে তৃণভূমি ,  বাদা ও জঙ্গল উজাড় করে ক্রমবর্ধমান শহরের চাপে ।   ১৯১০ – ১৯২০ এর মাঝেই ঢাকার শেষ বুনো হরিণগুলো শিকার করা হয় পল্টন ,  মিরপুর ,  কুর্মিটোলা ও কাসিমপুরে ।   বর্তমানে ঢাকার ২০০ কিলোমিটারের মাঝেও কোন হরিণ বাস করে না ।  প্রকৃতিতে চিত্রল হরিণ এবং মায়া হরিণ শুধুই সুন্দরবনে থাকে এবং মায়া হরিণ কিছু সীমান্তঘেঁষা পাহাড়ি বনে থাকে ,  সাম্বার প্রায় বিলুপ্তির মুখোমুখি আর বারশিঙ্গা নাই হয়ে গেছে বাংলাদেশ থেকে অনেক আগে । 

 ( সাম্বার ) 
ভোঁদড়
বাংলাদেশের মানুষের কাছে ভোঁদড় খুবই আদুরে একটি প্রাণী ।  আগের শতাব্দীর বাসিন্দাদের কাছে এর ব্যতয় ছিল না ।  ভোঁদড় বিষয়ে অতীত ও বর্তমানের মাঝে পার্থক্য হচ্ছে তাদের সংখ্যা ,  তাদের জনপ্রিয়তা নয় ।  বর্তমানে বাংলাদেশের ভোঁদড়ের দর্শন পাওয়া অতীব দুর্লভ ঘটনা ,  এমনকি সুন্দরবনের মত স্থানে যেখানে তাদের আবাস ,  অথচ প্রাচীন ঢাকার বাসিন্দাদের কাছে এ ছিল নিত্য নৈমিত্তিক ঘটনা ।  সপ্তদশ শতাব্দীর ঢাকা ছিল অসংখ্য নদী ,  নালা ,  জলা ,  পুকুর ,  মৌসুমি ডোবার এক বিস্তৃত নেটওয়ার্ক ঘেরা ।  সেই জলরাজ্যে ছিল ভোঁদড়দের রাজত্ব ।  জলের অস্তিত্ব থাকলেই বলা চলে সেখানে ভোঁদড় দেখা যেত ।  তিন ধরনের ভোঁদড় দেখা যেত  Oriental Small - clawed Otter ,  Indian Smooth - coated Otter ,  Eurasian Otter ।   এদের মাঝে ইউরেশিয়ান নিশাচর শিকারি হবার কারণে মানুষের কাছে কিছুটা অপরিচিতই ছিল ।  কিন্তু বাকিদের দেখা দিনের আলোতেই মিলত । 

 ( Oriental Small - clawed Otter ) 
Oriental Small - clawed Otter ছিল এই তিন জাতের মাঝে সবচেয়ে ক্ষুদ্রাকৃতির এবং সংখ্যাতেও বেশী ।  অগভীর জলের বাসিন্দা এই ভোঁদড়ের খাদ্যতালিকায় ছিল শামুক ,  কাঁকড়া ,  ঝিনুক ইত্যাদি ।  খাবারের ছিল ব্যপক প্রাচুর্য ,  এবং সেই খাবারে ভাগ বসানোর মত প্রাণীর সংখ্যাও ছিল নাই বললেই চলে ।  দলবদ্ধ ভাবে চলাচলরত ভোঁদড়েরা প্রায়ই নিজেদের মধ্যে যোগাযোগ রক্ষা করে চলে ।  সামনের দুই পা দিয়ে আঁচড়ে আঁচড়ে মাছ ধরার দৃশ্য মানুষের মাছ ধরার দৃশ্যই মনে করিয়ে কৌতুককর পটভূমির অবতারণা করে ।  ভোঁদড়েরা ভূমিতে গর্ত খুড়ে তা  বিশ্রাম ,  লুকানো এবং প্রজননের কাজে ব্যবহার করে ।  সংখ্যাবৃদ্ধির জন্য যাবতীয় পরিবেশই তাদের ছিল ,  এবং প্রকৃতিতে তাদের এমন কোন শত্রু ছিল না যাদের মাধ্যমে তাদের জনসংখ্যা হ্রাস পেতে পারে । 
Indian Smooth - coated Otter নদী ও হ্রদের গভীর পানিতে বসবাস করে ,  এরা মূলত মাছখেকো ।  তারা দলবদ্ধ ভাবে শিকার করে এবং একসাথে মাছ তাড়িয়ে শিকার করে ।  জেলেরা ভোঁদড়দের মাছ ধরার দক্ষতা খেয়াল করে পোষা ভোঁদড়দের মাছ তাড়িয়ে জালে নিয়ে ফেলার কৌশল শিখিয়ে তাদের পেশাতে ব্যবহার করে ।  এখনও নড়াইলের ধীবর সম্প্রদায় এইভাবে ভোঁদড়দের পালন করে ।  তারা ভদ্রদের ধাইড়া বলে অভিহিত করে ,  বাংলাতে অবশ্য উদবিড়ালও খুবই পরিচিত একটি নাম ।  জেলেদের ব্যবহৃত সেই ভোঁদড়গুলো অবশ্য বুনো অবস্থা থেকে সংগৃহীত নয় ,  বরং প্রজন্ম থেকে প্রজন্মান্তরে ঘরে বড় হওয়া ভোঁদড় সম্প্রদায় যারা মাছ ধরতে সাহায্য করে । 
 বাংলাদেশে ভোঁদড়দের অস্তিত্ব অবশ্য জেলেদের জন্য হুমকির সম্মুখীন হয় নি ,  বরং সমস্যা হয়েছে ব্যবসায়ীদের কাছ থেকে ।  অষ্টাদশ শতাব্দীতে ভোঁদড়ের চামড়া রপ্তানিযোগ্য পণ্য বলে গণ্য শুরু হয় ।  শিকারিরা যেখানেই ভোঁদড় দেখে সেখানেই শিকার শুরু করে ।  পোষা ভোঁদড়দের ব্যবহার করে বুনো ভোঁদড়দের বাহির করত তাদের আস্তানা থেকে ।  ফ্যাশনেবল পোশাক নির্মাণে ব্যবহারের জন্য চামড়া সরবরাহের তাগিদে আবিস্কার করা হয় নানা কৌশল ।  হাজার হাজার ভোঁদড় এই ভাবে হত্যা করে চামড়া চীনে রপ্তানি করা হয় ।   ফলে জলদি ময়মনসিংহ ,  ফরিদপুর ,  সিলেটের মত ঢাকাও ভোঁদড়শূন্য হয়ে পরে ।  হরিণের মত আজ ঢাকার আশেপাশের ২০০ কিলোমিটারের মধ্যে ভোঁদড় যায় না ।  এবং ভোঁদড়ের সমস্ত প্রজাতিই বাংলাদেশে সংকটাপন্ন ও বিলুপ্তির মুখোমুখি । 
শুশুক
গাঙেয় শুশুকের সম্পূর্ণ দেহ মানুষ দেখতে না পারলেও মানুষের ভালবাসা অর্জন করেছে সে অনায়াসে ।  এরা সারা জীবনই নদীর ঘোলা জলের আড়ালে অতিবাহিত করে ।  কেবলমাত্র নিঃশ্বাস নেবার জন্য উপরে ওঠার সময় এর সিক্ত কালচে দেহের কিছু অংশ দেখা সম্ভব হয় মানুষের পক্ষে ।  ফলে কেমন তাদের নিঃশ্বাস নেওয়া দেখা সম্ভব হলেও তাদের সাঁতার ,  শিকার ,  সঙ্গম ,  বাচ্চার জন্মদান প্রক্রিয়া এবং লালন করা চাক্ষুষ করা সম্ভব হয় না ।  সারা বিশ্বের মানুষের কাছেই শুশুক এক আদরণীয় প্রাণী ।   গত চারশ বছরে ঢাকার নদ - নদীতে হাজারো শুশুক দেখা যেত ।   এদের কোন প্রাকৃতিক শত্রু ছিল না ,  এবং ভোঁদড়ের মত  যথেচ্ছ শিকারের সম্মুখীন হয় নি ,  যার জন্য সকল কৃতিত্ব চামড়া ব্যবসায়ীদের প্রাপ্ত ,  যারা শুশুকের চামড়া কদরের সাথে গ্রহণ করে নি ।  তারপরও শুশুকের জনসংখ্যাও সমপরিমাণে হ্রাস পেয়েছে মূলত শিল্প কারখানার বর্জ্য পানিতে ফেলার জন্য ।  বিংশ শতাব্দীর শেষ অর্ধে শুশুকের সংখ্যা রাতারাতি হ্রাস পায় ,  সারা বিশ্বে এদের সংখ্যা বর্তমানে ৫০০০এরও কম । 
 
সরীসৃপ
ভয়ংকর সরীসৃপ
সাপ
অতীতের ঢাকায় সাপ ছিল বাঘের মতই একই সাথে বাস্তবে ও গল্পগাঁথার প্রাণী ।  শহরের সর্বত্রই মানুষ সাপ এবং সাপের প্রতি ভয় নিয়ে বাস করত ।  শুধুমাত্র বন ,  জঙ্গল ,  জলা আর প্রান্তরই নয় ,  প্রতিটি বাড়ী ,  মন্দির ,  ফুটপাত ,  বাগান ও গোরস্থান ছিল সাপের আবাসস্থল ।  সৌভাগ্যক্রমে তাদের অধিকাংশই বিষধর ছিল না । 
কিন্তু পুরাণের সাপেরা এমন ছিল না ,  তারা ছিল সর্বদাই ভয়ংকর ।  তারা শুনতে পারত এবং মানুষের সঙ্গীতের বিশেষ ভক্তও ছিল ,  মানুষকে সম্মোহনে পটু ,  মানুষের মত পানাহার এবং বাতাসে উড়তেও পারত ।  ঢাকার ছিল সাপুড়েদের বিশাল দল যারা সাপ ধরতে ,  খেলা দেখাতে এবং কল্পকথার সাপের গল্প বলতে পারঙ্গম ছিল ।  গল্পের সাপেরা আজও ঢাকায় বহাল তবিয়তে আছে ,  আসলে বাস্তবে সাপদের চেয়ে তাদের সংখ্যায় এখন অনেক বেশী ।  বর্তমান ঢাকা মহানগরীতে সাপদের টিকে থাকা খুবই কঠিন একটা কাজ ।  এখানে আমরা বিগত শতাব্দীর সবচেয়ে পরিচিত সাপগুলো নিয়ে কথা বলব - 

 ( Indian Rat Snake ) 
গত শতাব্দীর প্রথম দিকেও পল্টন ,  কুর্মিটোলাসহ ঢাকার অনেক জায়গা অজগর  (  Indian Rock Python )  এর নিবাস ছিল ।  আর  গোলবাহার অজগর থাকত  ( Reticulated Python  ) জঙ্গলে ও বাদায় ।  মানুষ তাদের সম্বন্ধে ওয়াকিফহাল ছিল না কারণ এরা মূলত বনে ,  জলাতেই থাকত এবং বুনো পশু শিকার করত ।  শুরে নাগরিকরা বরং ধারাজ সাপ  (  Rat Snake  )  ,  গোখরা  (  Cobra )   ,  শঙ্খিনী বা কাল কেউটে  (  Krait )   যারা মানুষের বেশ কাছাকাছি থাকত তাদের নিয়েই বেশী জানত । 

  ( Banded Krait )  
 যাদের সাথে মানুষের প্রতিদিনই মোলাকাত হত ,  এবং গবাদি পশুর সাথেও ,  ফলশ্রুতিতে মানুষ এবং পশু দুইই মারা পড়ত ।  অনেক মানুষই সাপের কামড়ে মারা যেতেন ।  সেই যুগে ডাক্তাররাও সাপে কাঁটা রোগীকে খুব ভাল চিকিৎসা দিতে পারতেন না ।   বরং ওঝা ও সাপুড়েদের ডেকে তন্ত্র মন্ত্র ,  পূজা ,  বা ভেষজ ঔষধের মাধ্যমে চিকিৎসা চলত ।  পুলিশ রেকর্ড ঘেতে দেখা গেছে উনিশ শতকের মাঝামাঝি পর্যন্তও বছরে ১৭ জন মানুষ সাপের কামড়ে মারা যেতেন ।  এখন এমন মৃত্যু অতি কম এবং শহরের প্রান্তসীমা থেকে অতি দূরে । 

কুমির এবং ঘড়িয়াল
সতের থেকে উনিশ শতকের ঢাকার নাগরিকেরা কুমিরের চেয়ে কুমিরের আক্রমণের খবর বেশী জানত ।  শহরের চারপাশের পানি কুমির ও ঘড়িয়াল থাকত ,  এবং কুমিরেরা আসলেই মাঝে মাঝে মানুষের উপর আক্রমণ চালাত ।  অধিকাংশ মানুষই অবশ্য কুমির ও ঘড়িয়ালের মধ্যে পার্থক্য করতে পারে না ,  এবং উভয়কেই কুমির বলে সম্বোধন করে ।   এবং মানুষের কাছে কুমির মানেই নিকটবর্তী নদী - জলার এক নরখাদক প্রাণী । 
মিঠা পানির কুমির ঢাকার চারিপাশের সমস্ত জলাতেই বাস করত ।  সাপের মত তারা লোকালয়ে বাস করত না ,  কাজেই মানুষের সেধে যেয়ে কুমিরের গ্রাসে পড়া সম্ভব ছিল না ।  কিন্তু বাঘের গল্পের মতই ,  কুমিরের চেয়ে কুমিরের গল্পই মানুষকে বেশী ভীত করত । 
দেশে অন্য অনেক জায়গার মতই মিঠা পানির কুমির ঢাকার চারপাশের জলাতে বাস করত ।  রোদ পোয়াবার সময় জেলেরা প্রায়ই তাদের দর্শন পেতেন ।  কাদার মধ্যে এর কাদারঙা শরীর অনেকদূর থেকেই চোখে পড়ত বিশালত্বের কারণে ।  তবে কিছুটা ডুবন্ত কুমির চিহ্নিত করা আবার বেশ কঠিন ।  কুমিরের আক্রমণের ঘটনা খুব একটা বিরল ছিল না কারণ সুন্দরবনের বাঘের মতই মিঠা পানির কুমিরও মানুষকে শিকার হিসেবেই দেখত ,  বিপদজনক ,  কিন্তু সুখাদ্য !  ঢাকা জেলার কুমিরের আক্রমণে হতাহতের অনেক ঘটনা ঘটত ।  ১৮৩৭ সালে পুলিশ রেকর্ড দেখায় যে ফি বছরই অন্তত ২ জন মানুষ কুমিরের আক্রমণে মারা যেত ।  প্রচুর কুমির নিধনের ফলে অধিকাংশ কুমিরই নাই হয়ে যায় প্রকৃতি থেকে ,  বাকীগুলোও উধাও হয়ে যায় বাসস্থানের অভাবে ।  আজকে শুধু ঢাকা নয় ,  সমগ্র বাংলাদেশের কোথাও মিঠা পানির কুমির নেই ,  একমাত্র খাঁচারগুলো বাদে । 

 ( কুমির ) 
অন্য কুমির যাকে ঘোট কুমির বলা হতো ছিল ঘড়িয়াল ।  দেখতে অনেকটা কুমিরের মত হলেও তাদের মধ্যে দৃশ্যমান অনেক পার্থক্য ছিল ।  বিশেষ করে এর লম্বা সরু  Snout  যা দিয়ে বড় প্রাণী ধরা সম্ভব ছিল না ।  এরা ছিল মূলত মাছখেকো এবং নদীর অপেক্ষাকৃত স্থির জলের অংশে অবস্থান করত ।  

 ( ঘড়িয়াল ) 
 কেবল মাত্র আত্মরক্ষার জন্যই এরা মানুষকে আক্রমণ করতে বাধ্য হত ,  যদিও মানুষের কাছে সেটাই ছিল অগ্রহণযোগ্য অপরাধ ।  কুমিরের মত ঘড়িয়ালও সন্ধান পাওয়া মাত্রই নিধন করা হত ।  এছাড়া পানি দূষণ এবং মাছের অভাবের ফলেও ঘড়িয়ালের সংখ্যা হ্রাস পেতে থাকে ।   বর্তমানে ঢাকা বা সমগ্র দেশের কোথাও ঘড়িয়ালের অস্তিত্ব চোখে পড়ে না ,  শুধুমাত্র ব্যতিক্রমী হিসেবে যমুনায় কয়েকটা ব্যতিক্রমী ঘড়িয়াল বাদে যারা সেই নদী পথে বাংলাদেশে প্রবেশ করে । 

গুইসাপ

বিগত শতাব্দীগুলোতে ঢাকাতে তিন ধরনের গুইসাপের সন্ধান মিলত যারা  Varanidae পরিবারের অন্তর্ভুক্ত ।   এরা ছিল  গুইসাপ  (  Bengal Monitor )  ,  সোনাগুই  (  Yellow Monitor )  ,  কালো গুই  (  Water Monitor or Ring Lizard )  ।  তাদের সহজে আলাদা আলাদা করে চিহ্নিত করা যায় না ,  ফলে সবগুলোই গুইসাপ নামেই পরিচিত ছিল ।   বিশ্বখ্যাত কমোডো ড্রাগন এই গুইসাপদের অতি নিকটাত্মীয় ।   যদিও সেই রকম বৃহদাকৃতির না হলেও মাঝে মাঝেই গুইসাপ আড়াই মিটার পর্যন্ত লম্বা হতে পারে ।   তাদের মধ্যে Bengal Monitor এর বৈজ্ঞানিক নামকরণ করা হয়েছে বাংলার নামে Varanus bengalensis । 
 

সোনাগুই  (  Yellow Monitor )  , 
মানুষের কাছে স্বাগত না হলেও গুইসাপেরা সাধারণত বসতবাড়ির উঠানেই থাকত ।   এর মোটেও বিষাক্ত বা ভয়ংকর জীব না ।  যদিও তাদের নোংরা এবং কুৎসিত বলেই মনে করা হয় ।  গোরখোদক এবং মড়াখেকো হিসেবে তাদের যথেষ্ট দুর্নামও ছিল ।  কয়েকটা আদিবাসী গোত্রের কাছে গুইসাপ অতি সুস্বাদু খাদ্য বলে গণ্য হত ।   শতাব্দীর পর শতাব্দী ধরে জলা ,  পুকুর ,  ডোবা এবং পরিত্যক্ত জমির আস্তে আস্তে দখল হয়ে যাওয়া ঢাকার গুইসাপেরা উধাও হয়ে যায় ।  এখন এই বিশাল মহানগরীর কোন কোন স্থানে খুবই অল্প সংখ্যায় এরা টিকে আছে নিজের দক্ষতায় এবং বেঁচে থাকার অদম্য ইচ্ছায় । 
ভক্ষণ উপযুক্ত সরীসৃপ
কচ্ছপ
কচ্ছপ হচ্ছে একমাত্র সরীসৃপ যা মানুষের খাদ্য হিসেবে ঢাকার কাঁচাবাজারগুলোতে গত চারশ বছর ধরে বিক্রি হয়ে আসত ।  মুসলমানদের কাছে অবশ্য কচ্ছপ হালাল বলে গণ্য নয় ,  কিন্তু অন্য অধিকাংশ ধর্মের অনুসারীদের কাছে কচ্ছপের মাংস এবং ডিম বিশেষ ধরনের খাবার হিসেবেই বিবেচিত হত ।  কচ্ছপের মাংস এবং ডিম গরীব জনগণের কাছে আমিষের সস্তা উৎস হিসেবে ব্যবহৃত হত ।  কচ্ছপের খোল এবং মাংস থেকে যক্ষ্মা ,  পাইলস ,  আগুনে পোড়া ,  ক্ষুধামান্দ্য ,  চোখের সমস্যা ,  সর্দি ,  ঠাণ্ডা ইত্যাদি নানা রোগের ঔষধ নির্মাণে ব্যবহৃত হত ।   ১৯৪৭ পর্যন্ত তাদের সংখ্যা বেশ ভালই ছিল ।  শহরের ভিতরে ও বাহিরে কচ্ছপ নিধন সমানে চলত ,  নিকটবর্তী জেলাগুলো থেকে কচ্ছপ ধরে ঢাকা পাঠানো হত খাদ্যসামগ্রী হিসেবে ।  বিশ শতকের শেষার্ধে দূর প্রাচ্যের দেশগুলোতেও কচ্ছপ রপ্তানি করা হত ।  এখন পর্যন্ত কচ্ছপ হচ্ছে ঢাকার একমাত্র সরীসৃপ যা ঢাকাবাসীরা স্রেফ খেয়েই বিলুপ্ত করে দিয়েছে । 
 বড়শি ,  জাল এবং বিশেষ ধরনের ফাঁদ ব্যবহার করে কচ্ছপ ধরা হত ।  মানুষ হাত দিয়েও অগভীর পানিতে তাদের ধরতে সক্ষম ছিল ,  অথবা পানির উপরে নিঃশ্বাস নেবার সময় ,  সঙ্গমের সময় ,  বা ডিম পাড়ার সময়ও ধরা হত ।  যে কচ্ছপটি মানুষ মূলত খেতো  তা হচ্ছে   Peacock - marked Softshell Turtle বা ধুম কাছিম ,  Ganges softshell Turtle বা খালুয়া কাছিম এবং  Spotted Flapshell Turtle  বা সুন্ধি কাছিম ।  এই তিন প্রজাতিই আজ শিকার এবং আবাসস্থল ধ্বংসের কারণে বিলুপ্তির সম্মুখীন ।  এছাড়া Paintd Roofed Turtle এবং Asiatic Softshell Turtle বা সিম কাছিম দেশের বিভিন্ন জায়গা থেকে ঢাকায় বিক্রির জন্য আনা হত ।  এই দুই প্রজাতিই আজ সারা বিশ্বে সংকটাপন্ন । 
 
পাখি

দৃশ্যমান পাখি
পাখির সংখ্যা এবং প্রজাতির সংখ্যা দুইই কয়েক শতাব্দী আগের ঢাকাতে আমরা আজ যা দেখতে পাই তাঁর চেয়ে অনেক বেশী ছিল ।   অতীতের ঢাকা আবাসস্থান ,  অফিস ,  দোকান আর রাস্তার চেয়ে জলা ,  বন ,  জঙ্গল ,  তৃণভূমির সমন্বয়ে গঠিত এক অপূর্ব ক্যানভাস ।  শহরের সাধারণ পাখি কাক ,  চিল ,  কবুতরের চেয়ে এই স্থান গুলোতে পানির পাখি ,  বাতাই ,  ডাহয় ,  সারস ,  মানিকজোড় ,  ঈগল ,  বাজ ,  শাহিন ,  প্যাঁচা ,  বক ,  বগাদের আধিক্য ছিল ।  মিরপুর ,  কুর্মিটোলা ,  পল্টন ও তেজগাঁওর জঙ্গল এবং সাভার ও টঙ্গির বন কয়েকশ জাতের বনের পাখির আবাস ছিল ।  কামারাঙ্গির চর ,  বেগুনবাড়ি এবং ধামরাইয়ের বাদা পানির পাখির জন্য বিখ্যাত ছিল । 

 শহর থেকে সামান্য দূরত্বে অবস্থিত বড় জলা যেমন বেলাই ,  শালদহ ,  লবণধলা ,  ঢোল সমুদ্র এবং আড়িয়াল বিল ছিল জলচর পাখির জন্য বিখ্যাত ।  বিশাল সব নদী দিয়ে ঘেরা শহরটার মধ্য দিয়ে মাকড়শার জালের মত ছড়িয়ে থাকা তাদের শাখা - প্রশাখা ,  অগণিত দীঘি আর ঝিলের সমন্বয়ে গঠিত পরিবেশ অনেক রকমের পাখি আসতো  যা আজ আমরা কেবল অভয়ারণ্যে দেখতে পাই । 

তিলা নাগঈগল
চিরতের হারিয়ে যাওয়া সেই পাখিময় বিশ্বের সামান্য ছোঁয়া পাওয়া যায় RC Tytler  ( 1818 - 72 ) এর মত পক্ষীবিদ এবং FB Simsonএর মত শিকারিদের লেখাতে ,  যারা ১৮৬০ সালের দিকে ঢাকায় ছিলেন ।  এছাড়াও কাহিনীকার  W . W . Hunter এবং সংগ্রাহক Magistrate Clayর সুবাদেও ঢাকার পাখিকূল সম্পর্কে ভাল ধারণা পাওয়া যায় ।  তাদের সেই বর্ণনা অনেক পাখি অবশ্য কেবল ঢাকা নয় ,  সারা বাংলাদেশ থেকেই বিলুপ্ত হয়ে গেছে ।  সাধারণ সরীসৃপ ও স্তন্যপায়ী প্রাণীদের তুলনায় পাখিরা মানুষের দখল করা ,  সম্পূর্ণ ঢেলে সাজানো ভূখণ্ডেও বেশী টিকে থাকতে সক্ষম ।  যার কারণে ঢাকার বাঘ ,  চিতাবাঘ ,  বুনো মহিষ ,  হাতি ,  কুমির ,  ঘড়িয়ালরা হারিয়ে গেলেও পাখিরা টিকে আছে এখনো ।  তবে স্থলচর এবং বিশালাকৃতির মাংসল  পাখিরাও শেষ পর্যন্ত সরে যেতে বাধ্য হয়েছে বা হারিয়ে গেছে ।  
আমরা এখানে সেই পাখিদের নিয়েই আলোচনা করব যারা গত কয়েক শতক ধরে ঢাকার মানুষদের কাছে সুপরিচিত ছিল কিন্তু বর্তমানে হারিয়ে গেছে বা অতি অল্প সংখ্যায় টিকে আছে ।  
দেশী ময়ূর ও লাল বনমুরগি
ঢাকার প্রান্তসীমার জঙ্গলে ও কাছের শালবনে ময়ূরেরা  ( Indian Peafowl )  থাকত ।  উনিশ শতকের শেষ পর্যন্ত এই বিশাল ,  অপূর্ব সুন্দর পাখিদের সংখ্যা এতই বেশী ছিল যে বনে তো বটেই ,  এমনকি শহরের কিনারেও দেখা যেত ।   ঢাকার একজন চিকিৎসক জেমস টেইলর ১৮৪০ সালে লিখেছিলেন ময়ূরের প্রাচুর্যের কথা ।   বর্ষাকালে পুরুষ ময়ূর লেজের বিশাল পালকগুলো ঝালরের মত মেলে ধরে এবং উচ্চস্বরে কেকার মাধ্যমে শুধুমাত্র তাদের যারা যারা কদর করত তাদেরই নয় ,  বরং অনেকের দৃষ্টি আকর্ষণের চেষ্টা করত ।   বাঘ ,  চিতা বাঘ ও অন্যান্য বুনো বিড়ালের খাবারের তালিকার ময়ূর বিশেষ অংশ দখল করে ছিল ।  বনভূমিতে এলোমেলো পড়ে থাকা বর্ণীল ,  লম্বা পালকের অস্তিত্ব যে কেবলমাত্র তাদের প্রজনন ঋতু শেষে পালক ঝেড়ে ফেলার ইঙ্গিত ডি তা নয় ,  সেই সাথে হয়ত কোন দুর্ভাগা পুরুষ ময়ূরের জীবনের শেষ মুহূর্তের কথাও জানাতো ।  পরবর্তী একশ বছরে অসাধারণ পাখিটি শহরের পার্শ্ববর্তী বন থেকে সম্পূর্ণ বিলুপ্ত হয়ে যায় ।  বাংলাদেশের শেষ দেশী ময়ূর গত শতকের আশির দশকের প্রথম দিকে মধুপুরের বনে দেখা গিয়েছিল ।  

 ( দেশী ময়ূর ) 
লাল বনমুরগি ,  যা কিনা বিশ্বের সকল গৃহপালিত মোরগ - মুরগীর পূর্ব - পুরুষ ,  তাদের বিশ শতকের প্রথম দিকেও ঢাকায় প্রচুর দেখা যেত ,  এবং শিকারে পরিণত হত ।   পোষা মুরগীর মতই স্থলচর পাখিগুলোকে ছোট ছোট দলে ভাগ হয়ে সকাল বেলা খাবার খুঁজতে দেখা যেত শহরের উত্তর প্রান্তের বনে ।  তারা আক্রান্ত হলে উড়ে গাছের মাথায় আশ্রয় নিতে বা বনের গহীনে দ্রুত বেগে ছুটে পালাতে সক্ষম ছিল ।  রঙ ঝলমলে লাল বনমোরগটি তাঁর চকচকে লাল পালক ,  ফুলে থাকা ঝুঁটির কারণে অপেক্ষাকৃত ছোট ও বিবর্ণ মুরগীর তুলনায় অনেক বেশী দৃষ্টি আকর্ষণ করত ।  

 ( লাল বনমুরগি ) 
সরব ও সুদর্শন মোরগেরা ছিল শহরতলির বাসিন্দা মগ ও অন্যান্য শিকারিদের নিয়মিত শিকার ।  ঈষৎ হলদে ও বাদামী বর্ণের বনমুরগী ভূমিতে পড়ে থাকা পাতার দঙ্গলের সাথে চমৎকার মিশে যেতে সক্ষম হলেও ,  ডিমে তা দেবার সময় তারাও অবলীলায় শিকারের সম্মুখীন হত ।  লাল বনমুরগি ঢাকা থেকে হারিয়ে গেলেও এখনো অল্প সংখ্যায় টিকে আছে মধুপুরের বনে ,  সিলেট ও চট্টগ্রামের পাহাড়ি বনে ,  এবং সুন্দরবনের কিছুটা ভাল অবস্থায় ।  
তিতির ,   বটেরা ,  বাতাই
গত কয়েকশ বছর ধরেই ঢাকার চারপাশের বনের ধার ,  পরিত্যক্ত জমি ,  ঘাসের প্রান্তর ,  আবাদি ভূমিতে কয়েক জাতের তিতির ,   বটেরা ,  বাতাইয়ের বাস ছিল ।   ছোটখাটো ,  দৃঢ় গড়নের মুরগি ধরনের এই ভূচর পাখিগুলো ঘাসের বীজ থেকেই পর্যাপ্ত খাবার জোগাড় করতে পারত ,  আবার গাছপালা ,  ঝোপঝাড়ের আত্মগোপনও করতে পারত ।  তবে জমিতে চরে বেড়ানোর কারণে সহজেই পেশাদার শিকারিদের ফাঁদে আটকা পড়ত ।  সাধারণত এই জাতীয় পাখির মাংস শিকারিদের পরিবারেই সহজপ্রাপ্ত খাদ্য হিসেবে ব্যবহৃত হত ,  যদিও ঢাকার বিত্তাশালী পরিবারের টেবিলে বুনোহাঁসের মাংসের ডিশের পাশে তাদের স্থান হত না ।  সাহেব শিকারিদের কাছে মাটিতে চর বেড়ানো লাজুক পাখিগুলো ঘাসের বনের সারাদিন অতিবাহিত করে মারার মত আকর্ষণীয় শিকার ছিল না ।  গত শতাব্দী পর্যন্তও এই জাতের পাখিরা ঢাকায় টিকে ছিল । 

মেটে তিতির  ( Grey Francloin )  
 অষ্টাদশ শতাব্দীতে FB Simson তাঁর বই Letters on sport in Eastern Bengal এ কালা তিতির   ( Black Flancolin )  ,  বাদা তিতির  ( Swamp Francolin  )  ,  রাজ বটেরা  ( King Quail )  ,  পাতি বটেরা  ( Common Quail )  এর নাম উল্লেখ করেছেন ।  ১৮৫৪ সালে পক্ষীবিদ  RC Tytler  ঢাকার পাখিদের মাঝে  মেটে তিতির  ( Grey Francloin )  এবং দাগি নাটাবটের  (  Barred ButtonQuail )   ।  এদের কেউই আজ ঢাকায় টিকে নেই ,  আর বাদা তিতির ও মেটে তিতির সারা বাংলাদেশ থেকে বিলুপ্ত ।  কয়েক প্রজন্মের শিকারি ও তাদের ফাঁদ যা করতে সক্ষম নয় নি আমরা মাত্র ৫০ বছর সমস্ত বাদা ,  ঘেসো ভূমি ,  পতিত জমিতে কংক্রিট অরণ্য গড়ে তুলে সেই কাজ করেছি ,  এই পাখিদের ইতিহাসে ঠাই দিয়ে দিয়েছি বর্তমান থেকে । 

কালা তিতির   ( Black Flancolin ) 

হাঁস ও রাজহাঁস

উত্তুরে ল্যাঞ্জা হাঁস  ( Northern Pintail ) 
শহরময় ছড়িয়ে থাকা নদী ,  খাল ,  দীঘি ও বাদা বুনোহাঁসের বিশাল ঝাঁকের জন্য বিখ্যাত ছিল ।  এছাড়া সারা বছরই পাতি শরালি  ( Lesser Whistling Duck )  ,  দেশী মেটেহাঁস  ( Indian Spot - billed Duck )  ,   ধলা বালিহাঁস  (  Cotton Pygmy . goose )  ,  নাকতা হাঁস  ( Knob - billed Duck )  ,  গোলাপি হাঁস  ( Pink - headed Duck )  হাঁসদের দেখা যেত ।   

মেটে রাজহাঁস  (  Greylag Goose ) 

দাগি রাজহাঁস  ( Bar - headed Goose ) 
তবে শীতের সময় স্থানীয় হাঁসদের চেয়ে বিপুল সংখ্যায় বেশী হাঁস ও রাজহাঁস  ,  যেমন -   দাগি রাজহাঁস  ( Bar - headed Goose )  ,  মেটে রাজহাঁস  (  Greylag Goose )  ,  রাজ শরালি (  Fulvous Whistling Duck )  ,  খয়রা চকাচকি  (  Ruddy Shelduck )  , পাতি চকাচকি  ( Common Shelduck )  ,  উত্তুরে ল্যাঞ্জা হাঁস  ( Northern Pintail )  ,  উত্তুরে খুন্তে হাঁস  ( Northern Shoveller )  ,  ইউরেশীয় সিঁথিহাঁস  ( Eurasian Wigeon )  ,  পিয়ং হাঁস  ( Gadwall )  ,  গিরিয়া হাঁস  ( Garganey )  ,  টিকি হাঁস  ( Tufted Duck )  এবং তিন জাতের ভুতিহাঁসদের  ( Pochard ) আগমন ঘটত ।  শীতের এই সমাগম যেমন পাখি বিশেষজ্ঞদের জন্য উপভোগ্য দৃশ্য ছিল ,  তেমনি ছিল শিকারিদের জন্যও ।   

মরচেরঙ ভুতিহাঁস  ( Ferruginous Pochard )  

পাতি তিলিহাঁস  ( Eurasian Teal  ) 

ধলা বালিহাঁস ( Cotton Pygmy Goose ) 
অতীতের অনেক পক্ষীবিদ ,  শিকারি ,  পর্যটক ও সাংবাদিক ঢাকার হাঁস ও রাজহাঁসদের মনোমুগ্ধকর বর্ণনা দিয়েছেন ।   ১৮৪০ সালে James Taylor লিখেছিলেন দাগি রাজহাঁসের বিশাল ঝাঁক এই জেলাতে পাওয়া যেত ।  তাদের সংখ্যা ক্রমশ হ্রাস পাওয়া সত্ত্বেও ১৯৮০ সাল পর্যন্ত মিরপুর চিড়িয়াখানার হ্রদে তাদের নিয়মিত দেখা যেত । 
 

দেশী মেটেহাঁস  ( Indian Spot - billed Duck ) 
হাঁসদের সেই বিশাল মহাসমাবেশ আজ শীতকালে দু - চারটে মৃত প্রায় পুকুরে আশ্রয় নেওয়া কয়েক হাজার সরালিতে পরিণত হয়েছে ।  বাকী সমস্ত হাঁস ও রাজহাঁসেরা ঢাকা থেকে নেই হয়ে গেছে ,  আর নাকতা হাঁস   ( Knob - billed Duck )  বাংলাদেশ থেকে বিলুপ্তির সম্মুখীন ।  গোলাপি হাঁস  ( Pink - headed Duck )  ,  যা কিনা ১৮৫৪ সালে  Tytlerএর লেখাতে ঢাকার স্থায়ী পাখি বলে উল্লেখিত ছিল ,  আজ সম্ভবত সারা বিশ্ব  থেকেই বিলুপ্ত ।   কয়েক জাতের হাঁসের বিশাল ঝাঁক এখনও উপকূল ও হাওর অঞ্চলে দেখা যায় বটে ,  কিন্তু ঢাকার ধারেকাছে নয় ।   ঢাকার সমস্ত খাল ,  হ্রদ ,  বাদা আজ চাপা পড়েছে কংক্রিটের নিচে ,  নদীর পানি এতটাই দূষিত এবং সরব জলজান দ্বারা পরিপূর্ণ যে নিজেদের নিরাপত্তা এবং স্বাস্থ্যসচেতনতা  নিয়ে সামান্যতম ধারনা থাকলেও কোন পানির পাখির কাছে তা আর আকর্ষণীয় নয় । 

 খয়রা চকাচকি  (  Ruddy Shelduck ) 
বাংলা ডাহর 
বাংলা ডাহর  ( Bengal Florican ) এক ধরনের ডাহর ( Bustard )   যারা ঢাকার উত্তরে সাভার এলাকায় অবস্থিত তৃণভূমিতে বিচরণ করত ।   লম্বা পায়ের অধিকারী ছিপছিপে মুরগীর মত দেখতে পাখিটি প্রায় দুই কিলোগ্রাম ওজনের হত ।  এটি সেই তৃণরাজ্যের পোকা ,  নানা ধরনের গিরগিটি ,  সাপ ইত্যাদি খাদ্য হিসেবে গ্রহণ করত ।  ময়ূরের মতই এটি একটি বিশালাকায় ভূচর পাখি যারা সাধারণত তাদের পাখা কেবল কোর্টশিপের সময় এবং জরুরী মুহূর্তে ওড়ার কাজে ব্যবহার করত ।  বসন্তে পূর্বরাগ  (  কোর্টশিপের )   সময় পুরুষ ডাহর দীঘল ঘাসের উপর লাফিয়ে লাফিয়ে শূন্যে ভেসে সাদা পাখা এবং ঘাড়ের চমৎকার কালো পালক প্রদর্শন করত ।  ঘাসের উপর মাঝে মাঝে লাফিয়ে এই দীর্ঘলম্ফের কারণেই শিকারিদের কাছে লক্ষ্যভেদের লোভনীয় বলে বিবেচিত হত বড় আকারের পাখিটি ।   অষ্টাদশ শতাব্দীর শেষার্ধেও এই পাখির প্রাচুর্য নিয়ে FB Simson তাঁর Letters on sport in Eastern Bengalবইতে উল্লেখ করেছেন । 
বাংলা ডাহরের নামের মাঝে বাংলা কেবল ইংরেজি  ( Bengal Florican ) এবং বাংলা ভাষায় স্থান করে নেয় নি ,  এমনকি বৈজ্ঞানিক নামেও বাংলা উল্লেখ আছে  Houbaropsis bengalensis ।  গত শতকের শুরু দিকেই অনন্য পাখিটি সাভার থেকে হারিয়ে যায় চিরতরে ।  বর্তমানে বাংলাদেশের কোথাও এটির অস্তিত্ব নেই ,  শুধু অল্প কিছু সংখ্যক আসাম ,  কম্বোডিয়া ও ভিয়েতনামে টিকে আছে ।  সারা বিশ্বে এটি সংকটাপন্ন অবস্থায় আছে ,  এবং মূলত ভারতের নেওয়া উদ্যোগের উপরেই এই ডাহরের টিকে থাকা নির্ভর করছে ।  বাংলার নামে নামাঙ্কিত এই অসাধারণ পাখিটি আর কোন সময়ই বাংলাদেশে চরে বেড়াবে না । 
সারস
ঢাকার নদীর তীর ও জলাগুলো দেশি সারস  ( Sarus Crane )  ও পাতি সারস  ( Common Crane )  - এর পরি যাজন কালে অবস্থানের সময় বিশেষ গুরুত্বপূর্ণ ছিল ।  দেশী সারস আট কিলোগ্রাম ওজনের বিশালাকৃতির পাখি এবং পাতি সারসের ওজন ছিল পাঁচ কিলোগ্রামের কাছাকাছি ।   দেশী সারস মূলত মাছ ,  ব্যাঙ ,  গিরগিটি ও বৃহদাকৃতির পোকা খেতো ,  সেখানে পাতি সারস সর্বভুক হিসেবে পোকার সাথে সাথে নরম অঙ্কুর ,  কন্দ ইত্যাদি খেত ।   দেশী সারসদের সাধারণত জোড়ায় জোড়ায় দেখা গেলেও পাতি সারসদের দলে বেঁধে বিচরণ করতে দেখা যেত ।  ট্রফি শিকারিদের জন্য  বৃহদাকৃতির পাখিগুলো খুব সহজ লক্ষ্য ছিল ।  

দেশি সারস  ( Sarus Crane )  
স্বাভাবিক ভাবেই  FB Simsonএর  Letters on sport in Eastern Bengal বইতে ঢাকার দুই ধরনের সারসের কথায় উল্লেখ আছে ।  এরা এখনও অতি অল্প সংখ্যায় বাংলাদেশে আসে ,  কিন্তু ঢাকার নদী তীরে তাদের দর্শন পাওয়া হবে বিরলতম ঘটনাগুলোর একটি ।   সারা বিশ্বেই দেশী সারসের সংখ্যা দিন দিন কমছে ,  এদের অবস্থা বর্তমানে সংকটাপন্ন । 
শকুন
গত এক হাজার বছর ধরেই শকুন ছিল ঢাকার সবচেয়ে অজনপ্রিয় কিন্তু সহজলভ্য পাখি ।   তারা ছিল শহরে বিনাবেতনে কর্মরত নিষ্ঠাবান পরিষ্কার কর্মী  ( মেথর )  ।   শকুনেরা সবসময় দ্রুতগতিতে কোন জীবের মৃতদেহ বা পচা - গলা মাংস উধাও করে খেয়ে ফেলার ব্যাপারে ছিল সদা তৎপর ।  সারা দিন আকাশে চক্কর মারতে মারতে তীক্ষ্ণ দৃষ্টিতে তারা নজর রাখত কোথায় শকুনের সেবা প্রয়োজন এবং কারও প্ররোচনা ছাড়াই জায়গামত হাজির হয়ে যেত ।  ঢাকার বাসিন্দাদের কাছে অতি পরিচিত ছিল বাংলা শকুন  ( White - rumped Vulture )  ও রাজ শকুন  ( Red headed Vulture )  ।  বিশাল ,  কদাকার পাখিগুলোর যেমন কোন প্রাকৃতিক শত্রু ছিল না ,  তেমন শিকারিদের কাছেও ট্রফি হিসেবে তারা ছিল মূল্যহীন ।  তারপরও তারা গোলাপি - মাথা হাঁস ,  বাংলা ডাহর ,  দেশী ময়ূরের মতই অতি দ্রুত বিলুপ্তির গহ্বরে চলে গেছে ।  ঢাকার আকাশে এখন কোন শকুনের ডানা নজরে আসে না ।   রাজ শকুন প্রায় ৫০ বছর আগেই নেই হয়ে গেছে ,  এবং সমগ্র বাংলাদেশে তা অতি বিপন্ন বলে গণ্য ।   শতকরা ৯৫ ভাগেরও বেশী বাংলা শকুন আজ আর নেই ,  যে কটি আছে সেগুলো আগামি কয়েক বছরের মধ্যে মারা যাবে মূলত গবাদিপশুর রোগ সারাতে ব্যবহৃত  Diclofenac নামে এক বিষাক্ত রাসায়নিক ঔষধের কারণে ।  শেষ বাংলা শকুন মারা যাবার সাথে সাথে আমরা আরও একটা পাখি চিরতরে হারাবো যার বৈজ্ঞানিক নাম ছিল Gyps bengalensis । 

বাংলা শকুন  ( White - rumped Vulture )  
চামচঠুঁটি ও কাস্তেচরা


কালামাথা  কাস্তেচরা  ( Black - headed Ibis )  ও ইউরেশীয় চামচঠুঁটি  ( Eurasian Spoonbill )  
অতীতে ব্যতিক্রমী ঠোঁটের কিছু পাখি ঢাকার হ্রদ ও জলা চষে বেড়াত ।  রণ - পা ধরনের লম্বা লম্বা পায়ের অধিকারির পাখিগুলো সাধারণত বকদের সাথে মিশে মাছ শিকার করত ,  এবং সত্যিকারের পর্যবেক্ষক ছাড়া সকলেরই নজর এড়িয়ে যেত ।  এদের মাঝে সবচেয়ে বড় আকৃতির ছিল ইউরেশীয় চামচঠুঁটি  ( Eurasian Spoonbill )  ,  যার বিশাল ঠোঁটের সম্মুখ ভাল ছিল চামচের মত ।  উনবিংশ শতাব্দীতেও   FB Simson  ও Dr James Taylor এর লেখাতে চামচঠুঁটির উল্লেখ পাওয়া যায় ।  এছাড়া আর তিন প্রজাতি কাস্তে ধরনের বিশাল ঠোঁটের অধিকারীর পাখির দর্শনও মিলত তখন ।  যাদের নাম খয়রা কাস্তেচরা  ( Glossy Ibis )  ,  কালামাথা  কাস্তেচরা  ( Black - headed Ibis )  ,  কালা কাস্তেচরা ( Red - naped Ibis )  ।  কালামাথা কাস্তেচরার সমস্ত শরীর সাদা হলেও ঘাড় ,  মাথা ও ঠোঁট কালো ।  কালা কাস্তেচরার গাঢ় ধূসর বর্ণের দেহে লাল ন্যাড়া মাথা এবং খয়রা কাস্তেচরার সুদৃশ্য খয়রা রঙের পালক দেহাবৃত থাকলে ডানাতে ধাতব সবুজ বর্ণের চকচকে পালক থাকে ।   পক্ষীবিদ RC Tytler  ১৮৫৪ সালে ঢাকাতে খয়রা কাস্তেচরার অস্তিত্ব লিপিবদ্ধ করেন এবং  Godwin Austen ১৮৭০ সালে কালা কাস্তেচরার কথা জানান ।  গত শতকেই উপরে উল্লেখিত চার প্রজাতির পাখিই ঢাকা থেকে বিলুপ্ত হয়ে যায় ।  ইউরেশীয় চামচঠুঁটি এবং কালামাথা কাস্তেচরা এখনও অল্প সংখ্যায় বাংলাদেশে উপকূলে দেখা যায় কিন্তু কালামাথা  কাস্তেচরা ও কালা কাস্তেচরা সারা দেশেই আজ অতি বিরল । 

খয়রা কাস্তেচরা  ( Glossy Ibis ) 

গগনবেড়
আজকের দিনে এটি অচিন্ত্যনীয় যে অতীতে ঢাকার হ্রদ ও জলাভূমিগুলোতে ঝাঁকে ঝাঁকে গগনবেড়রা থাকত ।  অষ্টাদশ শতাব্দীর মাঝামাঝি শময়ে ঢাকায় কর্মরত চিকিৎসক জেমস টেইলর লিখেছিলেন -  গগনবেড়এখানের সমস্ত জলার বাসিন্দা ।  গগনবেড় এক ধরনের বড় আকৃতির মেছো পাখি যারা সেই সমস্ত জায়গাতেই টিকতে পারে যেখানে ক্ষুদে ক্ষুদের মাছের বিশাল ঝাঁক আছে এবং সহজেই যাদের পানির উপরিভাগ থেকে শিকার করা যায় ।  তাদের প্রতিদিনই এক কিলোগ্রামের উপরে মাছে লাগে ।  জেলেরা ঢাকাবাসীদের জন্য মাছ ধরে বাজারে সরবরাহ করার পরেও এত এত গগনবেড়ের খাবার মত যথেষ্ট মাছ ঢাকার জলাগুলোতে যথেষ্টই ছিল ।  

বড় ধলা গগনবেড়  ( Great White Pelican )  
মানুষ ও গগনবেড়ের মাঝে মাছ ধরার কারবার অস্থিতিশীল হবার আগ পর্যন্ত বড় ধলা গগনবেড়  ( Great White Pelican )  ও চিতিঠুঁটিগগনবেড়  ( Spot - billed Pelican )  ছিল এখানের নিয়মিত বাসিন্দা ।  আজ সারা দেশের কোথাও গগনবেড়ের দেখা মেলে না ।  মাঝে মাঝে স্মৃতিকাঁতর এক জোড়া বড় ধলা গগনবেড় হয়ত জনারণ্য থেকে লুকিয়ে থাকা দূরের কোন জলাশয়ে কালেভদ্রে অতীতের পথ ধরে খানিকক্ষণের জন্য বিশ্রাম নিতে নামে ,  অতি সৌভাগ্যবান না হলে তাদেরও দেখা মেলা ভার । 
মানিকজোড় ,  মদনটাক ও শামখোল
ঢাকার জলাগুলো আরও একদল পাখির পদচারনায় মুখর ছিল যাদের খাদ্য তালিকায় মাছের চেয়ে ব্যাঙ ,  কাঁকড়া ,  ঝিনুক ,  গিরগিটি ,  সাপ ,  পোকা ,  ক্ষুদে স্তন্যপায়ী প্রাণী ও বর্জ্যের অংশই বেশী ছিল ।  এই পাখিগুলর ছিল বিশাল ঠোঁট এবং শক্তিশালী লম্বা পা ।  সাধারণত পানির কিনারে ও সিক্ত মাঠে এদের নিভৃতে টহল দিতে দেখা যেত ,   এই দলতির নাম মানিকজোড় ,  কিন্তু দলের দুই প্রজাতি  মদনটাক এবং একটি শামখোল নামে পরিচিত ।   যে পাঁচ জাতের মানিকজোড়  ঢাকায় দেখা যেত তারা হচ্ছে রাঙা মানিকজোড় ( Painted Stork )  ,  কালা মানিকজোড় ( Black Stork )  ,  ধলা মানিকজোড়  (  White Stork )  ,  ধলাগলা মানিকজোড়  (  Wolley - necked Stork )  ,   কালাগলা মানিকজোড়  ( Black - necked Stork )  ।   এছাড়া বড় মদনটাক  (  হাড়গিলা নামেও পরিচিত ,  Greater Adjutant  )   এবং ছোট মদনটাকও  ( Lesser Adjutant )   ছিল ঢাকার বাসিন্দা ।   আর ছিল খুবই পরিচিত এশীয় শামখোল  ( Asian Openbill )  ,   যার বিশেষ ধরনের ঠোঁট ,  যা ঝিনুক খোলার প্রয়োজনে এমন আকৃতি ধারণ করেছে ,  সহজেই দৃষ্টি আকর্ষণ করত ।   Dr J Taylor ,  RC Tytler ,  FB Simson গত বিংশ শতকের অনেকেই এই পাখিদের নিয়ে লিখে গেছেন । 

ছোট মদনটাক  ( Lesser Adjutant ) 
এই আট জাতের মানিকজোড়ের মাঝে একমাত্র এশীয় শামখোল বাদে আর কোনটাই বর্তমানে ঢাকাতে টিকে নেই ।  মাঝে মাঝে ছন্নছাড়া দুয়েকটি শামখোল শহরতলীতে ,  বিশেষ করে সাভারে দেখা যায় ।   

এশীয় শামখোল
বাকী সাত প্রজাতি ঢাকা থেকে নিশ্চিহ্ন হয়ে গেলেও বাংলাদেশ থেকে সম্পূর্ণ বিলুপ্ত হয় নি এখনও ।  গুটিকয়েক রাঙা মানিকজোড় এবং কালা মানিকজোড় মাঝে মাঝে শীতকালে পদ্মা ও যমুনার তীরে দেখা যায় ।  বাকী তিন প্রজাতি অপেক্ষাকৃত বিরল হলেও মাঝে মাঝে দেশের কোন জনবিরল স্থানে দেখা যায় ।  আর মদনটাকদের মাঝে সুন্দরবনে ছোট মদনটাক কিছু পরিমাণে টিকে আছে ,  যদিও বড় মদনটাক গত তিরিশ বছরেও বাংলাদেশে দেখা যায় নি ।   সারা বিশ্বেই মানিকজোড়দের সংখ্যা ক্রমাগত কমতেই আছে । 
 

 কালা মানিকজোড় 
ঘাস পাখি
ঢাকা থেকে চিরতের হারিয়ে যাওয়া অগণিত ক্ষুদে পাখির মাঝে আমরা এখানে মূলত একটা পাখি নিয়ে কথা বলব যার নাম বাংলা ঘাসপাখি  (  Roufous - rumped Grassbird ,  Graminicola bengalensis )  ।   সেই বিশেষ পাখিকে নিয়ে আলোচনার মূল কারণ ২টি ,  প্রথমত তাঁর বৈজ্ঞানিক নাম রাখা হয়েছে বাংলার নামে ,  দ্বিতীয়ত এটি বিংশ শতাব্দীর মাঝামাঝি শময়ে ঢাকাতেই আবিষ্কৃত হয়েছিল ।    যদি RC Tytler পাখিটি উনি নাকি Dr Jerdon  কে প্রথম আবিস্কার করেছেন সেই নিয়ে বিতর্ক শুরু করেছিলেন ।  এই ক্ষুদের পতঙ্গভুক পাখিটি চিহ্নিত করা খুবই দুরূহ কারণ এটি ঘাসের রাজ্যে ঝোপ থেকে ঝোপে উড়ে বেড়িয়ে খাদ্য সংগ্রহ করে ,  এবং ঘাসের আড়াল থেকে বেরোয় না বললেই চলে ।   বাংলা ঘাসপাখি নিয়ে  RC Tytler লিখেছিলেন  –  ১৮৫২ সালে ঢাকাতে এই পাখি সংগ্রহ করার পরে বর্ণনা ও অংকনচিত্র  Mr Blythএর কাছে পাঠিয়ে দিই ।  ঢাকার ঘাসের রাজ্য এদের দেখা প্রায়ই মেলে ।  মনে হয়  Dr Jerdonএর Birds of Indiaতে Graminicola bengalensis নামের যে পাখিটি আছে এইটিই সেই বিশেষ পাখি । 
ঢাকার ঘাস এবং ঝোপঝাড়ের সাথে সাথে বাংলা ঘাসপাখিও সম্পূর্ণ নির্মূল হয়ে গেছে ,  যদিও কারও জানা নেই কেমন করে এমনটা হল ,  বা শেষ পাখিটি চাক্ষুষ কে করেছেন ।  সৌভাগ্যক্রমে পাখিটি এখনও বাংলাদেশে আছে ,  বিশেষ করে টাঙ্গুয়ার হাওরের প্রান্তসীমার গাছপালায় ।  এছাড়ারাও আরেক জাতের ঘাসপাখি  ,  শতদাগি ঘাসপাখি  ( Bristled Grassbird )  বিংশ শতাব্দীর শেষভাগ পর্যন্ত ঢাকায় দেখা যেত ।  এখন বাংলাদেশের কোথাও পাখিটিকে দেখা যায় না ।  গত শতাব্দীতে  আরও দুটি ক্ষুদে পাখি লালটুপি ছাতারে (  Chestnut - capped Babbler )  ,  হলদেচোখ ছাতারে  ( Yellow - eyed Babbler )  ঢাকা থেকে বিলুপ্ত হয়ে গেছে ।  খুবই কম মানুষই আজ পর্যন্ত এই চার পাখির ঢাকা থেকে নাই হয়ে যাওয়া এবং একটির দেশ থেকে নিশ্চিহ্ন হয়ে যাওয়া খেয়াল করেছেন ,  এবং তাই নিয়ে দুশ্চিন্তা করেছেন । 
টিকে থাকা পাখিরা - 
যদিও গত চারশ বছর হারিয়ে যাওয়া পাখির মিছিল আমাদের শোকার্ত করে তোলে ,  কিন্তু এখন পর্যন্ত টিকে থাকা পাখিদের নিয়ে আমরা আশাবাদী ও উল্লসিত হই ।  একজন সচেতন পর্যবেক্ষক ঢাকার যেখানেই গাছ ,  ঝোপ ,  ঘাস টিকে আছে সেখানেই  দৈনন্দিনের সুপরিচিত পাখি ছাড়াও বিরল কিছুর দেখা পেতেই পারেন ।  সমস্ত শহর কংক্রিটে মুড়ে ,  সমস্ত পানিতে বিষ ঢেলে দূষিত করার পরেও বর্তমানে ঢাকায় প্রায় ২০০ প্রজাতির পাখি দেখা যায় ,  যা এক কথায় অবিশ্বাস্য । 
একবিংশ শতাব্দীর শুরুর দিকে বিগত কয়েক শতাব্দীতে সাধিত পরিবেশের ভয়াবহ ক্ষতি  থেকে কিছুটা হলেও উত্তরণ ঘটছে ঢাকার খুব ধীরে ধীরে ।  নগর পরিকল্পনাকারীরাও শহরের কিছু স্থানে নালা ,  জলা ,  সবুজ ঝোপ ইত্যাদি ফিরিয়ে নিয়ে আসার চেষ্টা করে যাচ্ছেন ।   যদিও তা করা সম্ভব হয় তাহলে এই শহর শুধু মাত্র মানুষের বসবাসের জন্যই শ্রেয়তর হবে না ,  শীঘ্রই ক্ষুদের ঘাসপাখি ও জলের পাখির উপস্থিতিও দেখা দিবে ।    
যদি আমরা সচেতন সুনাগরিক হবার চর্চা ধরে রাখি ,  হয়ত এই শহরে একদিন ফিরে আসবে চকাচাকি ,  ভুতিহাঁসের ঝাঁক ,  যার জন্য ঢাকা একদা বিখ্যাত ছিল । 
References : 
Taylor ,  J .  Surgeon 1840 .   A Sketch of the Topography  &  Statistics of Dacca ,   ( Orphan Press ,  Huttmann )  ,  Calcutta ,  India ,  pp . 19 - 33 ,  45 ,  66 - 8
Tytler ,  R .  C .  1854 .  Miscellaneous notes on the fauna of Dacca ,   ( The Annals and Magazine of Natural History ,  vol .  2 ( 14 )  )  ,  Dehli ,  pp .  168 - 177
W .  W .  Hunter A .  1877 .  Statistical Accounts of Bengal ,  vol V .  Districts of Dhaka ,  Bakarganj ,  Faridpur and Maimansinh ,   ( Trubner  &  Co .  )  ,  London ,  pp . 22 - 31
Simson ,  F .  B .  1882 .  Notes on Birds Found near Dacca ,   ( Ibis vol .  4  ( 6 )  )  ,  London ,  pp . 84 - 95
Simson ,  F .  B .  1886 .  Letters on Sport in Eastern Bengal ,   ( R .  H .  Porter )  ,  London ,  pp . 55 - 61
Allen ,  B .  C .  1912 .  Easteern Bengal District Gazetteers Dacca ,  Allahabad ,  India ,  pp .  8 ,  21 ,  68 
Rizvi ,  S .  N .  H 1969 .  East Pakistan District Gazetteers Dacca ,   ( East Pakistan Govt .  Press )  ,  Dhaka ,  pp .  29 - 31
জেমস টেলর ,  ১৯৭৮ ,  কোম্পানি আমলে ঢাকা ,  মোহাম্মদ আসাদুজ্জামান অনুদিত ,  বাংলা একাডেমী ঢাকা
Ahmad ,  Y .  A .  1981 .  With the Wild Animals of Bengal ,   ( Y S Ahmad )  ,  Dhaka ,  pp .  24 - 5 ,  33 - 4 ,  42 - 9 ,  65 - 71
Grove ,  R .  H .  V .  ,  Damodaran and S .  Sangwan ,  1998 .  Nature and the Orient ,  the Environmental History of South and Southeast Asia ,   ( Oxford University Press )  ,  Delhi ,  pp .  243 - 8 ,  426 - 9
অনুপম হায়াৎ ২০০১ ,  নওয়াব পরিবারের ডায়েরিতে ঢাকার সমাজ ও সংস্কৃতি ,  বাংলাদেশ কো - অপারেটিভ বুক সোসাইটি লি ,  ঢাকা
Kabir ,  S .  M .  H .  ,  E .  U .  Haque and M .  A .  Islam ,  2010 .  Wildlife of Dhaka .  In :  Environment of Capital Dhaka -  Plants Wildlife Gardens Parks Open Spaces Air Water Earthquake  ( Ed .  Md .  Anwarul Islam )  ,  Asiatic Society of Bangladesh  ( Celebration of 400 Years of Capital Dhaka Series 6 )  ,  Dhaka ,  pp .  83 - 128; ISBN :  978 - 984 - 33 - 1558 - 8 . 
  (  ঢাকা মহানগরীর ৪০০ বছর পূর্তি উপলক্ষে এশিয়াটিক সোসাইটি অফ বাংলাদেশ কতৃক প্রকাশিত Environment of Capital Dhaka  গ্রন্থের Wildlife of Dhaka অধ্যায়টি পড়ে মুগ্ধ হয়ে তখনই লেখক ইনাম আল হকের কাছ থেকে সেটি বঙ্গানুবাদের অনুমতি আদায় করি ।  অসাধারণ এই লেখাটির মূল মেজাজ হয়ত আমার দুর্বল বাংলাতে পাঠকেরা পাবেন না ,  কিন্তু মূল তথ্য এবং সবুজ ঢাকার কিছুটা ছোঁয়া পাবেন সেই আশা রাখতেই পারি ।  
ব্যবহৃত সমস্ত আলোকচিত্র বাংলাদেশ বার্ড ক্লাবের কয়েকজন সদস্যের তোলা ,  ক্লাবের আর্কাইভ থেকে কেবলমাত্র এই লেখাতে ব্যবহারের জন্য নেওয়া হয়েছে ।  অন্য কোথাও ব্যবহার করতে হলে মূল আলোকচিত্রগ্রাহকের অনুমতি নিতে হবে ।  
অনুবাদটি করতে আমার দুই মাসের অধিক সময় লেগেছে ,  কোন সময় সাগরে  জাহাজে ভেসে ,  কোন সময় উপকূল ট্রলারে ,  চলন্ত ট্রেনে ,  বাসে ,  নিভৃতে লেখার টেবিলে আস্তে আস্তে কাজটি করার সময় মূল লেখার জন্য লেখক কী অপরিসীম পরিশ্রম করেছেন ,  নিখুঁত তথ্য ইতিহাসের আঁধার থেকে আলোতে আনার জন্য কী পরিমাণ নিষ্ঠার পরিচয় দিয়েছেন তা ভেবে বিস্মিত হয়েছি ।  ইনাম আল হক কে অনেক অনেক ধন্যবাদ এই অসামান্য কাজটি করার জন্য ।  
সেই সাথে আশা রাখছি একদিন বাংলাদেশের প্রতিটি অঞ্চল নিয়ে ,  সমগ্র দেশ নিয়ে এমন তথ্যবহুল কাজ সম্পাদিত হবে ।   ) 






নারী দিবসের গল্প  -    ” Because She was a Girl ”   



ক্লাসের সবচেয়ে উচ্ছল ,  মেধা তালিকায় প্রথম সারির ,  নাচ - গান - বক্তৃতায় মঞ্চ কাঁপানো ,  বার্ষিক ক্রীড়া প্রতিযোগিতায় দুই হাতে ট্রফি বয়ে নিয়ে যাওয়া সহপাঠিনীর বিয়েতে বেশ আনন্দ হয়েছিল ।  জামাই ভাল চাকুরে ,  আলিশান বাড়ী - গাড়ীর মালিক ।  অনেকেই অবশ্য হৃদয়ে আঘাত পেয়েছিল বেচারির এমন অসময়চিত পারিবারিক সিদ্ধান্তের বিয়েতে ।  
কাছের বন্ধু হওয়ায় বিয়ের ছয় মাসের মধ্যে জানতে পারলাম সে অন্তঃসত্ত্বা ।  
তারও মাস পাঁচেক পর দেখা হওয়ায় স্বাভাবিক ভাবেই স্ফীত উদরাঞ্চলের দিকেই নজর যেতে তেমন কিছু লক্ষণ না দেখে বন্ধুত্বের কৌতূহলের দাবী নিয়ে বললাম ,   ” কিরে ,  আর কয় মাস ?  ”   ।  তাঁর মুখ হঠাৎ ফ্যাকাশে হয়ে গেল ,  তীব্র কষ্টের চাবুক যেন আছড়ে পড়ল পিঠে ,  কোনমতে তাকিয়ে চোখের বেদনা ঠোঁটে নিয়ে বলল -  বাবুটাকে বাঁচাতে পারি নি ।  
বললাম -  আহহা ,  মিসক্যারিজ ,  তা তুই ভাল আছিস তো ? 
সে হিংস্র ভঙ্গিতে চট করে পিছনে অপেক্ষমাণ শ্বশুরবাড়ীর সদস্যদের তাকিয়ে আস্তে করে বলল ,   ” মিসক্যারিজ না ,  অ্যাবরেশন ”  ।  
অ্যাবরেশন শুনে আর কিছু বলা না পেয়ে থ হয়ে তাকিয়ে আছি ,  সে আরেকটু ঝুঁকে অপার্থিব গাঢ় বেদনা নিয়ে প্রায় শোনা যায় না এমন ভাবে স্বগতোক্তি করল ,  
 ” Because She was a Girl ”   । 






ফেয়ার অ্যান্ড লাভলী



ফেয়ার অ্যান্ড লাভলী শব্দ তিনটির সাথে প্রথম পরিচয় ধোঁয়াটে শৈশবে ,  গ্রাম থেকে আগত এক চাচাতো বড় বোন আমার বাবার কাছে অস্ফুট স্বরে বলেছিল এই ক্রিমটি কিনে দিতে ,  এটা নিয়মিত গায়ে মাখলে নাকি চামড়া ফর্সা হয় ।   
ব্যাপারটা ঠিক বুঝতে পারি নাই ,  সেই আপুর গায়ের রঙ কালো বা যাকে বলা হয় শ্যামলা ,  কিন্তু তাঁকে ক্রিম মেখে ফর্সা করতে হবে কেন ?  কালো হওয়া কী খারাপ ?  নাকি ফর্সা হলে বেশী ভাল ?  বেচারিকে দেখতাম প্রায়ই একগাদা কাঁচা হলুদ খেতে ,  তাতেও নাকি ফর্সা হওয়া যায় ।  আমার সেই চাচাতো বোনটি বছর কয় আগে একটি সন্তান রেখে মৃত্যু সাগরের অপর পানে চলে গিয়েছেন ,  গায়ের কালো বর্ণ ফর্সা করার প্রচেষ্টা কী তাঁর মৃত্যুর পূর্বমুহূর্ত পর্যন্ত অব্যাহত ছিল ?   হয়তো ,  হয়তো না ।  কিন্তু   ” ফেয়ার অ্যান্ড লাভলী ”   নামটা শুনলেই সেই আপার কথা সবার আগে মনের পর্দায় ঘুরে উঠে ।  
বিচিত্র সব বিজ্ঞাপন দেখি টেলিভিশনে ,  কোন তরুণীর বিয়ের জন্য বাড়ীতে দেখতে আসবে ,  হয়ত তাঁর চাকরির সাক্ষাৎকার ,   সে দুশ্চিন্তার সাগরের ভাসতে থাকে শরীরের কৃষ্ণ বর্ণ নিয়ে ,  পর্দায় হাজির হয় জাদুর  ” ফেয়ার অ্যান্ড লাভলী ”  ,  সেটা মাখার সাথে সাথেই মেয়েটির ত্বক হয়ে যায় বেশ উজ্জল ফর্সা !   ব্যস ,  মেয়েটিকে পছন্দ হয় ছেলেপক্ষের ,  তাঁর চাকরি জোটে ,  জীবনে সাফল্য আসে ইত্যাদি ইত্যাদি ।  
খুবই স্মার্ট ,  বুদ্ধিমতী ,  উচ্চশিক্ষিত একজন তরুণীর জীবন সংগ্রামকে অবলীলায় হার মানিয়ে দিচ্ছে এই ম্যাজিক ক্রিম ।  আমরা বাচ্চা বেলা থেকেই জানছি ,  ঐ সমস্ত গুণ পরের স্তরের যোগ্যতা ,  আসল কথা হচ্ছে মেয়ের চামড়া সাদাটে হতেই হবে ।  হুমায়ূন আহমেদের উপন্যাসের প্রতিভাবান গুণবতী মায়াবতী চরিত্ররা বাথরুমের আয়নায় চেহারা দেখে কাঁদে কারণ যতখানি কালো হলে বাংলাদেশের কোন মা তাঁর মেয়েকে শ্যামলা বলে সে তাঁর চেয়েও বেশী কালো ,  এইটাই তাঁর জীবনের প্রধান দুঃখ !   এই জন্যই কী প্রায় একশ ভাগ বিয়ের অনুষ্ঠানেই বধূদের শরীরে বিশেষ করে মুখমণ্ডল আর হাতে পুরু মেকাপের প্রলেপ লাগিয়ে অবিশ্বাস্য ধরনের সাদাটে করা হয় ?  সেই সাথে এখন যোগ হয়েছে বিয়ের দিনে ছবি তোলার চল ,  যেখানে ঘষে মেজে সুপার এডিটিং করে মেয়েটিকে করা হয় ফর্সা থেকে ফর্সাতর ।  আচ্ছা ,  আমাদের একটি বারও কি মনে হয় না যে এই সমস্ত আচরণের মাধ্যমে আমরা কী পরিমাণ নিচে নামাচ্ছি সেই মানুষটাকে ।  বিয়ের মণ্ডপে কিম্ভূত মেকাপে থাকা একজন সফল তরুণী কি বারংবার তাকিয়ে আমাদের সমাজের এই সংকীর্ণতাকে ধিক্কার দেন না তাঁকে সঙ সাজাবার চেষ্টা করার জন্য ? 
কদিন আগে এক বিজ্ঞাপনে দেখি সরাসরি বলা হচ্ছে ,  সুন্দর মানেই ফর্সা গায়ের রঙ ,  আর তাঁর জন্যই চাই  ” ফেয়ার অ্যান্ড লাভলী ”   !  সুন্দর - অসুন্দরের সংজ্ঞা বিশ্বের সব অঞ্চলেই আপেক্ষিক ,  সত্যিকারের নিগ্রোরা তাদের তেল চকচকে দ্যুতিময় কৃষ্ণবর্ণের চামড়ার জন্য যথেষ্টই অহং বোধ করে  ,  বরং শ্বেতাঙ্গদের ফ্যাকাশে চামড়ার দিকে তারা কিছুটা করুণার দৃষ্টিতেই তাকায় ।   স্ক্যান্ডিনেভিয়ার মানুষ ,  যারা সবচেয়ে বেশী সাদা হয় তাদের আবার প্রাণান্ত চেষ্টা থাকে রোদে পুড়ে চামড়া ট্যান করে তামাটে বর্ণের করার ।  সেখান দেখেছি ট্যান করার জন্য নানা ধরনের ক্রিম আছে সূর্য স্নানের সময় ব্যবহার করার জন্য ,  Solarium নামের কৃত্রিম যন্ত্রও আছে ।  তাঁর মনে কী ধরে নিব যে চামড়া ফর্সাকারী  ” ফেয়ার অ্যান্ড লাভলী ”  আর ট্যান করার ক্রিমের বিজ্ঞাপন একই স্তরের ? 
আসলে নয় ,  কোন ভাবেই নয় ।   ” ফেয়ার অ্যান্ড লাভলী ”  বা এই ধরনের প্রসাধনীর প্রতিটি বিজ্ঞাপনে  স্পষ্ট করে বলা হয় তোমার যত গুণই থাক ,  এমনকি তুমি যতই সুদর্শন ,  মায়াবী ,  রূপসী যাই - ই হও ,  ফর্সা না হলে তোমার জীবন বৃথা ,  অতএব বাজার থেকে নিয়ে এস  ” ফেয়ার অ্যান্ড লাভলী ”  ।   আর হ্যাঁ ,  সেই সাথে মনে রেখে মেয়ে হয়ে ক্রিকেট খেললে ,  পর্বতারোহণ শুরু করলে ,  বনেবাদাড়ে ঘুরে বেড়ালে তুমি কালো হয়ে যাবে ,  তোমাকে পছন্দ করবে না কেউই  !  
এটা কী নারীত্বের অবমাননা নয় ?  মানবতার অবমাননা নয় ?  
আবার আয়নার অপর পিঠের মত চাহিদার বিপরীত দিকও আছে ।  কদিন আগেই এক ঘনিষ্ঠ বন্ধু যিনি বাংলাদেশের এক প্রথিতযশা হাসপাতালের তরুণী ডাক্তার বললেন ,   ” আমার সমস্যা কী জানো ?  সেটা হচ্ছে আমি একজন মেয়ে এবং আমার চামড়া সাদা ।  অন্য সবার কথা বাদ দিলাম যে রোগীদের বাঁচিয়ে তুলতে প্রাণপাত করছি তারাও অনেকেই বিভিন্ন রসালো ইঙ্গিত দিয়ে misbehave করে সময়ে সময়ে  ”  ।  ফর্সা মেয়েদেরই সাধারণত সবচেয়ে বেশী উৎপাতের শিকার হতে হয় রাস্তা - স্কুল -  কর্মক্ষেত্রে ।   কিন্তু সেই বিশ্লেষণ ,  সামাজিক কারণ আমরা অন্যদিন অনুসন্ধান করব ।  
 আমার প্রশ্ন হচ্ছে এই বর্তমান যুগেও নারীকে বিশেষ প্যাকেটজাত পণ্য হিসেবে উপস্থাপনের যে বহুবিধ কায়দা আছে তাঁর মধ্যে অন্যতম এই গায়ের রঙ সাদা করার মন্ত্র জপতে থাকা  ” ফেয়ার অ্যান্ড লাভলী ”  বা এই ধরনের প্রসাধনী নিয়ে ,  তা আমরা আর কতকাল অব্যাহত রাখতে দিব ?  কতকাল এইভাবে আমাদের নিজেদের ছোট করে অপমান করেই যাব  ? এবং অন্যদের গ্লানির মধ্যে রাখব ? 






শুভ জন্মদিন আলী সাহেব




প্রিয় আলী সাহেব , 
আপনার কথা চিন্তা করলেই প্রতিদিন এক জানা কিন্তু অচেনা গাঢ় বিষাদ খানিকটা আক্রান্ত করে ,  না পারলাম এই জীবনে আপনার মত উপচে পরা লেখনী দিয়ে কোটি ভক্তকুলকে মুগ্ধতায় আচ্ছন্ন করে রাখতে ,  না পারলাম ২২টি ভাষায় কবিতা পড়তে ,  না পারলাম ১৭ বছর বয়স থেকেই রবীন্দ্রনাথের স্নেহের বটবৃক্ষ তলে আশ্রয় নিতে ,  না পারলাম আফগানিস্তানের  ‘ শবনম ’  - এর চোখে চোখে রেখে ফার্সি বয়েৎ পড়তে ,  না পারলাম জালাকে কে জালা হুইস্কি পান করে হজম করে ফেলতে ,  না পারলাম দেশ - বিদেশের বেশুমার মেয়ের দলকে প্রেমের মায়ায় পটাতে । 
আবার একই সাথে আপনি সুকারু ভালবাসা এবং রিনরিনে ভাল লাগায় ভাসান প্রতিদিন ,  আপনার লেখা ,  ভ্রমণ এবং জীবন যাপনের কিছু অংশ দিয়ে ।  ১৭ বছরের এক ব্যাদড়া ঘাড়ত্যাড়া কিশোর সম্পূর্ণ নিজের সিদ্ধান্তে সিলেট থেকে সোজা শান্তিনিকেতনে চলে যায় রবি ঠাকুর নামের এক ইন্দ্রজালের মায়ায় এই ভাবনা ,  এই দুঃসাহস আমাদের আপ্লুত করে ।  যুদ্ধ চলাকালীন আফগানিস্তানে বাদশাহের বড় ভাইয়ের সাথে আড্ডা দিয়ে আব্দুর রহমানের রান্না গোস্ত - রুটি খেয়ে তৃপ্তির ঢেঁকুর তোলেন যে ভেতো বাঙ্গালী তার প্রতি একটা শ্রদ্ধা মিশ্রিত সমীহ জাগে বইকি !  যখন রাইন নদীর তীরে ভবঘুরে ট্র্যাম্প সেজে এই গ্রাম সেই গ্রাম ঘুরে মা - হারা কিশোরীকে যখন রবীন্দ্রনাথের কবিতা শোনান আপনি ,  কিংবা ডুসেলডরফে কাদায় আছাড় খেয়ে বা পানশালা থেকে ফেরার পথে যখন পুলিশের সাথে এঁড়ে তক্কো বাঁধান ,  জার্মান কিশোরী লটে যখন জীবনের প্রথমের ভালবাসা বলে ভিনদেশী সৈয়দ - কে স্বামীর সামনে স্বীকৃতি দিতে চায় -  এক বিস্ময় কাজ করে আপনার প্রতি !  জানতে ইচ্ছে করে চারপাশ নিয়ে কতটা উৎসুক হলে ,  জীবনের প্রতি কতটা টান থাকলে ,  অজানার প্রতি কতটা জ্ঞানপিপাসা থাকলে ,  মানুষের প্রতি কতটা ভালবাসা থাকলে একজন সৈয়দ মুজতবা আলী হয়ে ওঠা যায় !  ।   
জর্মন দেশের কোলোন শহরের রাইন নদীর ধারের বিশাল ক্যাথেড্রালটিতে বসে আপনার লেখা পড়েছি সেই গির্জা নিয়ে ,  বিটোফেনের জন্মশহর বন - এ বসে অনুভব করতে চেয়েছি আপনার উম্মাতাল ছাত্র জীবন ,  প্যারিসের জাদুঘরের কানাগলিতে হারিয়ে আপনার পরামর্শ মনে পড়েছে ,  প্রাগ শহরের সুশীতল বিয়ারে চুমুক দিতে দিতে ভেবেছি সেখানের দুর্গ নিয়ে আপনি কী বলেছিলেন ,  ভেনিসের খালাসিদের হৈ - হট্টগোলের মাঝে কানে বেজেছে ঝান্ডুদার চিৎকার  ‘ ওটা পুছিস নি ,  সাক্ষী দিবি !  ’  ,  নয়াদিল্লীর ঘিলু বাষ্প করা রোদে মাঝেও আপনার মতই হ্যাট পরে নানা পুরাকীর্তির ছবি তুলে আপনাকে নকল করার বৃথা চেষ্টা করেছি ,  জন্মশহর রাজশাহীতে অবস্থানের সময় প্রতিনিয়ত পদ্মার চিকচিকে চর আর জাদুময় ঘোলা জল নিয়ে যে রোজনামচা লিখেছিলেন তা মুগ্ধ চিত্তে পড়ি চরে যাবার আগে এবং পরে অনেক অনুসন্ধানের পর বাহির করি আপনার সমাধি ,  ঢাকার আজিমপুরে ,  যার পাশে দাড়িয়ে ফিসফিস করে বলি  ‘  আপনার মত কোনদিক দিয়েই হওয়া হলো না আলী সাহেব ,  কিন্তু আপনাকে নিয়ে প্রচন্ড অহংকার আমার ।  বাঙালি হয়ে জন্মানোতে আপনার অমর লেখার রস উপভোগ করি সরাসরি -  এই পাওয়ায় বা কম কিসে !  !  ’ 
বেঁচে থাকলে ভবঘুরেমির সাথে সাথে অনেক কথা হবে আপনার সাথে দিকশূন্যপুরে ,  মুসাফিরের মত দেখা হয়ে যেতেও পারে ভুল দরজায় কড়া নাড়লে অন্যজগতে ,  ততদিন পর্যন্ত অপার মুগ্ধতা ,  অশেষ ভালবাসা । 
এবং জন্মদিনের শুভেচ্ছা । 
আপনার এক অতি - ভক্ত







সদ্য পড়া বই  –  ঠগী




উপকরণ অতি সামান্য । 
ঢাল নয় ,  তলোয়ার নয় ,  বোমা - পিস্তল - কামান - বন্দুক -  কোন আগ্নেয়াস্ত্র নয় ,  একমাত্র হাতিয়ার সেই হলুদ রঙের রুমালটি ।  রুমাল নয় ,  ওরা বলত পেলহু ।  কিংবা  –  সিকা । 
খুলে রাখলে মনে হবে যেন কোন পাগড়ী খুলে রাখা হয়েছে ,  অথবা  “ সাস ”  -  কোমরবন্ধনী হিসেবে ব্যবহৃত কোন কাপড় ।  দু , ভাঁজে ভাজ করার পর সেটি দৈর্ঘ্যে মাত্র তিরিশ ইঞ্চি ।  আঠার ইঞ্চি দূরে একটি গিঁট ।  গিঁটের প্রান্তে একটি রুপোর টাকা বাঁধা ।  নয়তো তামার একটি ডবল পয়সা ।  হাঁটু মুড়ে মাটিতে বসে মেপে মেপে অতি যত্নসহকারে ওরা যখন সেটি তৈরি করে ,  তখন দেখলে কিছুই বোঝা যাবে না ।  রুমালটা আসলে একটা ফাঁস ।  প্রান্তে বাঁধা সিদুর মাখান টাকাটা তাকেই আরও নির্ভুল ,  আরও নিটোল করার জন্য । 
এই ভাবেই নিখুঁত ভাবে নির্লিপ্ত স্বরে ইতিহাসের আঁধার থেকে শ্রীপান্থ তুলে নিয়ে এসেছেন এক ভয়ংকর অদ্ভুত সম্প্রদায়কে ,  যাদের তিনি বলেছেন -  ওরা হৃদয়হীন মানুষ ,  ইতিহাসের হিংস্রতম ,  নিপুণতম খুনী -  ওরা ঠগী । 

ঠগী বইটি শুরু হয়েছে কিছুটা অপ্রচলিত নিয়মে ,  বাস্তব আর কল্পনার মিশেলে ,  দেখানো হয়েছে ব্রিটিশ ভারতবর্ষের বিশেষ সময়ে ,  এবং তার আগেও বছরে চল্লিশ হাজার লোক স্রেফ উধাও হয়ে যেত !  তিনশ বছর এমন হয়েছে !  কোন রকম পাত্তা মিলত না তাদের ।  কোথায় যেত তারা ? 
ঠগীদের ইতিহাস ঘেঁটে দেখা যায় তাদের আদি গোত্র মাত্র সাতটি মুসলিম পরিবার ,  এখান থেকে শাখা - প্রশাখা মেলে তারা শত শত বছরে ।  শিকারের সব নির্দিষ্ট নিয়ম কানুন মেলে চলতে হত ঠগীদের ,  রক্তপাত ছিল সম্পূর্ণ রূপে নিষিদ্ধ ।  বিশেষ করে সুবর্ণ যুগে নিজের থেকে জালে এসে ধরা দিলেও কায়স্থ ,  ফকির ,  কামার ,  কুমোর ,  ছুতোর মিস্ত্রী ,  গানের ওস্তাদ ,  নাচের মাস্টার বা গৃহপালিত গরু - মোষ নিয়ে রাস্তা হাঁটছে এমন কোন পথিককে হত্যা করা চলবে না ।  স্ত্রী লোকদের হত্যা নিষিদ্ধ ছিল প্রথম দিকে । 


ভবানী দেবীর পূজারী ছিল ঠগীরা ,  তাঁর ইশারা ছাড়া কিছুই করত না ,   সারা বছরের স্বাভাবিক গৃহস্থগুলো যখন বর্ষা শেষে দিনক্ষণ দেখে শরতের ভোরে পথে নামল তখন তারা সম্পূর্ণ অন্য মানুষ ,  ভবানীর সন্তান ।  ওদের হাসি তখন হাসি নয় ,  কান্না তখন আর কান্না নয় ,  ওরা তখন ভিন্ন জগতের মানুষ -  ওরা ঠগী ,  আপাদমস্তক শিকারি খুনি ।   


 ( ফেলুদার বইতে ঠগীর অস্ত্র  ) 
আর বইয়ের নায়কের নাম উইলিয়াম হেনরি স্লিম্যান ,  যাকে ইউরোপিয়ানরা বলতেন ঠগী স্লিম্যান ,  ইতিহাসের প্রবল অনুরাগী এই তরুণের মনে প্রবল উৎসুক্য ছিল এই গুপ্ত খুনি সম্প্রদায়দের নিয়ে ,  যাদের খোঁজ তিনি পেয়েছিলেন একাধিক ধূসর পান্ডুলিপির মাঝে ।  চোস্ত হিন্দুস্তানি ভাষা বলতে পারা স্লিম্যানকে ঠগী নিয়ে অতি উৎসাহের কারণে আড়াল থেকে টিপ্পনি কাটত কিন্তু দিন রাত ঠগী নিয়ে গবেষণা করেই তিনি কিন্তু প্রথমবারের মত এদের পাদপ্রদীপের আলোয় নিয়ে আসেন ,  খুঁজে বাহির করে গ্রেফতার করেন সত্যিকারের ঠগীদের ,  মূলত তাঁর কারণেই ভারতবর্ষ থেকে এই খুনে সম্প্রদায় প্রায় নিশ্চিহ্ন হয়ে যায় ।  তবে ইতিহাসবিদরা মনে করেন ঠগীদের এমন বিশ্বাস ছিল যে শ্বেতাঙ্গরা অজেয় ,  দেবী তাদের কোন ক্ষতি হতে দেবেন না ,  এই কারণেও নিজেদের অজান্তেই বিশাল সুবিধা লাভ করে স্লিম্যানের বাহিনী ।   
 

ঝিরনী অর্থাৎ গলায় ফাঁস লাগাবার সংকেত  ,  কাসসি নামের কোদাল ,  জলের ঠগী ম্যাকফানসাঁ ,  ধুতুরা খাইয়ে ছিনতাইকারী ধুতুরিয়া এমন সব গোপন গা ছমছমে রহস্যের মাঝে হারিয়ে যাবেন কয়েক ঘণ্টার জন্য বইটি হাতে নিয়ে ।  সেই সাথে আছে কিংবদন্তীতে পরিণত হওয়া কজন ঠগীর সাক্ষাৎকার ।   আরও জেনে অবাক হবেন যে পূর্ববঙ্গে কতটা শক্ত ছিল ঠগীদের রাজত্বের ভিত ,  ঠগ বাছতে গাঁ উজাড় করেই তবে তাদের নাই করে দেয়া গিয়েছিল ।  
 আসলেই কি তাই ?  শেষ ঠগী  সম্প্রদায় যদি রংপুর ,  ময়মনসিংহ ,  মুন্সিগঞ্জে টিকে থাকে শত বছর আগে ,  তাদের কোন কোন বংশধরই আজও মলমপার্টি ,  ধুতুরা পার্টি ইত্যাদি নামে সক্রিয় ?  
বইয়ের নাম  -  ঠগী
লেখক -  শ্রীপান্থ
প্রকাশক  -  দেজ
প্রথম প্রকাশ -  জুন ১৯৬৩ 

   (  ছবি গুলো উইকি থেকে নেওয়া ।  পোষ্টখানা প্রিয় ইতিহাসবিদ সদ্য বাবা হওয়া সত্যপীরের জন্য ,  সে যেন তাঁর বিচিত্র ঝুলি ঝেড়ে ঠগী বা সমসাময়িক বিচিত্র বিষয় নিয়ে স্বাদু ভাষায় মুচমুচে সব নতুন লেখা আমাদের উপহার দেয় ।   ) 






ভাষাসৈনিক ডা .  সাঈদ হায়দারের স্মৃতিচারণায় ১৯৫২র ফেব্রুয়ারী




দেখো ,  আমরা ভাষাসৈনিক নই ,  সৈনিক বলতে যা বোঝায় আমরা তো তা ছিলাম না ,  বরং বলতে পার আমরা সকলেই ছিলাম ভাষা আন্দোলনের সাথে সম্পৃক্ত ।  যার সাংগঠনিক ক্ষমতা ছিল যে সাংগঠনিক ভাবে সাহায্য করেছে ,  যে নকশা করতে পারে সে নকশার ধারণা দিয়ে সাহায্য করেছে ,  যার পেশী সবলতর সে বেশী ইট পরিবহন করে সাহায্য করেছে ।  সকলের ভূমিকায় অনস্বীকার্য ।  
 - 	দৃঢ় কণ্ঠে এই কথাগুলো বলছিলেন সাঈদ হায়দার দাদু ।  স্থান -  তার উত্তরার বাসভবন ,  সময় -  ২২ ফেব্রুয়ারির রোদেলা সকাল ২০১৪ ।  
৮৯ বছরের জীবন্ত ইতিহাসের সাথে আমাদের পরিচয় সেইদিনই ।  ১৯৫২র ২৩ ফেব্রুয়ারী রাতে ঢাকায় প্রথম যে শহীদ মিনার গড়া হয়েছিল উনি তার মূল দুইজন নকশাকারের একজন ।   মুখে আবেগ নিয়ে বলে চলেছিলেন সেই উম্মাতাল সময়ের কথা ,  ভাষার জন্য প্রাণদানের প্রতিজ্ঞার কথা ,  কিভাবে একটি সাদামাটা স্থাপত্য বাঙ্গালীর আদর্শের কেন্দ্রবিন্দুতে পরিণত হল সেই অলৌকিক কাহিনী ।  

আমরা বলতে আমার সাথে ছিলেন রাব্বি খান ভাই ,  বন্ধু ফোকলোরবিদ উদয় শঙ্কর বিশ্বাস এবং মাঝে মাঝে হায়দার দাদুর গত ৫৩ বছরের সহকর্মী ।   আগের দিন ২১ ফেব্রুয়ারি ,  ২০১৪তে তার নাতির কন্যা সন্তানের জন্ম হয়েছে ,  চার পুরুষ দেখে যাবার আনন্দে তার মুখ ঝলমল ,  তার চেয়েও বেশী তৃপ্তিদায়ক ছিল সেই শহীদ মিনার গড়ার স্মৃতি রোমন্থন ।  বললেন ,  কিই আর এমন হয়েছিল ,  একটা চৌকোণা কাঠামোর উপরে একটু উঁচু করে কিউব ,  আটপৌরে ,  দেখতেও খুব আকর্ষণীয় কিছু একটা না ।  কিন্তু সেটিই হয়ে গিয়েছিল আমাদের নয়নের মণি ,  বাঙ্গালীত্বের প্রতীক ।  সেটিকে বারবার ধ্বংস করেও তো আমাদের দমানো যায় নি ,  ফুঁসে উঠেছে ছাত্র  – জনতা বারংবার ,  ঠিকই আদায় করে নিয়েছে নিজেদের অধিকার ।  
তবে বর্তমান শহীদ মিনারের নকশা নিয়ে হায়দার দাদু খুব একটা সন্তুষ্ট নন ,  কারণ মূল নকশার অনেক কিছুই এখনো অসম্পূর্ণ থেকে গেছে ।  ডাক্তারি ডিগ্রী পাবার পরপরই বিশেষ নিয়মের আওতায় ৫ বছরের জন্য তৎকালীন পশ্চিম পাকিস্তানে তার বদলী হয়ে যায় ,  সেখানের বাংলা ভাষাভাষীদের সাথে অবশ্য তিনি মাতৃভাষার চর্চা ঠিক অব্যাহত রাখেন ।  সবসময় রাজনীতি থেকে দূরে ছিলেন তিনি ।   জিয়াউর রহমানের সময় তার তৈরি রাজনৈতিক দলের পক্ষ থেকে ভাষাসৈনিকদের তালিকা খবরের কাগজে ছাপিয়ে সোনার মেডেল ও সম্মাননা দেবার কথা চলছিল কিন্তু তার অনেকেই এটি প্রত্যাখ্যান করেন ,  কারণ রাষ্ট্রের পক্ষ থেকে নয় ,  সেগুলো দেয়ার পায়তারা করা হচ্ছিল রাজনৈতিক দল থেকে ।    
উদ্দীপ্ত কণ্ঠে যেন আমাদের ফিরিয়ে নিয়ে গিয়েছিলেন তিনি সেই ঝাঁঝালো মুহূর্তগুলোতে ,  খুব আফসোস হচ্ছিল সাথে ভিডিও ক্যামেরা না নেওয়ায় ।  তবে দাদু কথা দিয়েছেন সামনের মাসে একদিন সময় দেবেন আড্ডার জন্য ,  আমাদের জানাবেন কী ঘটেছিল সেই সময়ের ঢাকায় ।  উনার লেখা দুটি বই  (  একটি বাংলায় লেখা জীবনস্মৃতি  ,  অন্যটি ইংরেজিতে লেখা )  উপহার দিলেন সবাইকে ।  আশ্বাস দিলেন বইগুলো পড়ে মাথায় যে প্রশ্নগুলো আসবে সেগুলোর উত্তর দিবেন তিনি ।  

ফেরার আগে একটি বিশেষ আলোকচিত্র দেখাবার জন্য শোবার ঘরে নিয়ে গেলে সেখানে দেখি একটি আধখোলা খাতা ,  তাতে লেখা কয়েকটি লাইন ।  হায়দার দাদু হেসে বললেন -  জীবন এত্ত ছোট ,  তাই চেষ্টা করি সময়ের সদ্ব্যবহার করার ।  তোমরা আসার আগে আমি লিখছিলাম ।  বিস্ময়ে ,  মুগ্ধতায় বিমূঢ় হয়ে এই কর্মযোগী জীবন্ত ইতিহাসের কাছ  থেকে আমরা বিদায় নিই আবার দেখা হবার প্রতিশ্রুতি নিয়ে ।  

 (  ইচ্ছা ছিল ডা .  সাঈদ হায়দারের আত্মজীবনী পড়ার পরে এবং উনার সাক্ষাৎকারের ভিডিও নিয়ে বৃহৎ আকারের পোস্ট দেবার ,  কিন্তু ফেব্রুয়ারি মাস চলে যাচ্ছে !  এমন অসাধারণ স্মৃতি যদি সচলায়তনে এই মাসে ভাগাভাগি না করি তাহলে কেমন করে হয় !  হোক না ছোট পোস্ট ,  তার গুরুত্ব তো অসীম ,  তাই না ?   
পরবর্তীতে বইয়ের আলোচনা ,  ভিডিও ইত্যাদি আসিতেছে ।     ) 






প্রিয় মুখ ১০  –  মুহম্মদ জাফর ইকবাল




এক তরুণ খালি পায়ে পেটে পাথর বেঁধে সীমান্তের দিকে রওনা হয় ।  আধুনিক প্রজন্মের একজন সে ,  হঠাৎ দেখায় উদভ্রান্ত মনে হলেও দৃঢ় সংকল্পে অটুট ,  পরিষ্কার চিন্তা ভাবনার অধিকারী একজন মানুষ সে ।  তার হিসাব খুব সহজ ,  এই রাস্তা দিয়েই ১৯৭১ সালে তার মা সন্তানসম্ভবা অবস্থায় খালি পায়ে ,  স্রেফ চিড়া - পানি সম্বল করে ভারতের সীমান্ত অতিক্রম করেছিলেন ,  আমাদের গল্পের তরুণের জন্ম দিয়েছিলেন সংগ্রামী মা ।  আজ বুকে কষ্ট আর আবেগের ফোয়ারা নিয়ে তরুণটি জানতে চায় তাকে পেটের ভিতরে নিয়ে কিভাবে মা যুদ্ধের সময় এতখানি পথ পাড়ি দিয়েছেন । 
সোফায় হেলান দিয়ে আরামে পড়তে থাকা পাঠকের মনে তীব্র চড় কষিয়ে যায় গল্পটির মূল বক্তব্য ,  বুকের ভেতরে বয়ে যায় অনুভূতির ঝড় ,   তারচেয়েও বেশি উদ্দীপ্ত হয় একাত্তরের বর্ণনায় । 
এই লেখকই আমাদের আশার বাতিঘর মুহম্মদ জাফর ইকবাল স্যার ।   


জাফর ইকবাল স্যার বাংলাদেশের ব্যস্ততম মানুষদের একজন ,  বিশ্ব - বিদ্যালয়ের নিজ বিভাগের এক গাদা কাজ ,  বই লেখার চাপ ,  নিজস্ব কলাম লেখা ,  গণিত অলিম্পিয়াড ,  সারা দেশের আনাচে - কানাচে বিভিন্ন সাংস্কৃতিক কর্মকাণ্ড ,  শিক্ষানীতি ইত্যাদি ইত্যাদি নিয়ে কাজের পরও তার কাছে সবসময়ই সবচেয়ে গুরুত্বপূর্ণ বিষয়টি থাকে মুক্তিযুদ্ধ । 
যে কারণেই আমার বন্ধু রাশেদের মত একটি অমর কিশোর উপন্যাস লিখেন তিনি ,  জানিয়ে দেন স্বাধীনতা যুদ্ধে কিশোরদের ভূমিকা ও রাজাকারদের অপরাধ ।  লিখেন একজন দুর্বল মানুষ নামে এক অতি অসাধারণ ছোট গল্প সংকলন ।  একেবারে অন্য ধাঁচের বইতেও মোক্ষম ভাষায় আলতো করে জানান মুক্তিযোদ্ধাদের সাহস ,  রাজাকারদের অন্যায় ,  স্বাধীনতার আনন্দের কথা ।  টি - রেক্সের সন্ধানে - তে এক লাইনে লিখেছিলেন  - মানুষও তো দানব হয় ,  একাত্তরে হয়েছিল না ?  রাশার মত কিশোরীকে নিয়ে তৈরি কাহিনীতে মুক্তিযোদ্ধাদের প্রতি রাজাকারদের লালিত ক্ষোভ এঁকেছেন বাস্তবতার তুলিতে । 
জাফর স্যারের সাথে প্রথমবারের মত যখন সামনাসামনি দেখা হয় তখন তার মাথা ভর্তি কুচকুচে কাল চুল ,  কিছুটা লালচে গোঁফ ,  যার আড়ালে সর্বদাই ঝিলিক মারে স্নেহময় হাসি ,  আর হাসে তার তীক্ষ চোখ দুটো ।  অবলীলায় তিনি বলেছিলেন রাজশাহী বিশ্ব - বিদ্যালয়ের মুক্তিযুদ্ধ চর্চা কেন্দ্রের আড্ডায় -  এক বাচ্চা আমাকে চিঠি লিখে জিজ্ঞাসা করল আপনি কী সব ছাইপাঁশ লিখেন ,  পড়লে আমার বমি আসে  !  !  তখনই মনে হয়েছিল নিজেকে নিয়ে যে মানুষটি রসিকতা করতে পারে ,  ভক্তদের সমস্ত দোষ ত্রুটি ক্ষমা করে দিয়ে ,  উনি নিশ্চয়ই মানুষ হিসেবে খুব উঁচু মানের । 
এখন জাফর স্যারকে দেখি শ্বেত শুভ্র পক্ক কেশ - গুম্ফের এক চিরতরুণ মানুষ হিসেবে যিনি তারুণ্যের পাশে থাকেন ,  দ্ব্যর্থহীন কণ্ঠে বলেন -  তরুণ প্রজন্ম জীবনবাজি রেখে অংশগ্রহণ করেছিল বলেই বাংলাদেশ স্বাধীন হয়েছিল ।  দেশের নামকরা সব মানবতাবাদী সুশীলেরা যখন নানা লাভ - লোকসানের হিসাব - নিকাশে ব্যস্ত ছিল ,  জাফর ইকবাল স্যার তখন সরাসরি শাহবাগে তরুণদের কণ্ঠে কণ্ঠ মিলিয়ে বলেছিলেন  –  ক তে কাদের মোল্লা ,  তুই রাজাকার ,  তুই রাজাকার  । 
 
আজ পর্যন্ত শত বার পড়া দিপু নাম্বার টু ,  হাত কাটা রবিন ,  দুষ্টু ছেলের দল ,  টি - রেক্সের সন্ধানে ,  আমার বন্ধু রাশেদ ,  বিজ্ঞানী সফদর আলীর মহা মহা আবিস্কার ,  মহাকাশে মহা ত্রাস ,  টুকুনজিল ,  অনুরণ গোলক ,  যারা বায়োবট  এমন অসংখ্য বই ,  যা আমার ফেলে আসা কৈশোর ও চলমান তারুণ্যের বাঁকে বাঁকে রঙিন সব মুহূর্তের সাথী হয়েছিল ,  তাদের লেখক মুহম্মদ জাফর ইকবালকে আমি তখন দেখি না ,  দেখি একজন প্রাজ্ঞ ঋষিকে যিনি অতীত যাচাই করে ,  যুক্তি বিচার করে অতি সরল ভাবে আমাদের করনীয় পন্থাকে উপস্থাপন করে সবার বোধগম্য করেই ।  যিনি জানেন মৌলবাদের থাবা কতটা গভীর ও সুদূরপ্রসারী ।  তাই তো প্রিয় বাংলাদেশকে সামনের দিকে ,  সুখী ভবিষ্যতের ভোরে এগিয়ে নিয়ে যাবার জন্য তিনি লিখেন  –  জামাত ইসলাম একটি রাজনৈতিক দল ,  কোন ধর্মীয় দল নয় ।  এবং এটি সবসময় ভুল রাজনীতি করেছে ।  এরা পাকিস্তান জন্মের সময় সেটির বিরোধিতা করেছে ,  বাংলাদেশ জন্মের সময় সেটিরও বিরোধিতা করেছে প্রবল ভাবে । 
যখন সংসদ নির্বাচন সম্পন্ন করা নিয়ে সবাই দুশ্চিন্তায় ,  স্যার আলতো হেসে দৃঢ় কণ্ঠে বলেন -  জামাতকে বাদ দিলেই সব সমস্যার সমাধান হয়ে যায় । 
স্যারের সাথে শেষবার কথা বলার সময় ,  যে দিন আমার প্রথম বইয়ের মোড়ক উম্মোচনকালে আগ্রহভরে অটোগ্রাফ চেয়ে মহা লজ্জায় ফেলে দিয়ে চিরস্মরণীয় এক মুহূর্তের জন্ম দিয়েছিলেন তিনি , 
 

 (  আমার মা ও জাফর স্যারের সাথে বইয়ের মোড়ক উম্মোচন অনুষ্ঠানে ) 
সেই সাথে সুদূর সিলেট থেকে সেই দিনই এসে আমাদের আলোকচিত্র প্রদর্শনীর উদ্বোধন করে তিনি এবং ইয়াসমিন ম্যাডাম আমাদের চিরকৃতজ্ঞ করেছিলেন - 
 

 ( ৩১ জানুয়ারি ,  ২০১৪ ধানমণ্ডির দৃক গ্যালারীর সুন্দরতম মুহূর্ত আমাদের শাহেনশাহ সিমন এবং জাফর স্যার  ) 
বলেছিলাম ,   -  স্যার ,  বাংলাদেশের কোটি মানুষ আপনাকে নিয়ে কোটি কথা বলে ,  নানা কারণে নানা মানুষ আপনাকে সন্মান করে ,  আপনার মত হতে চায় ,  কিন্তু আপনি সারাজীবনই আমার কাছে একজন রোলমডেল হয়ে থাকবেন অন্তত একটি কাজের জন্য ,  আপনিই বাংলাদেশের একমাত্র সেলিব্রেটি যে মিডিয়াতে সরাসরি বলেছিলেন  –   
আপনি জামাত করেন !  আপনার লজ্জা করে না ? 
স্যার নিজে থেকেই হাত মিলিয়েছেন কথাটি শুনে ,  তার চোখে ছিল নতুন প্রজন্মের উপর আশ্বাস ,  ঠোঁটের কোণে আত্মবিশ্বাসে ভরা হাসি ।  যে বিশ্বাসটি তিনি আমাদের নিয়ে করেন ,  যা নিয়ে স্বপ্ন দেখেন এক নতুন বাংলাদেশের -  মৌলবাদমুক্ত ,  সাম্প্রদায়িকতামুক্ত । 
মুহম্মদ জাফর ইকবাল স্যার আমাদের আশার বাতিঘর ।  বাংলা মায়ের সমস্ত বিপদে এই মানুষটি শত লাঞ্জনা সহ্য করেও সবার আগে এগিয়ে আসেন ।  অসম সাহসী এই মানুষটি যে কী পরিমাণ বিরুদ্ধ স্রোতের সাথে লড়ে প্রায় একাই এগিয়ে নিচ্ছেন জাতিকে তা সম্পর্কে আমরা যতটাই ওয়াকিফহাল ,  ঠিক ততটাই জানে মৌলবাদী আঁধারের জীবরা ,  তাই তো এত বিষেদাগার ,  এত কুৎসিত আক্রমণ তার বিরুদ্ধে । 
কিন্তু জাফর স্যার একা নন ,  আমরা তার সাথে আছি ,  একদিন সারা বাংলাদেশ তার সাথে থাকবে ।  একদিন সারা বাংলাদেশ দ্ব্যর্থহীন ভাবে আঁধারের দূতদের বলবে -  আপনি জামাত করেন !  আপনার লজ্জা করে না ? 


মুহম্মদ জাফর ইকবাল স্যার ,  উই লাভ ইউ ,  ম্যান । 
 

প্রিয় মুখ সিরিজের বাকী পর্বগুলো নিচের লিঙ্কে পাবেন
প্রিয় মুখ -  ৯  ,  আম্মা জাহানারা  ইমাম
প্রিয় মুখ ৮ -  আমার প্রিয় রাজা কুমার শরৎকুমার রায়
প্রিয় মুখ - ৭ ,  চার্লস ডারউইন
প্রিয় মুখ - ৬ ,  গণিতবিদ সুব্রত মজুমদার
প্রিয় মুখ - ৫ ,  সত্যসৈনিক আরজ আলী মাতুব্বর
প্রিয় মুখ - ৪ ,  ফিদেল ও ম্যান্ডেলা 
প্রিয় মুখ - ৩ ,  এডমণ্ড হিলারী
প্রিয় মুখ - ২  ,  জেরাল্ড ডারেল
প্রিয় মুখ - ১  :  জেন গুডাল






শুভ জন্মদিন  হে দুখজাগানিয়া




আমরা রেখেছি যারা ভালোবেসে ধানের গুচ্ছের , পরে হাত , 
সন্ধ্যার কাকের মতো আকাঙ্ক্ষায় আমরা ফিরেছি যারা ঘরে ! 
শুভ জন্মদিন প্রিয় কবি ।  
আপনার মাধ্যমেই পশ্চিমের মেঘে সোনার সিংহ আবিস্কার করি ,  অদৃশ্য সমুদ্রের শব্দ শুনি ,  ভোরের রাঙা সূর্যে অর্ধনারীশ্বরের ভয়াবহ রূপ দেখি ,  দেখি নির্জন মাছের চোখ ,  আমলকী শাখার পিছনে শিঙের মতন বাকা চাঁদ , কুয়াশার মাঝে হারানো চিল ,  পাখির নীড়ের মত দুটি চোখ ।  জীবনকে মায়াবীর নদীর পাড়ের দেশ বলে মনে হয় ।  
 -  ভোরের আকাশখানা রাজহাঁস ভরে গেছে নব কোলাহলে
নব নব সূচনার 

সুচেতনা ,  তুমি এক দূরতর দ্বীপ
বিকেলের নক্ষত্রের কাছে;
সেইখানে দারুচিনি - বনানীর ফাঁকে
নির্জনতা আছে । 

লাল নীল হলদে সাদা কমলা পালকের
মাছরাঙা চিহ্ন হয়ে চুপে উড়ে এসে
দুই অন্ধ সমুদ্রের মাঝখানে কতটুকু রৌদ্রবিন্দু আছে
দেখাতে চেয়েছে ভালবেসে ।  

খেয়ানৌকাগুলো এসে লেগেছে তীরের খুব কাছে - 

ভেবে ভেবে ব্যথা পাব :  মনে হবে ,  পৃথিবীর পথে যদি থাকিতাম বেঁচে
দেখিতাম সেই লক্ষ্মীপেঁচাটির মুখ যারে কোনোদিন ভালো করে দেখি নাই আমি  – 
এমনি লাজুক পাখি ,   —  ধূসর ডানা কি তার কুয়াশার ঢেউয়ে ওঠে নেচে;

ভোরের সূর্যের আলো পৃথিবীর গুহায় যেমন
মেঘের মতন চুল  —  অন্ধকার চোখের আস্বাদ
একবার পেতে চায়  —  যে জন রয় না  —  যেই জন
চলে যায় ,  তারে পেতে আমাদের বুকে যেই সাধ  — 
যে ভালোবেসেছে শুধু ,  হয়ে গেছে হৃদয় অবাধ
বাতাসের মতো যার  —  তাহার বুকের গান শুনে
মনে যেই ইচ্ছা জাগে  —  কোনোদিন দেখে নাই চাঁদ
যেই রাত্রি  —  নেমে আসে লক্ষ লক্ষ নক্ষত্রেরে শুনে
যেই রাত্রি ,  আমি তার চোখে চোখ ,  চুলে তার চুল নেব বুনে ! 

অনেক সময় পাড়ি দিয়ে আমি অবশেষে কোন এক বলয়িত পথে
মানুষের হৃদয়ের প্রীতির মতন এক বিভা
দেখেছি রাত্রির রঙে বিভাসিত হয়ে থেকে আপনার প্রাণের প্রতিভা
বিচ্ছুরিত ক ' রে দেয় সঙ্গীতের মত কণ্ঠস্বরে ! 
হৃদয়ে নিমীল হয়ে অনুধ্যান করে
ময়দানবের দ্বীপ ভেঙে ফেলে স্বভাবসূর্যের গরিমাকে । 
চিন্তার তরঙ্গ তুলে যখন তাহাকে
ডেকে যায় আমাদের রাত্রির উপরে  - 
পঙ্কিল ইঙ্গিত এক ভেসে ওঠে নেপথ্যের অন্ধকারে :  আরো ভুত
আধেক মানব
আধেক শরীর  -  তবু অধিক গভীরতর ভাবে এক শব । 

বলিল অশ্বত্থ ধীরে :   ‘ কোন দিকে যাবে বলো - 
তোমরা কোথায় যেতে চাও ? 
এতদিন পাশাপাশি ছিলে ,  আহা ,  ছিলে কত কাছে : 
ম্লান খোড়ো ঘরগুলো - আজও তো দাঁড়ায়ে তারা আছে;
এই সব গৃহ মাঠ ছেড়ে দিয়ে কোন দিকে কোন পথে ফের
তোমরা যেতেছ চলে পাইনাকো টের ! 
বোঁচকা বেঁধেছ ঢের ,  - ভোলো নাই ভাঙা বাটি ফুটা ঘটিটাও;
আবার কোথায় যেতে চাও ? 

হঠাৎ কখন সন্ধ্যা মেয়েটির হাতের আঘাতে
সকল সমুদ্র সূর্য সত্বর তাকে ঘুম পাড়িয়ে রাত্রি হতে পারে
সে এসে এগিয়ে দেয়;
শিয়রে আকাশ দূর দিকে
উজ্জ্বল ও নিরুজ্জ্বল নক্ষত্র গ্রহের আলোড়নে
অঘ্রানের রাত্রি হয়;
এ - রকম হিরন্ময় রাত্রি ইতিহাস ছাড়া আর কিছু রেখেছে কি মনে । 

কবেকার মৃত কাক :  পৃথিবীর পথে আজ নাই সে তো আর;
তবুও সে ম্লান জানালার পাশে উড়ে আসে নীরব সোহাগে
মলিন পাখনা তার খড়ের চালের হিম শিশিরে মাখায়; 
তখন এ পৃথিবীতে কোনো পাখি জেগে এসে বসেনি শাখায়; 
পৃথিবীও নাই আর; দাঁড়কাক একা 
 —  একা সারারাত জাগে

প্রেম যে নক্ষত্র আর নক্ষত্রের গান , 
প্রাণ যে ব্যাকুল রাত্রি প্রান্তরের গাঢ় নীল অমাবস্যায়  – 
চলে যায় আকাশের সেই দূর নক্ষত্রের লাল নীল শিখার সন্ধানে , 
প্রাণ যে আঁধার রাত্রি আমার এ ,   —  আর তুমি স্বাতীর মতন
রূপের বিচিত্র বাতি নিয়ে এলে

আমাদের উঁচুনিচু দেয়ালের ভিতরে খোঁড়লে 
ততোধিক গুণাগার আপনার কাজ
করে যায় -  ঘরের ভিতরে থেকে খসে গিয়ে সন্ততির মন
বিভীষণ ,  ন্রিসিংহের আবেদন পরিপাক করে
ভোরের ভিতর থেকে বিকেলের দিকে চলে যায় , 
রাতকে উপেক্ষা করে পুনরায় ভোরে
ফিরে আসে -  -  -  - 

ঢের সম্রাটের রাজ্যে বাস করে জীব
অবশেষে একদিন দেখেছে দু - তিন ধনু দূরে
কোথাও সম্রাট নেই ,  তবুও বিপ্লব নেই ,  চাষা
বলদের নিঃশব্দতা ক্ষেতের দুপুরে । 
বাংলার প্রান্তরে অপরাহ্ন এসে
নদীর খাড়িতে মিশে ধীরে
বেবিলন লন্ডনের জন্ম ,  মৃত্যু হলে - 
তবুও রয়েছে পিছ ফিরে । 

এই ডাঙ্গা ছেড়ে হায় রূপ কে খুঁজিতে যায় পৃথিবীর পথে - 

জীবনের প্রতি ভোরে ,  তারাখসা মুহূর্তে কবি পাক খেয়ে যান মাথার ভিতরে -  
সকল লোকের মাঝে বসে
আমার নিজের মুদ্রাদোষে
আমি একা হতেছি আলাদা ? 
আমার চোখেই শুধু ধাঁধা ? 
আমার পথেই শুধু বাধা ? 

 ( শেষ ছবিটি মহামতি ওডিনের তোলা  ) 
সিরিজের বাকী পর্বগুলো পাবেন এইখানে 






সৈয়দ মুজতবা আলী  :   প্রসঙ্গ ,  অপ্রসঙ্গ



এপ্রিল ২৮ ,  ১৯৭১ পাটোয়ার বাগান লেন
আজ আমার জন্য খুব দুঃখের দিন ।  সৈয়দ মুজতবা আলী আমাকে তার ৫ নং পার্ল রোডের তেতলার ঘর থেকে বের করে দিলেন । 
এই - ই ছিল গোলাম মোস্তাকিম রচিত স্মৃতিকথা সৈয়দ মুজতবা আলী  :   প্রসঙ্গ ,  অপ্রসঙ্গ - র প্রথম লাইন !  সেই দিনই তাদের প্রথমবারের মত সাক্ষাৎ ঘটে ,  যার অভিজ্ঞতা সুখকর না হলেও সৈয়দ মুজতবা আলীর জীবনের শেষ কয়েক বছর গোলাম মোস্তাকিম পরিবারের সদস্য বা নিকটতম বন্ধু হিসেবে ছিলেন ,  অতি অন্তরঙ্গ আলাপচারিতায় ,  আড্ডার ফাঁকে ফাঁকে জেনেছেন অনেক মূল্যবান তথ্য ।  সেইগুলোই ছাড়া ছাড়া ভাবে উপস্থাপন করেছেন ১৯৯৫ সালে প্রকাশিত বইটিতে । 
কিছু দিন আগেই বইটি মিলল পল্টনের ফুটপাতের বইয়ের দোকানে ,  লেখনী খুব আহামরি ছন্দময় গোছের নয় ,  কিন্তু বিষয়ের গুণে তা হয়ে গেছে এক গুরুত্বপূর্ণ দলিল ।  তাই বেছে বেছে প্রিয় লেখক সৈয়দ মুজতবা আলীর নানা আড্ডায় বলা কথাগুলো ঠিক সেই ভাবেই উপস্থাপন করা হল - 
প্রথম পরিচয়ে আলী সাহেব তাকে প্রশ্ন করেছিলেন -  কে তুমি ?  কোত্থেকে আসা হচ্ছে ? 
লেখক -  আমি বাংলাদেশ থেকে পালিয়ে এসেছি । 
আলী সাহেব -  কেন বাংলাদেশ থেকে পালিয়ে এসেছ ? 
লেখক -  প্রাণের ভয়ে ,  পাঞ্জাবী সৈন্যদের ভয়ে আমি বাংলাদেশ থেকে পালিয়ে কলকাতা চলে এসেছি । 
 আলী সাহেব -  You Coward .  Get out .  I say ,  get out .  বেরোও বলছি ,  বেরোও এখান থেকে ।  বাংলাদেশের লোকজন প্রাণের ঝুঁকি নিয়ে পাঞ্জাবী সৈন্যদের বিরুদ্ধে লড়াই করছে ।  আর উনি এই সুযোগে কলকাতা দেখতে এসেছেন ।  ভিসা - পাসপোর্ট লাগেনা তো তাই । 
 এরপরে মোস্তাকিম সাহেব পালিয়ে বাঁচেন আরও অপমানের হাত থেকে ।   যদিও কাল পরিক্রমায় দ্রুতই মুজতবা আলীর সাথে সখ্য হয় তাঁর ,  কিংবদন্তীর লেখকের জুতা পরিষ্কার থেকে শুরু করে পরম স্নেহ ভাজন ছোট ভাই কাম সেক্রেটারির যাবতীয় দায়িত্ব পালন করেছেন নিজ দায়িত্বে ।  
এখন থেকে সৈয়দ মুজতবা আলী বা আমাদের আলী সাহেবের লেখা উক্তি গুলোর প্রথমে ∆ চিহ্ন দেওয়া হল বোঝার সুবিধার্থে -  
∆ ‘  তোমাদের তো ধারণা কবিসাহিত্যিকরা তাঁদের কাজ সময় মত করতে পারেন না ।  কথাটা সব সময় ঠিকনয় ।  আমি রবি ঠাকুরের কাছে শান্তিনিকেতনে পাঁচ বছর ইংরেজি পড়েছি ।  তিনি আমাদের শেলী এবংকিটস পড়াতেন ।  দুপুরের দিকে ।  পাঁচ বছরে তিনি একদিনের জন্যও লেট করেন নি ।  ক্লাশ শুরুর ঘণ্টাবাজার সাথে সাথে তিনি ক্লাশ শুরু করতেন এবং ক্লাশ শেষের ঘণ্টার সঙ্গে সঙ্গে ক্লাশ শেষ করতেন ।  

∆ 
আমাদের দেশের লেখকরা কিন্তু বিদেশী লেখকদের চেয়ে প্রতিভার দিক দিয়ে কেউ কম নন ।  তবে আমাদেরদেশের লেখকরা খাটতে রাজি নন ।  কিন্তু একটা কথা মনে রাখবে পরিশ্রমের কোন বিকল্প নেই ।  আমি তোমনে করি আমাদের রবি ঠাকুর বাংলা সাহিত্যের সবচেয়ে পরিশ্রমী লেখক ।  তোমরা কল্পনাই করতে পারবেনা রবি ঠাকুর কী রকম পরিশ্রম করতেন ।  রবি ঠাকুর কখনই আকাশের দিকে তাকিয়ে কবিতা লিখেন নি ।  
∆
দেশবন্ধু চিত্তরঞ্জন দাসের মৃত্যুর পর ডাঃ বিধান চন্দ্র রায় রবি ঠাকুরের জোড়াসাঁকোর বাড়ীতে গেলেন একটাকবিতা আনার জন্য ।  রবি ঠাকুরকে ব্লাতেই তিনি হেসে বিধান রায়কে বললেন ,  ওহে ডাক্তার ,  এটা কিতোমার ডাক্তারী নাকি ?  বুকে স্টেথেস্কোপ ধরলে আর কলমের ডগা দিয়ে প্রেসক্রিপশন বেরিয়ে আসল ।  তুমিযখন এসেছো তোমাকে তো আর খালিহাতে ফেরান যাবে না ।  ঠিক আছে ,  তুমি বসো ,  আমি আসছি ।  
বলেই রবি ঠাকুর দোতলায় চলে গেলেন এবং কিছুক্ষণ পর একটি কবিতা বিধান রায়ের হাতে দিলেন ।   -  -  - 
 
∆
রবি ঠাকুর যে জীবনে কি দুঃখকষ্ট পেয়েছেন তা সাধারণ লোক কল্পনাও করতে পারবেন না ।  সবারই ধারণারবি ঠাকুর জমিদারের পুত্র ছিলেন ।  তাঁর কোন অভাব ছিল না ।  কিন্তু অনেকেই জানেন না যে রবি ঠাকুর শেষ জীবনে তাঁর হাত ঘড়িটা পর্যন্ত বিক্রি করে দিতে বাধ্য হয়েছিলেন ।  মৃণালিনী দেবী শান্তিনিকেতনে আশ্রম করার জন্য তাঁর সকল গয়না দান করেছিলেন ।  রবি ঠাকুর নোবেল প্রাইজের পুরো টাকা দিয়েইএকটি কোঅপারেটিভ ব্যাঙ্ক খুলেছিলেন ,  সে টাকা আর কখনই ফেরত পান নি ।  তবে দুঃখের ব্যাপার এইসকল কথা স্বীকার করতে অনেকেরই খুব কষ্ট হয় । 
∆
আমার মনে হয় এইটিই ছিল রবীন্দ্রনাথের জীবনের মূল সুর ।  চিরজীবন তিনি বহুর ভেতর একের সন্ধানকরেছিলেন ।  তার সে সাধনা আমি প্রত্যক্ষ দেখেছি ।  সৌভাগ্যক্রমে প্রায় এক বৎসর শান্তি নিকেতনে আমিছিলুম এক ঘর নিচের তালায় ।  সেখান থেকে জানালা দিয়ে মুখ বাড়ালেই দেখতে পেতুম ,  গুরুদেব তারজানালার পাশে বসে লেখাপড়া করছেন ।  সকাল চারটের সময় দুই ঘণ্টা উপাসনা করতেন ।  তার পরছয়টার সময় স্কুলের ছেলেদের মত লেখাপড়া করতেন ।  সাতটা ,  আটটা ,  নয়টা ,  তারপর দশ মিনিটের ফাঁকেজলখাবার ।  আবার কাজ -  দশটা ,  এগারোটা ,  বারোটা ।  তারপর খেয়েদেয়ে আধা ঘণ্টা বিশ্রাম ।  আবার কাজ - লেখাপড়া একটা ,  দুটো ,  তিনতে ,  চারটে ,  পাঁচটা ,  কাজ কাজ ।  পাঁচটা থেকে সাতটা ছেলেমেয়েদের গানশেখাতেন বা দিনুবাবুর আসরে বসে গান শুনতেন ,  অথবা গল্প - সল্প করতেন ।  তারপর খাওয়া - দাওয়া সেরেআবার লেখাপড়া ,  মাঝে মাঝে গুন গুন করে গান ,  আটটা থেকে এগারোটা পর্যন্ত ।  কী অমানুষিক কাজ করারক্ষমতা !  আর কী অসীম জ্ঞানতৃষ্ণা । 
∆
শান্তিনিকেতনে পড়াশুনোর সময় রবি ঠাকুরের অনেক চিঠি আমি কপি করে দিয়েছি ।  প্রথম প্রথম অনেকেই নিজ থেকে তাঁর চিঠি নিয়ে যেত কপি করে দেওয়ার জন্য ।  কিন্তু পরে রবি ঠাকুরকে নিজে তাগাদায় বেরুতে হত ।  অনেকের কাছ থেকেই চিঠিপত্র ফেরত নিতে হয়েছিল ।  আমার ক্ষেত্রে সে রকম হয় নি ।  তুমি ভাবতে পারবে না ,  রবি ঠাকুরের মত লোককে গোরার মত উপন্যাস নিজহাতে তিনবার কপি করতে হয়েছিল ।  Right upto পূরবী রবি ঠাকুর নিজ হাতে তাঁর সকল বইয়ের প্রুফ দেখতেন ।  
রবি ঠাকুর সম্পর্কে একটা বহুল প্রচলিত প্রশ্ন করলে তিনি বলেছিলেন  –  এসব জেনে তোমার কী হবে ?  এতে কি রবীন্দ্র সাহিত্য বুঝতে তোমার কোন সুবিধা হবে ?  যদি তুমি বলো তাহলে আমি তোমাকে বলতে রাজি আছি ।   আর বলেছিলেন -  স্ত্রীকে রবি ঠাকুর খুব ভালবাসতেন ।  কারণ স্ত্রীর অসুস্থতার সময় রবি ঠাকুর  তাঁর যে সেবা করেছেন তা খুবই বিরল । 
∆
এ প্রসঙ্গে মুজতবা আলী তাঁর মৃত্যু নামক রম্য রচনায় লিখেছেন ,  রবীন্দ্রনাথের শিষ্য অজিত চক্রবর্তীর  মাতা কবিজায়ার মৃত্যুর  কুড়ি বৎসর পর আমাকে বলেন ,  মৃণালিনী দেবী তাঁর রোগশয্যায় এবং অসুস্থাবস্থায় তাঁর স্বামীর কাছ থেকে যে সেবা পেয়েছিলেন তেমনটি কোন রমণী কোনো কালে তাঁর স্বামীর কাছ থেকে পেয়েছে বলে তিনি জানেন না ।  তিনি বলেন ,  স্ত্রীর মানা অনুরোধ না শুনে তিনি নাকি রাত্রির পর রাত্রি তাকে হাতপাখা দিয়ে বাতাস করেছেন ।  
∆ একদিন লেখক তাকে জিজ্ঞাসা করলেন ,  অনেকেই বলেন ,  রবি ঠাকুর সম্পর্কে আপনি কোন বই লিখলেন না ।  
আলী সাহেব বললেন ,  রবি ঠাকুরের লেখা পড়ে যদি লোকে তাঁকে বুঝতে না পারে তাহলে কারও কিছু করার নেই ।  আর অধিকাংশ রবীন্দ্র - বিশারদকে আমি তাঁর লেখার দাড়ি - কমা বিশেষজ্ঞ মনে করি ।  হ্যাঁ ,  রবি ঠাকুরের দর্শন নিয়ে যদি কোন কথা উঠে তাহলে দু , এক কথা বলতে পারি ।  
∆ 
আবার তিনিই বলেছিলেন সাহিত্যের ব্যাপারে রবীন্দ্রনাথকে সেন্টার না করে শেক্সপীয়ার বা গ্যাটেকে সেন্টার করতে ।  বলতেন -  দেখেও তুমি বাঙ্গালী ।  রবি ঠাকুর তুমি অবশ্যই পড়বে ।  কিন্তু তুমি যদি শুধুমাত্র রবি ঠাকুরে নিজেকে সীমাবদ্ধ করে ফেলো তাহলে বিশ্বসাহিত্য বুঝতে তোমার অসুবিধা হতে পারে ।  তাঁর চেয়ে তুমি গ্যাটে শেক্সপীয়ারকে কেন্দ্র করে রবি ঠাকুর পড়ো ।      
∆
উস্তাদ আলাউদ্দিন খানকে রবি ঠাকুর খুব পছন্দ করতেন ।  মাইহার থেকে আলাউদ্দিন খান শান্তি নিকেতনে আসতেন ।  তাঁকে রবি ঠাকুর যে বাড়ীতে থাকতেন তাঁর সবচেয়ে কাছের ঘরে থাকতে দেওয়া হত ।  উস্তাদ আলাউদ্দিন খান শান্তিনিকেতনে থাকার সময় প্রায় দিনরাত চব্বিশ ঘণ্টা তাঁর ঘরে বসে বাজনা বাজাতেন । 
কেউ যদি তাঁকে প্রশ্ন করতেন ,  খাঁ সাহেব ,  আপনি দিনরাত বাজাচ্ছেন কেন ? 
উত্তরে উস্তাদ আলাউদ্দিন খান বলতেন ,  গুরুদেব ব্যস্ত মানুষ ,  উনি কখন অবসরে থাকেন তাতো আমি জানি না ।  তাই আমি দিনরাত বাজিয়ে যাই ।  কাজের ফাঁকে ফাঁকে গুরুদেবের যখন অবসর হবে তখনই তিনি আমার বাজনা শুনবেন ।  
তাহলে দেখো একজন শিল্পী আরেকজন শিল্পীকে কতটা সন্মান করতেন ।   ।  আরেকটা কথা জানো তো ,  উস্তাদ আলাউদ্দিন খান কালী সাধক ছিলেন ।  বাজনার মাঝেমাঝে মা কালী ,  মা কালী বলে চেঁচিয়ে উঠতেন ।  আবার ওদিকে নামাজ রোজাও সব ঠিক ছিল ।  
∆ 
একদিন লেখক তাকে জিজ্ঞাসা করেছিলেন  –  আপনি কি কখনো আপিস ফাঁকি দিয়েছেন ?  উত্তর আলী সাহেব বলেছিলেন -  মোটেই না ।  যে কয়দিন আপিস করেছি ঠিক মত করেছি ।  তবে কখনও এ্যারকন্ডিশন্ড রুম পেলে বদল করে সাধারণ রুমে চলে যেতাম ।  আর জীবনে চাকরিতে রিজাইন দিয়েছি সতের বারের মত ।  
∆
আলী সাহেবের পিতা খান বাহাদুর সৈয়দ সিকন্দার আলী  ( ১৮৬৫  -  ১৯৩৯ ) র অসুস্থতার টেলিগ্রাম পেয়ে তিনি বাড়ী ফিরে পিতাকে গল্প করতে দেখে বলেন -  টেলিগ্রাম করা হলো আপনি অসুস্থ বলে । 
বাবা -  মনে হচ্ছে আমাকে অসুস্থ দেখলেই তুমি খুশী হতে ।  
∆
আবার আলী সাহেবের বড় ছেলে ফিরোজ কোন দিন বিশ্বাস করে নি যে শিবরাম চক্রবর্তী তাঁর বাবা ঘনিষ্ঠ বন্ধু ।  তাঁর ভিল ভাঙ্গাতে একদিন আলী সাহেবে ফিরোজকে নিয়ে শিবরামের আস্তানা মেস বাড়িতে যেয়ে দেখেন ফিরোজের জন্য মিষ্টি ,  কেক ,  চকলেট সবকিছুর বিশাল এন্তেজাম ।  এগুলো করার জন্য মৃদু আপত্তি জানাতেই শিবরাম হেসে বলেছিলেন ,  ফিরোজ কি আর ফি - রোজ আসে ? 
মুজতবা আলী নিজের সম্পর্কে সবচেয়ে কম কথা বলতেন ।  মনে হতো তাঁর সম্পর্কে কিংবা তাঁর বই সম্পর্কে কিছু জিজ্ঞাসা করলে তিনি স্পষ্টতই বিরক্ত হতেন ।  ভাষা ও সাহিত্যের পর তাঁর যে বিষয়ে উৎসাহ ছিল তা হচ্ছে পুরাতত্ত্ব ।  দিল্লীতে থাকার সময় প্রতি রোববার ক্যামেরা হাতে বেরিয়ে পড়তেন পুরাকীর্তির ছবি তুলতে ।  
∆
 জীবনের প্রথমেই আমি ঠিক করেছিলাম আমি মাস্টারী করব ।  কারণ দুটো ।  ছুটি অনেক এবং আমি লেখাপড়ার সুযোগ পাবো ।  তারপর একটু দুঃখের সাথে বললেন ,  আজকাল শিক্ষক ও লেখকদের বাসায় সাধারণত তুমি কোন বই পাবে না ।  কাউকেই দেখবে না যে বসে বসে বই পড়ছে ।  তবে তাদের কাছে    একটা বই তুমি পাবেই ।  সেটা হল চেক বই ।  
তারপর বললেন ,  শোনা যায় ,  আজকাল ছেলেরা ক্লাসে যায় না ।  কেন যায় না জানো ?  কারণ মাস্টাররা নিজেরা পড়েন না ,  এবং সেই কারণে স্বাভাবিক ভাবেই ছাত্রছাত্রীদের পড়াতে পারেন না ।  
∆
 আমি বেঁচে থাকতে কেউ আমার সম্পর্কে কিছু লেখুক সেটা আমি চাই না ।  তবে আমার মৃত্যুর পর যে যা খুশি লিখুক তাতে আমার কিছু যায় আসে না ।  তুমিও আমার সম্পর্কে লিখতে পারো ।  তবে আমার মুখ দিয়ে এমন কথা বলিও না যা আমি বলি নাই ।   ।  
আমি আমার লেখায় কখনও কাউকে ব্যক্তিগতভাবে আক্রমণ করি নি ।  মাত্র দুজায়গায় আমি দুটো লোকের বিরুদ্ধে  মাত্র দুতিন লাইন লিখতে বাধ্য হয়েছিলাম । 
∆
স্ত্রীর কাছ থেকে টেলিগ্রাম পেলাম  –  ছেলে হয়েছে ।  কী নাম রাখা যায় ? 
ছেলের নাম রাখো ভজুরাম ।  
 - 	কেন এমন নাম বললেন ? 
 - 	 জানো তো কলকাতায় বিস্তর নেপালী দারোয়ানের নাম ভজুরাম ।  কাজেই ঐ নামটাই আমি বৌকে পাঠিয়ে কৌশলে জানিয়ে দিলাম যে ভবিষ্যতে আমার ছেলে মেয়ের নাম রাখার জন্য আমাকে যেন অকারণে বিরক্ত না করা হয় ।  
∆ 
কেন্দ্রীয় শিক্ষামন্ত্রী মরহুম আবুল কালাম আজাদ তাকে দিল্লী ডেকে পাঠিয়ে কালচারাল রিলেশন দফতরে মোটা মাইনের চাকরি গছিয়ে দিয়েছিলেন ।  কিন্তু কমাস পরেই জোর করে ইস্তফা দিয়ে তিনি কলকাতা ফিরে যান ।  
∆ 
জীবনে আমি কয়েকটা ভুল করেছি ।  প্রথম হলো -  বিয়ে করে ,  দ্বিতীয়ত -  বেশী বয়সে বিয়ে করে ,  তৃতীয়ত -  বৌ - ছেলেদের সঙ্গে না থেকে ।  
 
∆
 নিজের একটা টাই দিয়ে প্যারিসের তিন তরুণীর জাঙিয়া হয়ে যাবে মুজতবা আলী গোপন করেন নি তাঁর অনেক রঙ্গ রসিকতা ,  ধ্যানধারণা - 
 যেমন কবি সরোজিনী নাইডুর বিয়ের দিন মুজতবা আলীকে আদর করে জড়িয়ে ধরা নিয়ে বলেছিলেন অতগুলো লোকের মাঝখানে সরোজিনী নাইডু আমাকে জড়িয়ে ধরে দুই গালে চুমো খেলো ।  আর ওর স্তন দুটো !  অতবড় মাই আমি দুনিয়াতে আর কোথায়ও দেখিনি ।  এই বলেই মুজতবা আলী দুহাত দিয়ে নাইডুর স্তনের আকৃতি দেখালেন ।  
∆ জানো তো শ্রীকৃষ্ণ ছেলেবেলায় খুব দধি খেতেন ।  একবার তাঁকে জিজ্ঞেস করা হয়েছিল কতটুকু দধি দিতে হবে ।  শ্রীরাধা সামনেই ছিলেন ।  শ্রীকৃষ্ণ রাধার স্তনের দিকে হাত দিয়ে দেখি বললেন ,  -  অতটুকু দিতে হবে !  তা হলেই বোঝো ।  ঐটুকু বয়সের ছেলের যদি ঐরকম রসবোধ হয় তাহলে বড় হয়ে সে তো প্রেমিক হবেই ।  
∆ 
দেখো কলকাতার আজকালকার লেখকরা মদ ও মেয়ে মানুষ নিয়ে অনেক কেলেঙ্কারি কেচ্ছার কথা সরসে এবং সগৌরবে বলে বেড়ায় ।  আমি মনে মনে ভাবি ,  ছোকরারা  তো এখনও শিশু ।  তবে জেনে রেখো ,  আমি হোটেলে গিয়ে মেয়ে মানুষের ন্যাংটো - নাচ দেখি নি ।  আমি যেখানেই গিয়েছি সেখানেই মেয়েরা কক কক করে আমার প্রেমে পড়ে গিয়েছে ।  তবে আমি মাগীবাজি ,  না না আমি ভদ্রভাষায় বলছি ,  আমি কখনই রমণীবাজি করিনি ।  কারণ ,  সারাজীবন আমাকে একটু দেখেশুনে চলতে হয়েছে ।  
∆
 বিয়ের ব্যাপারে তোমাকে একটা কথা বলে রাখি ।  যদি তুমি প্রেম করে বিয়ে করো তাহলে আমার কিছু বলার নেই ।  আর যদি দেখেশুনে বিয়ে করো তাহলে দেখবে পাত্রীর স্তন এবং নিতম্ব যেন ভারী হয় ।  নিতম্ব ভারী হলে penetrationটা deep হয় ।  তা না হলে বালিশ - টালিশ নিয়ে ঝামেলা করতে হয় ।   তুমি এখনও ছেলেমানুষ ।  এখন এসব বুঝবে না ।  কিন্তু পরে ঠিকই বুঝতে পারবে ।    
∆
 এই যে ছেলে ছোকরারা মদ্যপান নিয়ে অত দাপাদাপি করে ,  ওরা তো মদ খেতেই পারে না ।  বাংলায় গত শতাব্দীতে মদ খেতো মাইকেল ,  তারপর গিরীশ ঘোষ ,  তারপর শিশির ভাদুড়ী আর এখন খাচ্ছে তোমার এই সৈয়দ মুজতবা আলী ।  
∆ 
একবার তাঁর মদ খাওয়া সম্পর্কে বিরূপ প্রতিক্রিয়া শুনে রাগত স্বরেই বলেছিলেন -  আমি তো নিজের পয়সায় মদ খাই ।  আর ওনারা যে বোম্বেতে বসে অন্যের পয়সায় মদ খাচ্ছেন তাঁর কি হবে !  
 ∆
 If u steal from one book it is plagiarism .  But if you steal from ten books it is called research book .  আলী সাহেবের বয়ান ছিল এটি ।  বাইবেলের সাহিত্যরসের বিশেষ ভক্ত ছিলেন তিনি ,  বিশেষ করে বার বার Song Solomonএর কথা ,  বলতেন -  নারী দেহের বর্ণনায় তোমাদের আধুনিক কবিরা এর কাছে নস্যি । 
∆
 প্রাচীনকালেও যুবতীদের দিয়ে শরীর চাঙ্গা ও সেবা করার কাজের ব্যবহার করা হত ।  সেখানেই প্রায়ই দেখা যেত যে ,  রাজার কোন অসুখ - বিসুখ হলে যুবতী নারীর স্তন দিয়ে তাঁর দেহে চাপ দেওয়া হয় ।  রাজা সলোমনের এসব ব্যাপারে সবচেয়ে নাম ছিল ।  
∆
 শীতের দেশে যুদ্ধের সময় খবরের কাগজ খুব কাজে লাগে ।  শুধুমাত্র খবরের কাগজ বিছিয়ে ঘুমানো যায় ।  আর যদি কেউ শীতে জমে যেতে থাকে তাহলে সিগারেট দিয়ে তাঁকে চাঙ্গা করা যায় ।  অবশ্য এসব ক্ষেত্রে যুবতী নারী সবচেয়ে বেশী কাজে লাগে ।  কিন্তু যুবতী নারী তো আর সবসময় হাতের কাছে পাওয়া যায় না ! 
∆
 কবি নজরুলের করা ওমর খৈয়ামের রুবাইয়াতের অনুবাদ গ্রন্থের ভূমিকা লিখেছিলেন আলী সাহেব ।  তাঁর মতে খৈয়ামের যে কটি অনুবাদ বাংলাতে হয়েছে তাঁর মধ্যে কাজীর অনুবাদ সকল অনুবাদের কাজী ।   আর একটা ব্যাপারে তিনি মনে মনে খুব গর্ব অনুভব করতেন ,  কাজী নজরুল ইসলামের বড় ছেলে সব্যসাচী ইসলাম তাঁকে বলেছিলেন -  পিছন থেকে আপনাকে বাবার মত মনে হয় ।  
আলী সাহেবের মতে -  I think this is the greatest compliment I have ever received in my life .  
∆
ফেরীওয়ালাদের সম্পর্কে তাঁর প্রচণ্ড কৌতূহল ছিল ।  প্রায়ই দুপুরে বলতেন - বল তো ,  ফেরিওয়ালাটি কি বলল ?  যে লোক আমাকে কলকাতায় সকাল থেকে সন্ধ্যা পর্যন্ত প্রত্যেকটা ফেরিওয়ালার ডাক বুঝিয়ে দিতে পারবে তাঁকে আমি একশত টাকা দিব ।  
∆ 
আমাদের দেশের কোন কোন কবি - সাহিত্যিকদের অজ্ঞতা ও মূর্খতা নিয়ে তিনি শোক করতেন ,  বলতেন ,  দেখো আমাদের দেশে কোন কোন লেখক যে কতটা মূর্খ সেটা ভাবলে সত্যিই দুঃখ হয় ।  প্রায়ই দেখবে কোন লেখক একটু নাম করে ফেললেই তাঁর আর লেখা বেরুচ্ছে না ।  কারণ তিনি লেখা - পড়া ছেড়ে দিয়ে বক্তৃতাবাজী করে বেড়াচ্ছেন ।  আমি জীবনে খুব কম বক্তৃতা করেছি ।  কারণ বক্তৃতা করতে গেলে আমার পড়াশুনো হবে না ।  প্রায়ই না করতাম ।  কারণ ,  জানতাম ,  কোন সভায় গেলেই অন্যদলের লোকেরা এসে বলবে ,  ওদের সভায় দিয়েছেন ,  আমাদের সভায় আসবেন না কেন ? 
∆
চিঠিপত্রের ব্যাপারে বেশ রক্ষণশীল ছিলে আলী সাহেব ,   বলতেন -  আমি মেয়েদের চিঠির উত্তর খুব কম দিয়েছি ।  কারণ একজন চিঠির উত্তর পেলেই  তিনি তাঁর পাড়ার সকল সখীদের সে চিঠি দেখাবেন ।  এবং তারপর পঞ্চাশখানা চিঠি এসে হাজির হবে ।  সে সব চিঠিতে একটা লাইন থাকবেই -  আপনার চিঠির জন্য পোস্টম্যানের পদধ্বনি শোনার আশায় বসিয়া আছি ।   । 
∆
 আবার উদাসীন আলী সাহেব এও বলেছেন -  আমার বই কেমণ বিক্রি হচ্ছে তা হিসাব করার জন্য কখনই তোমার ঐ প্রকাশকদের দোকানে গিয়ে বসে থাকি নি ।  ওরা আমাকে যখনই যা দিয়েছে তাই নিয়েছি ।  
∆
বাংলাদেশ স্বাধীন হবার আগে ৭ ডিসেম্বর ,  ১৯৭১ আলী সাহেব বলেছিলেন -  তোমাকে একটা কথা বলে দিচ্ছি ,  বাংলাদেশ স্বাধীন হবার পাঁচ বছরের মধ্যে India will be the bitterest enemy of Bangladesh . কারণ হল বাংলাদেশ স্বাধীন হবার পরেই তোমার এই টাটা ,  বিড়াল ,  গোয়েংকা ,  ডালমিয়া বাংলাদেশের উপরে শকুনের মত ঝাঁপিয়ে পরবে ।  এবং গণ্ডগোলটা শুরু হবে তখন থেকে ।  বাংলাদেশে লোকজন পাঞ্জাবীদের সহ্য করেনি ।  তারা এই ভারতীয় কোটিপতিদেরও সহ্য করবে না ।  তাড়িয়ে ছাড়বে ।  অবশ্য বাবুরা তা বুঝতে পারছেন না ।  সব গাড়ল ,  গাড়ল ।  এরা ইতিহাস থেকে শিক্ষা নিতে চায় না । 
 
∆
বহু ভাষাবিদ মুজতবা আলী সবসময়ই যেই ভাষা সেই দেশের লোকের কাছেই শেখারর পক্ষপাতি ছিলেন ।   আবার বলতেন -  কোন বিদেশী ভাষা শেখার সঙ্গে সঙ্গে তোমাকে সেই ভাষার গালি শিখতে হবে ।  বেশ্যাপাড়া হল গালি শেখার সর্বোৎকৃষ্ট স্থান ।  কারণ এখানে দুনিয়ার নানা ভাষার নানা রকম লোকজন আসে ।  বাংলাদেশ বিপ্লবী আন্দোলনের সময় অনেক বিপ্লবীই পতিতালয়ে গিয়ে পতিতাদের আশ্রয়ে আত্মগোপন করে থেকেছেন ।  এবং বিশ্বাসঘাতকতা করে কোন পতিতা কোন বিপ্লবীকে পুলিশের হাতে ধরিয়ে দিয়েছে এমন কোন নজির আমার জানা নেই ।  
∆
আবার নিজের জীবন নিয়ে বলেছিলেন ,   -  সেদিন গিন্নী আমাকে বললেন আমার ড্রিংক করা দেখে নাকি ছেলেরা এসব শিখবে ।  আমি তখন তাঁকে বললাম ,  কেন আমি যে বাইশটা ভাষা জানি সেখান থেকে দু , চারটে ভাষা ওরা শিখুক না ?  এই জন্যই বলি কোন মূর্খ বিয়ে করে ।  বিয়ে করার আগে অনন্ত দুবার ভেব ।  
∆
প্রথম বই দেশে -  বিদেশের উৎসর্গপত্রে লেখা আছে ,  জিন্নতবাসিনী জাহানারার স্মরণে ।   এই জাহানারা ছিলেন তাঁর বড় ভাই সৈয়দ মোস্তফা আলীর বড় মেয়ে ।   তাঁর সামনে কোন বাংলা বই নিয়ে সৈয়দ মুজতবা আলী তাচ্ছিল্য প্রকাশ করে কথা বললেই বিদুষী জাহানারা বলতেন -  ছোট চাচা যদি এতই জানে তাহলে নিজে একটা বই লিখলেই তো পারে ।  
১৯৪৬ সালে ব্যাঙ্গালোরে এক বছর অতিবাহিত করার সময় তিনি বইটি লেখে শেষ করেন ,  সেটি প্রথমে সাগরময় ঘোষের দেশ পত্রিকায় কিস্তিতে ছাপা হত ।  ১৯৪৯ সালে সব লেখা একত্র করে বই হিসেবে ছাপার সিদ্ধান্ত হয় ,  কিন্তু তাঁর আগে ,  ১৯৪৭র শেষের দিকে জাহাজডুবি ঘটে স্বামী - পুত্র - কন্যাসহ জাহানারার সলিল সমাধি ঘটে ।  সমুদ্রতীরে বসে বইটি লেখার সময় প্রায়ই জাহানারার বলা  -  ছোট চাচা যদি এতই জানে তাহলে নিজে একটা বই লিখলেই তো পারে -  কথাটি আলী সাহেবের কানের বাজত ।  তাই স্নেহের মায়ার এবং পরিবারের সবার সিদ্ধান্তে অসাধারণ বইটি জাহানারাকে উৎসর্গ করা হয় ।  
∆
নিবিড় পাঠক আলী সাহেব লেখককে বলেছিলেন আমি পড়ার সময় তখন খুব দরকার না হলে কাছে আসবে না ।  
∆
১৯৭২ সালের জানুয়ারি মাসের মাঝামাঝি সময়ে আলী সাহেব কলকাতা থেকে ঢাকা চলে আসেন ।   এরপরে তাঁর ঢাকার জীবনের নানা ঘটনার ছিটেফোঁটা বর্ণনা ,  ভোজন রসিক আলী সাহেব খাওয়ার পদ্ধতি নিয়ে বলেছেন -  খাওয়াটা কিন্তু একটা বড় ধরনের আর্ট ।  খাওয়ার সময় মুখ বন্ধ রেখে চিবোলে কোন আজেবাজে শব্দ হয় না ।  এটা রবি ঠাকুর আমাদের শান্তিনিকেতনে শিখিয়েছিলেন ।  আজকাল তো কাউকেই এই নিয়মে খেতে দেখি না ।  সবাই হাপুস - হুপুস করে গিলছে ।  ইস্তক আমার সুন্দর নাতনীরা পর্যন্ত ।  দেখে দুঃখ লাগে ।  
∆
আর লেখকের প্রতি তাঁর অনুরোধ ছিল -  যে ভাবেই হোক তুমি আমার জন্য শার্লক হোমসের বই যোগাড় করে রাখবে ।  আমি কলকাতা থেকে ফিরে এসে শার্লক হোমসের উপর একটা বই লিখতে চাই ।  
∆
কিন্তু কলকাতা থেকে তিনি ফিরলেন পক্ষাঘাতে আক্রান্ত হয়ে ,  বইটির বাকি দিনলিপি তাই হাসপাতালে  ,  সেখানের বিছানায় শুয়ে তিনি বলতেন -  
∆
লেখক হতে হলে তোমার পাঁচটা জিনিস থাকতে হবে
1 ) 	Wide Travelling
2 ) 	Depth of Travelling
3 ) 	Characterisation
4 ) 	Sense of Lyricism
5 ) 	Imagination
এ প্রসঙ্গে ১৯৭০ সালের  ২৯ এপ্রিল তারই এক ঘনিষ্ঠ আত্মীয়কে চিঠিতে জানিয়েছিলেন - 
কখনো যদি  বই লেখ তবে আমার দুটি উপদেশ - 
১ )  লেখা  –  গোড়াতে ১০ / ১২ পৃষ্ঠার বইই ভালো ,  কিন্তু এর কোনো golden  rules নেই -  শেষ করে সেটা কোনো বাক্সের সর্বনিম্ন স্থলে রেখে দেবে ।   দু , চারদিন পরে আরেকটা লেখা তৈরি করবে ।  দ্বিতীয় লেখাটা তোমার যে প্রথম লেখা  তোমাকে haunt  করেছিল সেটাকে মগজ থেকে দূর করে দেবে ।  এ লেখাও বাক্সে পূরবে ।  তারপর অন্য লেখা লিখলে ভাল ,  না লিখলে নাই ।   In any case ,  ক )  প্রথম ও দ্বিতীয় লেখা ছমাসের ভিতরে under no circumastances  ,  even to read out to your best friend খুলে দেখবে না ,  খ )  পারতপক্ষে লেখাগুলো কাউকে পড়ে শোনাবে না ,  especially avoid all litterateurs  and critics  ,  ছমাস পরে প্রথম লেখাটা বাক্স থেকে খুলে পড়বে ।  যদি মনে হয় এটা বেশ চলবে ,  তবে সামান্য সামান্য পরিবর্তন করে কিংবা rewrite  করে  ( many a good author does it )  তোমার পরিচিত কোনো  সম্পাদককে -  preferably a person who is not wedded to any particular school of writing but has as open mind  –  পাঠিয়ে দেবে ।  
∆ 
১৯৭৪র ১১ ফেব্রুয়ারি সোমবার সকাল ১১ . ৫০ মিনিটে সৈয়দ মুজতবা আলী পিজি হাসপাতালের ১২৭ নং কক্ষে পরলোকগমন করেন ।   বইয়ের শেষ লাইনে ছিল আলী সাহেবেরই একটি কথা  –  আমি কারও শেষকৃত্য অনুষ্ঠানে যাই না ।  কারণ আমি তাঁর অনুষ্ঠানে কেন যাবো ?  সেতো আর আমার জানাজায় আসতে পারবে না ।     
অভিমানী আলী সাহেব বলেছিলেন - 
 ∆
আমার মৃত্যুর পর সবাইকে বলবে আলী সাহেব তার best বইটা লেখার কথা ভাবছিলেন ।  কিন্তু কীকরবেন ,  উনার তো প্যারালাইসিস হয়ে ডান হাতটা অবশ হয়ে গেল ।  হাতটা ভালো থাকলে তিনি দেখিয়ে দিতেন সৈদ মুজতবা আলীর best বই কাকে বলে ।  
  (  দেশে -  বিদেশের চেয়েও উৎকৃষ্টতর বই কি হতে পারে সেই চিন্তা করে মাথা আউলে যায় ,  শুধু থাকে আলী সাহেবের লেখনীর প্রতি বিস্ময় ,  তাঁর জীবনতৃষ্ণার প্রতি ভালবাসা ।  
তাঁর মৃত্যুবার্ষিকীতে লেখাটি পোস্ট করার কথা থাকলেও হাকালুকি হাওরের মাঝে নেট না পাওয়ায় তা করা হয় নি ,  তাই কদিন দেরী হয়েই গেল ) 






ভোঁদড়ের খোঁজে একটি বিকেল ও সাঁঝের মেছোবাঘ





বাংলাদেশের শেষ আদর্শ গ্রামগুলোর একটি চর কুকরি মুকরির পাশ দিয়ে চলে গেছে স্নিগ্ধ একটি খাল ,   (  আদর্শ গ্রাম মানে নেই বৈদ্যুতিক বাতির আস্ফালন ,  কোন মোটরচালিত যান এমনকি রিকশাও ,  সাঁঝের সাথে সাথে কুপির টিমটিমে আলো নিয়ে আসে ঐন্দ্রজালিক পরিবেশ  )  ,  যদিও প্রথম দর্শনে নীলাভ - সবজেটে জলের সরু খালটি দেখে অবশ্য তা ভোলা জেলার অন্তর্গত বলে মনে হয় না ,  বরং যে কোন বাদাবনের সাথেই টার মিল অনেক বেশী ।   আর খালের একটু ভিতরে সেধোতে পারলেই মনে হয় সুন্দরবনের গা ছমছমে পরিবেশে চলে এসেছি ,  নানা ম্যানগ্রোভ গাছের সবুজ প্রাচীরে আমাদের কৌতূহলী দৃষ্টি আটকে যায় ,  সেখানে কেওড়া  ,  ছৈলা ,  হারগোজা  ,  গোলপাতা সবাই উপস্থিত ।  সেই সাথে আছে নানা রঙের পাখি -  বাতাসে ,  জলে ,  স্থলে ,  গাছের আড়ালে -  আবডালে ।  গেল বছর খালের মধ্যে দিয়ে যাবার সময় এক দঙ্গল হৃষ্ট পুষ্ট শেয়ালের দলের সাথে মোলাকাত হয়েছিল ,  আমাদের লোভী ক্যামেরার সামনে তারা শুধু নেকড়েদৃষ্টি নিক্ষেপ করেই বিদায় নিয়েছিল সেযাত্রা ,  দেখা যাক এবার আমাদের মত অনাহুত আগন্তকদের সাথে আর কার সাক্ষাৎ হয় ।  

ফি - বছরই উপকূলীয় জলচর পাখিশুমারির সময় চর কুকরি মুকরিতে থামা হয় পাখি দেখার ও গোনার জন্য ,  সেই সাথে নয়নাভিরাম খালটিতে ঢোকা হয় জোয়ারের সময় ,  শেষ মাথা পর্যন্ত যেতে ভালই ভালই আবার ফিরে এসে নোঙ্গর ফেলা হয় গ্রামের পাশে ।  সরু খালটি দিয়ে বাণিজ্যিক জলযানও চলাচল করে ,  তবে সবচেয়ে বেশী চলে স্থানীয় জেলে আর কাঠ সংগ্রহকারীদের ছোট নৌকা ।  এক যুগেরও বেশী সময় ধরে বাংলাদেশ বার্ড ক্লাব নিয়মিত বার্ষিক পাখিশুমারি করে যাচ্ছে ,  এইবার সাথে যোগ দিয়েছে প্রকৃতি ও জীবন ফাউন্ডেশনের তিন জন্য সদস্য ।  সতর্ক দৃষ্টি মেলে সবাই খুঁটিয়ে খুঁটিয়ে দেখার চেষ্টা করছি প্রতি বর্গ ইঞ্চি যাতে কোন প্রাণী নজর না এড়িয়ে যায় ,  যদিও ভাল মতই জানি সোদরবনের বাঘের মতই আমাদের দেখবে সব প্রাণী ,  কিন্তু আমরা সবাইকে দেখতে পাব না , সকল সতর্কতার পরেও ,  তারা যে মিশে আছে আপন আলয়ে !  তবে খালের অপরূপ সৌন্দর্যে অবগাহনের ইচ্ছাও সকলে ষোল আনা ,  তাই নৌকার সবখানেই দূরবীন হাতে দাঁড়িয়ে সবাই ।  

গলুইয়ের কাছে দাঁড়িয়ে মনে মনে  ‘  একটি বাংলাদেশ ,  তুমি জাগ্রত জনতায়  ”  - র সুর ভাজছি ,  এমন সময় আমাদের ট্রলারের সামনে দিক থেকে হৈ হৈ রৈ রৈ ,  কজন একই সাথে জোরে জোরে বলে উঠল  –  উদ ,  উদ !  !  কয়েক পলকের জন্য দেখা গেল সরু একটা পথের মত উঠে গেছে খাল থেকে বনের দিকে ,  হয়ত বুনো প্রাণীরা নিয়মিত জলপান করতে আসে এই পথ ধরেই ,  সেখানে তিন তিনটে মূর্তিমান ভোঁদড়  (  উদবিড়াল  )   !  !  !  


তারা সপরিবারে বেরিয়েছে বৈকালিক আহারের জন্য ,  কিন্তু আমাদের ট্রলার অতি নিকটে চলে আসায় আপাত বাধাপ্রাপ্ত হয়েছে তাদের দৈনন্দিন জীবনযাত্রা ।  তাই লেজ তুলে নিরাপদ আশ্রয়ের দিকে যাবে নাকি জলকেলি করে মাছ ধরবে তা নিয়ে দ্বিধান্বিত হয়ে পড়েছে ভোঁদড় পরিবার ,  মাঝে মাঝেই পেছনের পায়ে ভর দিয়ে দাঁড়িয়ে ইতি - উতি তাকাচ্ছে দুলে দুলে ,  দেখেই মনে হচ্ছে শিশুকালের ছড়া - 
ওরে ভোঁদড় ফিরে চা
খোকার নাচন দেখে যা  !  

এখন দেখে অবশ্য মনে হচ্ছে ভোঁদড়ই নাচ জুড়ে দিয়েছে ,  এত কাছ থেকে বুনো ভোঁদড় বা উদবিড়াল দেখার সৌভাগ্য আমাদের দলের কারোরই  হয় নি ,  বিশেষ করে  এই দুর্লভ  Indian Smooth - coated Otter  (  Lutrogale persipicilata  )  জাতের সাথে ।  সুন্দরবনে যারা গিয়েছেন তাদের অনেকের সাথে Small - clawed Otterএর সাথে দেখা হয়েছে হয়ত ,  কিন্তু  Smooth - coated Otter এর দর্শন সত্যিই দুর্লভ ।  মনে পড়ে WWFর ভোঁদড় বিভাগের প্রধান PAT  FOSTER - TURLEY  তার বাংলাদেশের অবস্থানকালীন সময়ে কোন বুনো ভোঁদড়ের দেখা না পেয়েও সুন্দরবনে ভোঁদড়ের বিষ্ঠা পেয়ে মহা খুশী হয়ে তাই নিয়ে ফিরে গিয়েছিলেন গবেষণার জন্য ,  আর সেখানে আমরা অনাকাঙ্ক্ষিত ভাবে তিন তিন খানা বিরল এবং সংকটাপন্ন প্রাণীটির দেখা পেলাম ।  


ইতিমধ্যেই প্রকৃতি ও জীবন ফাউন্ডেশনের মূল ভিডিওম্যান বেলাল ভাই এবং তার সহকর্মী শফিক ব্যস্ত হয়ে গেছে ডিঙ্গি নৌকা নিয়ে তীরে নেমে ভোঁদড়গুলোর কিছু ক্লোজআপ ভিডিও করার জন্য ,  কিন্তু ততক্ষণে ট্রলারখানা আর আগের জায়গায় নেই ।   জোয়ারের টান আর নিজস্ব গতি জড়তায় সে এগিয়ে গেছে অনেকখানি ,  ভোঁদড়েরা তখন আবার সাহস পেয়ে ফিরে এসেছে জলের কাছে ।  তেল চুপচুপ করছে যেন তাদের ভেজা শরীরে ,  এই চামড়ার জন্যই হাজার বছর ধরে তারা পরিণত হয়েছে মানুষের শিকারে ।   কিন্তু সূর্য তখন আমাদের বিপরীতে ,  এই আলোতে ভাল ছবি তোলা সম্ভব নয় আমুদে প্রাণীগুলোর ,  বিঁধায় সরু খালে আগুপিছু করে ট্রলার ঘুরিয়ে ফের আসা হল আগের জায়গায় ,  ততক্ষণে ভোঁদড়েরা গেছে বনের সবুজে মিলিয়ে !  কিন্তু কয়েক মুহূর্তের মাঝেই ঘাসের জঙ্গলে দেখা গেল তিনটে চলমান কালো বিন্দু ,  তারা হয়ত আমাদের নিরাপদ ভেবেই ফিরে এসেছে মাছ শিকারে ।  

সাথে সাথে ডিঙ্গি চলল সেদিকে ,  আমরা নৌকা থেকে ফ্রেমবন্দী করলাম দুই ক্যামেরাম্যানের ভিডিও করার প্রচেষ্টা ,  সে এক দেখার মত দৃশ্য ,   উদবিড়ালগুলো একবার থামে ,  তো লুকানোর চেষ্টা করে ,  আবার পর মুহূর্তে সরসর করে এগিয়ে কৌতূহলী দৃষ্টি মেলে তাকায় ,  আবার কখনো দুপা ভর দিয়ে ঝট করে দাঁড়িয়ে যায় ! 


এর ফাঁকেই চলতে থাকে ক্যামেরাবাজি ।    

অল্পক্ষণের মাঝেই ভোঁদড়েরা লুকিয়ে পড়ে বনের ফাঁকে ,  তাদের সন্ধানে ডিঙ্গি নৌকা নিয়ে চলে যান ভিডিওম্যানরা ,  ট্রলার নোঙ্গর ফেলে আপাত থিতু হবার জন্য ।  পাখি গবেষক সামিউল মোহসানিন ও প্রকৃতি ও জীবন ফাউন্ডেশনের  গবেষক হুমায়ূন কবিরের সাথে আমি লাফ দিয়েই ট্রলার থেকে নেমে বন ভেদ করে ছুটতে থাকি ভোঁদড়দের সম্ভাব্য গন্তব্যের দিকে ,  এবং জড়িয়ে যাই বিপাকে !  

এ যে হারগোজার ঝোপ  !  মারাত্নক তীক্ষ কাঁটা আছে তার প্রতি পাতায় একগাদা করে ,  বাওয়ালীরা বলে সুন্দরবনের বাঘও হারগোজা বা হরগোজার এই ঝোপ এড়িয়ে চলে ,  আর সেখানে আমরা এসেছি হাফপ্যান্ট আর টি - শার্ট পরে !  অসংখ্যবার খোঁচা খেয়ে খেয়ে বিরক্তি ধরে গেল ,  কাঁহাতক আর সহ্য করা যায় এই সুচালো আদর !  যদিও এই নরক ঝোপের মাঝেই স্থানে স্থানে দেখা গেল মানুষের মল  !  সত্যই মানুষ অদ্ভুদ প্রাণী ,  এই অদ্ভুতুড়ে প্রাণসংহারী স্থানে এসেও মনের সুখে প্রাকৃতিক কাজ করে গেছে ইচ্ছে মত  !  তাদের অধ্যবসায়কে সাধুবাদ দিয়ে খালের তীরে এসেই পেয়ে গেলাম এক স্থানীয় জ্বালানীকাঠ সংগ্রাহকের নৌকা ,  সেই আমাদের খাতির করে পৌঁছে দিল ট্রলারে ।  মাঝি বাই জানালেন বিকেলের দিকে কেওড়া গাছের মাথাতে বানরের পালের দেখা মিলে ,  ভোঁদড় সে দেখে মাঝে মাঝে ,  তার ভাষায় যাদের নাম  উদবিলাই ।  

সবার ফেরার পর আবার রেকি করতে যাওয়া হল খালের অপর প্রান্ত ,  ৪ ধরনের মাছরাঙা দেখা দিলে ঝলমলিয়ে ,  বিশেষ করে ধলা ঘাড় মাছরাঙার যেন মেলা বসেছে ।  

শেষ প্রান্ত থেকে ফেরার সময় এবার বেলাল ভাইয়ের চিল চিৎকার -  বাঘ ,  বাঘ  !  জানা গেল একটি মেছোবাঘ যাকে মেছো বিড়াল  ( Fishing Cat ) ও বলা হয়ে থাকে আয়েশ করে বসে ছিল খালের ধারে ,  তার সান্ধ্যকালীন শিকারের জায়গা হয়ত সেটি ,  যেখান বসে নিয়মিত মাছ শিকার করে অপূর্ব প্রাণীটি ।   আমেরিকান র‍্যাকুনের মত তারও খাবার আগে তা জলে পরিষ্কার করে নেবার অদ্ভুত স্বভাব আছে বলে জানা গেছে ।   আবার নৌকা ফেরানো হল ,  বনের মাঝে মেছোবাঘ দেখা তো চাট্টিখানি কথা নয় !  এবং দেখা গেল বড়সড় কিউট বেড়ালটি যেন ফটোশেসনের জন্যই বসে আছে গোঁফে তা দিয়ে ,  বার কয়েক শ্বদন্ত দেখিয়ে আয়েশি হাই - ও তুলল ।  

তারপর তার বিশ্রামের এবং আহারের সময় বিরক্ত করার জন্য  খানিকক্ষণ আমাদের দিকে ভৎসনার দৃষ্টি হেনে সে চলল বনের গহনে - 

সন্ধ্যা করে দেওয়া এক অপূর্ব বিকেলের প্রতি কৃতজ্ঞতা প্রকাশে তখন আমরা বিভোর ।  







বইয়ের মোড়ক উম্মোচন ও আলোকচিত্র প্রদর্শনীতে স্বাগতম 




প্রিয় বন্ধুরা  ( বিশেষ করে যারা আগামী ৩১ জানুয়ারি ঢাকাতে অবস্থান করছেন )  ,  
৩১ জানুয়ারি ,  শুক্রবার ,  বিকেল চারটায় আমাদের  ( অণু ,  এম এ মুহিত ,  অপু  )  Gorgeous Little Globe শিরোনামে বিশ্বের ৩ অজানা দুর্গম অঞ্চলের  ( ল্যাতিন আমেরিকা ,  হিমালয় ,  ল্যাপল্যান্ডের ৬০টি ছবি ) আলোকচিত্র প্রদর্শনী উদ্বোধন করা হবে ধানমণ্ডির দৃক গ্যালারীতে ।  প্রধান অতিথি হিসেবে উপস্থিত থাকবেন মুহম্মদ জাফর ইকবাল স্যার ।  অনুষ্ঠান পরিচালনা করবেন অভিযাত্রী ,  পাখিবিশারদ ইনাম আল হক । 
সেই সাথে আমার প্রথম বই  ' পৃথিবীর পথে পথে ' র মোড়ক উম্মোচনও করা হবে ।  
এত আগে জানাচ্ছি যাতে আপনি অন্তত দুইটি ঘণ্টা ম্যানেজ করে রাখতে পারেন সেদিন ।  
আপনারা সবান্ধবে আমন্ত্রিত । 
প্রদর্শনীটি ঢাকাতে ৫ দিন চলবে ,  এইখানে যাবতীয় তথ্য  - 

আলোকচিত্র প্রদর্শনীর ক্যাটালগ -  -  
















বইয়ের লেখকের কথা অংশে আছে  -  -  
উথাল - পাথাল বঙ্গোপসাগরের মাঝে ছোট্ট এক মাছ ধরার জাহাজে বসে লিখছি ,  বসার বেঞ্চি - টেবিল সুযোগ পেলেই সমুদের মর্জি মত এদিক - ওদিক কাত হয়ে চেষ্টা করছে লেখার গতিকে যতদূর সম্ভব ব্যহত করতে ,  লিখতে বসে মনে হচ্ছে বিশ্বের সর্ব উত্তরের লোকবসতি লঙইয়েরবিয়েনের কথা যেখানে ফিয়র্ডের পারদপৃষ্ঠের চকচকে জলে গোধূলিসূর্যের খেলা দেখে নিজেকে মহা সৌভাগ্যবান মনে হয়েছিল ,  কিংবা আজ বাংলাদেশের জলসীমানায় একটি নতুন পাখি আবিস্কারের পর মনে হল -  ইশ ,  এই অভিজ্ঞতার কথা যদি বাঙ্গালী তরুণ - তরুণীরা জানতে পারত !  যে দুর্গম স্থান ,  নয়নাভিরাম নিসর্গ ,  বিপদসঙ্কুল অভিযানের কথা বইয়ের পাতায় আর সেলুলয়েডের রূপোলী ফিতেয় দেখেছিলাম ,  তা চর্মচক্ষে দেখে গাঢ় আনন্দে আপ্লুত হই ,  দুর্বল লেখনীতে অন্যদের সাথে ভাগাভাগি করে নিতে ইচ্ছে করে জগতের যত রঙ ।   এই বাসনা থেকেই আজীবন কেবলই নিবিড় পাঠক থাকার প্রতিজ্ঞা ভেঙ্গে লেখালেখি শুরু -  
ফিনল্যান্ডে সেই সময়ে প্রকাশিত মাসিক বাংলা পত্রিকা জননী বঙ্গভূমিতে নিয়মিত লেখার কারণেও ভ্রমণ নিয়ে লেখা উৎসাহ বাড়তে থাকে ,  বন্ধু সীমান্ত দিপু দেশ থেকে তাগাদা নিয়ে খবরের কাগজের ক্রোড়পত্রের জন্য লেখা আদায় করে নেন ,  বাংলাদেশ বার্ড ক্লাবের ত্রৈমাসিক পত্রিকা বাংলার পাখির জন্যও চলতে থাকে পাখির কূজনময় গল্প ,  বাংলা মাউন্টেন অ্যান্ড ট্রেকিং ক্লাবের মুখপাত্র শিখর পেরিয়ের জন্য পর্বত ছোঁয়ার নেশার বর্ণনা  –  এই ভাবেই লেখার জগতটা ভ্রমণের মতই আষ্টেপৃষ্ঠে জড়িয়ে যায় ,  সুখী হবার জন্যই লিখি এখন ।  
ধন্যবাদ সেই বন্ধুদের যারা আমার সামান্য লেখা পড়ে ভ্রমণের নতুন আগ্রহ খুঁজে পেয়েছেন  ,  নিসর্গকে নতুন চোখে দেখেন বলে জানিয়েছেন ,  যারা সবসময়ই একটি ভ্রমণসংকলন করার জন্য অজস্র বার উৎসাহ দিয়েছেন ।  ধন্যবাদ ফেসবুকের বইপড়ুয়া পেইজের সকল সদস্যকে ।  বিশেষ কৃতজ্ঞতা বাংলা ব্লগ সচলায়তন পরিবারের সকল সদস্য ,  লেখক ,  পাঠকদের -  আপনাদের উদ্দীপনা আমাকে নব নব লেখার প্রেরণা যোগায় সকল অবস্থাতে ,  সে মেক্সিকোর ধোঁয়া উদ্গিরণরত আগ্নেয়গিরির বাস দিয়ে চলমান বাসে অবস্থানকালীন সময়ে হোক বা এখন তিমির খোঁজে উত্তাল সাগরের মাঝে ভাসতে থাকা এক জলযানে ।   
  পৃথিবীর পথে পথে আমাদের নানা ধরনের ভ্রমণ অব্যাহত থাকুক ।  
Special thanks to Sara Eskelinen ,  the most wonderful travel mate I ever had ,  and without whose help and inspirtation this book would never be completed ,  with whom I went from the Green Lush Hills of Vinales to the Deep Blue Caribbean Sea .  We share the wonderful memories of all the great Art Museums ,  great landscapes ,  all the Metropolises ,  from Silence of Finnish Summer Cottage to crowded chaotic Bangladesh . 
I am grateful to Teemu Keskinen who first inspired me to write down my stories and to my Mexican brother Isaias Serna ,  who arranged  the mervellous Latin America trip .  
তারেক অণু
১ জানুয়ারি ,  ২০১৪
সোয়াচ অফ নো গ্রাউন্ড ,  বঙ্গোপসাগর
 

বই সম্পর্কিত কিছু তথ্য - 
পৃথিবীর পথে পথে -  তারেক অণু
প্রকাশক -  ছায়াবীথি
প্রচ্ছদ  -  স্যাম 
৪৫টি ভ্রমণকাহিনীতে আছে ৫ মহাদেশ  +  উত্তর মেরুর গল্প 
৩৩৫ পৃষ্ঠা  ( ২১ ফর্মা )  ,  ২২২টি আলোকচিত্র ,  ৪ ফর্মা রঙিন ছাপা
মূল্য -  ৩৫০ টাকা  ( উপরে যতই লেখা থাক  !  !  ) 
সচলায়তনের প্রতি আমরা ঋণ শেষ হবার নয় ।  আজ রাতেই জলচর পাখিশুমারির জন্য রওনা হচ্ছি জলযানে ,  তাই আগেভাগেই আমন্ত্রণ জানিয়ে রাখলাম ।  দেখা হচ্ছে কিন্তু -  -  -  - 






ল্য সাগ্রাদা ফ্যামিলিয়া এবং অ্যান্তোনি গাউডির অন্যান্য সৃষ্টি




শুনতাম তাজমহল করতে ২২ হাজার শ্রমিকের ২০ বছর লেগেছিল ,  তাতেই মোঘল রাজকোষ আর জনগণের ত্রাহি ত্রাহি অবস্থা !  আর সেইখানে যদি ২০০ বছর লাগে কোন স্থাপত্য গড়তে তাহলে কী অবস্থা হবে ?  চোখ কপালে তুলে নিশ্চয়ই ভাবছেন ২০০ বছরে রাজা তো রাজা ,  রাজত্ব পর্যন্ত বিলীন হয়ে যায় কালের গর্ভে ,  আর কোথাকার কোন স্থাপত্য !  কিন্তু আসলেই এমন একাধিক অবিশ্বাস্য কীর্তি আছে মানুষের ,  যা গড়তে লেগেছে কয়েকশ বছর ,  প্রজন্মের পর প্রজন্ম !  আর তাদের মধ্যে একটির নির্মাণ কাজ চলছে এখনো  ,  যার শুরু হয়েছিল ১৮৮২ সালে ,  ধারণা করা হচ্ছে আধুনিক সমস্ত প্রযুক্তি নিয়েও শেষ করতে চলে যাবে আরও কয়েক দশক ,  এদিকে মূল স্থপতি অ্যান্তোনি গাউডি না ফেরার দেশে চলে গেছেন ১৯২৬ সালেই ,  কিন্তু বিপুল কর্মযজ্ঞ থেমে নেই ,  চলছে তার দিয়ে যাওয়া নকশা মোতাবেকই ।  চলুন ঘুরে সবাই সেই কালের সাক্ষী ,  অতীত ,  বর্তমান ও ভবিষ্যতের সন্ধিক্ষণ ,  অতুলনীয় ল্য সাগ্রাদা ফ্যামিলিয়া উপাসনালয় থেকে ।  

কোথায় সেই ল্য সাগ্রাদা ফ্যামিলিয়া ?  
বার্সেলোনা মহানগরীতে ।  
কিন্তু কোন দেশে ?  স্পেন ? 
ভুলেও এই ভুলটি করবেন না  !  
বার্সেলোনা মানে হচ্ছে ক্যাটালানিয়া ,  আপনি এসেছেন ক্যাটলান রাজ্যে ,  স্পেন নামের রাষ্ট্রের অন্তর্ভুক্ত তা ম্যাপে হলেও মানুষের মনে নয় ।  তাদের হিসাব খুব সহজ ,  আমরা হাজার বছরের বেশি সময় স্বাধীন ছিলাম ,  ঐ নচ্ছার স্প্যানিয়ার্ডগুলো আমাদের মেরে কেটে দখল করেছে মাত্র ৩০০ বছর আগে ,  কাজে কাজেই আমরা এখনো ক্যাটালান ,  এবং যে কোন যুগে নিজেদের রাষ্ট্র ফিরে পেতেও পারি ।  তাই আপনি এখন ক্যাটালানিয়ায় ,  এবং বিশ্বের সর্বকালের অন্যতম শ্রেষ্ঠ স্থপতি অ্যান্তোনি গাউডি একজন কাটালান ।  
 

খেলাপাগলদের বার্সেলোনার ন্যু ক্যাম্প আর অলিম্পিক ভিলেজ ,  রৌদ্র প্রত্যাশীদের জন্য উষ্ণ বেলাভূমি ,  ভোজনরসিকদের জন্য ফোর ক্যাটসসহ হাজার জাত - বেজাতের রেস্তোরাঁ ,  শিল্পবোদ্ধাদের জন্য পিকাসো জাদুঘরসহ নানা শিল্প সংগ্রহ থাকলেও বার্সেলোনায় প্রায় প্রতিদিনি সবচেয়ে বেশি মানুষের জমায়েত ঘটে   ল্য সাগ্রাদা ফ্যামিলিয়ার মূল ফটকে ,  যেখানে দাঁড়ালেই হয়ত সেই মূল্যবান দিনটির দুই - দুইটি ঘণ্টা টিকেটের অপেক্ষায় ব্যয় হবে অতি মন্থর ভাবে ,  আর যদি লিফট বেয়ে উপরের অংশে দাঁড়িয়ে গির্জা এবং তিলোত্তমা নগরীটির দিকে সপ্রশংস দৃষ্টি বোলাতে চান সেখানেও খরচ হবে বিস্তর সময় ও সামান্য অর্থ ।  তাই আমার ও ভ্রমণসঙ্গিনীর টিকেট ইন্টারনেটের মাধ্যমে আগেই কাটা ছিল ,  কমলালেবুর আভাময় এক ক্যাটালান সকালে হোটেল থেকে বেরিয়ে পদব্রজে সোজা সেঁধিয়ে গেলাম উপাসনালয়ের অভ্যন্তরে ,  অপেক্ষমাণ হাজার দর্শনার্থীর বক্রদৃষ্টির সামনে ।  
১৮৮২ খ্রিষ্টাব্দে শুরু হয় এই মহাযজ্ঞ জোসেফ মারিয়া বোকাবেইয়া নামে এক পুস্তক ব্যবসায়ীর হাত ধরে ,  ভ্যাটিকান সিটি ভ্রমণের পর যিনি স্বপ্ন দেখেছিলেন ক্যাটালানিয়ায় এক দারুণ গথিক স্থাপত্য গড়ে উঠবে ,  যা আকর্ষণ করবে বিশ্ববাসীর দৃষ্টি ।  প্রারম্ভে মূল স্থপতি অন্যজন থাকলেও পরের বছরই তাতে যোগ দেন ঈশ্বরের স্থপতি খ্যাত আন্তনি গাউডি এবং ১৮৮৪ সালে তিনি নিয়োগ প্রাপ্ত হন মূল স্থপতি হিসেবে ।   দীর্ঘ চার দশক কাজের পরে ১৯২৬ সালের গাউডির মৃত্যুর সময়ে স্থাপত্যটির এক - চতুর্থাংশও নির্মাণ করা সম্ভব হয় নি ,  এবং সেই নির্মাণ কাজ চলছে এখনো ,  যেখানে মিলেছে ক্যাটালান ,  গথিক এবং আর্ট নুয়েভোর স্থাপত্যধারা ।   

দেখলাম আধুনিক প্রযুক্তির দান আকাশ ছোঁয়া বেশ কটি ক্রেন এবং অন্যান্য নানা সরঞ্জাম ,  এদের সাহায্য নিয়েও নির্মাণযজ্ঞ চলছেই দশকের পর দশক ,  মাঝে বলা হচ্ছিল  গাউডির মৃত্যু শতবার্ষিকীতে ২০২৬ সালে শেষ করা হবে নির্মাণ কাজ ,  এবং তাতে প্রতিফলিত হবে গাউডির স্বপ্ন ।  কিন্তু ইতিমধ্যেই বলা হয়েছে অন্তত আরও ২ বছর লাগবে সম্পূর্ণ কাজ শেষ হতে ,  এবং তারপরেও বলা সম্ভব হচ্ছে না গাউডির আদি নকশা অনুযায়ী ,  অত্যাধুনিক যন্ত্রপাতি দিয়েও ২০০ বছরে কাজটি শেষ হবে তো !  যে কারণে স্থানীয় অনেক মানুষই এই মন্দার বাজারে এমন ব্যয়বহুল নির্মাণ কাজের হাতি পোষার বিরুদ্ধে ,  যদিও সেই কারণেই ফি বছর আসছে মিলিয়ন পর্যটক ।  আবার নির্মাণ শেষ হলে এটি বিশ্বের সবচেয়ে উঁচু চার্চ ।  

এক নজরে গির্জাটি বুঝে ওঠা বেশ কঠিন ,  মনে হয় বড়সড় একটা জিগস পাজল ছড়িয়ে ছিটিয়ে আছে ,  একদিকে ভাঙ্গাচোরা ,  তো অন্যদিকে বেশ সাজানো গোছানো ।  একই দেয়ালের দুটি পাশাপাশি অংশ হয়ত কয়েক যুগ আগে পরে নির্মিত ,  ফলে একদিক রোদ - ঝড় - বৃষ্টিতে হয়ে গেছে কালের সাক্ষী জমকালো কৃষ্ণ বর্ণের ,  আবার অন্যদিক সদ্য মোড়ক খোলা আনকোরা বইয়ের মত ,  অনাগত ক্লেদ ও গর্বময় ভবিষ্যতের অপেক্ষায় ।  তবে হ্যাঁ ,  সকল দর্শনার্থীকে দুইটি একইসাথে করতে সক্ষম ভুবন নন্দিত এই কলাগৃহ ,  যা হচ্ছে কিংকর্তব্যবিমূঢ় এবং চক্ষুচড়কগাছ ! 

 বিশেষ করে তার মূল ফটকের সামনে দাঁড়িয়ে ,  অবশ্য বিশালাকার বিস্ময়টির মূল ফটক বা সামনের façade আসলে তিনটি ,  যার প্রতিটিতে খোদাই করা আছে বাইবেলের নানা বিষয়ভিত্তিক কাহিনী ,  এবং অবশ্যম্ভাবী ভাবেই গাউডির অন্যতম বৈশিষ্ট্য প্রকৃতি ,  যেমন একটি ফটকের দুই মূল স্তম্ভের নিচেই আছে দুটি কাছিম ,  যা কিনা জল ও ডাঙ্গার প্রতীক ,  প্রস্তরীভূত কাল ও অপরিবর্তনীয় বস্তুর প্রতীক আবার ,  অন্য দুটি স্তম্ভের সাথে আছে পরিবর্তনের প্রতীক ক্যামেলিয়ন গিরগিটি !  

তবে প্রকৃতির আসল ছোঁয়া পেতে আপনাকে প্রবেশ করতে হবে মূল প্রার্থনাঘরে যেখানের বিশালাকার স্তম্ভগুলোর গা বেয়ে শীর্ষে নজর ঠেকলে অভিভূত হয়ে নিজেকে আবিষ্কার করবেন কংক্রিটের মোহময় বৃক্ষে নিচে ,  সোনালি ডালপালা ছড়িয়ে দিব্যি এক কুঞ্জবনের আবহ গড়ে তুলেছে সে ছাদের আশ্রয়ে ,  কারণ সে একা নয় ,  বরং এখানের প্রতিটি স্তম্ভই একটি বনস্পতির প্রতীক ।  

তার মধ্যে আবার কিছু নির্মাণাধীনগুলোর শেষ প্রান্ত স্বর্ণালী হবার কারণ হিসেবে জানা গেল সেখানে নিখাঁদ সোনা ব্যবহার করা হয়েছে জৌলুস ,  স্থায়িত্ব ,  আবেদন ও বিস্ময় বাড়াতে এবং জাগাতে ।  

দৃষ্টিনন্দন সব শিল্প কর্ম তৈরি করা হয়েছে জানালার বর্ণীল কাঁচ দিয়ে ,  তার গ্রহণযোগ্যতা আবার শত গুণে বাড়িয়ে দেয় সগৌরবে প্রবেশ করা অবারিত সূর্যকিরণ ,  ভিতরে গড়ে উঠে একের পর এক জাদুমুহূর্ত ,  সাররিয়েল সঙ্গীতের মত ।  মানুষের সৃষ্টির প্রতি মুগ্ধতায় ,  মানুষের কল্পনাশক্তির অপরিমেয় ক্ষমতায় শ্রদ্ধা ফিরিয়ে নিয়ে আসে এমন অমর কীর্তি ,  হোক না তা নির্মাণাধীন ,  হোক না তা কোন কল্পিত দেবতার উদ্দেশ্যে নির্মিত ।  

বেজায় মানুষের ভিড় ,  সকলেই কৌতূহলের আবীর মেখে ভুরু কুঁচকে বোঝার চেষ্টা করছে কী ছিল গাউডির মনের গহনে ,  কিন্তু থিতু হয়ে উপভোগের সময় কম ,  বরং গুটি গুটি এগোতেই হচ্ছে সবসময় ।  এরই ফাঁকে লিফট বেয়ে উঠে গেলাম অন্য ধরনের স্তম্ভশীর্ষগুলোর খুব কাছে ,  সেখানে যেমন আমাদের স্বাগতম জানালো প্রস্তরপায়রা ,  তেমনি নয়নাভিরাম বার্সেলোনা ।  

সেখানেও নজরে আসল গাউডির অনন্য সৃষ্টির দিকে ,  ঝুড়ি ভর্তি ফলের আদলে গড়া দুর্দান্ত সব স্থাপত্যের ।  যাদের বর্ণচ্ছটা মুগ্ধ করে আমাদের ,  সেই সাথে জানালা এবং বারান্দাগুলোর অসাধারণ সহাবস্থান করে চমকিত ।  


এত জটিল অথচ মনোমুগ্ধকর সরল স্থাপত্যগুলো অবলোকন করে প্রথমে কিছুতেই বুঝতে পারি না কেন এগুলো নির্মাণের জন্য শত বছরও যথেষ্ট নয় ,  আবার অল্পক্ষণ চিন্তা করলে মনে হয় কালজয়ী হতে হলে হয়ত এই পরিমাণ সময় ,  শ্রম ,  মেধা দিতেই হয় ,  তাইই যদি না হবে তাহলে আপাতজটিল এই স্থাপত্যকলা কেন আমাদের মত কোটি জ্ঞানহীন মানুষের মনে মুগ্ধতার আবেশ আনতে পারে ।  সবচেয়ে বেশি ভাল লাগল নিচে নামার সময় প্যাঁচানো সিঁড়ি দেখে ,  বিশেষ ধরনের শামুকের  ( মোলাস্ক )  খোলসের আদলে গড়া সিঁড়ি দেখে কেমন যেন গায়ে কাঁটা দিয়ে উঠে ,  ব্ল্যাকহোলের কথা মনে হয় !  পাক খেয়ে খেয়ে যেন বিশ্বব্রহ্মাণ্ড চলে যাচ্ছে সেই অতল কৃষ্ণকেন্দ্রে ,  যার থেকে মুক্তি নেই কোনকিছুর ,  এমনকি আলোরও !  

আবার বাহিরে এসে কয়েক দিক ফ্যাল ফ্যাল করে চেয়ে  ,  বোঝার ব্যর্থ চেষ্টা করে সিনর গাউডিকে বিশাল এক স্যালুট দিয়ে রওনা দিলাম তার আরেক অমর কীর্তির উদ্দেশ্যে ,  যার নাম  কাসা মিইয়া বা ল্য পেদ্রেরা ।  

আন্তনি গাউডির সাতটি সৃষ্টি ইউনেস্কো কতৃক ওয়ার্ল্ড হেরিটেজ সাইট বা বিশ্ব সম্পদ ঘোষিত হয়েছে ,  যার মধ্যে অন্যতম ১৯০৬ থেকে ১৯১২ সালের মাঝে নির্মিত এই নন্দিত ভবনটি ।  ভার্জিন মেরির ভক্ত গাউডি চেয়েছিলেন এই কাজটি যেন বিশ্বাসের প্রতীক হিসেবে গড়ে ওঠে ,  সেই সাথে ভবনের ভিতর এবং বাহির থেকে যত বেশি সম্ভব বাঁক  ( Curve )  নির্মাণের কাজ সফল হয়েছিল তার ,  ফলে ভবনের অনেক কক্ষেই মাপমত আসবাবপত্র স্থাপন করা সম্ভব হয় নি !  

মূল ফ্লোরের প্রয়োজনীয় সমস্ত আসবাবপত্রের নকশা অবশ্য গাউডি নিজেই করেছিলেন ,  তা নিয়ে ভবন নির্মাণের জন্য অর্থের যোগানদাতা মিসেস মিইয়া একটি পিয়ানো বসাবার জায়গার অভাবের কথা উল্লেখ করলে স্পষ্টভাষী গাউডি বলেছিলেন  –  বেহালা বাজালেই হয় !  

সেই সাথে গাউডির একান্ত ইচ্ছা ছিল কাসা মিইয়ার বাসিন্দারা যেন একের অপরের পরিচিত হয় ,  বন্ধু হয় ,  তাই এখানে লিফট আছে প্রতি একতলা অন্তর অন্তর ,  যাতে এক তলার লোক অন্য তলায় যেয়ে লিফটের জন্য অপেক্ষা করতে করতে অন্য তলার বাসিন্দাদের সাথে মোলাকাতের সুযোগ পায় ।  এমন বাঁকময় ভবন সম্ভবত আর একটিও নেই পৃথিবীতে ,  আর তার অভ্যন্তরে প্রবেশের সাথে সাথেই বাঁকের সাথে সাথে নজর কাড়ল ঝলমলে সব রঙের ব্যবহার !  যত্রতত্র ,  সবখানে !  সেই সাথে একটুকরো বাঙময় ,  বাঁকময় নীলাকাশ ।  

কোন এক তলাতে অমর স্থপতির প্রতিকৃতি ,  তার নানা কাজের নমুনা , 


 যদিও সে দিয়ে আমরা ঘিরে রয়েছি বার্সেলোনায় সারাক্ষণই !  কাসা মিইয়ার আকৃতি যেমন মুগ্ধ করল আমাদের ,  তেমনি বিস্মিত করল তার ছাদ !  একেবারেই অন্যধরনের ডিজাইনে তৈরি করা এক গাদা চিমনি আর স্কাইলাইটের সমন্বয়ে গঠিত এক অন্যভুবন ।  
সেখানে ব্যবহার করা হয়েছে কোথাও ভাঙ্গা বোতল ,  কোথাও মার্বেল ,  কোথাও চুনাপাথর । 



 নানা চিমনী ,  স্তম্ভের সাথে স্থান পেয়েছে সুদৃশ্য সব আর্চ ,  যার ভিতর দিয়ে দেখা যাচ্ছে গাউডির ম্যাগনাম ওপাস -  ল্য সাগ্রাদা ফ্যামিলিয়া ! 

এমন অদ্ভুতুড়ে ছাদে কাটিয়ে দেয়া যায় অনেক অব্যক্ত সন্ধ্যা - দিবস - রজনী ,  কিন্তু বরাবরের মতই হাতে সবই আছে ,  অফুরন্ত না হলেও পর্যাপ্ত ,  কিন্তু নেই সময় !  তাই সময়ের সদ্ব্যবহারের জন্য জোরসে কদম চালিয়ে শহরের আরেকদিকে গাউডির আরেক অনন্য সৃষ্টি পার্ক গুয়েল ।  

১৯০০ সালে যাত্রা শুরু হওয়া নয়নাভিরাম স্থাপত্যময় উদ্যানটির নির্মাণ কাজ শেষ হয় ১৯১৪ সালে ,  এবং এইখানেরই এক বাড়ি কিনে তাতে বসবাস শুরু করেন স্বয়ং গাউডি ,  যেখানে তিনি কাটিয়েছেন জীবনে শেষ বিশটি বছর ,  যে বাড়ি আজ পরিণত গাউডি জাদুঘরে ।   পার্ক গুয়েল এক রূপকথার রাজ্য ,  স্থাপত্যকলার জটিল হিসেব আর কৌশলের চেয়ে সেখানে জীবনের রংঝলমলে দিকই বেশি নজরে আসে ।  গাছের আদলে নির্মিত দেয়ালে পাখির কৃত্রিম বাসা তৈরি করে দিয়েছিলেন গাউডি স্বয়ং ,  আজও এই পার্ক ভর্তি থাকে কয়েক ধরনের টিয়াসহ নানা জাতের পাখিতে ।  

বসার মূল বেঞ্চ গাউডি বানিয়েছিলেন অজানা কোন সমুদ্র দানবের দীর্ঘ দেহের আদলে ,  স্থানে স্থানে ব্যবহার করেছেন দুর্লভ টাইলস ,  মোজাইক ।  

আপন মনের সৃষ্টি সুখের উল্লাসে মেতে প্রাণ নিয়ে এসেছেন ইট - কাঠ - পাথরের ভাস্কর্যেও ।  


বেশি দৃষ্টি কেড়েছে বহুবর্ণ সরীসৃপ স্যালাম্যান্ডার ,  এমন বিখ্যাত স্যালাম্যান্ডার মনে হয় না ভূভারতে আর আছে ।  শহরের উদ্যানের মাঝে গাউডির সৃষ্টিশীল মনের বাস্তব রূপ জল সরবরাহের পথে মুগ্ধতা কুড়াচ্ছে সকলের ,  কখনো সরীসৃপ রূপে ,  কখনো বিহঙ্গরূপে । 






দূরে ভূমধ্যসাগরের সুনীল আমাদের হাতছানি দেয় ,  সারাদিন বিস্ময়ের ভারে এবং সৌন্দর্য শোষণে অক্লান্ত মনের কাছে তার আবেদনও নিছক ফেলনা নয় ।  হোটেলে ফেরার আগে লোনা জলে একটু সাঁতার হয়ত নতুন উৎসাহ যোগাবে রাতের ক্যাটালানিয়াকে বুঝতে ,  সেই মোতাবেকই সাত তাড়াতাড়ি করে বাসে চেপে যাওয়া হল সমুদ্রের পাড়ে ,  পথে বাস থেকেই নজরে আসল আন্তনি গাউডির আরেক মাস্টারপিস কাসা বাতিও  (   Casa Batlló )  , 

 আরেক রূপকথার সোনার দেয়াল ,  রূপার ছাদের চেয়েও বর্ণময় বহুরঙা ভবনটি আগামীতে যাবার তালিকায় রেখে অতিমানব সেই স্থপতির উদ্দেশ্যে শুধু শত সহস্র কুর্নিশ করে চলি মনে মনে ।  
  (  গাউডির কাজ নিয়ে উৎসাহীরা এই  অ্যালবামে উকি দিয়ে কিছু ডিটেইলস ছবি দেখতে পারবেন ।  আমি মুগ্ধ দর্শক ,  স্থাপত্য আর শিল্পকলার চিরনবীন ছাত্র ,  তাই গাউডি নির্মিত বিশ্বের বিস্ময়গুলোর ভিতরের রহস্য ,  কার্য ,  কারণ ,  নির্মাণ প্রক্রিয়া অভিজ্ঞ স্থপতিদের হাতেই ছেড়ে দিলাম ।  কেবল রেখে গেলাম ভবঘুরের মুগ্ধতার বয়ান ।  
আমার বন্ধু ,  ভবিষ্যতের স্থপতি তানজিলা আহমেদের  (  যে কিনা সচলায়তনে মাঝে মাঝে উঁকি দেয়  ' দ্বিতীয় সুবর্ণরেখা '  নামে )  জন্মদিন আজ ,  এই পোস্টটি তার জন্য ।  
শুভ জন্মদিন তানজিলা ।   ) 






কাপ্তাইয়ে বার্ড রিংগিং





সনতায়া মহা খুশী ঢাকায় ঘুরতে বেড়িয়ে ,  প্রথমবারের মত বাংলাদেশে এসেছে থাইল্যান্ডের মানুষটি ,  কয়েক ঘণ্টা সময় আছে মাত্র কারণ রাতের ট্রেনেই চাপতে হবে চট্টগ্রামের উদ্দেশ্যে ,  সেখান থেকে আবার কাপ্তাই ।  তাই অল্প সময়ের জন্যই দেখতে বেরোনো হয়েছে ঢাকা শহর ।  যদিও সনতায়ার সফরসঙ্গী ,  তার শিক্ষক এই নিয়ে বাংলাদেশে ছয়বার আসা ফিলিপ রাউন্ড সেযাত্রা বাসাতে বিশ্রাম নিতেই মনস্থির করলেন সংগত কারণেই ।  আমাদের থাই বন্ধুর খুশীর কারণটি অবশ্য বেশ ব্যতিক্রমী ,  তা হচ্ছে চিরপরিচিত পাতি কাক !  যে মহাউপকারী পাখিটা সংখ্যাধিক্যের কারণে প্রতি কদমেই নজরে আসে ,  তাদেরই দর্শনে সে মহা প্রীত ,  থাইল্যান্ডে দাঁড় কাক সবখানে দেখা গেলেও পাতি কাকের দেখা পাওয়া বেশ দুর্লভ ,  তাই সনতায়ার ঢাকা প্রেম প্রথম থেকেই বেশ জোরদার ।  যদিও বাংলাদেশে সে এসেছে জলপাই বুলবুলের খোঁজে ।  তার পি এইচ ডির গবেষণার বিষয় এশিয়া মহাদেশের কয়েকটি বুলবুলের জাতি ও প্রজাতির মাঝের পার্থক্য নির্ণয় ,  সেই কাজেই তার ভীষণ দরকার হয়ে পড়েছে জলপাই বুলবুলের ডি এন এ ,  মানে অন্তত একটি পালক ,  সেটি না হলেও তার গলার স্বর ।  


বাংলাদেশ বার্ড ক্লাবের প্রতিষ্ঠাতা ইনাম আল হক কাপ্তাইয়ের একটি বুনো ট্রেইলের সন্ধান জানেন বিগত দুই দশক ধরে যেখানে জলপাই বুলবুল যে কেবল নিয়মিত দেখা যায় তা নয় ,  এমনকি ছড়ার জলে স্নান করতেও নামে ,  মানে তাদের জাল দিয়ে ধরা সম্ভব ।  সেই আশা থেকেই তিনি লিখলেন ফিলিপ ও তার ছাত্রকে গত ডিসেম্বরে কাপ্তাই ঘুরে যেতে ,  সেখানে আছে জলপাই বুলবুলের পালক মেলার সমূহ সম্ভাবনা ।   ফিলিপ রাউন্ড বাংলাদেশে বার্ড রিংগিং  (  পাখির পায়ের আংটা পরানো ) এর একেবারে প্রথম থেকে আসছেন বাংলাদেশ বার্ড ক্লাবের  আমন্ত্রণে ,  তাই আবারও তার সাথে একটি বার্ড রিংগিং ক্যাম্পের পরিকল্পনা করে ফেললেন ইনাম আল হক ,  যেখানে সনতায়া সাথে যোগ দিলেন বন্যপ্রাণী গবেষক সামিউল মোহসানিন  (   পাখি রিঙ করার লাইসেন্স পেয়েছেন তিনি বাংলাদেশের প্রথম ব্যক্তি হিসেবে )  ,  আর রিঙ পরানোর অভিজ্ঞতা সঞ্চয়ের জন্য আমি নিজে ।  

২১ নভেম্বর ,  ২০১৩ রাতে যাত্রা করা ট্রেনে ভোরের চট্টগ্রামে পৌঁছেই মাইক্রোবাস করে যাওয়া হল কাপ্তাইয়ের বনবিভাগের বিশ্রামাগার বনফুলে ,  সেখানে ব্যাকপ্যাক ফেলেই মূল ট্রেইল রেকি করতে  সদলবলে দুপুরের পরপরই বড় ছড়াতে ।  প্রায়ই হাটুপানি ঠেলে নুড়ি - পাথরময় ট্রেইল ধরে আমরা এগোলাম রাম পাহাড়ের দিকে ।  যদিও বেশ ভিতরেও জনসমাগম ,  লোকজনের গাছ কাটা ,  প্রাকৃতিক বন ধ্বংস করে বাগান বানানোর ইন্তেজাম ইত্যাদি নজরে আসল ।  বন বিভাগের নাকের ডগায় এমন পরিকল্পিত উপায়ে বনাঞ্চল ধ্বংস অবশ্য দেখা যায় দেশের প্রায় প্রতিটি ন্যাশনাল পার্কেই ।   কয়েকটা জায়গা পরের দিন জাল পাতার জন্য ঠিক করে সেখানে আবার বাঁশ আনার বন্দোবস্ত করতে করতেই সন্ধ্যা  হয়ে গেল ,  সেখানেও তখনো জাতায়াত চলছে মানুষ ও গবাদিপশুর ।  


পরদিন ধলপহরেই ছড়ার প্রান্তে আমরা ,  রাস্তার উল্টো পাশে রূপোলী কর্ণফুলী তখনো ঘুমিয়ে নীল অন্ধকারকে সাথী করে ,  নক্ষত্রেরা তখনো পথ দেখাচ্ছে মিটমিট করে ,  যদিও ঠাণ্ডা জলের মৃদুমন্দ স্রোতস্বিনীর মাঝে যত্রতত্র পড়ে থাকা অতিকায় সব পাথরের সাথে দুর্ঘটনা এড়াতে সাথে নিয়ে আসা আলো জ্বালাতে হল ।  বনভূমি তখনও সুমসাম ,  নির্জনতার সঙ্গীত বয়ে চলেছে সর্বত্র ।  সূর্যদেবের উঁকি দেবার আগেই আমাদের ক্যাম্প ফেলা হয়ে  যায় ,  আমি ছাড়া দলের সবাইই অভিজ্ঞ কর্মী ,  দেখতে দেখতে বাঁশ পুঁতে সেখানে জাল বাধা হয়ে যায় ,  তারপর শুধু প্রতীক্ষা ।  

কেন পাখির পায়ে আংটা পরানো হয় ? 
গবেষণার জন্য ,  বিশেষ করে পাখির গতিপথ ,  জীবনচক্র ইত্যাদি ব্যাপার তথ্যসংগ্রহের জন্য শত বছরেরও বেশী কাল ধরে রিংগিংকে এক অপরিহার্য উপায় হিসেবে দেখা হচ্ছে ।  বাংলাদেশে ২০১০ সালের নভেম্বরে বার্ড রিংগিং শুরু হয় ।  রিঙ করার জন্য পাখি ধরার অন্যতম ব্যবহৃত উপায় হচ্ছে পাখির চলাচলের পথে জাল রাখা ,  এবং সেই জাল নিয়মিত পর্যবেক্ষণ করা ।  কারণ ,  পাখি রিঙ করার প্রথম এবং সবচেয়ে গুরুত্বপূর্ণ বিষয় হচ্ছে পাখির নিরাপত্তা ।  জালে পাখি পরলেই হল না ,  তাকে যত তাড়াতাড়ি সম্ভব নিরাপদে সরিয়ে নিয়ে হবে ,  যদি পাখি অসহায় ভাবে জালে ঝুলতে থাকে অন্য পাখি বা প্রাণী এসে তাদের মেরে ফেলতে পারে ,  উল্টাপাল্টা ভাবে আটকে দেহের তাপমাত্রা বেরিয়ে যেতে পারে ,  ঠাণ্ডায় জমে পাখি পরপারে পাড়ি জমাতে পারে ।  তাই প্রথমেই শেখানো হয় পাখি কী করে জাল থেকে ছাড়িয়ে সাথে ব্যাগে রাখতে হয় ,  ব্যাগে রাখার পর কয়েক ঘণ্টার জন্য সে পুরোপুরি নিরাপদ ।  তারপর চলে পাখির নানা তথ্য - উপাত্ত সংগ্রহ যেমন ওজন ,  ডানার দৈর্ঘ্য ,  লেজের দৈর্ঘ্য ,  ঠোঁট ,  খুলি ,  চর্বির পরিমাণ ,  পায়ের দৈর্ঘ্য ,  সম্ভব হলে পালক সংগ্রহ ইত্যাদি ইত্যাদি ।   


তবে রিং পরানোর মাধ্যমে যে জিনিসটা বেশ নিখুঁত ভাবে জানা যায় তা হচ্ছে একটি বিশেষ পাখি নিয়ে নানা তথ্য ।  যেমন ধরুন সদরঘাট এলাকায় হাজার হাজার কাকের মাঝে কোন কোনটা কি টঙ্গি ভ্রমণ করে উড়তে উড়তে ?  এই জন্য সবচেয়ে সহজ কাজ হবে সদরঘাট এলাকার কিছু কাকের বাচ্চার পায়ে রিং পরিয়ে দেওয়া ,  পরে টঙ্গিতে যদি সেই রিংওয়ালা কাক পাওয়া যায় পরবর্তী কয়েক বছরে তাহলে আমরা নির্ভরযোগ্য তথ্য পাব তাদের গমনপথের ব্যাপারে ।   আর হ্যাঁ ,  বিশ্বের সব রিং কিন্তু অদ্বিতীয় ,  কারণ তাদের উপরে যে ক্রমিক নং খোদাই করা থাকে তা প্রতিটির জন্য আলাদা আলাদা ।  যদিও সাধারণত দেশ অনুযায়ী একটি বিশেষ ঠিকানা লেখা থাকে ,  যেমন বাংলাদেশের জন্য নির্মিত প্রতিটি রিঙে লেখা থাকে GPO BOX 2624 DHAKA ,  ফলে বিশ্বের যে কোন অঞ্চলের মানুষ পাখির পায়ে এই রিং পেলে অন্তত জানবে কোথায় তা পাঠাতে হবে ।   আজ পর্যন্ত সাঁরা বিশ্বে অন্তত দুই কোটি পাখির পায়ে রিং পরানো হয়েছে ।  

দিনের প্রথম জাল পাতার পর আপাতত কিছুক্ষণ পরপর তদারক করা ছাড়া কিছু করার নেই নিসর্গ উপভোগ করা ছাড়া ,  আধাবেলা গড়িয়ে যাবার পরও সেদিন জালে কোন পাখি পড়ল না ।  সনতায়া তার রেকর্ডপ্লেয়ার থেকে বাজিয়ে যাচ্ছে জলপাই বুলবুলের গান ,  যদি কোন একাকী বুলবুল সাড়া দেয় তার যান্ত্রিক সঙ্গীর আহবানে সেই কারণে ।  অলস পায়ে আলো ছায়া গায়ে মেখে হেঁটে বেড়াচ্ছি আমরা জালসীমানার এক প্রান্ত থেকে অপর প্রান্ত ।  পাখির কিচির - মিচির শোনা যাচ্ছে বটে কিন্তু সদ্য টাঙ্গানো ৫টি জালের দিকে তারা ধেয়ে যাচ্ছে না কোন অজানা কারণে ।  অবশেষে নির্জন দুপুরে প্রথমবারের মত মাছরাঙ্গার ডানা প্রথমবারের মত আটকে গেল আমাদের পাতা জালে !  আতঙ্কে পা - ডানা ছোড়াছুড়ি করতে যেয়ে আরও বেশি করে জড়িয়ে গেল আদুর নীল পালকের গোল বলটা ! 

 জাল থেকে পাখি ছাড়ানোর বিশেষ প্রশিক্ষণ পাওয়া সামিউল ভাই আলতো করে ছাড়িয়ে সেটাকে বিশেষ থলিতে রাখলেন ।  ক্যাম্পে ফিরে প্রথমবারের মত চাক্ষুষ করলাম রিঙ পরানোর সময় একটি পাখির যাবতীয় মাপজোক নেওয়া ,  যত্ন সহকারে ফিলিপ রাউন্ডের রিঙ পরানো ,  পারলে প্রতিটা পালক ছুঁয়ে পাখিটার সম্পর্কে আরও বেশি জানার চেষ্টা করা ।  ইনাম ভাই প্রশ্ন করলেন পাতি মাছরাঙ্গাটি পুরুষ না স্ত্রী ?   পুরুষ পাতি মাছরাঙ্গার দুইটি ঠোঁটই কালো হয় ,  আর স্ত্রী পাতি মাছরাঙ্গার উপরের ঠোঁটটি কালো হলেও নিচেরটি হয় লালচে বর্ণের । 


 সমস্ত কাজ শেষে ফিলিপ আমার হাতে মাছরাঙ্গাটি দিয়ে বললেন ,   ‘ এখন এটাকে উল্টো করে হাতের তালুতে নিয়ে রাখ ,  একটা দারুন ঘটনার জন্ম হবে !  ’  হাতের তালুতে উল্টো করে শুইয়ে তাকে ধরে রাখার আঙ্গুলগুলো সরিয়ে নিলাম ,  মানে সে এখন মুক্ত ,  চাইলেন একটা গড়ান দিয়ে উড়ে মিলিয়ে যেতে পারে আপন ভুবনে ।  কিন্তু সে আরামে শুয়ে রইল হাতের তালুতেই ,  একেবারে নিশ্চিন্ত মনে !  

ফিলিপ হেসে বললেন  ‘  মাছরাঙার এই এক অদ্ভুত স্বভাব ,  উল্টো করে দিলে তারা যেন শিশুর মত ঘুমিয়ে পড়ে ,  নিজের থেকে আর সোজা হতে পারে না কখনোই ’  ,  এমনকি আলতো ফুঁ দিয়েও লাভ হল না ,  সে যেন আরও জাঁকিয়ে ঘুমানোর আয়োজন করতে লাগল !  অবশেষে হাতের তালুটা সামান্য কাৎ করে দিতেই নীল পালকের তীরটা মিলিয়ে গেল বনের মাঝে ।  

তার পরপরই জালের কবলে পড়ে আমাদের অতিথি হল এক কালাপিঠ চেরালেজ ।  তাকেও যথেষ্ট যত্ন সহকারে সন্মানপূর্বক সমাদর করে বিদায় দেওয়া হল স্মৃতিস্বরূপ একটি রিঙ পরিয়ে ।  এই পাখিটির পা অতীব পেলব ,  তুলতুলে ,  স্নিগ্ধ বর্ণের ।  মোটেও অন্যান্য পাখিগুলোর মত সরীসৃপের মত হতশ্রী পা নয় ।  


তার পরের অতিথি হলেন চমৎকার গানের পাখি গলাফোলা ছাতারে  ( Puff - throated Babbler )  (  ইদানিংকালের জলের গানের মনকাড়া গান  ‘ এমন যদি হতো ,  আমি পাখির মতো ’  গানের শুরুতেই যে পাখির সংগীত আছে তা কিন্তু এই পাখিরই গান  !  )  ,  এবং ফিলিপ অবাক করে দিয়ে আমাকে দায়িত্ব দিলেন পাখিটি রিং করার !      

হাতের মুঠোয় ক্ষুদে একটি প্রাণ !  তুলতুলে বলের মত শরীরটার ভিতরে বয়ে চলেছে শাণিত রক্ত ,   ছোট্ট খুলির মাঝে তার চেয়েও ছোট মস্তিষ্ক ,  যে কিনা ঘোষণা করে চলেছে প্রাণের অস্তিত্ব !  কী সুন্দর একটা পাখি !  ইংল্যান্ডে হাজার দুই পাখি মাপ - জোকের আগে রিং করার কোন অনুমতিই মেলে না ,  সেখানে ফিলিপ বিশেষ অনুমতি দিলেন উৎসাহী কর্মী বাড়ানোর জন্যই মনে হয় ।  অন্য সবকিছুর মধ্যে পাখির ডানার মাপ নেওয়াটাই সবচেয়ে জটিল বলে মনে হল ,  কারণ সামান্য ভুলচুকেই ডানার মাপ অনেক কম - বেশী আসে ।  সবশেষে পাখিটিকে উড়ে যেতে দেখে কেমন যেন তিরতির করে উঠল বুকের ভেতর ,  এর অপর নামই বোধ হয় সুখ ।  


সেদিন সন্ধ্যায় আরও একাধিক পাখি আটকা পড়ল জালে কিন্তু বহুল কাঙ্ক্ষিত জলপাই বুলবুলের কোন হদিশ নেই !  ইনাম ভাই অবশ্য বনের গভীরে একটাকে যাও বা দেখেছেন ,  কিন্তু গাইতে শোনেন নি ।  সেই পাখির পালকের জন্য দুই মানুষ উড়ে এসেছেন দূরের শ্যামদেশ থেকে ,  কী সাড়ে সর্বনাশ যদি তাদের  ডাক অন্তত না শোনা যায়  !   মাঝখান দিয়ে ঝামেলা বাড়াতে সাঁঝবেলা চার চারখান বাদুড় এসে জালে আটকা পড়ল !  বাদুড় আটকানো মানেই এক বিশাল হুজ্জত ,  এমনকি জাল ছেড়ার সম্ভাবনাও থাকে ,  তাদের গাল ভরা নাম আবার False Vampire Bat ,  অনেক ঝামেলার পর তাদের ছাড়িয়ে ফিলিপ হাসতে হাসতে বলল   ‘  এই যদি নকল ভ্যাম্পায়ার হয় ,  আমি আর আসলদের দেখতে চাই না ’  । 

আগামীদিনের প্রত্যাশায় সেদিনের মত জাল গুটিয়ে রাখা হল ,  যদিও পরের সারা দিনও জলপাই বুলবুল তো বটেই অন্য পাখিদেরও তেমন সাড়া শব্দ মিলল না ,  মাঝে অবশ্য অশরীরী বন্ধুর মত এসে ঘুরে গেল একদল চশমাচোখা হনুমান ,  

কিন্তু জলপাই বুলবুলের সাড়া নেই একেবারেই ।  জালে এসে রিং পরে গেল কালাঘাড় রাজন ,  আরেকটা কালাপিঠ চেরালেজ ,  ছোট মাকড়মার সহ কয়েক প্রজাতির পালকাবৃত বন্ধুরা ।   সন্ধ্যার আগে আগে ধরা পড়ল একটি তাইগা চুটকি  (  Taiga Flycatcher )  ,  পাখিটি হাতে নিয়ে একটু চিন্তিত হয়ে পড়লেন ফিলিপ ,  সেটির বর্ণ নাকি একটু বেশী কমলারঙের ,  শুধু তাই না ওজনও বেশী খানিকটা বেশী ।  ঘনিয়ে আসা বুনো আঁধারের প্রকোপেই হবে পাখিটি ছেড়ে দেওয়া হয়েছে ইতিমধ্যে ,  বিশ্রামাগারে ফিরে বইপত্র দেখে পাখিবিশারদ জানালেন পাখিটি একটি কাশ্মির চুটকিও ( Kashmir Flycatcher )  হতে পারে যা কিনা  হবে বাংলাদেশের জন্য একটি নতুন পাখি ! 




 কাশ্মীর থেকে প্রতি বছর শ্রীলঙ্কা যায় ক্ষুদে পাখিটি ,  বলা যায় না দলছুট কেউ বাংলাদেশ হয়ে যেতেও পারে !  মুস্কিল হচ্ছে আমাদের কারো কাছেই পাখিটির পালকের বিন্যাসসহ অন্যান্য অঙ্গের খুব একটা ভাল ছবি নেই ,  ফলে নিশ্চিত করে বলাও যাচ্ছে না  !  সবার মনের মাঝে একটা চাপা রোমাঞ্চ বাংলাদেশের জন্য নতুন পাখি আবিস্কারের ।  উল্লেখ্য যে আজ পর্যন্ত বাংলাদেশে অনুষ্ঠিত সবগুলো বার্ড রিং ক্যাম্পে ফিলিপ রাউন্ড এবং ইনাম আল হক ছিলেন ,  জালে আটকা পড়া পাখিদের মাঝে তারা বাংলাদেশের জন্যে নতুন এমন প্রজাতি পেয়েছেন সাতটি  -  বৈকাল ঝাড়ফুটকি  (  Baikal Bush Warbler ,  Bradypterus davidi )  ,  পাশুয়া বনফুটকি  ( Aberrant Bush Warbler ,  Cettia flavolivacea )  ,  খয়রাচাঁদি বনফুটকি   ( Chestnut - crowned Bush Warbler ,  Cettia major )  ,  সাইক্সের ফুটকি  ( Sykes ’ s Warbler ,  Iduna rama )   ,  কালাবগল বনফুটকি    ( Grey - sided Bush Warbler ,  Cettia brunnifrons )  ,  উদয়ী নলফুটকি    ( Oriental Reed Warbler ,  Acrocephalus orientalis )  ,  বড়ঠুটি নলফুটকি    ( Large - billed Reed Warbler ,  Acrocephalus orinuss )  ।  সেই তালিকায় অষ্টম জন যুক্ত হলে বেশ দারুন এক কাজ হয় বইকি । 
পর দিন প্রাতরাশের সময় ফিলিপ জানালেন রাতে স্বপ্নে তিনি পাখিটাকে দেখেছেন হাতের তালুতে বসে থাকতে ,  এবং তার ধারনা হচ্ছে সেটি আসলেই একটি কাশ্মীর চুটকি !  এর মধ্যে সিদ্ধান্ত হয়েছে পাখির বিশেষ করে জলপাই বুলবুল বর্তমান ঋতুতে সেখানে সম্ভবত বেশী আসে না তাই অন্য কোন ট্রেইলে তাদের সন্ধান করার সময় হয়ে এসেছে ,  কাজে কাজেই ছড়াতে আজকে জাল পাতা হচ্ছে না ,  বরং খুঁজে দেখা হবে কোথাই জাল পাতলে জলপাই বুলবুল পাওয়া যেতেও পারে ।  

সারা দিন হাটা হল বনাঞ্চল কেটে তৈরি করা রাস্তা ও বাগানে ,  এমনকি ঘন বনের মাঝেও অন্য গাছ কেটে শুধু সেগুন লাগানো হয়েছে অত্যন্ত পরিকল্পিত ভাবে ।  সেগুনে পাখি - পোকা না আসুক ,  টাকা তো আসে এমন একটা মনোভাব এই কাজের সাথে জড়িত সংশ্লিষ্টদের ।  পথে দেখ মিলল সবুজ ধুমকল ও পম্পাডুর হরিয়ালের ,  বিশেষ করে চিৎমরমের বুদ্ধ মন্দিরে যাবার পথে দেখা সবুজ ধুমকল দম্পতি এমনভাবে খোলা জায়গায় লোকালয়ে বসে ছিল যেন পোষা কবুতর ! 

আগের পরিকল্পনা ছিল কাপ্তাইয়ে রিং শেষে সদলবলে বান্দরবানে যাওয়া হবে ,  কিন্তু হরতালজনিত সমস্যার কারণে সিদ্ধান্ত হল কাপ্তাইয়ের নানা বনে আরও কয়েক দিন থেকে জলপাই বুলবুলে সন্ধান অব্যাহত রাখব আমরা ।  কাকতালীয় ভাবে পরের দিনই এক পাহাড়ি বনে কয়েকটা জলপাই বুলবুলের দর্শন মিলল ,  সনতায়ার মুখে যেমন আনন্দের ছাপ ,  তেমনি ইনাম ভাইয়ের মুখেও স্বস্তির ছাপ আমন্ত্রিত অতিথিদের আগমন সফল করতে পেরে ।  সেই বনেই জাল পাতার পরিকল্পনা করা হল পরের দিনগুলোতে ।  
পরের আড়াই দিন পাহাড়ি বনটাতে আমাদের জালে  জলপাই বুলবুল আটক না হলেও তার ডাক ঠিকই রেকর্ড করতে সক্ষম হল সনতায়া ,  আশা করা যায় এতেই আপাতত ডিগ্রীর থিসিসের কাজ হয়ে যাবে তার ,  আর ভবিষ্যতে পাখির পালক পেলে আমরা তো পাঠাবই ।  চমৎকার এলাকাটিতে অন্য অনেক পাখির সাথে এক অপার্থিব ভোরে দেখা মিলল বিশ্বের সবচেয়ে বড় কাঠঠোকরা বড় মেটেকুড়ালির  ( Great Slaty Woodpecker )  চারজনের দলের ,  যারা একসাথে ঠক ঠক করে পোকা খোঁজার ফাঁকে ফাঁকে উড়ে বেড়াচ্ছিল বনের ক্যানোপির উপর দিয়ে ।  সেই দিনই ,  ২৮ নভেম্বর ঢাকার উদ্দেশ্যে বিমানে রওনা দিই আমরা ।  

কাপ্তাইয়ে সপ্তাহব্যাপী অবস্থানকালে আমরা দেখেছি এবং শুনেছি ১২১টি পাখির অস্তিত্ব ,  যার মধ্যে বেশ কয়েকটি ছিল আমার জন্য নতুন ,  এবং আমরা আশায় আছি ফিলিপের গবেষণা শেষে হয়ত জানতে পারব যে একটি পাখি ছিল বাংলাদেশের জন্যও নতুন ।  উল্লেখ্য যে সমগ্র দক্ষিণ এশিয়াতে একমাত্র বাংলাদেশেই নিয়মিত বার্ড রিংগিং এর ক্যাম্প আয়োজিত হচ্ছে ,  বছরে অন্তত দুইটা করে ।  এর ফলে হয়ত পাখিদের নিয়ে নতুন নতুন তথ্য জানা সম্ভব হবে ,  এবং বিশেষ করে জানা যাবে তাদের গতিপথ নিয়ে ,  যে জায়গাগুলো চিহ্নিত করার পর রক্ষার দায়িত্ব নিলে হয়ত এই নীল গ্রহে আরও কয়েক বছর বেশী টিকে থাকবে পাখির কূজন ।  

 ( কাপ্তাইয়ের ছবিগুলো পাবেন ফেসবুকের এই অ্যালবামে ) 






বঙ্গোপসাগরের দিনলিপি 





২৭ ডিসেম্বর ,  ২০১৩ ,  শুক্রবার
ল্যাটিচিউড ২১ ডিগ্রী  ০১ মিনিট নর্থ ,  লংগিচিউড  ৯১ ডিগ্রী ২০ মিনিট ইস্ট
শীতের সন্ধ্যা ছয়টায় কুচকুচে আঁধারে বিশ্বচরাচর ডুবে থাকার কথা ,  কিন্তু জানালা দিয়ে মৃদু  মন উদাস করা আলো ঢুঁকে কিছুটা হলেও শীতের ভীতিকর আঁধারকে দূরে রেখেছে চারপাশ থেকে ।  পায়ের নিচে পৃথিবী দুলছে ,  কাঁপছে আপন উল্লাসে নীল দরিয়া ,  আমাদের হাতের মুঠোয় নিয়ে ।  বঙ্গোপসাগরের কোন এক কোণে আমাদের জাহাজ ,  গন্তব্য নেই ।  আসলেই গন্তব্য নেই ,  বিরামহীন ভাবে  লাবিবা নামের জাহাজখানা চলছে লোনা দরিয়া দিয়ে আগামী ৩০ দিন ,  রূপোলী ফসল হচ্ছে তার একমাত্র লক্ষ্য ,  ২০০ টন মাছ আহরণ করে তারপর সে তীরে ফিরবে ,  ফাঁকতালে আমরা কজনা অতিথি হয়েছি বিশেষ একটু জায়গায় নজর বোলাবার জন্য যা বিখ্যাত সোয়াচ অফ নো গ্রাউন্ড নামে ।  

ভোরে যাত্রা শুরু হয়েছে ,  একা জাগা দাঁড়কাক আর কুয়াশায় প্রায় হারিয়ে যাওয়া শালিখের দলের সাথে বিদায় নিয়ে চট্টগ্রাম সদরঘাট থেকে ডিঙ্গি চেপে আশা হয়েছিল আমাদের আগামী এক সপ্তাহের আস্তানা এই জাহাজে ,  মূলত প্রকৃতি ও জীবন ফাউন্ডেশনের তিন জন সদস্য ভিডিও তথ্যচিত্র সংগ্রহ এবং গবেষণার কাজের চলেছেন বঙ্গোপসাগরের ,  তাদের আমন্ত্রণের অতিথি হিসেবে পাখি বিশেষজ্ঞ ইনাম আল হকের সাথে যোগ দিয়েছি আমিও ।  কোন অহেতুক ঝুঁকি না নিয়ে ডিঙ্গিতে আরোহণের আগেই বিশেষ ধরনের পানিরোধক ব্যাগে ক্যামেরাগুলো বস্তাবন্দী করে নদীর অল্প অংশটুকু পেরিয়ে সোজা জাহাজে আমরা ,  ঘন কুয়াশাময় বন্দরে তখন ফ্লাইং ডাচম্যান ধরনের ভুতুড়ে অবয়বের জলযানের ভিড় ,   সূর্যদেবের দেখা দেবার পাত্তাও নেই মেঘের আস্তরণ ফুঁড়ে ,  এমনকি জাহাজের ক্যাপ্টেনও হাজির হন নি জাহাজের পাটাতনে ।  শোনা গেলে কুয়াশাময় ঝুঁকিপূর্ণ আবহাওয়ার কারণে অপেক্ষা করা হবে পথ কিছুটা দৃশ্যমান হওয়া পর্যন্ত ,  সেই জন্য দরকার হলে দুপুর  পর্যন্ত অপেক্ষা করা হবে  ! 

বেশ বড় ধরনের মাছ ধরার ট্রলার লাবিবা ,  প্রায় ৪০ জন্য কর্মী এখানে কাজ করবে দিবা - রাত্র ।  প্রতি চার ঘণ্টা পর পর বিশাল জাল খানা তোলা হবে সমুদ্র থেকে ,  তাতে অবস্থা ভেদে থাকে এক টন থেকে ৮ টন মাছ থাকে ,   যখন জাহাজটির হিমাগারের সর্বোচ্চ ক্ষমতা ২০০ টান মাছ ধরা হয়ে যাবে তখন তারা তীরের দিকে ফেরা শুরু করবে ।  সাধারণত এই কাজে ৩০ দিন সময় লাগে ,  এবং এই সময়ে ইঞ্জিন সচল থাকবে সর্বদাই ।   

ক্যাপ্টেন এসে গেছেন ,  আবহাওয়াও আগের চেয়ে কিছুটা নমনীয় ,  এমতাবস্থায় শুরু হল আমাদের যাত্রা ।   এবং বিদায় দিতে হল কাক ও ভুবন চিলের মত ডাঙ্গার সখাদের ,  গাংচিলের দল এসকর্ট করে নিয়ে চলল জলরাজ্যে গভীর থেকে গভীরে ।  জাহাজের দল পিছু পড়ে গেল ,  চলে গেল ন্যাভাল অ্যাকাডেমী ,  শুধু অসীম জলের বিস্তার ,  আমরা খুঁজব এখানে পাখি ,  ডলফিন ,  তিমিদের আর জাহাজের মানুষেরা খুঁজবেন মাছের ঝাঁক ।  


তারপর বেশ কঘণ্টা হয়ে গেল ,  বিস্তর চেষ্টা করে যাচ্ছি আমরা সকলেই সাগরের দুলুনির সাথে অভ্যস্ত হতে  ,  যাতে সী - সিকনেসে আক্রান্ত হয়ে এত চমৎকার ভ্রমণটা শুরুর আগেই শেষ না হয়ে যায় ।  
 (  সম্পূর্ণ লেখাটিই জাহাজে বসে লেখা ,  দুলুনির মাঝে থেকেই ,  অনেকটা রোজনামচার মত ,  তাই হয়ত তাল কেটে যেতে পারে ,  দিক ভুল হতে পারে ,  কিন্তু আবেগটা ছিল নিখাঁদ -  সাগরে ভাসার আনন্দ ,  নতুন পাখি আবিস্কারের রোমাঞ্চ ,  নাবিক সাজার মজা ,  আকাশ ভরা তারা আলোয় ভেজার স্নিগ্ধতা  ,  সবই একসাথে আছর করেছিল যে  !  ) 

 ( মৃত এক জোড়া হাতুড়িমাথা হাঙর  ) 
২৮ ডিসেম্বর ,  শনিবার
ভোর ৪ - ১৫
ঘুম ভাঙল ভ্যাবাচ্যাকা খেয়ে ,    নাকি ভ্যাবাচ্যাকা খেয়েই ঘুম ভাঙল !  যেভাবেই হোক ,  ঘুম ভেঙ্গেছে আজব এক মৃদু দুলুনিতে আর শরীরের বর্জ্য তরলের বাহির হবার তাগিদে  ,  সম্বিত ফিরে পেতেই সেই ঘুটঘুটে আঁধারে বুঝলাম জাহাজেই আছি যখন ,  জলের দুলুনিতে এমন হতেই পারে  !  ঘরের সবাই ঘুমিয়ে ,  খানিক পরেই নিজেকে আবিস্কার করলাম আঁধার বঙ্গোপসাগরের মাঝে ,  পায়ের নিচে চলন্ত ফেনিল সাগর কেঁপে কেঁপে উঠছে ,  মাথার উপরে নক্ষত্রের চাঁদোয়া ,  মুখে লোনা বাতাসের ঝাঁপটা ,  কী এক অপূর্ব সুখানুভূতি !  যদিও  পুরোপুরি একাকী ছিলাম না ,  আকাশের পানে তাকাতেই জ্বলজ্বলে লুব্ধক নক্ষত্র সাথী হল নৌবিহারের ,  তাকে অনুসরণ করেই এল কালপুরুষ ,  তার উল্টো পাশে সপ্তর্ষি ।  এমন সাগর বিহারে নিয়েই কী জীবনানন্দ লিখেছিলেন -  নিশীথের অন্ধকারে সিংহল সমুদ্র থেকে মালয় সাগরে  ! 

 ( হাতুড়িমাথা হাঙরের চোখ ) 
টাটকা বাতাসের পাগলামোতে ঘুম রেশের কেটে দূর দিগন্তে চলে গেল , জাহাজের ক্যাপ্টেনের সাথে কিছুক্ষণ কথা বলে জানা গেল পরের বার জাল তোলা হবে ভোর সোয়া পাঁচটায় ।   বিছানার উষ্ণতায় ফিরে সময় নষ্ট না করে আগের দিন চট্টগ্রামে সংগ্রহ করা লাবণ্য দাশের লেখা মানুষ জীবনানন্দ পড়া শুরু করলাম ।  শুরু থেকেই কেমন কেঠো ভাষায় লেখা বইটা ,  একজন অতি সংবেদনশীল মানুষের সাথে বিশটি বছর একত্রে কাটাবার পর এমন স্মৃতিকথা দুঃখ জাগায় বইকি ।   

জাল তোলার হাঁকডাকে মাস্তুলের কাছে ক্যামেরা বাগিয়ে দাঁড়ালাম ,  বিশাল জাল ,  ২৭৫ মিটার লম্বা দড়ির সাথে বাঁধা ,  সিন্ধু সেঁচে রূপোলী ফসলের গাঁদি তুলে আনছে ক্ষুধার্ত মানুষের আহার এবং বিলাসী মানুষের বিলাসের জোগান দিতে ।   এ যাত্রা তেমন কিছু মাছ আসে নি ,  তারপরও ১ টনের উপরে তো বটেই -  তার মাঝে আছে বেশ বড় আকারের স্টিং রে ,  ভেবেছিলাম তাজা প্রাণীটার আপন জগতে ফিরবার একটা ব্যবস্থা করতে পারব ,  কিন্তু শুনি তার নাকি বেশ চাহিদা ডাঙ্গার বাজারে ,  তাই প্যাকেটজাত হতেই হবে ,  আর সব মাছের মতই । 

 অধিকাংশ মাছই ছিল সার্ডিন জাতীয় ,  যাকে এখানে জেলেরা বলে কলম্বো ,  শ্রীলঙ্কার আশপাশ থেকেই নাকি মাছগুলো এদিকে আসে এমন কথা প্রচলিত বিধায় এমন নাম ।  জেলেভাইরা যেন বিশাল জাল দিয়েই সাগর থেকে তুলে আনলেন প্রকাণ্ড সূর্যটাও ,   অদৃশ্য সাগর আসতে আসতে দৃশ্যমান হয়ে উঠল রাঙ্গা আবীরে নেয়ে ,  জাহাজের সামনের ডেকে দাঁড়ানো একাকী নিজেকে কেন যেন লর্ড অফ দ্য রিংসের কোন এক চরিত্রের মত মনে হচ্ছে ,  চলেছি ল্যান্ড অফ মর্ডরের অজানা রাজ্যে ,  সঙ্গী কেবল অভিযানের রোমাঞ্চ ,  নতুন পৃথিবী দেখার পিপাসা ।   			



 ( সী কই হাতে এক জেলেভাই ) 
পরের বার জাল টানা হল সকাল ১১টায় ,   জালের সাথে লাগানো ফাৎনা ধরনের জিনিসগুলো দেখেই স্বয়ং  ক্যাপ্টেন বলে উঠলেন -  অনেক মাছ মনে হচ্ছে  !  সেই একবারেই ১২ টন মাছ উঠল ,  মাছে মাছে সয়লাব হয়ে গেল ডেক ,  আর সেই লোভে হাজির হল মাছখেকো পাখির দল ।  নানা ধরনের মাছের স্তুপ থেকে তাদের আলাদা আলাদা করে ,  ধুয়ে প্যাকেট করে হিমাগারে রাখতে রাখতেই গেল দেড় ঘণ্টার মত , 

 যদিও তার আগেই জাহাজের বাবুর্চিসাহেব আমাদের বোনাস নাস্তা হিসেবে নিয়ে আসলেন সদ্য ধরা রূপচাঁদা  মাছ ভাজা ,  কত বছর পর যে টাটকা রূপচাঁদা খেলাম !  পুরাই অমৃত ,  মাখনের মত গলে যাওয়া মাছ মশলা প্রায় কিছুই ছিল না ।  তৃপ্তির ঢেঁকুর তুলে যেই না বলেছি -  দুপুরে খাওয়া লাগবে না এমন জম্পেশ প্রায় মধ্যাহ্নভোজনের পরে ,  ক্যাপ্টেন ঠা ঠা হেসে বললেন -  দরিয়ার বাতাসের ক্ষিদে লাগে ঘনঘন ,  দুপুরের খাবারের এখনো দুই ঘণ্টা বাকি ,  তার আগেই দেখবেন পেট চুঁইচুঁই করছে ।  

 ( স্কুইড ও কাটল ফিশ  ) 
এত মাছ একবারে পাওয়াতে সবাই খুব খুশী হল বটে ,  কিন্তু মুশকিলও দেখা দিল অন্য দিক থেকে , কারণ সিদ্ধান্ত হল সেখানেই বাকি সারা দিন এবং দিবাগত রাত মাছ মারা হবে !  ফলে সোয়াচ যাত্রা পিছালো আরও এক দিন ,  একই অঞ্চলে ক্রমাগত ঘুরপাক খাবার ফলে নতুন কোন পাখিও মিলল না ,  সারা দিন সেই ২ ধরনের  গাঙচিলের ঝাঁক আর সাঁঝের আগে এক পানচিল ।  তারপরও উথাল - পাথাল সাগরে অন্যজীবনের স্বাদ সর্বক্ষণই মনে এনে দিচ্ছে রোমাঞ্চ ।   

ক্ষুদের এক দাগি আবাবিল  (  Striated Swallow )  এসে আশ্রয় নিল হতক্লান্ত অবস্থায় জাহাজে ,  সাগরের বাতাসের পালকের পাল তুলে যাবে সে পেরিয়ে মহাদেশ ,  কিন্তু এখন সময় একটু জিরানোর । 

 ইনাম ভাই তাকে আবিস্কার করে মহানন্দে আলাপের চেষ্টাও চালালেন ,    তাকে ছোঁয়া হল ,  ঘিরে বসল ফটোগ্রাফারের দল ,  বিরক্ত হয়ে সে অবশ্য অন্য প্রান্তে যেয়ে বসেছিল পরে ,  দু দন্ড শান্তির আশায় ।  

২৯ ডিসেম্বর ,  রবিবার 	
মধ্যরাত ,  জাল তোলা হচ্ছে ,  মহা সমারোহে অপেক্ষা করছি ,  এযাত্রা দেখেই সটান ঘুম দিব ।   সমুদ্রের মায়া কাটিয়ে পরাস্ত জাল উপরে উঠাতেই বোঝা গেল মাছ এসেছে খুবই কম ,  আধা টনও হবে না ।  কিন্তু চকচকে রূপোলী স্তূপের মাঝে পিচ্ছিল কালো বর্ণের একটা খোলা মত কী যেন দেখা গেল ,  মুহূর্তের মাঝে যা পরিণত হল বিশ্বের সবচেয়ে আদুরে প্রাণীদের একটিতে -  বিশাল এক অলিভ রিডলে কচ্ছপ !  


ডাইনোসরদের চেয়েও অনেক প্রাচীন বংশলতিকার নিরীহ প্রাণীটি আটকা  পড়েছে ।  বুড়ো মানুষের মত মাথা নেড়ে মানুষের বোকামোতে ক্ষোভ প্রকাশ করল কিউট প্রাণীটা ,  উল্লেখ্য মাছের জালের ধরা পড়লে যদি আধা ঘণ্টার মাঝে না তোলা হয়ত তাহলে অনেক কচ্ছপ অক্সিজেনের অভাবে সেখানেই মারা যায় ,  এভাবেই বিশ্বে এখনো লক্ষ লক্ষ কচ্ছপ মারা যাচ্ছে অপরিকল্পিত মাছ ধরার জন্য ।  



 পিছলে পড়ার শতভাগ সম্ভাবনা নিয়েও তরতর করে সিঁড়ি বেয়ে নিচের ডেকে ছুটলাম কাছিমটাকে কাছ থেকে দেখে ক্যামেরাবন্দি করার আশায় ,  কিন্তু দেখি সহযাত্রী ভিডিওগ্রাহক বেলাল ভাই সামুদ্রিক কাছিম ফেলে কী এক মাছ নিয়ে ব্যস্ত হয়ে গেল ,  যে কিনা ডেকে তড়পাচ্ছে তিড়িং বিড়িং করে ,  বেশ বড় আকারের মাছে ,  সোনালী আঁশ এই আলোতে চকচক করছে  ।  কিন্তু সেটাকে এত গুরুত্ব দেবার আছেটা কী ,  স্বয়ং কূর্ম অবতারের উপস্থিতি সত্বেও ?  কারণ মাছটি ছিল -  ইলিশ  !  জীবন্ত ইলিশ আর আগেও দেখেছি ,  কিন্তু এত সজীব ,  স্বর্ণাভ হতে পারে তা জানতাম না ,  তার প্রতি আঁশে যেন মহাসমুদ্রের নানা প্রান্তরের গল্প প্রতিফলিত হচ্ছে ।  সেই স্মৃতি নিয়েই ঘুমোতে গেলাম উত্তাল সাগরে । 

 সকাল আটটায় সহকারী ইঞ্জিনিয়ারের উদ্বাহু চিৎকারে ঘুম ভাঙল  -  তিমি তিমি !  বিছানা থেকে গড়ান দিতেই ক্যামেরা হাতে ছুটলাম সামনের ডেকের রেলিঙয়ে ,  জানা গেল একটা তিমি জাহাজের খানিক দূরেই ভুস করে তার দর্শন দিয়ে আমাদের যাত্রাকে কৃতার্থ করেছেন ।  কিন্তু এখন সে লাপাত্তা !  কোন জাতের তিমি ,  কত বড় আকৃতির ,  কী বর্ণ কিছুই জানা গেল না ,  শুধু শুনলাম তার সৃষ্ট ফোয়ারার কথা ।  তবুও অন্তত জানা গেল যে উনি বা উনারা আমাদের উপস্থিতির খবর জানেন ,  আবারও আশা আছে পুনদর্শনের ।  
সেদিন সকালের জালের রেকর্ড ১৮ টন মাছ উঠল ,  এত বেশী মাছ বিধায় মূল জালকে চার বার আলাদা আলাদা পুটুলি করে তুলতে হল ,  যদিও ক্যাপ্টেন জানালেন তার রেকর্ড আছে ১০ বার আলাদা পুটুলি করে একবারের মাছ উত্তোলন করা ।  




দুপুর ১২টায় জাল তোলার পরে দূরে ধবধবে সাদা কী যেন একটা ভাসতে দেখে নৌকা ঘুরাতেই এক বিষণ্ণ সাগরের জন্ম হল ,  যাতে আলগোছে তালে তালে দুলছে একটি  মৃত ডলফিন ,  দেখে মনে হচ্ছে সদ্য মৃত মানুষের লাশ ।  কোন রাগ নেই ,  ক্ষোভ নেই ,  অভিমান নেই ,  শুধু আছে এক না থাকা অস্তিত্ব ।  সম্ভবত মাছ ধরার জালে আটকা পরেই সলীল সমাধি হয়েছে অসাধারণ আমুদে প্রাণীটার ,  জলের নিচে নির্দিষ্ট কয়েক মিনিটের বেশী থাকলে অন্য যে কোন স্তন্যপায়ী প্রাণীর যা হয় ,  সেই একই করুণ পরিণতি ঘটেছে তার ক্ষেত্রেও ।  অনেক সময় জেলেরাও পিটিয়ে মারে ডলফিনদের ,  অযাচিত আপদ ভেবে ।  কেন ,  কে জানে ! 

 সেই দিন সন্ধ্যায় অন্য ধরনের জাল ফেলা হল ,  যেগুলো সাগর সেঁচে তলদেশের মাছ নিয়ে আসবে ।  রাত ৮ সেই অন্য জাল তোলা শুরু হতেই প্রথমে আরেকটা কাছিম দেখা গেল ,  বেঁচে আছে তখনো  । 

 নানা ধরনের মাছ আসল এবার ,  যা আগের বারের গুলোতে আসে নাই ,  মন খারাপ করে দিয়ে উঠে আসল ২টা মৃত হাঙর ,  ছোট্ট ছোট্ট ,  হাত খানেকের মত লম্বা ।  বিশ্বে প্রতি বছর একশ কোটি হাঙর মারা পড়ে মানুষের কারণে ,  তারই একটা বাস্তবদৃশ্য দেখা গেল চোখের সামনে ।  
 



জাল তোলার পরপরই খাবার পালা ,  সেদিন পাতে বিশেষ আয়োজন ছিল সোনালী ইলিশের ঝোল ।  অদ্ভুত তৃপ্তিকর সেই স্বাদ ,  টাটকা মাছের গন্ধের সাথে নোনা বাতাসের কারণে তৈরি ক্ষিদে ,  একেবারে মানিকজোড় ।  তরিবৎ করে কবজি ডুবিয়ে খাওয়া হল সদলবলে ।  রাতে পড়া শুরু হল টিনটিনের মমির অভিশাপ ।  

 ( পোটকা মাছ ) 
৩০ ডিসেম্বর ,  সোমবার
সকাল সাড়ে নয়টায় সুনীল সাগরের পিঠ ভেদ করে ছুটে গেল কী এক পোকা  !  কয়েক মিটার যেয়ে আবার সাৎ করে সেঁধিয়ে গেল ,  উল্লাসে চিৎকার উঠলাম  –  উড়ুক্কু মাছ ,  ফ্লাইং ফিশ !  কিন্তু  বার দুই দেখা দিয়েই সে মনে হয় দিক পরিবর্তন করে চলে গেল জাত ভাইদের দলে যোগ দিতে ,  ফ্রেমবন্দী করার সুযোগ মিলল না  ,  আশা করি আবার দেখা হবে উড়ুক্কু বন্ধুর সাথে ।  

সকাল ১১ টায় তিমি দেখা গেছে বলে জানাল প্রতিবেশী জাহাজ ,  সেই মোতাবেক সাগরের ঐ অঞ্চলটাতে বেশ কিছুক্ষণ ঘোরাঘুরি চলল বটে ,  যদিও সেই মহাজনের দর্শন তো মিললই না ,  জালে মাছও উঠল কম ।    যদিও তাতে আমাদের খানাদানার কোন টান নেই ,  স্রেফ চিবানোর জন্য নাস্তা আর মধ্যাহ্ন ভোজনের মাঝামাঝি সময়ে মিলল রূপচাঁদা ভাজা ,   সাথে যোগ দিয়ে ক্যাপ্টেন রেজা তার অভিজ্ঞতার ঝুলি খুলে সাগরের নানা গল্প শোনালেন ,  বিশেষ করে ঝড়ের পড়ে সমুদ্রে কয়েকদিন ভাসতে থাকা এক কিশোরকে কেমন করে উদ্ধার করে চট্টগ্রামে নিয়ে গেলেন সেই অভিজ্ঞতা মন ছুঁয়ে গেল সবার ।   

সাগরে গেলে মনটা কেমন যেন হয়ে যায় ,  ফাঁকা ফাঁকা লাগে ,  তরঙ্গের সাথে সাথে হৃদয়ে গান আসে ,  উদ্বাহু সুরে গাইতে থাকি যখন যেটা মনে ভেসে ওঠে সেইটা ,  বাউলা বাতাসের জাদুতে ,  আউলা চুলে - 

৩১ ডিসেম্বর ,  মঙ্গলবার
মধ্যদিনে যে জাল তোলা হল তাতে অন্যান্য মাছের সাথে বেশ কিছু মৃত হাঙর ,  কাটল ফিশ ,  স্কুইড যোগ দিল ।  তিন গোয়েন্দার অথৈ সাগর পড়ে জেনেছিলাম স্কুইডের কালি বেশী ঘন হয় ,  আক্রান্ত হলে এই কালি ছিটিয়ে স্কুইড আত্মরক্ষার কাজ সারে ,  সেই কালি দিয়ে নাকি এক নাবিক লগ - বুক লিখেছিলেন একবার ।  এবার বঙ্গোপসাগরে দেখলাম কাটলফিশের কালি ,  সেও বেশ ঘন ,  যদিও লেখার সুযোগ না নিয়ে সেটাকে সাগরে ফিরে যেতে সাহায্য করলাম ,  যতই কালি ছিটাক ,  এমন রোদ সহ্য করা এই বেচারার নরম থলথলে দেহের কাজ না ।  


 আর কত বিচিত্র ধরনের জেলিফিশ যে দেখা গেল ,  কতগুলো তো কাঁচের মত স্বচ্ছ  !  এপার থেকে ওপার ভেদ করে সব দেখা যায়  ! 

এমনকি তাদের ভিতরে থাকা শিকারও - 

দুপুর ৩টায় যাত্রাপথে যুক্ত হল স্মরণীয় মুহূর্ত ,  জাহাজের পাশ দিয়েই তীর বেগে উড়ে গেল এক কালো পাখি ,  তার পিছু পিছু ধাওয়া করল আমাদের দৃষ্টি ,  অবশ্যই দূরবীনের মাধ্যমে ।  অন্য অনেক মহাসামুদ্রিক পাখির মতই সেও জাহাজের পিছনে জলের ঘূর্ণনের পথটা মাছের সন্ধানে একবার দেখে আবার ফিরে আসল পূর্বনির্ধারিত যাত্রাপথে ,  পাশের ডেক থেকেই শুনি ইনাম ভাইয়ের উল্লাস ভরা কণ্ঠ Thats the Bird ,  Thats the Bird  !  অবশেষে সাগরের ভাসার এতগুলো দিন পরে দর্শন পেলাম পোমরাইন জেগারের  (  Pomorine Skua  )  ,  ভীম দর্শন পাখিটি আমাদের প্রাপ্তির আনন্দে মুড়ে আবার উড়াল দিল দূর গন্তব্যে ।  জীবনে প্রথম দেখা মিলল এই বিরল পাখির ,  এর আগে বাংলাদেশে এই ছবি  ছিল মাত্র দুইজনের ।  

বিকেল ৪টায় স্পেশাল স্কুইড ভাজা চলে আসল টেবিলে ,  বেশ ঝাল ঝাল করে রাঁধা ।  স্কুইডের অনুরোধ করায় হেঁসেলের ক্যাপ্টেন শাহাবুদ্দিন ভাই যত্ন করে রান্না করেছিলেন ,  যদিও ঝাল বিধায় মুড়ি দিয়ে মাখিয়ে চিবোতে হল ।   আমরা তখন সুন্দরবনের সমুদ্র এলাকায় চলে গেছি । 


বছরের শেষ সূর্যাস্ত চলে আসল দেখতে দেখতে ,  জন্ম হচ্ছে নতুন রাতের ।  এবারের নববর্ষকে অন্যভাবেই স্বাগত জানাচ্ছি আমরা ,  বিশেষ কোন আয়োজন ছাড়াই ।  এই প্রসঙ্গে ক্যাপ্টেন বললেন ,  কারাগারেও টাকা খরচ করলে অনেক কিছু মেলা সম্ভব ,  কিন্তু জাহাজে না !  কারাগারের চেয়েও খারাপ এই কৃত্রিম দ্বীপ !  

১ জানুয়ারি ,  বুধবার
সকাল ৬ টা নতুন বছরের প্রথম সূর্য দেখার আনন্দে ডেকে আড়মোড়া ভাঙলাম ,  মনের মধ্যে ভাবনারা তুফান মেলেছে এই বছরের শত শত পরিকল্পনা নিয়ে ।  কিছু বাস্তবে রূপ নিবে কিছু কল্পনা থেকে যাবে ,  আবার আসবে নতুন বছর ,  স্বপ্নবাজরা চষে বেড়াব এই নীল গ্রহ ,  স্বপ্ন মাখা চোখে ।  

সকাল ৭ টায় সেই বহু আকাঙ্ক্ষিত জেগার  ( স্কুয়া )  আবার হাজির মাছ খাবার জন্য ,  এবার সেই বেশ কিছুক্ষণ সঙ্গী হয়েই থাকলে জাহাজের ,  এমনকি জলে বসলও  !  সেদিন অবশ্য পরে একসাথে ৪ টা পাখিও আমরা দেখেছিলাম ,  মানে তাদের সংখ্যা বেশ ভালই আছে মানুষের থেকে দূরে এই কূলকিনারাহীন সাগরে ।  

সকাল ১০টায় জাল তোলা হল ,    সেই সময়ে ডলফিনের ভিড় ,  অন্তত ৫টা স্পিনার ডলফিন বেশ জাকিয়ে ঘুরতে থাকল মাছের আশায় ।  

নাবিকেরা অনেক সময়ই ৫০টার ঝাঁকও দেখে থাকেন এই অঞ্চলে ,  তারপরও এবারের ভ্রমণে প্রথমবারের মত জীবিত ডলফিনদের লেজের দেখা পেয়ে আমরা যথেষ্ট আহলাদিত ,  প্রকৃতি ও জীবন দল ডলফিন দলের পানির নিচের ফুটেজ সংগ্রহের জন্য ব্যস্ত হয়ে গেল ,  আর আমরা পানির উপর থেকেই দেখলাম তাদের শিকার ,  খুনসুটি ,  আদর ।  এইটাই এযাত্রা সোয়াচের সবচেয়ে গভীরে অবস্থান আমাদের ,  এবার ফিরতে অন্য মাছের খোঁজে অন্য দিকে ।  

 দুপুর ২টায় জাল তোলা হল ,  ২ টা কাছিম ,  স্কুয়া হাজির ,  সাথে পানচিল ,  গাঙচিল ,  আর বিচিত্র সব প্রাণী  । 

বিশেষ করে অন্ধকারের লন্ঠন মাছ ,  যে মাছটা মুখের সামনে নিজের দেহ থেকে উৎসরিত আলো টোপ হিসেবে ব্যবহার করে অন্য মাছকে আকৃষ্ট করে শিকার করে ।  সাগরের আঁধার জগতের তলদেশে শুয়ে শুয়ে এভাবেই অন্ন সংস্থান হয় তার ।  

সত্যিকারের অক্টোপাস ,  আট শুঁড়ের কী বর্ণীল একটা প্রাণী !  যদিও মারা যাবার খানিকক্ষণ পড়েই যে ধূসর বর্ণের হয়ে গিয়েছিল ।  

উঠে এল একটা বিশেষ মাছ যার শরীরের উপরের এবং নিচের অংশের বর্ণ সম্পূর্ণ আলাদা ,  আর দাঁত পুরাই সারি সারি ক্ষুর । 


 ( একই মাছের দুই পিঠ ) 
দুপুরে বিশেষ আয়োজন ছিল ইলিশ খিচুড়ি সাথে টাইগার চিংড়ি ।  ক্যাপ্টেন হাসতে হাসতে বললেন -  বাড়ীতে আসলে তো এই চিংড়ি খাওয়ানোর সামর্থ্য হবে না ,  এইখানেই খাওয়ায় আপনাদের ।  

 বেজায় খাওয়া - দাওয়া করে একা ডেকের উপরে বেরিয়ে আসছি একটু বাহিরে বসার জন্য ,  মনে হল অন্য ধরনের এক জোড়া পানচিল মাস্তলের উপর দিয়ে উড়ে যেয়ে আবার দ্রুত ফিরে গেল ,  মুহূর্তের মাঝেই একটানা ক্লিক করে কে কয়টা ছবি সম্ভব তুলে  একটা হাক দিলাম -  ইনাম ভাই ,  ইমারজেন্সি  ! 
ডাক শুনেই ইনাম ভাইয়ের আগে ক্যাপ্টেন দৌড়ে আসলেন  কোন দুর্ঘটনা হয়েছে ভেবে ,  ততক্ষণে পাখিরা লাপাত্তা ,  ক্যামেরাই তোলা ছবি দেখেই উল্লসিত ইনাম ভাই  বললেন -  নতুন বছরের জন্য এর চেয়ে ভাল উপহার হতে পারে না ,  বাংলাদেশের জন্য নতুন পাখি আবিস্কার করেছেন  !   ( সেটা কী পাখি ,  তার ছবি ইত্যাদি নিয়ে বিস্তারিত লেখা পরে আসিতেছে  )  
ল্যাটিচিউড ২১ ডিগ্রি ১৫মিনিট  নর্থ ,  লংগিচিউড ৮৯ ডিগ্রী ৪৪ মিনিট  ইস্ট  এই অবস্থানে পেলাম সেই নতুন আগন্তককে ।  
বিকেলের দিকে জাহাজের সামনের বেশ বড়সড় কিছু মাছকে পানি ফুঁড়ে  উঠে লাফাতে দেখলাম অনেক বার ,  ফ্লাইং ফিশ নয় ,  বেশ বড় আকৃতির ।  সহকারী নাবিকেরা দেখে জানাল এক ধরনের টুনা ,  অপূর্ব সব দৃশ্যের জন্ম হচ্ছে একের পর এক ,  মাছগুলো চকচকে শরীর বাতাস ফুঁড়ে চলছে ,  আবার প্রবেশ করছে বিশাল সব ঢেউয়ের মাঝে ,  তবে ছবি তোলা দুষ্কর ,  শত শত তুললেও একটাও মাছ শূন্য ভাসমান অবস্থায় পাওয়া যায় না ,  হয়ত মুড়ো উধাও ,  না হয় লেজ !  অবশেষে একটা মুহূর্ত পাওয়া গেল মন মত -   

২ জানুয়ারি ,   বৃহস্পতিবার
এই জাহাজে আজ আমাদের শেষ দিন ,  সকাল থেকেই সাগরে মাতম শুরু হয়েছে যেন সেই কারণে !  বিশাল বিশাল সব ঢেউ ,  জাহাজ টালমাটাল ,  একবার উপরে উঠে তো আবার নামে ,  ডেকের উপরে পর্যন্ত এসে ঝাঁপটা দিচ্ছে লোনা জল ।  দরিয়ার মাঝে কাঠের তৈরি মাছ ধরা ট্রলারগুলোর অবস্থা দেখে মনে হচ্ছে যে কোন সময় তলিয়ে যাবে খড়কুটোর মত ।   

 ( ছুরি মাছ ) 
সী - সিকনেসে আক্রান্ত হবার মোক্ষম আবহাওয়া ,  যদিও গত এক সপ্তাহের অভিজ্ঞতায় কিছুটা খাপ খাইয়ে নিয়েছে শরীর ,  তারপরও এমন আবহাওয়াতে যে কেউই অসুস্থ হয়ে পড়তে পারে ।  তবে দুপুরের খানাদানাতে কোন ঘাটতি ফেলতে পারল না উম্মত্ত সাগর ।  নতুন কোন পাখি যদিও বা আসল না সাগরের বার্তা পৌঁছে দিতে ,  আসলে গত এক সপ্তাহ সাগরে ভাসার পরেও পাখি দেখেছি আমরা মাত্র ৫ ধরনের ,  তাদের মাঝে নতুন পাখিটি ছিল মাত্র ২টি ,  আর সিংহভাগই ছিল পালাসি গাংচিল ।  

সেদিনও জালে উঠে এল ২ টা কাছিম আর নানা রঙের কাঁকড়া ,  যারা আমাদের স্পর্শ নিয়ে ফিরে গেল অতলে ।  অবশেষে রাতে অন্য জাহাজে উঠে চট্টগ্রাম রওনা দেবার সময় সাগরের টানে বার বার মনে হচ্ছিল - 



কেন পিরিতি বানাইলি রে বন্ধু ,  ছাইড়া যাইবা যদি ?  
 ( পোস্টটি আমাদের সত্যিকারের ফাইটার বন্ধু শাহেনশাহ সিমনের জন্য ) 






