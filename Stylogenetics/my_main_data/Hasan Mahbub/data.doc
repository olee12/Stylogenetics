শিহাব এর পকেট


  " বাইচ্ছা লন ২০০ ট্যাকা ,  দেইখ্যা লন ২০০ ট্যাকা ,  এক দাম দুইশ ট্যাকা ,  লইয়া যান দুইশ ট্যাকায় "  । পাতলা একটা ফুলশার্ট আর ওপরে হাফ হাতা সোয়েটার পরে পৌষের শীতল হাওয়ায় কাঁপতে কাঁপতে শিহাব নিজেকে ভর্ৎসনা করছিলো এমন হালকা পোষাকে বাইরে বের হবার জন্যে ।  অবশ্য তার জানার কথা না হঠাৎ করেই শীতটা এমন  জাঁকিয়ে বসবে ।  আর জানলেও কিছু করার ছিলো না ।  গরম পোষাকগুলো সব লন্ড্রিতে দেয়া হয়েছে আসন্ন শীতকে মোকাবেলার প্রস্তুতি হিসেবে ।  এমন একটা  অবস্থায় মাত্র দুইশ টাকায় ফুটপাথে মোটা কাপড় বিক্রি হতে দেখে খুশি হয়ে উঠলো তার মন ।  পকেটে একটা পাঁচশ টাকার নোট নিয়ে বের হয়েছিলো আজকে ।  ভাগ্যটা বেশ ভালোই বলা যায় ।  দুইশ টাকাটা যদিও কাপড়গুলোর বাহ্যিক জৌলুসের তুলনায় অনেক কম মনে হচ্ছে ,  তবে কোন কিছু কেনার সময় দামাদামি করার পুরোনো অভ্যাসটা ছাড়তে পারলো না সে ।  খয়েরি রঙের বাহারি একটা কোট গভীরভাবে নিরীক্ষণ করতে করতে সে দোকানদারকে বললো ,  - দেড়শ টাকায় দেন ।  পুরান জিনিস ।  ওয়াশ করা লাগবো ।  দোকানদার এমন তাচ্ছিল্যের দৃষ্টিতে শিহাবের দিকে তাকালো ,  যেন সে কত বড় অপরাধ করে ফেলেছে ।  বিরক্তি এবং অবজ্ঞা ভরে একটা ম্যাচের কাঠি দিয়ে কান চুলোকোতে চুলকোতে লাগলো সে ।  - সেকেন্ড হ্যান্ড আর পুরান দেইখাই তো দুইশ টেকা চাইসি ।  নাইলে এই জিনিস বড় দোকানগুলা থিকা কিনতে যান দুই হাজার টাকার নিচে পাইবেন না ।  আপনে নিলে নেন ,  নাইলে সরেন ।  আমার কাস্টমারদের জায়গা দেন ।  দামাদামি করতে গিয়ে এমন তীব্র কথার বাণে নাকাল হওয়া নতুন না শিহাবের জন্যে ।  তবে এসব হজম করতে অভ্যস্ত সে ।  কৃত্রিম খুঁতখুঁতে দৃষ্টিতে কোটটা দেখে গায়ে দিয়ে ফিট হবে কি না দেখে ।  বাহ ,  চমৎকার ওম !  কাপড়টাও খুব আরামদায়ক ।  সন্তুষ্টির হাসিটা বিরক্তির আবডালে লুকিয়ে যেন খুব অনিচ্ছায় জামাটি কিনছে এমন ভান করে সে পাঁচশ টাকার নোটটা বাড়িয়ে দেয় ।  বাসে উঠতে আরো অনেকটা পথ হেঁটে যেতে হবে ।  কিছুক্ষণ হেঁটেই শরীর গরম লাগা শুরু করেছে শিহাবের ।  রীতিমত ঘামছে সে ।  বাস ভাড়া দেয়ার সময় শিহাব বেশ বিপত্তিতে পড়লো ।  লম্বা আলখাল্লার মত জিনিসটা পরে থাকায় প্যান্টের ভেতরের সিক্রেট পকেট থেকে টাকা বের করতে যথেষ্ট ধকল পোহাতে হলো ।  ভাড়া দেয়ার পর উদ্বৃত্ত খুচরো টাকা গুলো কোটের পকেটে রাখতে গিয়ে সে খেয়াল করলো কোটের আনাচে কানাচে অনেকগুলো পকেট ।  আগে বোঝা যায় নি ।  অনেকটা সুইস নাইফের মতো ।  বাইরে থেকে বোঝা যায় না এর ভেতরে কতগুলো সরঞ্জাম আছে ।  এমনিতে সস্তা দামে কেনা ,  আরামদায়ক ,  তার ওপর এতগুলো পকেট !  নাহ ,  এটা কিনে সে খুব জিতেছে ।  মনটা প্রসন্ন হয়ে ওঠে তার ।  বাস থেকে নেমে বাসায় যাওয়ার পথে কনকনে হিমেল হাওয়ায় তার কান এবং হাত শিরশিরিয়ে ওঠে ।  একটা মাঙ্কি ক্যাপ না কিনলেই না ।  হাত দুটোকে শীতের কবল থেকে বাঁচাতে সে কোটের দুইপাশের বড় দুটো পকেটে ঢুকিয়ে দিতে গিয়ে দেখলো ডান পাশের পকেটটা সেলাই করে রাখা ।  আর তার ভেতরে মচমচ করছে কোন কিছু ।  কী থাকতে পারে এতে ?  নিশ্চয়ই টাকা পয়সা !  সে গভীর মনোযোগের সাথে স্পর্শ করতে থাকে পকেটটার বহির্ভাগ ।  অন্তত আট - দশটা নোট তো আছেই ।  প্রতিটা যদি এক হাজার টাকার নোট হয় তাহলে মোট আট - দশ হাজার টাকা !  প্রায় তার বেতনের সমান ।  আর যদি পাঁচশ টাকার নোটও হয় ,  তাহলে চার - পাঁচ হাজার টাকা ।  সেটাই বা কম কী !  কিন্তু টাকাই যে থাকবে সেটাই বা দিব্যি দিয়ে কে বলতে পারে ?  হয়তো দরকারী এবং ব্যক্তিগত কাগজপত্র ।  এই সম্ভাবনাটার কথা ভাবতেই তার মেজাজটা বিগড়ে গেলো ।  মানুষের কত রকম খেয়াল থাকে !  কে জানে ,  এর মধ্যে কেউ প্রেমপত্র রাখলেই বা আটকাচ্ছে কে ?  প্রেমপত্রের কথা মনে হওয়ায় তার খিচড়ে যাওয়া মেজাজটা কিছুটা ঠাণ্ডা হয়ে আসে ।  তারও একজন প্রেমিকা আছে ।  জেবুন্নেসা ।  জেবুন্নেসার আবার ভীষণ সৎ থাকার বাতিক ।  সে তাকে বলে ,   " শুনো ,  তুমি ছোট চাকুরি করো ,  কম বেতন পাও এইটা আমার কাছে কোনো ব্যাপার না ।  আমি তো বুটিকের কাজ শিখতাসি ,  বিয়া করলে আমরা দুইজন মিলা ব্যবসাটা দাঁড় করামু ।  তাইলে আমাদের সংসার ভালোই চলবো ইনশাল্লাহ ।  তবে যদি তুমি কখনও  দুই নাম্বারি করো আমারে লুকায়া ,  আল্লাহ কিন্তু ঠিকই দেখবো ।  আর আমি যদি টের পাই ,  তোমারে এমন ছ্যাচানি দিমু না ,  চৌদ্দগুষ্টির নাম ভুইলা যাইবা "  । এই হলো জেবুন্নেসার স্বভাব !  ভালোবাসার কথা বলবে অবিরাম ,  ক্লান্তিহীন ।  দুজন মিলে একসাথে কঠিন বাস্তবকে মোকাবেলার সাহস দেখাবে ,  সবই ঠিক আছে ,  কিন্তু রেগে গেলে সে মেয়েমানুষের স্বভাববিরোধী আচরণ করে বসে ।  হুমকি ধামকি তো দেয়ই ,  সামনে পেলে চুল ধরে টানে ,  কনুই দিয়ে গুঁতা দেয় ,  এমন কী একবার থাপ্পড়  দিয়ে ফেলেছিলো প্রায় !  শিহাবের রিফ্লেক্স ভালো বলে চট করে হাতটা ধরে ফেলে  নিজের  ইজ্জত বাঁচায় !  এখন যদি সে পকেটের সেলাই খুলে দেখে যে সত্যিই এর মধ্যে টাকা আছে ,  সেটা নিজের করে নেয়াটা নিশ্চয়ই দোষের কিছু হবে না !  তার তো আর জানার উপায় নেই যে কার টাকা এটা ।  আবার বলা যায় না ,  কোটের সাবেক মালিক  যদি পকেটে টাকার সাথে তার বিজনেস কার্ডও রাখে তাহলে তো মহাবিপদ !  জেবুন্নেসার সাথে মিথ্যা বলতে পারবে না সে ।  এমনিতেই তার স্বভাব বেশি কথা বলা ।  তার পেটে কোন কথা থাকে না ।  জেবুন্নেসা এটা নিয়ে তাকে প্রায়ই টিটকারি দেয় ।  ধুত্তোর ছাতামাথা !  যা খুশি থাকুক পকেটে ,  সে খুলে দেখতে যাচ্ছে না ওটা ।  তবে ওটা বড্ড মচমচ - কড়কড় শব্দ করে ,  শব্দটা যেন তাকে প্রলুদ্ধ করে ।  ডাকে ।  বলে ,   " আয় দেখে যা আমার ভেতর কী আছে ।  ভুলে যা জেবুন্নেসাকে ।  ভুলে যা খোদার শাস্তি ।  আরে দুনিয়াটা কয়দিনের বল !  ফূর্তি করো সোনা ,  ফূর্তি !  "  মঙ্গলবার শিহাবদের মেসের শুভদিন ।  এই দিনে মুরগীর মাংস রান্না হয় ।  ওদের বুয়া প্রচুর ঝাল দিয়ে এমন এক তরকারি বানায় যেটা মুখে দিতেও বিপত্তি আবার মুখ থেকে বের করাও অসম্ভব ।  অদ্ভুত রোমাঞ্চকর এক স্বাদ !  সবাই ঝালে আহা উহু  করতে করতে দুই - তিন প্লেট ভাত খেয়ে ফেলে ।  সপ্তাহের অন্যান্য দিনের মেনু হলো ,  কাঁচকি মাছ ,  শাক - সব্জি ,  লতা - পাতা .  .  .  পৃথিবীর যাবতীয় বিস্বাদ খাবার !  পেট ভরে ভাত খেয়ে নিজের রুমে গিয়ে দরজা বন্ধ করে দেয় শিহাব ।  সে বরাবরই একটু চুপচাপ ,  লোনার ।  তবে জেবুন্নেসার সাথে কথা বলতে গেলে কথার ফুলঝুড়ি ফোটে তার ।  সপ্তাহখানেক আগে কথা বলতে বলতে নিলফামারীতে থাকাকালীন সময়ে তার বাবার অফিসের পিয়ন জনাবালি ,  তার সংসার ,  শক্তিমত্তা আর সরলতা প্রসঙ্গে সে টানা পনের মিনিট কথা বলেছিলো ।  আজকেও তার কথা বলার মুড একেবারে তুঙ্গে !   - বুঝলা জেবু ,  আইজকা মাত্র দুইশ টাকা দিয়া একটা সেইরকম কোট কিনছি ।  দারুণ ওম দেয় ।  আর দ্যাখতেও বিদেশী জামাগুলানের মতো ।  আমি একটা ছবি তুইলা তোমারে ফেসবুকে পাঠামুনি ।  দেখবা আমারে চিনাই যাইতাসে না ।  ফরেন ব্যাডাগোরে মতো লাগবো ।  - আমার ফরেন ব্যাডা দরকার নাই ।  দেশী ব্যাডাই ভালো ।   - আহা ,  বুঝো না ক্যান !  একটা ইশটাইলের ব্যাপার আছে ।  এই যেমুন মনে করো ,  তুমি সবসময় সালোয়ার - কামিজ পইড়া থাকো ।  এইডা মাঝেমধ্যে চেঞ্জ করবা ।  তোমারে আমি স্কার্ট আর টপস কিনা দিমু ।  যদিও দাম ম্যালা ,  তয় সবসময় টেকা পয়সার কথা ভাবলে কি আর চলে !  গেলো না হয় হাজার দুই - তিন টাকা ।  কিছু ট্যাকা আইছে হাতে .  .  .  শিহাব জানতো সে এভাবেই ধরা খাবে ।  এত সাবধানতা আর প্রস্তুতি স্বত্তেও তার পেটপাতলা স্বভাব উন্মোচিত হয়েই গেলো !  নাহ ,  আরো সাবধান ।  খুব সাবধান ।  শঙ্কার ব্যাপার হলো ,  টেনশনের সময় শিহাবের মাথা ভালোমত কাজ করে না ।  কী না কী বলে ফেলে ,  নিজেকে নিয়ে সে বড়ই চিন্তিত হয়ে পড়ে ।  জেবুন্নেসার কাছ থেকে সেই প্রত্যাশিত প্রত্যুত্তরই এলো ,   - কৈত্থিকা টাকা পাইলা ?  - না মানে ,  ঠিক পাইছি যে তা না ,  তয় পাইতে প্ প্ পারি মানে আছে আর কী কিছু পকেটে ,  আবার ম্ ম্ নে কর যে নাও থাকতে পারে ।  এইডা আসলে একটা রহস্য .  .  .  - কী আবোল তাবোল বকতাছো ?  আর তুমি তোতলাইতাছো ক্যান ?  ঠিকমত সব খুইলা কউ আমারে ।  এক গ্লাস পানি খায়া আসো ।  তারপর ঠাণ্ডা হইয়া কউ বৃত্তান্ত ।  এই মুহূর্তে আসলেই এক গ্লাস পানি দরকার ছিলো শিহাবের ।  গলা শুকিয়ে আসছে ।  কিছুটা ধাতস্ত হয়ে সম্বিত ফিরে পেলো সে ।  তারপর দুলকি চালে কথা বলতে লাগলো ।  - না ,  ব্যাপার তেমন কিছু না ।  আইজকা যে কোটটা কিনছি না ,  ঐডার একটা পকেটে মনে হয় কিছু টাকা পয়সা বা কাগজপত্র থাকতে পারে ।  যদি এক হাজার টাকার নোট হয় ,  তাইলে মিনিমাম দশ হাজার টাকা তো থাকবোই ।  সমস্যা হইলো ,  পকেটটা সেলাই করা ।  তাই ঠিক বুঝতাছি না কী করুম ।   - তুমি ফোন রাইখ্যা পকেটটা খুলবা ।  যদি টাকা পয়সা থাকে তাইলে অর্ধেক ফকির মিসকিনদের খাওয়াইবা ।  আর বাকিটুকু নিজের কাছে রাখবা ।  আর খিয়াল কইরা দেখবা কোন ঠিকানা বা কার্ড আছে নাকি সাথে ।  তাইলে তো সহজেই যার টেকা তারে ফেরত দিতে পারবা ।  দরকারী কাগজপত্রও থাকতে পারে ।  না জানি কার না কার কাগজপত্র ,  কতই না অসুবিধায় আছে বেচারা ।  তুমি এখুনি পকেটটা খুলো ।  শিহাব জানতো জেবুন্নেসা এমন ফঁপরদালালি করবে ।  এই বেটি সবসময় বেশি বুঝে !  টাকা পাইলে অর্ধেক দিতে হইবো ফকির মিসকিনদের ।  হাহ !  কইলো আর কী একটা কথা !   নাহ ,  এবার আর জেবুন্নেসার খেলার পুতুল হয়ে থাকবে না সে ।  মেসে সপ্তাহে ছয়দিন লতাপাতাটাকিকাঁচকিপুটিমাছ খেয়ে তার পেটে চড়া পড়ে যাচ্ছে ,  আর ঐদিকে বাপের বাড়িতে বসে জেবুন্নেসা ইলিশ মাছ আর মুরগী খেয়ে চলেছে ।  সে তাকে বিশাল একটা লেকচার দেবে বলে স্থির করে ।  কিন্তু তার এ বাসনা ব্যর্থতায় পর্যবসিত হয় বলতে গিয়ে ।  বড় করে একটা শ্বাস নিয়ে সে বলে ,  - আইচ্ছা ।  রাখি অহন ।  ঘুম পাইতাছে ।  ফোন রাখার পর তার বেশ অস্থির সময় যায় ।  টাকা - পয়সা ,  নাকি দলিল পত্র ?  টাকা - পয়সা ,  নাকি প্রেমপত্র ?  টাকা - পয়সা ,  নাকি বাজে কাগজ ?  টাকা হবার সম্ভাবনাই  সবচেয়ে বেশি ।  কিন্তু সঙ্গে যদি ঠিকানা থাকে তাহলেই তো সমস্যা !  আর যাই হোক ,  অন্যের হক খেয়ে ফুটানি করার মত নরাধম নয় সে ।  আচ্ছা প্রেমপত্র হবার সম্ভাবনা কতটুকু ?  নাহ ,  তা কী করে হয় !  প্রেমপত্র কেন মানুষ পকেটের মধ্যে সেলাই করে রাখবে ?  অবশ্য বলা যায় না ,  কতরকম গভীর গোপন ব্যাপার থাকে মানুষের !  হয়তো বা সেই মুহূর্তে ওটাই সবচেয়ে নিরাপদ স্থান ছিলো তা লুকানোর ।  জরুরী কাগজপত্র থাকার সম্ভাবনাও কম ।  কিন্তু থাকবে না ,  এটাও জোর দিয়ে বলা যায় না ।  শিহাবের খুব ইচ্ছে করে পকেটটা খুলতে ।  মোটামুটি নিশ্চিত যে ,  সে বেশ কিছু টাকার মালিক হতে যাচ্ছে ।  কিন্তু পকেটটা খুলে যদি সে দেখে যে সেখানে কোন টাকা পয়সা নেই ,  বাজে কাগজ অথবা পেপার কাটিং !  তাহলে তার  “ অনেকগুলো টাকা পেতে যাচ্ছে ”  ,  এই সুখানুভবটা কর্পূরের মত হাওয়ায় উবে  যাবে ।  শিহাবের ইচ্ছে হয় না তার কল্পনার জগৎটা সংকুচিত করতে ।  বরং সে বিবর্ধিত করে এটাকে ।  পকেটের মধ্যে নগদ টাকা নয় ,  চেক আছে ।  গোটা দশেক ।  প্রতিটাতে দশ হাজার টাকা ।   " যাহ শালা !  শ্যাষম্যাষ লাখপতি হইতে যাইতেছি !  "  নিজের এই বোকা বোকা স্বপ্নের কথা ভেবে সে হাসে ,  আবার মনের গহীন কোণে আরো বোকা অথবা আরো বুদ্ধিমান কেউ বলে ওঠে  " থাকতেও তো পারে !  অসম্ভব কি !  "  পরদিন অফিসে বেশ ফুরফুরে মনে কাজ করে শিহাব ।  গুনগুন করে গান গায় ।  অযথাই কথা বলে ।  দরাজ কণ্ঠে সহকর্মীদের কুশলাদি জিজ্ঞেস করে ।  তার কাজের দক্ষতা বৃদ্ধি এবং উৎকর্ষপ্রাপ্ত মনের রহস্য জানতে চায় তার ঘনিষ্ঠ সহকর্মী ইদ্রিস ।   -  কী রে ভাই ।  আপনার মন এত ফুরফুরা যে !  কারণ কী ?   - কারণ তেমন কিছু না ।  একটা সিদ্ধান্ত নিছি ।  ভাবতাছি চাকরি - বাকরি কইরা বকরি আর কাঁঠালপাতার জীবনযাপন আর কত !  স্বাধীন কাম করুম ।  ব্যবসা ধরুম ।   - কিয়ের ব্যবসা ভাই ?  আর ক্যাপিটাল কে দিতাছে ?  জেবুন্নেসা আপা নাকি ?  - বুটিকের ব্যবসা করনের ইচ্ছা আছে ।  জেবুন্নেসা আমারে টাকা দিতে যাইবো কেন ?  এই মনে কর জমায়া - জুমায়া ,  আর ইয়ে ইশে কইরা কিছু টাকা পাইছি .  .  .  মনে কর লাখখানেক তো হইবোই ।  - ইস !  আপনের মত যদি আমারও জীবন নিয়া এরকম একটা দায়িত্ব থাকতো তাইলে আমিও টেকা জমাইতে পারতাম ।  আমারে দিয়া কিছু হইবো না ।  আপনিই পারবেন ।  বেস্ট অফ লাক ভাই ।   - আরে পারবা না কে বললো !  একটু কষ্ট করা শিখতে হবে আর ভাগ্যেরও দরকার আছে ।  দ্বিতীয়টার ব্যাপারে অবশ্য কোন টিপস দিতে পারুম না আমি ।  দ্বিতীয় ব্যাপারে টিপস দিতে অপারগ শিহাব কষ্ট আর সাধনা সম্পর্কে বিশাল একটি উদ্দীপনাময় বক্তব্য দেয় ইদ্রিসের উদ্দেশ্যে ।  দিনদিন শিহাবের কল্পনা লাগমছাড়া হতে থাকে ।  এক লাখ টাকার চেককে সে দুইলাখ টাকা পর্যন্ত বর্ধিত করে ।  কোটের পকেটটা যেন তার খুব আপন কোন বন্ধু ,  এমনভাবে সে তার সাথে কথা বলতে থাকে ।  পকেটটাকে আদর ও স্পর্শ জানায় ।  প্রেমিকা ,  মুরগীর মাংস অথবা চাকুরীতে পদোন্নতির মোহ ,  কোনটাই তাকে খুব একটা আকৃষ্ট করে না ।   " কী রে ব্যাডা !  বাইরে আসার জন্যে খুব ছটফটাইতেছস না ?  বাইর করমু ,  করমু ।  আরো কয়েকটা দিন যাউক ।  তুই দুই লাখ থিকা পাঁচ লাখ হ ।  তখন দেখা যাইবো নে ।  আরে এত অধৈর্য্য হওনের কিছু নাই ।  মনে কর যে তুই ব্যাঙ্কের ভিতর আছিস ।  তোরে বসায়া রাইখা ইন্টারেস্ট পাইতাছি ।  তুই দুই লাখ থিকা তিন লাখ ,  না পাঁচ  লাখ হইবি এক সময় ।  খবরদার !  যদি খুইলা দেখি যে তুই আজাইরা বা দরকারী কাগজ ,  অথবা প্রেমপত্র তাইলে একদম .  .  . একদম .  .  . পুড়ায়া ফালামু তোরে ।  আমার লগে গাদ্দারি করবি না ।  তোরে অনেক যতনে পাশে রাখছি ।  ডোন্ট লেট মি ডাউন বেইবে !  " অবশেষে ,  মাসখানেক পরে যখন পকেটের ভেতরকার সম্পত্তির পরিমাণ দশলাখে উন্নীত হয় ,  তখন নানারকম অভাব -  এবং নেতিবাচক ঘটনার প্রভাবে শিহাব পকেটটা খোলার সিদ্ধান্ত নিয়ে ফেলে ।  অবশ্য এতদিনে তার কল্পনার ঘুড়িটা সপ্তম আসমান থেকে অনেকটাই নিচে ,  দৃষ্টিসীমার নাগালে চলে এসেছে ।  শিহাব ঠিক করে ,  যাই থাকুক না কেন পকেটে দশ থেকে দশ লাখ টাকা ,  ব্যবসার দলিল ,  প্রেমপত্র ,  পরিচয়পত্র ,  সে পকেটটা খুলবে এবং মেনে নেবে ।  বাসের প্রচণ্ড ভীড়ের মধ্যে দাঁড়িয়ে ঘামতে ঘামতে সে ঠিক করে মেসে গিয়ে গোসল করেই এই অতি জরুরী এবং মহৎ কার্যটার সমাধা করবে !  মেসে ফিরে পকেটটা কাটার জন্যে চাকু নিয়ে এসে শিহাব খেয়াল করে ডানপাশের পকেটটা নিখুঁতভাবে কাটা ।  পিকপকেট হয়েছে ।  এমন নিখুঁত কাজ !  সে টেরই পায় নি ।  তার পেট ভরে হাসি আসে যখন ভাবে যে পকেটমার ব্যাটা দেখবে এত পরিশ্রম করে সে একদলা বাজে কাগজ পেয়েছে !  আর সেই সাথে চারিদিক অন্ধকার হয়ে  আসে লোডশেডিংয়ে ।  নিভে যায় সব বাতি ।  শিহাব স্থানুর মত বসে থাকে ।  জানালার বাহিরে অনেক দূরে কারা যেন আলো দিয়ে বাসা সাজিয়ে উৎসব করছে ।  আলো ।  সে অনেক দূরে ।  

                    




শীতবালিকা


 লাজনম্র বালিকার মত শীত আসে বিকেলেনভেম্বরের এই সংশয়ী আবহাওয়ায়একটু হাওয়া ,  একটু কুয়াশার স্পর্শশীত অর্ঘ্য কোল জুড়ে রাখোআমায় দেবে বলেতবু চলে যাও ভীরু কাঠবেড়ালীর মত । চলে যাও তুমি শীতবালিকাফিরে আসো শেষরাতেচুপিসারে বল উত্তরের জানালা বন্ধ করে দিতেওয়ার্ডরোব থেকে কাঁথাটা বের করে জড়িয়ে নিতে   শীতবালিকা ,  জানি তোমার এই অধিগ্রহণের কোমলতাকিছুদিন পরে অদৃশ্য হবে ঋতুচক্রের প্রবল পরাক্রমেতুমি নিয়ে আসবে হিমকাস্তেআমার শরীর থেকে ওম উৎপাটন করে বুনে দেবেবরফ আর বাতাসের উদ্দামতাএই নভেম্বর ভোরের সরণীতেশীতবালিকা ,  তোমার মিহি শুভ্র পদচ্ছাপএঁকে রাখি আমার দিনপঞ্জিতেনবজাত সূর্যের তুলি দিয়ে । 

                    




সুহাস এবং তার সন্দেহবশবর্তী হয়ে করা অনর্থক কাজগুলো

 সুহাস এবং তার বন্ধুরা ,  অল্পদিনের পরিচয়েই তারা একে অপরের খুঁতগুলো পরিপূর্ণরূপে আবিস্কার করতে সক্ষম হয়েছে ।  সুহাস ,  অজ্ঞাতকূলশীলই বলা যায় তাকে ,  তবে বৈকালিক চায়ের আড্ডায় আসর জমাতে খুব বেশি চিন -  পরিচয় হবার দরকার পড়ে না ।  আড্ডাটা বিস্তৃত হবার সাথে সাথে অন্যদের খুঁতগুলো ছাপিয়ে সুহাসের একটি বিশেষ দোষ প্রকটভাবে পরিলক্ষিত হতে লাগলো । 
 সে সন্দেহবাতিকগ্রস্থ । 
 সুহাসের সন্দেহপ্রবণতা বেড়েই চলেছে দিনকে দিন ।  সবকিছুতেই তার সন্দেহ ।  বাসের ড্রাইভারটা বেশি গিলে ফেলে বেপরোয়া চালাচ্ছে কী না ,  হোটেলের বেয়াড়া তার সিঙ্গারায় সস কম দিলো কী না ,  এসব দৈনন্দিন ব্যাপারতো আছেই ,  তার সাথে যোগ হয়েছে এমন সবকিছু ,  যা তার জীবনে কখনও ঘটেনি ,  খুব সহসা ঘটবে এমন সম্ভাবনাও নেই বললেই চলে ।  কালো চোখের মায়াবতী প্রেমিকা যার আদতে কোন অস্তিত্ব নেই ,  সে বেচারীকেও সুহাসের সন্দেহবাণে বিদ্ধ হতে হয় ।  ব্যাপারটা নিয়ে তার বন্ধুবান্ধবেরা হাসাহাসি করে ।  হোটেলে অহেতুক হল্লা ,  লোকাল বাসে চিল্লাচিল্লি জাতীয় ঘটনাগুলো ক্ষেত্রবিশেষে বিব্রতকর এবং বিরক্তিকর হলেও প্রেম এবং প্রেমিকার মত আড্ডা গরম করা বস্তু হাতে পেলে কে আর ছাড়ে ! 
 - কী রে তোর মায়াবতীর খবর বল !  নতুন কোন স্ক্যান্ডাল এসেছে নাকি তাকে নিয়ে !  
 - দেখ ,  সব ব্যাপার নিয়ে ফাজলামি করবি না ।  ব্যাপারটা সিরিয়াস ।  
 - আরে হ্যাঁ ,  সিরিয়াস তো বটেই ,  এজন্যেই তো জানতে চাইছি ।  
 - আমি ঠিক করেছি এসব ব্যক্তিগত ব্যাপার নিয়ে আর বলবো না ।  তবে সময় হলে জানতে পারবি সব ।  
ঠোঁটের কোণে ক্রূর একটা হাসি ঝুলিয়ে রাখে সে ।  অনেক পীড়াপীড়িতেও কোন কাজ হয় না ।  সেদিনের আড্ডাটা আর জমেনা তেমন ।  রসবিলাসী বন্ধুরা কিছু খিস্তি খেউড় করে এবং সুহাসের মানসিক অপরিপক্কতা নিয়ে গালমন্দ করে ফুচকার বিল না দিয়েই ভেগে যায় ।  ক্রূর হাসিটাকে একটা মোলায়েম রূপ দিয়ে মিটমিটিয়ে হেসে সুহাস এরপর ঝগড়া করেছিলো ফুচকঅলার সাথে আরো বেশি টক কেন দেয়া হয়নি এ নিয়ে ।  সুহাসের বন্ধুরা দূর থেকে দেখে দ্বিধাণ্বিত হয়;আরো মজা লুটতে যাবে নাকি পার্কের বেঞ্চিতে শুয়ে ঘনিষ্ঠ জোড়াদের পর্যবেক্ষণ করতে করতে সাম্প্রতিক রাজনৈতিক ব্যাপার নিয়ে কিছুক্ষণ খেয়োখেয়ি করবে ,  এ নিয়ে তাদের মধ্যে কিছুক্ষণ তর্কাতর্কি চলার পরেও তারা কোন স্থির সিদ্ধান্তে পৌঁছুতে পারে না ।  তাদেরকে ঠাঁয় দাঁড়িয়ে থাকতে দেখে সুহাসই বরঙ এগিয়ে যায় ।  এতে অবশ্য একটা সাময়িক সান্ধ্যবিনোদনমূলক অচলাবস্থার নিরসন ঘটে ।  সুস্বাদু ফুচকার স্বাদ এবং একটা তাজা ঝগড়ার স্মৃতি সুহাসের মনকে প্রফুল্ল করে তোলে ।  সে যেচে পড়েই জানতে চায় , 
 - কী যেন বলছিলি তোরা তখন ? 
সুহাসের আগ্রহ দেখে তারা একটু বাজিয়ে নেবার তাল করে , 
 - না থাক ,  তোর ব্যক্তিগত ব্যাপার ,  আমরা শুনে কী করব !  এই চল সব ,  ভাগি এখন ।  অনেক রাত হয়েছে ।  
 - আচ্ছা ,  ভাগলে ভাগবি ,  রাত তো বেশি হয় নাই ।  আমার কথা শুনতে না চাইলে নাই ।  চল আরো কিছুক্ষণ আড্ডা মারি । 
 - রাত বেশি হয় নাই ,  এই ব্যাপারে তুই শিওর ?  কোন সন্দেহ নাই তো ?  
বন্ধুদের একজন মওকা পেয়ে টিপ্পনি কাটে । 
 - এটা একটা ভেবে দেখার মত কথা বটে দোস্ত ।  রাত কী খুব বেশি হয়েছে ,  নাকি হয় নাই ?  ব্যাপারটা আপেক্ষিক । একেকজনের দৃষ্টিকোণ থেকে দেখলে একেকরকম লাগতে পারে ।  
 - আরে তোর সন্দেহ হচ্ছে কী না বল ! 
মজা পেয়ে আরেকজন ফোড়ন কাটে ।  
সুহাস ভাবে তার সন্দেহবাতিকগ্রস্থতার কয় প্রস্থ বন্ধুরা দেখতে পেরেছে ?  সুহাস দেখে তাদের নিবিড়ভাবে ।  বন্ধুদের সে কখনও সন্দেহ করারও যোগ্য মনে করেনি ।  ঢাকার কোন এঁদো গলিতে জটলা পাকানো ছেলেদের দল দেখে সে ভাবতে পারে কার কোমড়ে ছুরি গোঁজা আছে ,  অথবা উৎসবের দিনে ভীড়ে কোন লোকটা সম্ভাব্য পকেটমার হতে পারে ,  কিন্তু বন্ধুদের সে আদৌ গোণায় ধরে না ।  ব্যাপারটা এমনভাবেও দেখা যেতে পারে ,  তাদেরকে সে গোণায় ধরে না বলেই তারা এখনও তার  তথাকথিত বন্ধু হিসেবে আছে ।  প্রকৃত বন্ধু হিসেবে ভাবলে সন্দেহবাদ না এসে পারতো না ।  এর চেয়ে এই ভালো .  .  .  !  আধো অন্ধকারে তার ক্রূর হাসিটা আবার ফুটে ওঠে ।  কিন্তু তার বন্ধুরা তা দেখতে পায়  না ।   
 - এখন অনেক রাত !  অনেক অনেক রাত ।  বেশি রাত করে বাসায় ফিরলে কি তোদের বাবা - মা - বউ - বাচ্চা সন্দেহ করবে ? 
 - আমাদের আবার বউ বাচ্চা পেলি কোথায় বেকুব !  শালা আজকে তুই ফুচকার সাথে বেশি ঝাল খেয়ে টাল হয়ে গেছিস ।  তোর সাথে আজ জমবে ভালো !  চল আড্ডা দিই !  
 - নাহ ,  আজকে দেরী হয়ে যাচ্ছে ।  আমার মায়াবতীটা ঢং করবে ।  কালো চোখের গর্বে বাঁচে না !  
 - তুমি আসলে শালা কী বলত ?  ডিল্যুশনে ভোগো ?  নাকি আমাদের সাথে মজা নাও ?  
 - হাহা !  দেখ ,  এখন তোরাই উল্টো সন্দেহ করছিস ! 
 - আমাদের ব্যাপারটা তো তোমার মত বাতিল বাতিক না ।  যেখানে যেখানে দরকার ,  সন্দেহ করব !  ইহা অতি মানবিক আচরণ ।  কিন্তু তোরটা যে আসলে কী ,  নাহ আজকে তোকে জেঁকে ধরব !  কেন তোর মধ্যে এত সন্দেহ ।  রাস্তার মানুষ ,   বাজারের মেয়েছেলে ,  মুদীর দোকানদার ,  এমন কী কল্পনায় প্রেমবিলাসিনীকেও সন্দেহ করিস !  তা ,  কল্পনায় নিঃসঙ্গ যুবকদের এরকম কিছু থাকতেই পারে ,  তাকে ভালো না বেসে সন্দেহ ,  ডিল্যুশন .  .  . সত্যি সত্যি যদি কেউ আসে তো তখন কী করবি ?  লুজার !  
 - সন্দেহ নেই ,  কেউ না কেউ আসবে ।  তবে লুজার কে বা কারা হবে এটা নিয়ে সন্দেহের অবকাশ আছে বটে !  হয়তোবা আমি ,  হয়তোবা সে ,  অথবা .  .  . তোরা ! 
 - অনেক হইছে !  অনেক তর্ক হইছে ,  অনেক গবেষণা ,  সন্দেহের কূটচাল ,  তোরা চালাতে থাক ,  আমি যাইগা ,  কারণ রাতও অনেক হইছে ।  
বন্ধুদের মধ্যে সবচেয়ে উৎসাহী জনের আগ্রহে ভাটা পড়ে ।  
 - যাবি ,  তো এত তাড়া কীসের !  রাত সত্যি অনেক বেশি হয়ে গেছে ।  এখন বাড়ি ফেরাটা নিরাপদ হবে না ।  অন্তত এই এলাকা থেকে ।  চারিদিকে দেখিস না ,  কেমন সন্দেহজনক লোকজন !  কখন কী হয় কিচ্ছু বলা যায় না ।  
সুহাসের বন্ধুরা আশেপাশে তাকিয়ে দেখে তাদেরকে ঘিরে আছে ষন্ডাগুন্ডা চেহারার মানুষজন ,  যাদের কোমড়ে ছুরি - পিস্তল থেকে শুরু করে ইহকালের আমলনামাতক সব থাকতে পারে ।  
 - আমি আগেই সন্দেহ করেছিলাম ,  এই ব্যাটা ঘোড়েল মাল ।  তর্কের ফাঁদে ফেলে কোথায় নিয়ে এসেছে দেখেছিস !  তুই কী চাস আমাদের কাছে বলত ?  জানিসই তো আমরা বেকার ছেলেপুলে ,  টাকাপয়সা থাকে না ,  নাকি মুক্তিপণ আদায় করতে চাস ?  দেখ ,  আমাদের বাপেরাও কেউ মালদার পার্টি না ,  তবু কেন খামোখা হেনস্থা করছিস ,  যেতে দে .  .  . যেতে দে আমাদের !  
 - সত্যি ,  অদ্ভুত তোদের আচরণ ।  আমি শুধু এই এলাকার অপরাধপ্রবণতা সম্পর্কে তোদের অবগত করে একটু সাবধানী হতে বলেছিলাম ।  আর তোরা আমাকে কী বানালি !  কী কী বললি !  আমি ঘোড়েল ,  ধান্দাবাজ ,  অপহরণকারী ,  ব্ল্যাকমেইলার কত কী !  অবশ্য ভাবলে দোষই বা দিই কী জন্যে !  ভাববার মত পরিস্থিতিই তো বটে !  
সুহাস আবারও তার সেই ক্রূর হাসিটি সাফল্যের সাথে ঠোঁটের কোণে ফিরিয়ে আনতে সক্ষম হয় ।  স্ট্রিটলাইটের আলো নিকটস্থ ষন্ডাগোছের ব্যক্তির ছুরিতে প্রতিফলিত হয়ে তার ঠোঁটে বিলি কেটে গেলে সবার মধ্যে একটা শীতল শিহরণ বয়ে যায় ।  
 - তোরা যেখানে খুশি যেতে চাইলে যা ,  আমি বাঁধা দেবো না ।  তবে কী ,  আমার সন্দেহদ্ভুত ডিল্যুশন অথবা ভাইস ভার্সা যেটাই হোক ,  সেটা নিয়ে তোদের সাথে আলোচনা করতে চেয়েছিলাম ,  অল্প কিছুক্ষণের জন্যে ।  তোরা তো আমার বন্ধু ,  এটুকু সাহায্য করবি না !  
 এতদিনকার গরম টপিকটা ,  যা আড্ডার ঊনুনে ছেড়ে দিলে গরম জিলাপীর মত ফুটতো আর রস বেরুতো ,  তা হঠাৎ করেই মিয়ানো মুড়ির মত বিস্বাদ ঠেকে সবার কাছে ।  তবে উন্নত বক্ষের গার্মেন্টস ফেরতা একটা মেয়েকে দেখে এলাকাবাসী সিটি বাজিয়ে দেশের নারী আইনের লংঘন করলে মিয়ানো মুড়ির মধ্যে তারা টমেটো ,  সরিষার তেল আর পেঁয়াজ - মরিচের গন্ধ পেয়ে আমোদিত হয়ে পুণঃআগ্রহে জিজ্ঞাসা করে ,  
 - হ্যাঁ দোস্ত বল ,  কী সাহায্য লাগবে তোমার !  
 - তোদের সবার তো প্রেমিকা আছে ,  কিন্তু আমার তো নাই ।  হিংসা হয় বুঝলি !  তাই আমিও নিজের মত করে একটা বানিয়ে নিয়েছিলাম ।  কিন্তু বাঁধ সাধলো কী ?  আমার সেই সন্দেহপ্রবণ মন ।  তোরা তো জানিসই আমি সামান্য ব্যাপার নিয়ে কেমন ক্ষেপে উঠি ,  আর এটাতো কেঁপে ওঠার মত ব্যাপার ।  ব্যাপারটা নিয়ে তোদের সাথে একান্তে আলাপ করতে চাই ।  তবে প্রত্যেকের সাথে আলাদাভাবে কথা বলতে চাই আমি ।  যেহেতু তোরা দুজনেই প্রেম করিস ,  দুজনের অভিজ্ঞতালদ্ধ উপদেশ আলাদাভাবে নিয়ে বিশ্লেষণ করব ,  নইলে ভজঘট লেগে যেতে পারে ।  
অতঃপর মাস্তান ,  পতিতা ,  আর খদ্দেরদের অস্বস্তিকর সংস্পর্শ পাশ কাটিয়ে আলাপপর্ব শুরু হয় ।  সুহাসের অভয়বাণীতে তাদের প্রারম্ভিক অস্বস্তি কেটে যায় ।  
 - ভয় পাসনে ।  এখানে সব উটকো লোকজন এবং তাদের অপরাধপ্রবণতা চোখ রাঙালেও কেউ খামোখা তোদের ঘাঁটাবে না ।  সন্দেহ করবে না ।  
 - তুই এতসব জানলি কীভাবে ? 
 - এটাতো আমারই এলাকা ।  এখানেই তো বেড়ে উঠেছি আমি ।  
একটা খুপড়ি জাতীয় ঘরে সুহাস তার বন্ধুদের মধ্যে 
 প্রথমজনকে নিজের সন্দেহবাতিকতাযুক্ত বিমূর্ত প্রেম বিষয়ক সাহায্য তথা জেরার জন্যে নিয়ে এলে সেখানকার বদ্ধ পরিবেশ ,  স্যাঁৎস্যাঁতে আবহাওয়া এবং অন্ধকারে ওৎ পেতে থাকা গুবড়ে পোকাদের কর্কশ শব্দ তার স্নায়ুর ভেতর ভীষণ চাপ সৃষ্টি করে ।  তার সাহায্য করার মানসিকতা এবং সংবেদনশীলতা উবে যায় ,  সে চিৎকার করে ওঠে , 
 - আমি এইখানে কোন প্রশ্নের উত্তর দিতে পারবো না ।  ইউ আর সিক !  তুই এই ঘরেই দিনের পর দিন কাটিয়েছিস ,  তাই না ?  এজন্যেই তোর মানসিকতা এরকম ।  এখন আমাকে বেরুতে দে দয়া করে ! 
 - আরে দাঁড়া না !  কুল ডাউন ।  এই কাহিনীবিহীন ঘরের উদরে ভ্রূণ জন্ম দিয়েছিস ,  এখন সন্তানাদি হতে দে !  হাহা !  দেখা যাক কাহিনিটা কদ্দুর গড়ায় ।  তোর সুবিধার্থে চল্লিশ পাওয়ারের একটা লাইট জ্বালিয়ে দিচ্ছি ।  এখন তুই একটা ফ্যামিলি পোট্রেট আর বিশ বছরের পুরোনো কিছু এ্যালকোহলের বোতল দেখতে পাবি ।  এবার বল ,  কাহিনীটা কীভাবে এগিয়ে নিলে ভালো হয় ।  এখানে একজন নির্যাতিত ,  অবহেলিত শিশু থাকতো ,  তার বাবা ছিলো এ্যালকোহলিক ,  তার বাবা - মা ' র বিচ্ছেদ হয়ে যায় ,  তাই ফ্যামিলি পোট্রেটটা এরকম ধূলি ধুসরিত ।  কেমন হচ্ছে কাহিনীটা ?  তোর মনমত ?  
বন্ধুটির নীরবতায় কিঞ্চিৎ ক্ষুদ্ধ হয়ে সুহাস তার কলার চেপে ধরতে গিয়ে ভুল করে গলা চেপে ধরে ।  একটু বেশি জোরেই হয়তো চেপে ধরেছিলো ।  তার বন্ধুটির গলা থেকে হাঁসের মত ফ্যাঁসফ্যাঁসে শব্দ বের হয় ।  
 - ওহ স্যরি !  হাহা !  বিশ্বাস কর ওটা অনিচ্ছাকৃত ছিলো ।  হাহাহা !  ভয় পাসনে ।  ভয় পেলে চলবে ?  কাহিনীর তো অনেক বাকি এখনও ।  অবশ্য এখন তোর যে অবস্থা দেখছি ,  তাতে তুই কোন গল্প বানাতে পারবি বলে মনে হয় না ।  
হতাশ কন্ঠে শ্রাগ করে সুহাস ।  
 - এর চেয়ে তোকে নিয়েই একটা গল্প বানাই বরঙ ,  কি বলিস ?  আর আমার যে কালো চোখের প্রেমিকার কথা বলতে এসেছিলাম ,  তার চোখটা নাহয় বাদামীই হোক !  বাদামী চোখের প্রেমিকা ,  কেউ লৌহহস্তে চেপে ধরে আছে গলা কারও ,  চমৎকার সব গল্পের উপাদান !  আছা দাঁড়া ,  ফ্যামিলি এ্যালবামটা একটু ঝেড়ে নেই ।  কত ধূলো জমেছে !  
 - প্লিজ প্লিজ আর ধূলো ঝাড়িস না ,  আর না ।  
 - হুম আসলেই বড় অদ্ভূত ব্যাপার ,  তাই না ?  ধূলো ঝাড়ার পর ছবিটা কেমন স্পষ্ট আর পরিবর্তিত হয়ে গেছে ।  দেখতো ভাল করে চিনতে পারিস কি না কাউকে ?  
 - আমি দেখতে চাই না ।  আমাকে যেতে দে !  
 - তোকে আটকে রেখেছে কে ?  আচ্ছা যাবার আগে শুধু এটা বলে যা ,  আমাদের স্থগিত আলোচনার বিষয় - বস্তু ডাগর কালো চোখের বিমূর্ত প্রেমিকা নাকি বাদামী চোখের পান্ডুর আর্তনাদরত পাড়াতো ছোটবোন ?  আহ ভয় পাচ্ছিস কেন এত !  যাহ শালা ,  তোকে এখানে নিয়ে আসাই ভুল হয়েছে ।  তুই আমাকে সাহায্য করবি কী ,  উলটো ঘেমে কেঁদে এবং সম্ভবত .   .   .  হ্যাঁ ,  যা ভেবেছিলাম তাই ,  পেচ্ছাব করে পুরো ভেজা কাক হয়ে গেছিস ।  আমার নামের প্রথম অক্ষরটা তোকে গিফট করলাম যা ।  ওখান থেকে একটা সুন্দর শব্দ বানিয়ে নিস ।  কি ,  পাচ্ছিস না ?  অবশ্য পারার মত অবস্থায় তুই নেইও ।  তোর নাম এখন থেকে  ' সুসিক্ত '  ।  আর আমার নাম  ' হাস '  ।  ঠিক আছে ?  হা হা হা !  
সুহাস পাড়া কাঁপিয়ে হাসতে থাকে ।  এলাকার অন্যান্য অধিবাসীরাও এতে যোগ দিলে একটা 
সুন্দর
সমবেত
সত্য
কিন্তু ভয় জাগানিয়া হাসির সৃষ্টি হয় ।  হাসিটা যে একটু বিদঘুটে এবং ভয় জাগানিয়া তাতে কোন  ' সন্দেহ '  নেই ।  এই সমবেত হাস্য - কলরবের ভেতরে সুসিক্তকে পাঁজাকোলা করে নিয়ে যায় গাট্টা - গোট্টা গালে পট্টি লাগানো কিছু লোক এলাকাবাসী হিসেবে সুহাসকে  ( ওহ না , এখনতো সে হাস !  )  সহযোগিতার খাতিরে ।   সেইসাথে পাঁজাকোলা করে নিয়ে আসে দ্বিতীয় বন্ধুটিকে ।  এলাকাবাসীর সহায়তায় ইতোমধ্যেই সুহাস খুপড়ি ঘরটিকে বাসযোগ্য না হলেও বসার যোগ্য করে তুলেছে ।  
 - কি রে এতক্ষণ কি আলাপ করলি ওর সাথে ?  সোফায় আরাম করে বসে জিজ্ঞাসা করে দ্বিতীয় বন্ধুটি ।  
 - সুসিক্তের কথা বলছিস ?  
 - সুসিক্ত ?  
 - হ্যাঁ ,  সে সুসিক্ত আর আমি হাস ।  আমাকে হাঁসও বলতে পারিস চাইলে ।  তুই হাঁসের মাংস খুব পছন্দ করিস ,  তাই না ?  
 - হ্যাঁ ,  তা করি ।  তা তুই এসব আবোল - তাবোল বকেই যাবি নাকি তোর সন্দেহজনক বিমূর্ত প্রেমিকাকে নিয়ে কিছু বলবি ?  অবশ্য তোর আবোল - তাবোল শুনতে খারাপ লাগছে না ।  
 - আমারও ভালই লাগছে ।  শীতকালতো এল বলে ,  হাঁসের মাংসের স্বাদ এখন ভাল হবে ।  তোর জিএফকে বল না একদিন রান্না করে খাওয়াতে ।  অবশ্য সাম্প্রতিক সময়ে শিক্ষাসফরে জঙ্গলে গিয়ে সে কাকে কি খাওয়াচ্ছে কে জানে !  
 - হারামজাদা !  তোর এত বড় সাহস !  এমন একটা কথা তুই কিভাবে বলতে পারলি ?  দেখ সব কিছু নিয়ে জোক করা ভাল না ।  বিশেষ করে ওর মত একটা মেয়েকে নিয়ে ।  
 - আয়্যাম এক্সট্রিমলি স্যরি ।  আসলেই ওটা একটা বাজে রসিকতা ছিল ।  তবে ব্যাপার কি জানিস ,  সেমিস্টার ফাইনালগুলোতে গ্রেড ইম্প্রুভমেন্টের জন্যে অনেক মেয়েই অনেক কিছু করে ।  
তার বন্ধুটি এবার সরোষে উঠে দাঁড়াল । 
 - আরেকবার ওকে নিয়ে বাজে কথা বললে প্লায়ার্স দিয়ে ঠোঁট তুলে নিবো বাঞ্চোৎ ।  
তার মধ্যে কোন ভাবান্তর দেখা যায় না ।  সে ধীরে - সুস্থে আয়নার সামনে দাঁড়িয়ে চুল আঁচড়াতেই মগ্ন থাকে ।  তার এরকম নির্বিকার ভাব - ভঙ্গী দেখে ওপাশ থেকে আরো তীব্রবেগে গালির তুবড়ি ছুটতে থাকে ।  সে এসব গ্রাহ্য না করে ধীরে ধীরে পোষাক পাল্টায় ,  টিশার্ট পাল্টে ফুলশার্ট পরে ,  জিন্স পাল্টে একটা গ্যাবার্ডিনের প্যান্ট এবং চোখে একটা চশমা যা সে কোনদিনই ব্যবহার করে নি ।  
 - নেহায়েত খেয়ালের বশে বুঝলি ?  
সাজ - সজ্জা শেষ করে সে বন্ধুর দিকে তাকায় ।  
 - নেহায়েত খেয়ালের বশেই একটু সাজ - গোজ করলাম ।  আমাকে কেমন দেখাচ্ছে ?  প্রফেসর আশফাক সজলের মত না ?  হুবহু ?  
তার বন্ধুর বিস্ফোরিত চোখের দিকে তাকিয়ে সে বলে চলে ,  এবার বল ডাগর কাল চোখের প্রেমিকার কথা শুনবি নাকি নাভিতে জন্ম - মানচিত্র দাগওয়ালা কোন মেয়ের কথা ? 
বন্ধুর স্থির বিস্ফোরিত চোখ সচকিত হয়ে ওঠে আশ্রয়ের খোঁজে ।  সেও পালাবার পথ খুঁজছে ।  একটা টহলকারী প্রহরীদের গাড়ি ঘন্টা বাজিয়ে চলে গেলে সে ওদিকে ছুটে যায় ।  কিন্তু সুহাসের পায়ে পা হড়কে গিয়ে পড়ে যায় ।  
 - আমি আবারও দুঃখিত অনাকাঙ্খিত দুর্ঘটনার জন্য ।  আসলে মেয়েদের নিয়ে বেশি কথা বলাই ঠিক না ।  ছেলেদের নিয়ে ,  ভাল হয় আমাদের ঘনিষ্ঠ বন্ধুদের নিয়ে কথা বললে ।  যেমন ধর ,  সুসিক্ত ।  সুসিক্ত নামকরণের শানে - নজুল ওর কাছ থেকেই জেনে নিস ।  ওর সাথে শুনলাম যৌথ বিনিয়োগে ব্যবসা করছিস ।  ওই শালাতো একটা বোকা - চোদা ।  হিসেব বোঝে কম ।  তুই খাবি খা ,  তবে একটু দিয়ে - থুয়ে খেলে ভাল হয় না ?  যে গতিতে সাঁটাচ্ছিস ,  সে যখন টের পাবে যে সে নিঃস্ব হয়ে গেছে ,  জানিসইতো দেয়ালে পিঠ ঠেকে গেলে ইঁদুরও হাতিকে লাথি মারার জন্য মরিয়া হয় ।  তাই বলছি কি ,  তোর বন্ধু হিসেবেই ,  তোর ভালর জন্যই বলছিলাম অন্যভাবে নিস না ।  এই যাহ সুসিক্ত কখন এসে গেছে টেরই পাইনি ।  এখন তোরা কি ফয়সালা করবি কর ।  
 - প্রতারক ,  হামবাগ !  
সুসিক্ত দরদর করে ঘামে ভিজছে ,  স্নান করছে যেন ।  হয়তোবা কিছুক্ষণ পর রক্তস্নানও করতে পারে ।  সুসিক্ত নামটা খারাপ হয়নি ।  
 - তোরা মারামারি করার আগে আমার শেষ কিছু কথা শোন ।  
প্রসন্ন কন্ঠে বলে সুহাস ।  
 - আমার নাম সুহাস ।  সুহাসের  ' সু '  অর্থাৎ  ' সুন্দর '  আমি একজনকে দিলাম ।  আর তা হয়ে গেল  ' সুসিক্ত '  ।  আর আমি হয়ে গেলাম  ' হাস '  অথবা  ' হাঁস '  ।  জলে সাঁতরাই ,  গা ভেজে না হাহা !  বাকিটা তোদের আরেকজনকে এখন দিচ্ছি ।   ' হা '  অর্থাৎ  ' হাসি '  ,  আর তোর কাছে গিয়ে তা হয়ে গেল  ' হামবাগ '  ।  আমার আর বাকি থাকি কি ?   ' স '  ।   ' স '  এর জন্য বরাদ্দ রেখেছি সমর এবং সন্দেহ ।  আমি দুটোই তোদের দিয়ে দিলাম ।  এখন তোদের পালা !  এইবার তোমার আপন দেশে চল ! 
 মুয়াজ্জিনের আজান আর পাখির কল - কাকলির শব্দে ভোর জেগে ওঠে ।  বিমূর্ত প্রেমিকার ডাগর কাল চোখের ভেতর ,  সুহাস নামের কেউ  ( যে ছিল কি ছিল না কখনো এ নিয়ে পরবর্তিতে ব্যাপক বিতর্ক হতে পারে তার বন্ধুদের মাঝে )  ,  ঢুকে পড়ে ।  ডাগর কাল চোখের শিরা - উপশিরায় আঁকা হতে থাকে সন্দেহ এবং সমরের মানচিত্র ।  
                     

                    




অদৃষ্টবাদী অন্ধকারে

 বিকাল পাঁচটায় সূর্যের বিদায়পর্ব শুরু হলে কিছু মানুষ ফুটপাথের ধারে সাপের খেলা দেখতে মজে যায় ।  বেদেনী সাপুড়ের শরীরের বাঁকে সূর্য বিষণ্ণ আলো ফেলে তাকে দৃষ্টিমৈথুন থেকে রক্ষা করতে চায় ।  সাপের খেলা জমে ওঠে ধীরে ধীরে ।  বিষধর সাপেরা বেদেনীর নিয়ন্ত্রণের বাইরে গিয়ে নিজেদের ফণার নৈপুন্যময় নৃত্য এবং বিষদাঁতের ভয়াল প্রদর্শনীতে মেতে ওঠে ।  মানুষগুলোর চোখ শঙ্কামিশ্রিত কৌতূহলে বেদেনীর শরীর থেকে সর্পনৃত্যে ধাবিত হয় ।  কুটকুট করে বিস্কুট খাওয়া একজন বালক মজা পেয়ে হাসে ।  বয়স্ক বহুমূত্র রোগীদের পেচ্ছাপের বেগ পায় ।  আর সর্পদিগের মালিকান উদাস চোখে সূর্যের চলে যাওয়া দেখে ।  ব্যাপারটা এমন না যে ,  সে কখনও সূর্যের চলে যাওয়া দেখেনি ।  তারপরেও সে নিবিড়ভাবে সূর্যের প্রস্থানপর্ব পুরোটা দেখবে বলে সিদ্ধান্ত নেয় ।  তার মধ্যে বেদনাবোধ জাগে ।  তপ্ত শহরে দিনময় ঘুরে ফিরে সর্পকলা ফেরী করার সময় সে ঘর্মাক্ত এবং পরিশ্রান্ত হয়ে সূর্যকে শাপশাপান্ত করলেও তার সাপেরা প্রবোধ দিয়েছিলো তখন ।  সাপেদের ভাষা সে বুঝতে পারে ।  এবং এও জানে যে ক্ষেত্রবিশেষে মানুষের চেয়ে সাপেরা বেশি বিবেচনাবোধের পরিচয় দেয় ।  তাই মেয়েটি তর্ক করেনি ওদের সাথে ।  এখন সে বুঝতে পারে ,  তার ষষ্ঠইন্দ্রিয়ের প্রখরতা এবং চন্দ্রবোড়া ,  শঙ্খচূড়ের চোখের খরতা তাকে বুঝিয়ে দেয় ,  সূর্য প্রস্থান করছে অনির্দৃষ্টকালের জন্যে ।  অমাবস্যা নামবে শহরে ।  অমানিশার অনাস্বাদিত ব্যঞ্জনে তুষ্ট হয়ে ব্যাঞ্জো বাজাবে বাজিয়েরা ।  আর সে ,  তার সব সাপ ছেড়ে দেবে ।  অমাবশ্যাকালীন সময়ে বেদেনী হবে রাণী ,  সর্পকুল হবে অনুগত সেনাদল ।  ক্ষমতার লোভ তাকে আগ্রাসী না করে বরঙ বিষণ্ণ করে তোলে ,  একবার ভাবে ,   " দেবো নাকি সাপগুলোকে ফের ঝাঁপিতে ঢুকিয়ে ?  "  ।  কিন্তু তার ঝাঁপি থেকে আরো সাপ বের হয় ,  হতেই থাকে ।  নির্বিষ ঢোড়া সাপ থেকে বিষাক্ত শঙ্খিনী ,  গোখরো ।  বেদেনীর মধ্যে এসব দেখে ক্ষমতার শিহরণ ঢুকে যায় দেহের রন্ধ্রে রন্ধ্রে ।  সমবেত জনতা ভয় পায় ।  তারা তাকে সাপগুলো ভেতরে ঢোকানোর জন্যে অনুরোধ করে ।  সে নির্বিকারভাবে অনুরোধ প্রত্যাখ্যান করে ।  
 সন্ধ্যা নেমে আসে গুপ্তঘাতকের মত নিপুণ চাতুরতায় ।  সবাই জেনে যায় এক হতচ্ছাড়া বেদেনী সর্পসন্ত্রাসের মাধ্যমে নগরবাসীকে ভীত করার চেষ্টা করছে ।  প্রতিরোধের জন্যে ঐক্যবদ্ধ হয় মানুষেরা ।  মানুষ বাড়ার সাথে সাথে সাপের সংখ্যাও বাড়তে থাকে ,  আর কমতে থাকে আলো ।  সূর্যের অভিমানী প্রস্থানকে স্বাভাবিক প্রাকৃতিক ক্রিয়া ভেবে কেউ ওটা নিয়ে মাথা ঘামায় নি ।  ঘটনাস্থলে একের পর এক ভীতি উদ্রেককারী অলৌকিক ঘটনা ঘটতে থাকলে তাদের মধ্যে কেউ কেউ আঁধারের জলে প্লাবিত শহরটার আর্দ্র স্পর্শ অনুভব করে বিচলিত হয় ।  জ্যোতির্বিদ্যায় পারদর্শী একজন গরমিলটা ধরতে পারে ।  আজ পঞ্জিকার হিসেব অনুযায়ী পূর্ণচাঁদ থাকার কথা ।  মেঘ নেই ,  সূর্য চলে গেছে সেই কখন !  এখনও ধার করা আলো নিয়ে ছাদের মানুষদের বিলাস উপকরণ হয়ে চাঁদ নামলো না !  এসব চিন্তাভাবনা ছিলো বিক্ষিপ্ত ।  সবার মনোযোগের কেন্দ্রে সর্প অভ্যুত্থান ,  এবং বেদেনী মেয়েটির সর্পমানবীতে পরিণত হওয়া ।  
 মেয়েটি হঠাৎ করেই সর্পমানবী হয়ে যাচ্ছে ,  এই অলৌকিক দৃশ্য সবার মধ্যে চাঞ্চল্য সৃষ্টি করে ।  বিশ্বাসীরা জয়োল্লাস করে ,  অবিশ্বাসীরা বিড়বিড় করে কী বলে বোঝা যায় না ।  সাপেরা ছড়িয়ে পরছে শহরের সবখানে ।  সদর্পে ঘুরে বেড়াচ্ছে ।  প্রাকৃতিক বৈরিতার সাথে একাত্মতা ঘোষণা করে বৈদ্যুতিক বাতিগুলোও বিকল হয়ে গেছে ।  অন্ধকারে সাপেদের গা মাড়িয়ে দিলে তারা হিসহিসিয়ে ফণা তুলে ভয় দেখায় ।  তবে দংশন করে না ।  মানুষেরা দৌড়ে পালায় ।  পড়ে থাকে তাদের স্যান্ডেল ,  লুঙ্গি ,  পেটিকোট ।  
শুধু একটা ন্যাংটো ছেলে কুড়মুড় করে বিস্কুট খায় আর হাসে ।  চলে যাবার সময় ফেলে রাখে বিস্কুটের প্যাকেট ।  
 উদ্ভূত পরিস্থিতিতে সাংবাদিকদের ওপর নির্দেশ বর্তায় সর্পসন্ত্রাস সম্পর্কিত প্রতিবেদন তৈরি করতে ।  তবে বেদেনী মেয়ের সর্পমানবীতে রূপান্তরিত হবার কথা জেনে নির্দেশ পাল্টে দ্বিতীয় খবরটিকে অগ্রাধিকার দেবার কথা গুরুত্বের সাথে উল্লেখ করা হয় ।  সৌভাগ্যবান কিছু সাংবাদিক কর্মতৎপরতার স্বাক্ষর রেখে মানবী থেকে সর্পমানবীতে পরিণত হবার অভূতপূর্ব প্রক্রিয়া দেখার সৌভাগ্য অর্জন করলেও আলোর অভাবে ছবি তুলতে পারে নি ।  
 আলো কমে আসছে .  .  . 
 অলস ,  নার্ভাস এবং কর্মবিমুখ সাংবাদিকেরা যখন বিলম্বে অকুস্থলে উপস্থিত হল ,  তখন তারা বিরক্তির সাথে লক্ষ্য করল যে ,  সেখানে কোন সর্পমানবী নেই ।  বড় একটা অজগর কুণ্ডলী পাঁকিয়ে শুয়ে আছে ।  তাদের উষ্মা খেয়াল করে সমবেত জনতা সাগ্রহে জানাল যে ,  সর্পমানবী কিছুক্ষণ আগে সর্পে রূপান্তরিত হয়েছে ,  এবং তার ছোট্ট ঝাঁপি থেকে অজস্র সাপ বেরিয়ে এসে শহরের সবখানে ভীতি সঞ্চার করে চলেছে ।  এই তথ্য পাবার পরে সাংবাদিকেরা অজগরটির সাক্ষাৎকার নিতে ঘিরে ধরে ,  কেউ কেউ উপদ্রুত অঞ্চলগুলি পরিদর্শন করতে ছোটে ।  ধর্মভীরু কিছু মানুষ এই আতঙ্কজনক পরিস্থিতিতেও পরিতুষ্ট হয় ।  কারণ অনেকদিন ধরে অলৌকিক কিছু ঘটছিলো না বলে ধর্মের কলকব্জাগুলো অবিশ্বাসীরা কব্জা করে খুলে নিয়ে যাচ্ছিলো ।  এবার দেখলে তো !  নিজের চোখের সামনেই তো দেখতে পাচ্ছো মানবী থেকে সর্পমানবী ,  সর্পমানবী থেকে সর্প ।  ঝাঁপি থেকে অগুনতি সাপ ,  মেঘমুক্ত আকাশেও পূর্ণিমা তিথিতে গরহাজির চাঁদ ,  অকাল অমাবস্যা ।  এখানে একটা মাজার স্থাপন করা উচিত ,  ভক্তিভরে ভাবে তারা ।  একই কথা বিশ্বাস ব্যবসায়ীরাও ভাবে ,  তবে অন্যভাবে -  জমবে ভালো !  অবিশ্বাসীরা এই অভাবনীয় অপ্রাকৃত ঘটনার তত্ত্বতালাশে মশগুল হলে বিরাটকায় অজগর সাপটি তেড়ে আসে বিশ্বাসী - অবিশ্বাসী নির্বিশেষে সবার দিকেই ,  বর্ণশিক্ষার বইয়ের প্রথম অক্ষর দ্বারা তৈরি বাক্যটির মত ।  তেড়ে আসা বলাটা হয়তো ঠিক হবে না ,  সে হয়তো তার স্বাভাবিক গতিতেই এগুচ্ছিলো ,  তবে প্রাচীন বর্ণাদিষ্ট বর্ণান্ধরা ভক্তির রঙ খুঁজে না পেয়ে এবার ভয়ের রঙ দেখে ।  তারা পালায় ।  সবার গতিরোধ করে সাবেক সর্পকন্যা অজগরটির অনুসারী সাপেদের দল ।  বেষ্টনী তৈরি করে আবদ্ধ করে রাখে ।  অন্ধকার শহরে তাদের দেহের বর্ণিল অলঙ্করণই যা একটু দ্যুতি দেয় ।  এই আলোকে অবলম্বন করে বাঁচতে চায় কিছু মানুষ ।  সর্পাবদ্ধ হয়েও ,  পরিস্থিতি দুর্বোধ্য হলেও এই আলোটুকু নতুন পথের সন্ধান দেবে বলে তারা মনে করে ।  
 আর এসব দেখে একটা দুষ্টু বালক বিস্কুট খেতে খেতে মজা পেয়ে হাসে ।  
 - কী রে !  খুব মজা পেয়ে গেছিস ,  না ?  মানুষকে ভয় দেখিয়ে খুব আনন্দ তোদের ? 
অজগরটিকে উদ্দেশ্য করে বলে সে ।  অন্যান্য সাপেদের জমায়েত জনতাকে পাহাড়ায় রেখে বালক এবং অজগর আরো মজা দেখতে বেরোয় ।  
 - তা তোকে তো সর্পমানবী হিসেবেই ভালো দেখাচ্ছিলো বেশ ,  এরকম বেঢপ আকারের অজগর হয়ে গেলি কেন বেমক্কা ?  
সাপেরা কথা বলতে পারে না ।  তবে তার প্রাক্তন মানবজন্ম থেকে উৎসারিত জ্ঞান দিয়ে বুঝতে পারে ঠিকই ।  দুষ্টু বালক এতক্ষণ ব্যাপারটাতে বেশ মজা পেলেও তার বিস্কুট শেষ হয়ে যাওয়ায় বিরক্ত হয় ।  
 - দ্যাখ কী করেছিস !  তোদের ভয়ে তো সবাই দোকানপাট বন্ধ করে দিয়েছে এখন আমি বিস্কুট কোথায় পাবো ?  
কেঁদে ফেলে বালক ।  বালকটির সহচর ভূমিকা এবং দুষ্টু হাসি অজগরটি নিবিড়ভাবে পর্যবেক্ষণ করছিলো ।  তার প্রাপ্ত অলৌকিকতাকে যথাযথ সম্মান দেখাচ্ছে কী না ভাবছিলো ।  শেষতক সে এই সিদ্ধান্তে উপনীত হয় যে বালকটি এসবের থোরাই কেয়ার করে ।  অজগর ক্ষেপে ওঠে ।  তার ক্ষিধেও পায় ।  ক্রন্দনরত বালকটির অর্ধাংশ গিলে ফেলে ।  এসময় অন্যান্য সাপেরা তাদের প্রভুকে উৎসাহ দেবার জন্যে ছুটে আসে ।  শুধুমাত্র একটি সাপ এহেন আচরণের বিরোধীতা করে ।  হিসহিসিয়ে সর্পভাষায় বলে ,  শুধুমাত্র ভয় দেখানোটাই নীতিপুস্তকে ছিলো ।  কাউকে ছোবল মারা বা মেরে ফেলার কথা ছিলো না ।  সে এও বলে যে ,  প্রাক্তন মানবজন্মের সঞ্চিত পাপই তাকে এহেন রীতিবিরুদ্ধ কাজ করতে উৎসাহ যুগিয়েছে ।  সূর্যের তিরোধান ,  আকস্মিক অমাবস্যা এবং বৈদ্যুতিক গোলযোগের ফলে সৃষ্ট সুযোগের যথাযথ ব্যবহার না করতে পারলে সর্পসমাজের জন্যে অপেক্ষা করছে ভয়াবহ বিপর্যয় ।  কিন্তু অজগরটির তখন নতুন স্বাদের খাবার পেয়ে ঘোরগ্রস্থ অবস্থা ।  সে ধীরেসুস্থে খাদ্য উপভোগ করে ।  সবাই অধীর আগ্রহে অপেক্ষা করে তার বক্তব্য শোনার জন্যে ।  সে ধীরেসুস্থে খাদ্যপ্রক্রিয়া সমাপ্ত করার পরে ছোট্ট করে বলে  " প্রয়োজনে মহাপুস্তকে বর্ণিত নীতিমালা পরিবর্তন করা যেতে পারে ।  সবাই তা মেনে নিয়ে সোল্লাসে নতুন আইন কার্যকর করার উদ্দেশ্যে রওনা দেয় ।  অন্ধকার শহরে সাপেরা ঘুরে বেড়ায় ।  এবার তারা অনেক হিংস্র এবং জিঘাংসু ।  তারা দংশনের সনদ ফণায় ঝুলোয় ।  অন্ধকারে মানুষ অবশ্য এতকিছু দেখতে পায় না স্পষ্টভাবে ,  তবে অন্ধকারের বিষণ্ণ মানুষেরা ,  যারা স্বেচ্ছায় গেছে নির্বাসনে ,  ঠিকই দেখতে পায় ।  তারা সদাবিষণ্ণ ।  সূর্যের চলে যাওয়ায় ,  সাপেদের আগমনে তারা বিষণ্ণ হয় ।  নতুন রঙের অন্ধকার তদের বিষণ্ণ করে তোলে ।  তাদের একজনের পাশে গুটিগুটি পায়ে ঘেঁষে দাঁড়ায় একটি বালক ।  বালকেরা সবার কাছেই যায় প্রফুল্ল কৌতূহলে ।  সাপ ,  অন্ধকার অথবা বিষণ্ণ মানুষ ,  সবার কাছে ।  
 - এসেছো ?  এই নাও তোমার জন্যে বিস্কুট রেখে দিয়েছি ।  বালকটি কুটকুট করে বিস্কুট খায় ,  আর হাসে ।  বালকদের বিস্কুটের প্যাকেট সাপেদের চলাফেরায় বিঘ্ন ঘটায় ।  তাদের দিকে ফণা তুলে এগিয়ে আসে বিষধর সাপেদের দল ।  সর্প দংশনে অনেক বালক মারা যায় ।  আর যারা বেঁচে থাকে ,  তারা হাসে ।  বিষণ্ণ মানুষেরা আরো বিষণ্ণ হয় ।  শহরের এমন নৈরাজ্যময় পরিস্থিতিতেও বের হয় স্রেফ বিস্কুটের প্যাকেটগুলো কুড়িয়ে নিতে ।  
 বালকটিকে গলাধঃকরণ করার পরে অজগর সাপটির তন্দ্রা পায় ।  তবে ঘুমের বদলে এই অলৌকিক ঘটনা পরম্পরাকে বিশ্লেষণ করতেই তার আগ্রহ জাগে ।  কিন্তু সে আবিষ্কার করে যে তার চিন্তাশক্তি নেই আর মনুষ্যজন্মের মত ।  সে আদতেই একটি অজগর সাপ এখন ।  এজন্যে অবশ্য তার আফসোস হয় না মোটেও ।  সে ঘুমিয়ে পড়ে ।  সে মুহূর্তে আরেকজন বিস্কুটখেকো দুষ্টু বালকের হাসিতে তার নিদ্রাভঙ্গ ঘটলে অনুগত সর্পদল এবং কিছু মানুষ যৌথ প্রযোজনায় বালকটির মৃত্যু ঘটায় অনবরত ছোবল এবং আঘাতে ।   
 বালকের হাত থেকে পড়ে যায় বিস্কুটের প্যাকেট ।  
  এই অমাবশ্যাকাল এবং সর্পরাজত্ব কেবলই দীর্ঘায়িত হতে থাকে । কমতে থাকে হাস্যোজ্জ্বল বালকদের সংখ্যা ।  বাড়তে থাকে বিষণ্ণ মানুষ ।  বাড়তে থাকে বিপন্ন মানুষ ।  তবে বিপন্নতার মধ্যেও সুখ খুঁজে পায় অনেকেই ,  অনেক অনেক দিন পরে অলৌকিক কিছু ঘটেছে বলে ,  এবং আরো ঘটবে ,  এই আশায় ।  সাপেদের প্রতি অবনত হয়ে তারা মন্দির এবং মাজার নির্মাণ করে ।  বালকেরা বড় হতে থাকে ।  তাদের কেউ সর্পধর্মবিশারদ হয়ে ওঠে ,  কেউ কেউ সূর্যের খোঁজে শহর ত্যাগ করে ।  তাদের বিস্কুটের প্যাকেট কেড়ে নেয়া হয় সাপেদের প্রসাদ হিসেবে ।  আর সূর্যটা পৃথিবীর অন্য প্রান্তে গিয়ে অভিমান ভরে ভাবে আবার ফিরে যাবে কী না সেখানে ।  ফিরে যাবার জন্যে ছটফট করে সে ।  কিন্তু তাকে যে অবাঞ্ছিত ঘোষণা করা হয়েছে !  সে ভাবেনি তার সাময়িক অভিমানের জন্যে চিরস্থায়ীভাবে নির্বাসিত হতে হবে ।  সূর্যটা জানে তার জন্যে মানুষের অনেক ধকল পোহাতে হয় ।  রোদ ,  খরা -  কিন্তু এসবের জন্যে তো সে দায়ী না !  পৃথিবীর ঘূর্ণনের ওপর তার তো কোন নিয়ন্ত্রণ নেই !  তবু কেন তারা বলে কথিত মহাপ্রলয়ের দিন সে নীচে নেমে এসে মানুষের দশ হাত ওপর থেকে মগজ সেদ্ধ করার অভিপ্রায় নিয়ে বসে আছে !  
 অন্ধকার ,  শীতল ,  প্রাণহীন শহরে মানুষেরা মারা যেতে থাকে ,  সাপেরাও ।  শুধু পড়ে থাকে বালকের ফেলে দেয়া ,  অথবা তাদের কাছ থেকে কেরে নেয়া বিস্কুটের প্যাকেট ।  অদৃষ্টবাদী না বলেই জড় বস্তুরা টিকে থাকে এই শীতল সর্পশহরে ।  অবশ্য তাদেরকে জড়বস্তু বলাটা বোধ হয় ঠিক হচ্ছে না ,  ওখানে যে মিশে আছে বিষণ্ণ মানুষের কোমল উপহার ,  বালকের অপাপবিদ্ধ হাসি ,  আসন্ন মৃত্যুর বিরুদ্ধে যুঝবার সাহস .  .  . 
 

                    




স্নিফ

  - স্নিফ শব্দটির ভালো বাংলা প্রতিশব্দ হয় না । 
 - বলেছে তোমাকে ?  ডিকশনারি ঘেঁটে দেখো ,  সশব্দে শ্বাস নেয়া অথবা কোন কিছু শোঁকা ,  আবার নাক সিঁটকানো অর্থেও প্রয়োগ হতে পারে । 
 - ঠিক আছে মানলাম ।  এখন আমাকে স্নিফ করার জন্যে কিছু দাও ।  নাক দিয়ে টেনে তলপেটে নিয়ে যাবো তীব্র নিঃশ্বাসে । 
 - এ আবার কেমনধারা কথা ?  আমি ওসব কোথায় পাবো ?  আমি কী ড্রাগ ডিলার ?  শুনেছি কোকেইন স্নিফ করে ওভাবে ,  অনেকে নেইলপলিশ রিমুভারও .  .  . 
 - হাহাহা !  দেখো তুমিও কিন্তু স্নিফের কোন উপযুক্ত সমার্থক শব্দ খুঁজে পাও নি । 
 - তো কী হয়েছে ?  পেলেই বা কী না পেলেই বা কী !  
 - কিন্তু আমাকে স্নিফ করতে হবে ।  গভীরভাবে ।  তোমার আভিধানিক ভাষায়ই বলি ,  সশব্দে শ্বাস নিয়ে শরীরে টেনে নেব কূহকধোঁয়া ,  সাইকোডেলিক গন্ধ । 
 - আচ্ছা !  কোথায় পাচ্ছো ওসব ?  
 - তোমাতে !  
 - ওহ হ্যাঁ ,  আমি নেইলপলিশ দিয়েছি নখে কিছুক্ষণ আগে ।  এখনও কাঁচাই আছে ।  ওটার গন্ধ নিতে পারো ।  
সন্দিগ্ধ চোখে সন্ধানপ্রাপ্ত বস্তুর দিকে তাকিয়ে আমি তাচ্ছিল্যের হাসি দিই ।  
 - ওতে চলবে না ।  স্পষ্ট করে বলতে গেলে ,  শুধুমাত্র ওতে চলবে না ।  প্রসাধন আর জৈবিক সংমিশ্রণের ভাঁপটা খারাপ না ।  তুমি জানো আমি সাবস্ট্যান্স এ্যাবিউজার না ।  নেইলপলিশ রিমুভারের বোতল হাতে নিয়ে শুঁকে অসীম উচ্চতায় ওঠার কোন সাধ নেই আমার ।  তোমার দেহকোণে যা আছে ,  যা যা আছে সবকিছু স্নিফ করতে চাই আমি ।  এতে নেইলপলিশ ,  স্নো ,  রুপটান ,  ক্রিম যুক্ত হলে মন্দ হয় না ।  তবে সেসব অত্যাবশ্যকীয় না ।  
 - ওহ জান !  তুমি আমাকে এত্ত ভালোবাসো !  আমি না কিচ্ছু বুঝি নি এতক্ষণ !  কাছে আসো ,  আমাকে নাও !  আমিও তোমাকে খুব খুব ভালোবাসি .  .  . 
সে আমাকে জড়িয়ে ধরে চুম্বন করে ।  স্বাদহীন ,  গন্ধহীন চুম্বন ।  যে চুম্বনটা হতে পারতো ভালোবাসার আত্তীকরণের ঊর্ধে উঠে পারপ্রেমাণবিক বিস্ফোরণ ,  তা পড়ে থাকলো বাসী লিপস্যান্ডউইচের মত ।  আমি চুম্বনপর্ব শেষে দু টুকরো ঠোঁট হাতে নিয়ে পকেটে ভরি ।  একাকী সাফোকেটেড রাত্রিগুলোতে কাজে লাগতে পারে ।  ঠিকমত পরিচর্যা করলে ভালো স্নিফিং এলিমেন্ট হয়ে উঠবে হয়তো ।  
 আমার কাছে তার এরকম অনেক দেহ খন্ডাংশ জমা আছে ।  চৌর্যবৃত্তিতে আমার পারদর্শীতা ছিলো না কখনই ,  আমি কখনও চুরি করতে চাইও নি ।  তীব্র চুম্বন ,  আলিঙ্গন অথবা সঙ্গমের পরে যখন সে আমাকে জড়িয়ে ধরে তৃপ্তিতে চোখ বোঁজে ,  আমার শরীরের ভেতর শরীর তখন আরও কামনার্ত হয় ,  মনের ভেতর মন বেদনার্ত হয় কিছু একটা না পাওয়ার হতাশায় ।  শুয়ে থাকতে ভালো লাগে না ,  ভালো লাগে না তার উষ্ণ এবং আশ্রয়াকূল আলিঙ্গন ।  বিবশ অবস্থায় পড়ে থাকি ,  খুঁজতে থাকি ,  এবং পেয়েও যাই !  স্নো ,  ক্রিম ,  নেইলপলিশ থেকে বিযুক্ত হয়ে তার নখ ,  চোখ ,  চুল উড়তে থাকে ,  উড়তে থাকে আমার আশেপাশেই ,  হাতছোঁয়া দূরত্বে ।  স্রেফ ছোঁ মেরে কেড়ে নেয়া !  কখনও কখনও সে ঘুমচোখে ,  অথবা তন্দ্রায় অথবা জাগরণে তাকায় ,  আমার নড়াচড়াতে বিরক্ত হয়ে হয়তো !  আহ .  .  .  কী এসে যায় তাতে !  তখন আমি অলীক উড্ডয়নে বিভোর !  উড়তে থাকি ,  উড়তে থাকি আর গন্ধ নেই ,  জমা করি তাদের আমার স্নিফ একাউন্টে ।  মাদকের  চেয়েও স্নায়ুবিনাশী ,  মাফিয়া প্রভাবিত রাজত্বের চেয়েও ক্ষমতাগ্রাসী ,  নিজেকে ক্ষয়ে যেতে দিই আমি সাচ্ছ্যন্দে ,  জানি ,  পরবর্তী দিনটা ক্লান্তিকর হবে ,  তবে এটা জানি ,  কেউ আমাকে বিকারগ্রস্থ ভাববে না ,  কারণ ,  আমার আদুরে বেড়ালের (  তাকে এই নামেই ডাকি )  গ্রহাবর্তে কোটি বছর ঘুর্নায়মান থাকলেও কেউ বুঝতে পারবে না ভালোবাসার চর্বিস্তর ঘুঁচে দেয়া ভালোবাসা ,  অনুভূতির ক্লেদাক্ত মেদ কেটে দেয়া অনুভূতি ,  যেখানে কারো প্রবেশাধিকার নেই ,  চশমা বাগিয়ে তেড়ে আসা বিশিষ্ট মনস্তত্ববিদ ফ্রয়েড ,  পাভলভ অথবা প্লেটোনিক ভালোবাসার তাৎপর্যপূর্ণ মতবাদগুলোকে বাসের গ্লাসে ছুঁড়ে দেয়া হকারদের আয়ুর্বেদিক অভাবনীয় যৌন মিমাংসার সমার্থক মনে হয় ।  
 আমি যা দেখেছি তুমি তা দেখেছো কী ?  অথবা ,  আভিধানিক অর্থে বলতে গেলে ,   " আমি যা শ্বাসের সাথে জোরে টেনেছি ,  অথবা শুঁকেছি  ( আমার সাফ কথা ,  স্নিফিং !  )  তুমি তার স্নিফোচ্ছাশ্বে উড়ে যাও নি কী ?  যদি তাই হয় ,  তবে জুড়ে বসেছো কেন ?  তোমার জোড়াকে খুঁজে নিয়ে দিনলিপি ,  কবিতা ,  অথবা গল্প লেখোগে যাও !  
 যেসব দিন ,  যেসব দিনে সে পাশে থাকে না ,  তার বিড়ালকন্ঠী  ( তাকে আমি আদুরে বিড়াল বলেই ডাকি )   " গুডনাইট "  শোনা হয় না ,  সেসব দিনে আমার নিঃসঙ্গ লাগে ,  কিন্তু কখনই দমবন্ধ না ।  সাফোকেটেড লাগে না ।  দমবন্ধ শব্দটি সাফোকেটেড এর একটা সুন্দর সুগারকোটেড অনুবাদ হতে পারে ,  কিন্তু স্নিফিং .  .  .  ?  
 আমার জমাকৃত চুল ,  চুম্বন ,  গালের খন্ডাবশেষ লতিয়ে বেড়ে উঠে বিষ্ফোরনের অপেক্ষায় থাকে ।  আমার আছে ডাইনামাইট সুইচ ,  ক্লিক করলেই তারা সদর্পে গর্জে ওঠে ।  সেই ভস্মগন্ধী অশরীরী ভালোবাসার মধ্যে আমি আশরীর ডুবে যাই ,  কামমানবিক সমস্বত্ব দ্রবণে ভ্রমণ করি অকৃপন ,  দ্রবীভূত হই ।  অপূর্ব সুবাসে ভরে যায় চারিদিক ,  স্নিফিং উপাদানগুলোকে তার ত্বককাগজে রেখে নাক গুঁজে শ্বাসশক্তিকে সাবাশি দিতে হয় না ।  আমার লাস্ট স্টেশন অফ ড্রাগে যাওয়া বাকি থাকে শুধু ।  এটুকু আমি ইচ্ছে করেই বাকি রেখে দিই ।  লাস্ট স্টেশন অফ ড্রাগ মানে কিন্তু এলএসডি না !  আমি কোন সাবস্ট্যান্স এ্যাবিউজার না আগেই বলেছি !  অবশ্য আপনারা আমাকে তা বলতে পারেন ,  ইন আ বায়োলজ্যিকাল ওয়ে ,  নট ইন আ কেমিল্যাল ওয়ে ! 
 লেট মি স্নিফ নাউ !  
  - ছাড়ো আমাকে !  আমার অফিসের বাস এলো বলে ! 
এখন !  আই ওয়াজ নট হোল্ডিং হার !  হাউ কুড শি নোউ ?  
 - ছাড়ো না .  .  . আর কত ডাকাতিপনা করবে ! 
তবে কি সেও আমাকে স্নিফ করে তামাকের মত ?  আমি স্বপ্নাদিষ্ট বিহবলবস্থা থেকে কৌশলে সরে এসে তাকে জড়িয়ে ধরে আবার ছেড়ে দিয়ে বলি , 
 - ছাড়লাম ,  এখন যাও ! 
 - সত্যি যাবো ?  
তার চতুর প্রশ্নাতুর দৃষ্টিতে অনুধাবন হয় যে সে এতক্ষণকার সব কিছুই জানে ,  তবে আমার অভিনয় করার কোন অভিপ্রায় হয় না । 
 - হ্যাঁ ,  যাও ।  
 - তুমি কিন্তু আমাকে এতক্ষণ জড়িয়ে ধরে ছিলে না !  কেন অভিনয় করছ আমার সাথে ?  আমাকে কী ভাবো ?  জড়জৈবযৌনউদ্দীপনা ?  
 প্রশ্নের জবাব দেয়ার ইচ্ছে আমার ছিলো না ,  তার অনুভূতিকে হীনহিমমেয়েলিপনা ভাবার ভুল আমাকে তাড়িত করছিলো বারেবার ।  এই যাত্রা আমাকে বাঁচিয়ে দেয় সেলফোনের এ্যলার্ম এবং বাসের হর্ন ।  অবশ্য বাঁচিয়ে দেয়া বলাটা ভুল নিশ্চিত ,  কর্মক্লান্ত দিনের শেষে আবার যখন আমরা মিলিত হব ,  তখন পরস্পরের স্নিফানুভূতি বিনিময় - সেটা রাগত অথবা স্বাগত যাই হোক না কেন ,  আমাদের মধ্যেই তো থাকবে !  
 এবং এখন আমি জানি আমি একা না ।  আমাদের বয়স ত্রিশনূর্ধ ,  সুতরাং ,  আকস্মিক দুর্ঘটনা অথবা স্বাস্থ্য অবনতির কথা মাথায় রেখেও দুজনেই একে অপরের ইমিডিয়েট বস ,  সিইও ,  অথবা প্রেসিডেন্টকে বলতে পারি , 
 - ফাক অফ !  
এই রূঢ় শব্দবন্ধের জবাবে তারা কী বলবে তাতে কিছুই এসে যায় না ,  আমরা আবারও স্পষ্ট উচ্চারণে স্বদেশী ভাষায় বলতে পারি .  .  .  নাহ ,  কোন সুন্দর প্রতিশব্দ নেই ,  সুতরাঙ ,  স্যরি টু সে উই হ্যাভ টু টেল এগেইন ,  টু ইউ ,  টু ইউ অল হু হ্যাভ ইন্ট্যার‌্যাপ্টেড আস , 
 - ফাক অফ ! 
 এখন বরঙ স্নিফ ,  অথবা তার থেকে উদ্ভুত সকল শব্দসমষ্টির সরলীকৃত অনুবাদে মন দেয়া যেতে পারে । 
 সে হাসছে ।  আমার আদুরে বেড়াল হাসছে !  কর্মক্লান্ত দিনের পরেও তার হাসি এতটুকু অমলিন নয় । 
 - তোমার গেঞ্জিটা দাওতো ,  ধুঁয়ে দেবো । 
আমি জানি ,  ঘর্মাক্ততা তার বিরক্তি অথবা কর্তব্যপরায়ণতার কারণ নয় ।  সেও বুঝতে পারে ।  
 - কী ভাবো আমাকে বলোতো ?  মেয়েলী ?  ন্যাকা ?  
 - কিপ টকিং ! 
 - ওক্কেই !  আমার মেয়েলীপনা না থাকলে তোমার ঘোরাচ্ছন্ন বেপরোয়া রোমান্টিকতা এতদিনে গোরাচ্ছন্ন হয়ে কীটপতঙ্গের খাদ্য হতো না ! 
 - স্টপ টকিং ! 
 - হাহাহা !  তোমার ঘামে ভেজা গেঞ্জিটা দাও ,  আমি শুকবো ,  ওহ স্যরি ,  স্নিফ করব ! 
 - নাও !  আর কী বা দিতে পারি ! 
 - এখন কেন শুকনো মুখ তোমার ?  
হিসহিসিয়ে সুধোয় সে । 
 - নিজেকে কী ভাবো ,  মহান প্রেমিক পুরুষ ?  
এবার তার ভুল লেঙথের বলে আমি সপাটে কভার ড্রাইভ করি , 
 - না ,  নিজেকে একজন অভিযাত্রী ভাবি শুধু ।  তোমাকে বুকপকেটে নিয়ে খুঁজে বেড়াই
 - তোমার এমন অভিযান অযৌক্তিক হলেও অপ্রাসঙ্গিক না ।  কারণ ,  আমিও কি খুঁজছি না তোমাকে ?  তোমার সুপিরিয়র রোমান্টিক কমপ্লেক্সকে বরাবর অবজ্ঞা করে এসেছি ,  জানো তা ?  
তার এহেন সন্দেহবাদী প্রশ্নে বিরক্ত হয়ে পকেট থেকে আনকোরা স্নিফদৃশ্য বস্তগুলো বের করে দিয়ে বিজয়ের উল্লাসে হাসি ।  
 সে আমাকে পাল্টা হাসি দিয়ে তার স্নিফোজ্জিত স্নোফলগুলো বের করে দেখায় । 
 আমার ঘর্মাক্ত গেঞ্জি ,  অশোধিত অন্তর্বাস ,  টুকরো টুকরো মাংস ।  
 শীতল । 
  - ওভেনে দিয়ে গরম করব ?  
 - তুমি জানো সেটার কোন প্রয়োজন নেই ।  
 - তুমি এখন জেনেছো ,  অথচ আমি আগেই জানতাম ! 
 নীরব্তা স্নিফময় ! 
 আমরা একে অপরের গন্ধ শুঁকতে থাকি ,  অথবা সজোরে শ্বাস নিই ,  আভিধানিক অর্থেই ! 
  - আগামী একুশদিন আমাকে ট্রেইনিংয়ের কাজে বাইরে থাকতে হবে ।  দয়া করে কোন আদেখেলাপনা করবে না !  
 কে কাকে বলে তাতে কী এসে যায় !  আদেখেলাপনার হাড়মাংসকে চুম্বাগ্নিতে পুড়িয়ে ভস্মীভূত অংশের গন্ধকে প্রাণ ভরে টেনে নিই ,  অথবা স্নিফ করি ! 
 - আমার অবর্তমানে তোমার খারাপ লাগবে না ? 
 - দ্যাটজ আ সিলি কোশ্চেন !  
 আগ্নেয়গিরি মৃত হলেও তা অগ্নিউপাসকদের আসক্তির শক্তি কমাতে পারে না কখনও ।  
 কাঁটা ঠোট ,  প্লাবিত যৌনাঞ্চল ,  উড়ু উড়ু চুল ,  সবকিছুকে ভালোবাসাতীত দিশলাই আগুনে পুড়িয়ে আমরা স্নিফ করি .  .  .  
 স্নিফ শব্দটির যথাযথ বাংলা প্রতিশব্দ জানার কোন প্রয়োজন আদৌ নেই ,  আর যদি প্রয়োজন হয়ও ,  অন্তত বোকাভিধানের দ্বারস্থ হব না আমরা কখনও .  .  . 
  *  * লেখাটিকে স্নাফ  গল্পটির কোমল এবং ভারসাম্যপূর্ণ সিকুয়্যেল বলা যেতে পারে । 
 

                    




নর্দমাক্ত

লোকটি ঘুমিয়ে আছে ।  এই ভরদুপুরেও জনাকীর্ণ রাস্তা এবং হাইড্রোলিক হর্নের উৎপাত গ্রাহ্য না করে ঘুমোচ্ছে দিব্যি ।  সে ঘুমোচ্ছে একটা নর্দমার ধারে ।  নর্দমাটি অবশ্য শুকিয়ে গেছে ,  এবং তা থেকে কোনরকম বাজে গন্ধও নির্গত হচ্ছে না ।  তবে এটা নর্দমার পাশে ঘুমোনোর পক্ষে কোন ভদ্রজনোচিত যুক্তি থাকতে পারে না ।  মাঝেমাঝে মানুষের ঔচিত্যবোধ দেখে এমন অবাক লাগে !  যাহোক ,  খামোখাই অযাচিত একজনকে নিয়ে ভাবছি ।  ভাববার কোন দরকার পড়তো না হঠাৎ বেজায়গায় আমার প্রস্রাবের বেগ না পেলে ।  আশেপাশে মূত্রত্যাগের উপযুক্ত জায়গা খুঁজে না পেয়ে এই নর্দমাটার কাছে এলে পরে ঘুমন্ত লোকটিকে চোখে পড়ল ।  বিরক্ত ভঙ্গীতে তাকে পাশ কাটিয়ে প্যান্টের জিপার খুলে নর্দমাটির উপযুক্ত ব্যবহার করা শুরু করলাম ।  শুকনো , অগভীর , খটখটে নর্দমা ।  হয়তোবা স্যুয়ারেজ লাইন জ্যাম হয়ে গেছে বলে এখানে আর বর্জ্য প্রবাহিত হয় না ।  আমার প্রস্রাবের ধারা অনেকদিন পর তাতে প্রাণের সঞ্চার করল যেন ।  নর্দমাটি ধীরে ধীরে জীবন্ত এবং জলবতী হয়ে উঠছে ।  কেন যেন স্ত্রীবাচক শব্দই আমার কাছে যথাযথ মনে হল এক্ষেত্রে ।  জলবতী ,  লজ্জিতা এবং গর্বিতা নর্দমা ।  আমি আরো তীব্রবেগে প্রস্রাব করতে থাকি ।  নর্দমার দেয়াল থেকে ছিটকে এসে তা ঘুমন্ত ব্যক্তিটির শরীরে লাগে ।  এবার তার ঘুমের ব্যাঘাৎ ঘটে ।  সে বিরক্ত হয়ে বলে ,  - ঐ মিয়া ,  একটু সাইডে যায়া মুতেন ।  আমারে ঘুমাইতে দেন ।  খাচ্চোর কুনহানকার !  ছ্যাড়ছ্যাড়ায়া মুততাছেন সবার সামনে ! লোকটির এহেন অভদ্র আচরণে আমারও আগ্রাসী হয়ে পাল্টা জবাব দেয়া উচিত ছিলো কিছু একটা ।  কিন্তু এতক্ষণে ঘুমন্ত ব্যক্তিটির ওপর বিরূপ মনোভাব বিক্ষিপ্ত হয়ে নর্দমার সৌন্দর্যে খাবি খাচ্ছে ।  আমি মুগ্ধচোখে নবসৃষ্ট জলধারার দিকে তাকিয়ে লোকটিকে আহবান করি আমার সাথে সৌন্দর্য অবলোকন করতে ।  - রাগেন ক্যান ?  আরে অনেক ঘুমাইছেন ,  উঠেন এখন ।  দ্যাখেন নর্দমাটা কী সুন্দর জাইগা উঠছে !  প্যান্টের জিপার লাগাতে লাগাতে আমি বলি ।  লোকটা ঘুমজড়িত চোখে একবার সেখানে তাকিয়ে আবারও পাশ ফিরে ঘুমোনোর চেষ্টা করে ।  দেখে আমারও বড় ঘুম পায় ।  আমি তার পাশে শুয়ে পড়ি ।   - আপনে কে বস ?  অসময়ে আইসা ঘুমের ডিস্টার্ব করতাছেন ?  আমাকে ছাড়াতে না পেরে হাল ছেড়ে দিয়ে হতাশামিশ্রিত কন্ঠে সে জিজ্ঞাসা করে ।  তার কন্ঠের ঝাঁঝ কমে এসেছে দেখে আমি এবার আধিপত্যসুলভ কন্ঠে তাকে শাসাই ,  - আমি কে তা দিয়া আপনার কী ?  নর্দমাটা কি আপনার একার ঘুমানোর জায়গা ?  আমার ঘুম পাইছে ,  আমি এ্যাহোন এহানেই ঘুমামু ।  - আমার তো ঘুম চটকায়া দিছেন ।  আহেন গফসপ করি ।  বিড়ি চলে ? প্রস্তাবটা আমার মন্দ লাগে না ।  - দেন দেহি একটা !  ম্যালাক্ষণ বিড়ি টানি না ।  আমার কন্ঠে প্রসন্নতা প্রকাশ পায় ।  আমাকে বিড়ি দেয়ার পর সে পূর্নচোখে নর্দমাটার দিকে তাকায় ।  - করছেন কী বস !  মুইত্যা তো পুরা ভাসায়া দিছেন !  আসলেই খুব সোন্দর লাগতাছে এখন ।  আমি ঘুমাইতেছিলাম ,  কারন কিচ্ছু করার পাইতাছিলাম না ।  কিছু না কইরা বইসা থাকলে ঝিমানি আইবো না কন ?  আমি এই নর্দমার কেয়ারটেকার ।  কতদিন ধইরা এই জায়গাটা শুকনা খটখটা হয়া আছে !  কেউ মুততেও আহে না ।  চাকরি নিয়াই টেনশনে পইড়া গেছিলাম ।  আপনে আমার একটা বড় উপকার করলেন ।  আরো কয়েকটা বিড়ি বিনিময় এবং হৃদ্যতাপূর্ণ কথাবার্তার পরে সে আমার কাছে নর্দমাটির প্রাচীন কিচ্ছা বয়ান করা শুরু করে ।  কীভাবে এলাকাবাসীর দাবীর মুখে তৎকালীন ওয়ার্ড কমিশনার এখানে একটি নর্দমা স্থাপনে রাজী হন ,  তার উল্লাস প্রতিক্রিয়ায় জনগণের শৌচাগারকার্য  ক্রমবর্ধমান হবার ফলে নর্দমাটি কেমন করে প্রসিদ্ধ এবং জলসিদ্ধ হতে থাকে ,  তাকে কীরকম ব্যস্ত দিনানিপাত করতে হত এইসবের ফিরিস্তি ।  শুনতে ভালোই লাগছিলো আমার ।  আরেকটা বিড়ি ধরানোর জন্যে সে কিছুটা সময় বিরতি নিলে গল্পে মজে থাকা আমি খেয়াল করি এতক্ষনে সারিবদ্ধভাবে লোকজন দাঁড়িয়ে গেছে নর্দমার ধারে প্রস্রাব করার জন্যে ।  একটা মৃত নর্দমাকে পুনরজ্জীবিত করতে পেরেছি ভেবে বেশ গর্ব হয় আমার ।  তার চোখেও খুশির রেশ দেখতে পাই ।   - তারপর কী হইলো হুনেন ,  একদিন এইরকম এক দুপুরবেলায় ডিউটি করতে আইসা দেখি যে ম্যালা মাইনষের ভীড় ।  একটা লাশ পইড়া আছে নর্দমাটায় ।  এক জুয়ান পোলারে স্ট্যাবিং কইরা ফালায় রাইখা দিছে ।  তয় পুলাডা এই এলাকার না ।  কেউ চিনতারে নাই ।  তাই সবাই দেইখাদুইখা দুইখান ভালোমন্দ কথাবার্তা ,  সন্দেহ ,  গুজব ছড়ায়া ছিটায়া আবার যার যার টয়লেটে চইলা গ্যালোগা মলমূত্র ত্যাগ করতে ।   - আজব !  আপনেগো এলাকায় কী সবাই খালি হাগামুতা করত ?  অন্য কুনো কাম করত না ?   - জ্বে না ।  আপনোগোরে যেমন থাকার লিগা আছে রেসিডেনশিয়াল এরিয়া ,  এই জায়গাটা এই ড্রেইনের সুবাদে হইছিলো টয়লেট্রারিয়াল এরিয়া ।  কারো বাড়ি - ঘর আছিলো না ।  খালি টয়লেট ছিলো ।  আমগো কমিশনার সাব সবার লিগা একটা কইরা টয়লেট বানায়া দিছিলো বাড়ি - ঘর ভাইঙ্গা ।  মাইনষে আর কী করব ?  টয়লেটেই দিন গুজরান করত ,  আর মনের সুখে বাহ্যিত্যাগ করত ।  কুনোরকম অসুবিধাই ছিলো না ।  অসুবিধা হইলো একটার পর একটা লাশ পড়া শুরু হওনের পর ।  - কন কী বলেন কী !  এত্ত লাশ পড়ত ?   - তা পড়ত ,  দিনে ধরেন দুইডা মিনিমাম মার্ডার হইতো ।  পাবলিকেও মজা পায়া গেছিলো ।  টয়লেট জীবনের মনে করেন এইডা এ্যাকশন সিনেমার মত ছিলো ।  মর্নিং শো আর ম্যাটিনি শো ।  আমগো কমিশনার সাবে টিকেটের ব্যবস্থা কইরা দিছিলো নামমাত্র দামে ।  ছাত্রদের জন্যে হাফ ।  জমজমাট সব দিন ছিলো বস !  - তো সমস্যার শুরু কবে থিকা ?  আমাদের আলাপচারিতায় বিঘ্ন ঘটায় দলবদ্ধভাবে মূত্রত্যাগকারীদের একজন ,  - প্যাচাল অন্যখানে গিয়া পাড়েন না মিয়া !  নাইলে সাইডে খাড়ান ।  শান্তিতে মুতবার দ্যান ।  - আব্বে মুতো ,  খ্যাচো যা ইচ্ছা কর ।  তোমরাই সাইডে খাড়াও ।  আমগো ডিস্টাব দিও না ।  আমারে বসের লগে কথা কইবার দ্যাও ।  নর্দমা তত্বাবধানের পুরোনো কাজটি ফিরে পেয়ে তার কন্ঠ উদ্ধত এবং কর্তৃত্বরায়ণ হয়ে ওঠে ।  আমার দিকে ফিরে বিশেষ ভঙ্গীতে চোখ মটকে বুঝিয়ে দেয় যে সে একসময় নর্দমাকর্মের উচ্চশিখরে উঠে বেশ জাঁহাবাজ ব্যক্তি হিসেবে পরিচিত ছিলো ।   - বাদ দেন বস ওগো কথা ।  কী জানি জিগাইতেছিলেন ?  সমস্যার শুরু কবে থিকা না ?  হ ,  লাশের ম্যাটিনি শো ভালোই চলতাছিলো ।  কমিশনার সাবে আমারেও কমিশন দিতো ।  দিনকাল ভালাই যাইতেছিলো ।  কমিশনার সাবের নির্দেশে দুয়েকটা লাশ আমারেও ফালাইতে হইছে হেহেহে !   - খাইচে হালায় !  কন কী ?  আপনে তো কামেল লোক পুরা ।  একধরণের শিরশিরে আতঙ্ক আমার শিরদাঁড়া জুড়ে বয়ে চলে ।  তবে আমি স্বাভাবিক থাকার চেষ্টা করি ।   - তা কইতে পারেন ।  লাশ ফালাইতেছিলাম ,  টিকিট বেচার কমিশন পাইতেছিলাম ,  আর নর্দমার দেখভাল করতাছিলাম ।  পাব্লিকে লাশ ভালা পাইতো ।  বিশেষ কইরা যুবতী মাইয়াগো লাশ আর মাসুম শিশুগো লাশ ,  ঐগুলা অবশ্য আমি ফালাই নাই কসম !  আমি খালি আপনের বয়সের যুবকদের ফালাইতাম ।  একসময় এই নর্দমার নাম হয়া গ্যালো  " মার্ডার ড্রেইন "  ।  শহরের যেকোন প্রান্তে খুন হইছে ?  খুন করছো ?  অসুবিধা নাই ,  এইখানে নিয়া আসো ।  বাদবাকী ব্যবস্থা আমগো ।  মাজার আর কবরস্থানের পাশে যেইসব  " শেষ বিদায় "  মার্কা দুকানগুলা আছে না ?  অগো লগে ভালো কানেকশন হয়া গেছিলো ।  শো এর পরে লাশ উঠায়া নিয়া যাইতো ।  ঐখান থিকাও কমিশন পাইতাম ।  তয় ,  আমগো কমিশনারের একটা নীতি আছিলো যে এই এলাকার কুনো লাশ এইখানে ফেলা যাইবো না ।  খুন করা যাইবো না ।  আর কেউ যদি করে ,  তো অন্যখানে যায়া ফালায়া দিয়া আসবে ।  এইটা অবশ্য নীতির ব্যাপার ভাবলে ভুল করবেন ।  তয় ব্যবসার নীতি কইতে পারেন ।  এই এলাকার মানুষ খুন হওয়া শুরু করলে ,  এবং তা এই নর্দমায় ফালাইলে পাবলিকের মধ্যে একটা প্যানিক সৃষ্টি হইতো না কন ?  এবং তাই হইলো একদিন ।  মাইনষে একবার মহানন্দে একটা লাশ দ্যাখতে আইসা দ্যাখে যে এলাকা সবচেয়ে বড় টয়লেটনিবাসী পাছা ল্যাপ্টায়া পইড়া আছে ।  কারা যেন জবাই করছে ।  এরপর থিকা তারা তো ডরায়া গ্যালো ।  ভয়ের চোটে হাগামুতাও বন্ধ কইরা দিলো ।  আর রাগের চোটে কমিশনার সাবে একটার পর একটা এলাকার মানুষ কতল করার নির্দেশ দিলো আমার উপরে ।  রাগ হইবো না কন ?  তোগো লাইগ্যা এত খরচ কইরা নর্দমা বানায়া দিলাম ,  সেইটা যেন ভালোভাবে কাজ করে ,  এলাকার একটা বিখ্যাত জায়গা হয় সেই কারণে তোগো ঘর - বাড়ি ভাইঙ্গা সোন্দর টয়লেট বানায়া দিলাম ।  আর তরা এ্যাহোন একটা লাশ দেইখাই ভয়ে হাগামুতা বন্ধ করছোস !  হারামী বোকোচোদার দল !  - হ ,  রাগ হওনেরই কথা ।  আমি সম্মতি জানাই ।  শৌচাগারনিবাসী কাপুরুষদের জন্যে আমার বিন্দুমাত্র মমতা হয় না ।  তাদের প্রাকৃতিক কর্ম বন্ধজনিত কারণে সুবিখ্যাত এবং চাকচিক্যময় একটা নর্দমা চিরতরে বন্ধ হয়ে যাচ্ছিলো ভাবতেই ক্রোধ অনুভব করি ।  নর্দমাটির জলোচ্ছাস দেখে কেন যেন আমার তাকে আবারও লজ্জিতা এবং গর্বিতা -  স্ত্রীবাচক সুন্দর বিশেষণে আখ্যায়িত করতে ইচ্ছে হয় ।   আরেকটা বিড়ি ধরিয়ে তাকে প্রশ্ন করি ,    - আমি তো আইজকা জাগায়া দিলাম জায়গাটা ।  আপনের ঘুমও ভাঙ্গাইলাম ।  আমার মুতের যে এত জোর জানা ছিলো না !  ঘটনাটা কী কন দেহি ?  এর মধ্যে কোন রহস্য আছে ?  - এইখানে বড় কইরা একটা লেখা আছিলো দেখসিলেন ?   " প্রস্রাব করা নিষেধ ,  করিলে পুনরায় খৎনা করিয়া দেয়া হইবে "  ?  - হ দেখছিলাম তো ।  আমি ভাবছিলাম ফাইজলামি কইরা লিখছে কেউ ।   - ফাইজলামি না বস !  এইটা সিরিয়াস থেরেট ।  এরিয়া তো এখন আর আগের কমিশনারের দখলে নাই ।  তার সাথে পাশের এলাকার কমিশনারের ঝামেলা হইছিলো ।  পাশের এলাকার কমিশনার সাবে কইছিলো যে  " এইখানে খুন খারাপি ,  বডি ফালানো সব হইবো ,  মাগার তুই খালি পেশাব করতে পারবি না ।  "  তার মত লোক এই থ্রেট মানলে মান ইজ্জত কিছু থাকে কন ?  সে তার কথা শোনে নাই ,  পরের দিন তারে না ,  তার কাটা ধোনের উপর নাম লেইখা নর্দমায় স্ট্যাপলিং কইরা রাখছিলো হাহাহা !  বডিটা অবশ্য আমি লুকায়া রাখতে পারছি ।  একটা চোরাপথ আছে ,  আসেন দেইখা যান আমার লগে ।  সে লৌহমুষ্টিতে আমার কব্জিকে কবজা করে ।  প্রস্রাবরত সকল যুবককে ধমক দিয়ে সরিয়ে দিয়ে আমাকে চোরাগলি দিয়ে নর্দমার ভেতরে নিয়ে যায় ।  যুবকদের প্রস্রাবে বিঘ্ন ঘটলেও নতুন কোন উত্তেজনার আশায় তারা চিৎকার করে ওঠে ।  অনেকদিন কোন ম্যাটিনি শো হয় না এখানে !   - বাইঞ্চোতের দলের কাম - কারবার দেখছেন ?  নর্দমাটা কেবলি চালু হইলো ,  এখনই ডেডবডি দেখার জন্যে ক্ষেইপা গেছে ।  আরে হাউয়ার পুতেরা ,  এতদিন যে ভয়ে অন্য এলাকায় যায়া মুইতা আসতি ,  এই জায়গাটা যে শুকায়া খটখটা হয়া গেছিলো ,  সেই খিয়াল আছে তোগো চুতমারানিরা ?  তাউ আবার কার বডি দেখতে চাস তরা ?  যার কারণে আইজ আবার এরিয়ায় প্রাণ ফিরা আইলো ।  নিমকহারাম আর কারে কয় !  নর্দমার অন্দরে প্রস্রাবের ঝাঁঝাল গন্ধ ছাড়াও চর্বি আর রক্ত মিশ্রিত একটা তেজস্বী এবং আকর্ষণীয় গন্ধ আমাকে উতলা করে ।  নিহত কমিশনারের দেহাবশেষ দেখার কোন আগ্রহ আমার ছিলো না ,  তবু নর্দমার কর্দম কদর্যতার মধ্যে এমন কিছু একটা আছে ,  যার কারণে তখন আমার এত পেচ্ছাপের বেগ পেয়েছিলো ,  বলতে দ্বিধা নেই কিছুটা ইরেকশনও হয়েছিলো ,  আমি শুধুমাত্র মূত্রত্যাগ করেই প্রস্থান করিনি .  .  .  কেন ?  আমার ভাবনার ঘুড়ি উড়তে থাকলে সে দক্ষ হাতে নাটাই - সূতোর নিয়ন্ত্রণ নিয়ে নেয় ।   - আপনে কী ভাবতাছেন আমি বুঝছি ।  এত মানুষ থাকতে আপনের কারণেই এরিয়া আবার সরব হইলো কেন তাই না ?   - হ !  ঠিকই ধরছেন ।  নর্দমাটারে আমার কেমুন জানি মায়া মায়া মাইয়া মাইয়া লাগতাছে ।  হাহাহা !   -  এইখানে তো রেপড মাইয়ার কোন অভাব নাই ।  বেশিরভাগই অবশ্য সরায়া নেয়া হইছে ।  তয় বিশেষ কয়েকটা আমি রাইখা দিছি পছন্দ কইরা ।  আপনে কী কাউরে কখনও রেপ করছিলেন ?  - না ।  আমি ভাবছিলাম সে এই প্রশ্নটাই করবে ।  আমি আবারও শক্তভাবে প্রতিবাদ জানাই ।   - না !  না !  - তাইলে ?  - তাইলে ?   - হ কয়া ফালান ।  ঝাইড়া কাশেন ।  সম্ভ্রমের ছাপ মুছে যায় তার কন্ঠ থেকে ।  আমার কাছে ধীরে ধীরে ঘটনা স্পষ্ট হয় ।  মনে পড়তে থাকে .  .  .  জীবনের পরতে পরতে জড়িয়ে থাকা একজনের কথা .  .  .  তার কোন খোঁজ আমি রাখি নি .  .  .  - কী হইলো ?  কথা কন না কেন ?  - আমি তার কোন খোঁজ রাখি নাই ,  আমি জানি না কিছু ! আমার অপ্রগলভ বোকাটে উত্তর শুনে ধুরন্ধর লোকটি কিছু একটা আঁচ করে নেয় ।  এবার সে সম্বোধনও পাল্টে ফেলে ।   - বোকোচোদার বাড়া ,  খোঁজ রাখো নাই তো কী হইছে ?  আমার রাইখা দেয়া স্যাম্পলগুলার মধ্যে খোঁজ পাইতেও পারো !  চল দেহি ।  - না ,  আমি দেখুম না !  আমারে ছাইড়া দেন !  - হালায় দেহি কান্দে !  তুমারে আমি ভাবসিলাম হোমড়াচোমড়া কেউ ।  যে  " প্রস্রাব করা নিষেধ "  থেরেটটারে পরোয়া না কইরা নয়া রাজত্ব করতে আইছে ।  ভুল ভাবছিলাম ।  হুদাই বস বস করছি ।  বুঝলাম তুমিও সেই হাগামুতাকারী ম্যাটিনি শো ' র দর্শকদেরই কেউ ।  এখন কউ দেহি তোমার পেশাপের এত জোর আইছিলো কেমনে এইখানে ?   - হয়তো কেউ ছিলো .  .  . আছে এখানে .  .  . কারো জন্যে .  .  . ভালোবাসা না ঘৃণা ,  নাকি অবদমিত যৌন উদ্দীপনা .  .  . আমার গলা আঁটকে আসে ।  কিন্তু ইচ্ছের সুতীব্র চাবুকাঘাতে প্রত্যাখ্যাত অতীত ও আসন্ন শৌচাগারজীবনের ভীতি ,  এবং এখানে আসার পূর্বে মেলোড্রামাহীন রেকলেস জীবনের প্রতি মোহ সবকিছুকে দলবদ্ধ এবং কন্ঠলগ্ন করে একটা অনুভূতিহীন সিরামিক কিন্তু উপেক্ষা করার মত নয় ,  জোরালো হাসি ছুড়ে দেই তার দিকে ,  - হা হা হা !  বাদ দে এসব ।  চল কারে দেখাবি ।  কী দেখাবি ।  আমি দেখুম ।  আমার আবার মোতা চাপতাছে ।  ইরেকশন হইতাছে ।  ইরেকশন মানে কি ,  বুঝোস ?  হাহাহা !  আমার হঠাৎ পরিবর্তনে সে জবুথবু হয়ে যায় ।  কাঁচুমাচু হয়ে যায় ।  বলার মত কিছু খুঁজে পায় না ।  হাতড়ে চলে ।  এই পরিস্থিতি থেকে তাকে মুক্তি দেয় চোরাপথ দিয়ে নাটক দেখবার উদগ্র আশায় আগমন করা কামনাতুর বোকা যুবকের দল ।  সঠিক পথ এবং পন্থা না জানায় নর্দমার প্রাযুক্তিক এবং যান্ত্রিক নীতিমালা না জানায় নর্দমাক্ত হয়ে তারা মৃতদেহে পরিণত হয়েছে ।  আমি এবং সে .  .  . পারস্পরিক হুমকি এবং সম্বোধনজনিত জটিলতা ভুলে গিয়ে দ্রুত হাতে মৃতদেহগুলোকে সাজাতে থাকি ।  কালকের ম্যাটিনি শোটা দারুণ জমবে !  শুধু ঘুম না পেলেই হয় .  .  . 






হ্যাপি কাপল

  - বাড়ি ফেরার সময় ফুল নিয়ে এসো আমার জন্যে ।  
 - ঠিক আছে আনবো । 
 - রজনীগন্ধা ছাড়া যেকোন সাদা ফুল । 
 - আচ্ছা ।  
 ফুলে ফুলে ভরে আছে শহর ।  এই রাত্তিরেও ।  একরত্তি ছেলেমেয়েরাও জোড়ায় জোড়ায় ঘুরে বেড়াচ্ছে অভিভাবকদের চোখ রাঙানি উপেক্ষা করে ।  স্ট্রিটল্যাম্প আর নিয়ন সাইনের সাথে রক্তরঙা চোখবাতি শহরের শোভাই বর্ধন করছে বরঙ ।  এমন দিনে ফুল না কিনে পারা যায় ?  আমি অবশ্য ফুল তেমন চিনি না ।  কখনও কাউকে দেইও নি ।  কেউ আমার কাছে ফুল চাইবে তাও ভাবি নি ।  ভাবি নি কেউ প্রতীক্ষায় থাকবে একলা ঘরে ।  
 আমার জন্যে ।  স্রেফ আমার জন্যে ।  ভুল হচ্ছেনা তো ?  আমার জন্যে ,  নাকি ফুলের জন্যে ?  আমার ভুল হচ্ছে ।  নিশ্চিতভাবেই ভুল হচ্ছে ।  কারণ আমি বাসার ঠিকানা ভুলে গেছি ।  ভুলে গেছি প্রিয়ংবদার নাম ।  কিন্তু ফুল আমাকে কিনতেই হবে ।  শামিল হতে হবে এই শাস্বত শারোদৎসবে ।  আবারও ভুল হচ্ছে !  আমি জানি না এটা শরৎ নাকি বসন্তকাল ।  ফুলের মত ঋতু সম্পর্কেও আমি অজ্ঞ ।  
 বাট হোয়াট দ্যা ফাক আই ডু কেয়ার ?  আই হ্যাভ টু বাই ফ্লাওয়ারস ,  এ্যান্ড দ্যাটজ অল ।  কার জন্যে ,  কোন ঘরে ,  কোথায় তাতে কী এসে যায় !  কেউ একজন বলেছিলো ,  হতে পারে সে আমার স্ত্রী ,  অথবা সাবেক প্রেমিকা অথবা বর্তমানে চালিয়ে যাওয়া অনৈতিক সম্পর্কের নায়িকা ,  কী এসে যায় !  হা হা হা !  কেউ হেসে যায় । 
 এই পুষ্পসুরভিত প্রেমকাননে কারো হাসিই অগ্রাহ্য করার মত নয় ।  হতে পারে সে প্রেমিকা ,  হতে পারে সে গণিকা অথবা হতে পারে সে বিস্ময়কর সম্ভাবনাময়ী গণিতিকা ।  কিন্তু সবশেষে ,  দুঃখিত ,  ভদ্রজনদের কাছে আন্তরিক ক্ষমাপ্রার্থনা করে আমাকে চিৎকার করে বলতেই হচ্ছে , 
 হু দ্যা ফাক ডু আই কেয়ার !   
 লেপ্টালেপ্টি  , অপরিণত চুম্বন আর লুকায়িত পরকীয়ার সংকীর্ণ গলিপথ সন্তর্পণে সন্ত ' র মত এড়িয়ে আমাকে ফুলবিক্রেতাকে খুঁজে নেয়ার প্রয়াস করতেই হয় ।  যার কাছে আছে রজনীগন্ধা ছাড়া অন্য সব সাদা ফুল ।  
 অসংখ্য রঙীন ফুলের ছদ্মবেশে সাদা ফুল খুঁজে নেয়াটা শ্রমসাধ্য বটে ,  তাই আমি একজন নিশিকন্যার সন্নিকটে যাই ।  যার সুগঠিত শরীর ,  ভরাট ঠোঁট ,  যৌবনাহ্লাদী দেহ আমাকে একপার্শ্বিক যৌনভাবনায় তাড়িত না করে পারে না ।  তাই আমি আহবানরত হকার ,  বিনম্র সাদাসিধে সুবিধাবাদী আটপৌড়ে যুবক এবং অপটু চুম্বনরত কিশোর কিশোরীদের গর্বিত চাহনি উপেক্ষা করে তার কাছেই যাই ।  তাকে আমার একটা জীবন্ত সুবাসিত মাংসল ফুল মনে হয় ।  সেই সুবাসে মোহগ্রস্থ হয়ে আমি কথা বলার ছলনায় তার কাছাকাছি আসার চেষ্টা করি
  - ভালো ফুল কোথায় পাওয়া যাবে বলতে পারেন ?  সাদা ফুল ,  তবে রজনীগন্ধা ছাড়া ।  
তার সুগঠিত স্তনপুষ্পের দিকে একদৃষ্টিতে তাকিয়ে আমি সুধোই । 
 - কাঁধের এক্সরে করতে হলে ব্রা খুলে ফেলতে হয় ।  আমি কাঁধে ব্যথা পেয়েছিলাম ,  তাই জানি ।  
স্মিত হেসে সে বলে ।  
 - কবে ?  কোথায় ? 
 - কেন ,  তুমি ভুলে গেছো ? 
 - আমি মনে রাখার কে ?  আর আমাকে তুমি করে বলছেনই বা কেন ? 
জিজ্ঞাসা করার সঙ্গে সঙ্গেই আমার মনে পড়ে কোন একজনকে ফুলস্তবকে স্তবিত করতে গিয়ে স্তম্ভিত হতে হয়েছিলো তার আকস্মিক স্তব্ধতায় ।  তার চোখের কালো রঙ হয়েছিলো লাল ।  বিস্ময়ে নাকি রাগে নাকি লোলুপতায় আমি বুঝতে পারি নি ।  তবে আজ এই অপার ভালোবাসার অপার্থিব অনুভবে অপ্রিয় সত্যের অধরে আমার ওষ্ঠ যুক্ত করে ফরাসী চুম্বনের মোহে ফেলে প্রকৃত বাস্তবটা জেনে নিতেই পারি ! 
 ঠোঁটে ঠোঁট আর জিভে জিভ সন্নিবিষ্ট হবার কারণে আমাদের কথাগুলো অস্পষ্ট শোনায় ।  
 - তউমই খই ষটয়ই ামআড় ঝণয়এ ফউল ছএ্যএছঃইলএ ? 
 - ি্যআঃ ডই্যআড়
চুম্বনের স্থায়ীত্বকাল খুব বেশি হতে পারে না তার বিবিধ ব্যস্ততার কারণে ।  তাই সে ঠোঁট ছিনিয়ে নিয়ে বলে , 
 - ফুল নিয়ে এসো আমার জন্যে ।  রজনীগন্ধা ছাড়া যেকোন সাদা ফুল ।  
 এবার তাকে আমার পরিচিত লাগে ।  এবার অতলান্তিক অপরিচয়ের নেশা কেটে গিয়ে আমার বাস্তববোধ জাগ্রত হয় ।  আমাকে ফুল কিনতে হবে । 
প্রতিবর্তি চটপটে মুহূর্তে আমি তার আলিঙ্গন এবং চুম্বনকে ছাড়িয়ে নিয়ে ফুলযাত্রীদের মিছিলে ভীড়ে যাই ।  নানারকম আদেশ অথবা আকুতি অথবা মিনতি অথবা ছেলানির প্রতিধ্বণিতে আমার কান ঝালাপালা হয়ে যায় .  .  . 
 - ফুল নিয়ে এসো আমার জন্যে ।  রজনীগন্ধা ছাড়া যেকোন সাদা ফুল ।  
 ক্যান ইউ প্লিজ শাট দ্যা ফাক অফ ?  আউ হ্যাভ হারড এনাফ ।  
 সাদা ফুল ।  রজনীগন্ধা ।  স্যরি ,  রজনীগন্ধা ছাড়া যেকোন সাদা ফুল ।  ইজ দ্যাট ফাকিং এনাফ ?  জানি না তুমি কে বলছো ,  জানি না তুমি কোথায় আছো ,  শুধু জানি তোমার নাম ।  আর জানি তোমার বাসস্থান ।  অদ্ভুত ব্যাপার হচ্ছে ,  আমরা এক খাটেই শুই ।  শৃঙ্গার করি ,  চুমু খাই ,  মিলিত হই ।  আমি তো তোমাকে আশ্বস্ত করেছিই যে ফুল নিয়ে আসবো ।  বারেব্বার তোমার শ্বেতরজনীগন্ধাবিমুখতার কথা বলতে হবে না ।  ইজ দ্যাট ফাকিং ওকেই ?  
 ইয়াহ ,  আই হোপ ইজ ইট ।  
 ব্যাপারটা এভাবে ভেবো না যে ,  তোমার ওপর বীতশ্রদ্ধ হয়ে আমি এই সিদ্ধান্তে জোরপূর্বক উপনীত হয়েছি ।  স্মরণ কর .  .  .  
আমার কন্ঠে উদ্বিগ্ন শীতকাল । 
  - কাঁধের এক্স রে করা সময় তত্ত্বাবধানকারী তোমার বক্ষবন্ধনী খুলে আসার নির্দেশ দিলে তুমি ভীত চোখে তাকিয়েছিলে ?  তখন তোমাকে আশ্বস্ত করেছিলো কে ?  আমিই তো ,  নাকি ?  তাহলে কেন এত ভয় পাচ্ছ ?  কেন রাতবিরেতে ঘুরে বেড়াচ্ছ ?  কথা দিচ্ছি ,  তোমার জন্যে সাদা ফুল আমি আনবোই ।   
 - আমার আরো একটা উন্মত্ত কামড় খেতে ইচ্ছে করছে হানি !  আরো দশটা এক্স - রে করতে ইচ্ছে করছে ।  উমম .  .  . 
 - হ্যাঁ ,  আমার মনে আছে ,  সেদিন তুমি কালো ব্রা পরেছিলে ,  আমাদের অকস্মাৎ তীব্র যৌনঘটিত  ' ভালোবাসা ' র সময়ের অনাকাঙ্খিত দুর্ঘটনার ফলশ্রূতিতে .  .  . তুমি আহত হয়েছিলে ।  কিন্তু তা অনুভব করনি তোমার ক্ষুধা মেটানোর আগ পর্যন্ত ।  আর যখন তুমি অনুধাবন করতে সক্ষম হলে যে ,  যৌনেন্দ্রীয় ছাড়াও অন্যান্য প্রত্যঙ্গ আছে ,  তখন তোমার সামাজিক শুভবোধ জাগ্রত হল ,  তোমাকে চিকিৎসাগারে নিয়ে যেতে হল এবং তুমি যাবতীয় পরীক্ষা নীরিক্ষা উপভোগ করে আজ আমাকে  সাদা ফুলের ফরমায়েশ দিচ্ছো ।  কারণ তোমার ফর্সা শরীরে কালো বক্ষবন্ধনী আমাকে একসময় অভাবনীয় রকম উদ্দীপ্ত করলেও ,  পরিবর্তন সবসময়ই ইরোটিক । 
আজ ,  এই ভালোবাসার শুভলগ্নে তোমার জন্যে সাদা সুগন্ধী ফুল আমি কিনতেই পারি ,  একটু অপেক্ষা কর শুধু ।  এখনই ঘুমন্ত অথবা জাগ্রত অবস্থায় টম ফাকিং ক্রুজ অথবা উত্তম চোদন কুমারের কথা ভেবে ফিঙ্গারিং করো না ,  অথবা রাস্তায় বেরিয়ো না ।  আমি আসবো ।  সাদা ফুল নিয়ে ।  বিশ্বাস কর আমায় ।  বিশ্বাস কর .  .  .  হোয়াট দ্যা ফাকিং হেল ওয়াজ ইওর নেম ?  ডাজন ' ট ম্যাটার ।  ফুল আমি নিয়ে আসবোই ।  
  - কখন ? 
 - যখন ইচ্ছা তখন ,  তুমি কোন খানকি মাগী আইছো দিকদারী করবার লিগা ? 
 - উয়েল !  তুমি আমারে মাগী কইলা ?  তাইলে শুনো ,  আমার গায়ের রঙ ধলা ,  আমার ব্রায়ের রঙ কালা আর তুমি আমারে মদ খায়া কামড়ায়া .  .  . 
 - স্টপ ইট স্লাট ! 
 - আইচ্ছা ।  অফ গেলাম ।  তয় তাত্তাড়ি বাড়িত আইসো ।  নাইলে বেডরুম খালি পাইবা না ।  ছুদানির ফুয়া !  
আমি তার নোঙরা মুখটায় স্কচটেপ এঁটে দেই ।  একান্ত পরিচিতারা অশ্রাব্য বাক্যবাণে জর্জরিত করলে এটুকু কঠোর আমি হতেই পারি !  উপরোক্ত বাক্যটিতে বহুবচন প্রয়োগ করা কি যথার্থ হল ?  যেহেতু আমি সামাজিকভাবে স্বীকৃত পন্থায় একজনের কাছে জীবনভর অবৈজ্ঞানিক ,  আনফ্রয়েডিয় উপায়ে দায়বদ্ধ ,  সেহেতু ,  অবশ্যই আমাকে তার কালো ব্রা বিষয়ক সংস্কার ,  আন্তর্জাতিক ভালোবাসা দিবস বিষয়ক অবশ্য পালনীয় কর্তব্য এবং ফুলবিষয়ক বিকারগ্রস্থতা মেনে নিতেই হবে ! 
সুতরাঙ আমি তার মুখ থেকে স্কচটেপ খুলে ফেলি ।  ক্ষণকালের বিপদ্দশা সাচ্ছন্দ্যে ভুলে গিয়ে সে আবার অনুনয় করে .  .  . 
 আরো দূরে গিয়ে .  .  . 
অন্য কারো বাহুলগ্না হয়ে .  .  . 
কপট অভিমান করে .  .  . 
 - রাত কত্ত হয়ে গ্যালো ,  এখনও আমার জন্যে তুমি ফুল আনোনি । 
 ফিসফিসিয়ে প্রতিধ্বণিত হয় ,   " ছুদানির ফুয়া !  " 
 শহরটা বড় অদ্ভুত ।  অদ্ভুত রকম একাকী ।  টিফিনের পয়সা বাঁচিয়ে সাইবার ক্যাফেতে প্রেম করা জোড়াদের আর দেখা যাচ্ছেনা কোথাও ।  তাদের কলরব স্তিমিত হতে হতে নেই হয়ে যাচ্ছে ।  আমি একবার তাদের কলকন্ঠ শুনতে দৌড়োই ,  ব্যর্থ হয়ে  " ছুদানির ফুয়া "  অথবা  "  প্রিয়তমেষু "  সমার্থক শব্দ দুটির আগ্রাসনে উল্টোরথে ছুটি ।   
 রাত আর বেশি বাকি নেই ।  মানুষজন ঘরে ফিরতে শুরু করেছে ।  আবারও সেই যৌনাবেদনময়ী নিশিকন্যার সাথে দেখা হয়ে যায় আমার ।  নির্জন শহরের রাত্রিকালীন রুঢ় রসময়তায় সিক্ত হয়ে সে আমাকে শুধোয় , 
 - নাগর ,  সাদা ফুল আনবা না আমার লিগা ? 
 - ফাক অফ ! 
 - ওকে ,  ডিয়ার ,  ওন্ট  ইউ ব্রিং সাম ফ্লাওয়ারস ফর মি ?  হোয়্যার হ্যাভ অল দ্যা ফ্লাওয়ারস গন ?  লং টাইম পাসিং .  .  . 
 - আমার সাথে পিট সিগার চুদাইবি না মাগী ! 
 - আচ্ছা ,  প্রিয় স্বামী ,  আজ তো ভালোবাসা দিবস ।  আমার জন্যে ফুল আনবা না ?  
 - হ্যাঁ ,  আনবো অবশ্যই ! 
আমার মধ্যে স্বামীত্ববোধ জাগ্রত হতে দেখে আমি আনন্দিত হই ।  সেই সাথে প্রেমবোধের তিরোধানে কিছুটা বিমর্ষ বোধ করি ।  অবশ্য এ তিরোধান নতুন কিছু না ! 
 - সাদা ফুল ।  রজনীগন্ধা ছাড়া ।  অন্য রঙের ফুল হলেও অসুবিধা নাই ,  তবে কালো ফুল অবশ্যই না ! 
 - হাহাহা !  কেনো সোনা ?  সেই কালো বক্ষবন্ধনীর ছিন্নতাজনিত কারণে ? 
 - ইউ আর আ ডেভিল !  ইউ আর আ ফাকিং বিস্ট ! 
 - হু ইজন ' ট ?  
 - তুমি এখনও ফুলঅলার কাছেই যাওনি ! 
অভিমানে ঠোঁট উল্টোয় সে ।  
 - রাত কত হয়েছে দেখেছো ?  
চক্রবৃদ্ধিহারে অভিমানের খলচাতুরি প্রয়োগ করে সে ।  
 - এমন রাতে তো তোমার নিপলোন্নত গোলাপী ড্রেসিং গাউন পরে আমার জন্যে অপেক্ষা করার কথা ,  তাই না ? 
এবার সে অসহিষ্ণু হয় কিছুটা । 
 - ওকে ,  ছুদানির ফুয়া ,  আমার লিগা; লেট মি রিফ্রেশ ,  আমার জন্যে সাদা ফুল আনবে ,  রজনীগন্ধা ছাড়া অন্য যেকোন কিছু । 
 - ওক্কেই খানকি মাগী ,  স্যরি ,  লেট মি রিফ্রেশ ,  মাই ডার্লিং ,  আমি এখনই যাচ্ছি ফুলবিক্রেতার কাছে । 
 - সো নাইস অফ ইউ সোনা !  আমি এখনই বাড়ি ফিরে যাচ্ছি ।  তোমার অপেক্ষায় থাকবো ।  যদি দেরী হয় তোমার ,  একটু এপাড়া ওপাড়ায় ঘুরে বেড়াবো ।  এটা নিয়ে আবার জেলাস হয়ো না !  অবশ্য জানি ,  হবে না ।  যাবার আগে শুধু একটা গান শুনিয়ে যাও । 
পরিস্থিতিটা যথেষ্ট আবেগজড়িত হয়েছে মনে হওয়ায় আমি তাকে গেয়ে শুনাই , 
  " Where have all the flowers gone ? 
Long time passing
Where have all the flowers gone ? 
Long time ago
Where have all the flowers gone ? 
Girls have picked them every one
When will they ever learn ? 
When will they ever learn ? 
 Where have all the young girls gone ? 
Long time passing
Where have all the young girls gone ? 
Long time ago
Where have all the young girls gone ? 
Taken husbands every one
When will they ever learn ? 
When will they ever learn ? 
 Where have all the young men gone ? 
Long time passing
Where have all the young men gone ? 
Long time ago
Where have all the young men gone ? 
Gone for soldiers every one
When will they ever learn ? 
When will they ever learn ? 
 Where have all the soldiers gone ? 
Long time passing
Where have all the soldiers gone ? 
Long time ago
Where have all the soldiers gone ? 
Gone to graveyards every one
When will they ever learn ? 
When will they ever learn ? 
 Where have all the graveyards gone ? 
Long time passing
Where have all the graveyards gone ? 
Long time ago
Where have all the graveyards gone ? 
Covered with flowers every one
When will we ever learn ? 
When will we ever learn ?  "  
  আমি জানি না ,  আমার কন্ঠের দুর্বলতার কারণে ,  নাকি তার ক্লান্তিজনিত কারণে নাকি ফ্রয়েডীয় ব্যবসায়িক উপলক্ষ্যে ,  সে উধাও হয়ে গ্যালো ।  গানের বিষাদ বিস্বাদ লাগছে ভীষণ ।  মৃত সৈনিক ,  সমাধিক্ষেত্র ,  মেয়ে এবং তাদের স্বামীরা হারিয়ে যাচ্ছে .  .  . হারিয়ে যাচ্ছে এই শহরের ফুলবৃষ্টিতে ঢেকে গিয়ে ।  আমরাও আবৃত হই ফুলে ।  হারিয়ে যেতে থাকি .  .  . ফুলের বনে হারিয়ে যাওয়া কতই না সহজ ! 
 রাত এখনও শেষ হয় নি ।  এখনও ফুলপ্রভা ,  স্ট্রিটলাইট ,  নিয়নসাইন এবং অভিভাবকদের রক্তচক্ষুবাতি কামজ অথবা প্রেমজ অনুরণন বইয়ে চলেছে ।  তাই আমি ফুলস্নান শেষ করে সস্তায় একডালি রডোরেন্ড্রন কিনে ফেলি ।  বাসায় ফিরবার পথে একপাতা জন্মনিরোধক কিনতেও ভুল করি না ।  সে  খুশি হবে এবার নিশ্চিত ।  অন্তত একটা রাতের জন্যে .  .  .  
 রাত এখনও অনেক বাকি ।  সুগন্ধী সাদা ফুলে সজ্জিত হবার জন্যে অথবা ঢেড়স ভাজি তৈয়ার করার জন্যে অথবা সঙ্গমপূর্ব হালকা খুনসুটির জন্যে যথেষ্ট ।  আর এইসব জৈবিক কামনামদির কর্মপন্থা ব্যাহত হলে বিছানায় পরাক্রমে অথবা অবচেতন স্বপ্নে যেকোন কোথাও যাবার সুযোগ তো আমাদের আছেই ! 
 We just have to learn !  Don ' t we ? 
       

                    




বিজ্ঞাপনী পোস্ট



                        আমার বই  " প্রবেশাধিকার সংরক্ষিত "  পাওয়া যাচ্ছে ৯৭ নং স্টলে ।  পরিবেশক - আদর্শ ।  মূল্য - ১৩২ টাকা । 
                            
                    




বিষাদী অথবা বিজয়ী বর্ণশরীরের কাছে

  ( অ )  
 মাঝে মাঝে কিছু মুহূর্ত আসে ,  অশ্লীল এবং অনাকাঙ্খিত শব্দশকটের নৈরাজ্যময় যাতায়াতে জেরবার হতে হয় ।  তাদেরকে পরিচালিত করে জাত্যবিমুখ অভিজাতেরা ধার করা জাত্যভিমান নিয়ে ।  তখন আমার খুব ইচ্ছে করে প্রিয় বর্ণমালার বাঙ্ময় শরীর জড়িয়ে ধরে একটি সুন্দর বাক্যের জন্যে মিনতি করতে ।  ক্ষমা চাইতে ইচ্ছে করে অর্বাচীন চেতনাহন্তারক আবালবৃদ্ধবণিতার পক্ষ থেকে ।  বর্ণমালা বড্ড অভিমানী ।  তাকে খুঁজে পাই না আমি ।  বোকাবাক্সের চতুর নীলনকশায় সে হারিয়ে যাচ্ছে ,  হারিয়ে যাচ্ছে আমাকে নির্বাক এবং বকলম করে দিয়ে ।  
 মাঝেমাঝেই এমন কিছু মুহূর্ত আসে যখন আমার পণ্যাগ্রাসিত পুন্য বিপন্নতাবোধ হিরন্ময় নিস্তব্ধতায় আশ্রয় নিতে চায় বর্ণমালার ছায়াশরীরে ।  আশেপাশের অট্টালিকা এবং বস্তিতে বসতি গড়ে নিয়েছে বিজাতীয় শব্দসন্ত্রাসীরা ।  আমার ছোট্ট ঘরে এসবের অনুপ্রবেশ নিষিদ্ধ ।  জানালা বন্ধ করে দিয়েছি ।  দরজাটাও আটকানো ।  হল্লা করতে করতে হামলে পড়ে তারা ।  আমি তখন প্রিয় বর্ণমালার কাছ থেকে খিস্তিপিস্তলটা নিয়ে গুলিবর্ষণ করি তাদের ওপর ।  
 তারা অনেক চেষ্টার পরেও আমার কাছে ঘেঁষতে পারে নি ।  সজোরে কড়া নেড়ে দুদ্দার লাথি মেরে ক্লান্ত হয়ে চলে গেছে অবশেষে ।  আমি ক্লান্ত হই না এই প্রতিকূল যুদ্ধে ।  আমার রুদ্ধবোধ রুদ্ররূপ ধারণ করে সম্মুখসমরে ।  অদৃশ্য তরোয়াল দিয়ে অশ্রাব্য শব্দগুলোকে কচুকাটা করার সময়ে আমি চেয়ে থাকি বিলীয়মান বর্ণমালার ছায়াশরীরের দিকে ।  যুদ্ধ শেষে আমি চিৎকার করে ডাকি তাকে , 
 " প্রিয় বর্ণমালা ,  তুমি কি শুনতে পাচ্ছো আমার ডাক ?  চলে যেও না ,  যেও না আমাকে নিঃস্ব করে দিয়ে ।  ফিরে এসো আমার দিনলিপিতে ।  ফিরে এসো রাগ ,  ক্ষোভ ,  ভালোবাসা ,  ঘৃণা আর চেতনার পঞ্চব্যঞ্জনে ।  অবহেলা কর না আমাকে ,  কেউ ছিনিয়ে নিতে পারবে না তোমার দ্বারা প্রকাশিত আমার অনুভূতিপ্রকাশক অব্যয় ।  " 
 মাঝরাতে শব্দদূষণ থিতিয়ে এলে কেউ কড়া নাড়ে আমার দরজায় মৃদুভাবে ।  
 - কে ? 
 - অম্বল । 
আজকে অতিরিক্ত তেল - চর্বিযুক্ত মধ্যাহ্নভোজনের কারণে খানিকটা অম্বল হয়েছে বটে ,  তারই ফলশ্রূতিতে কী সব বাজে শুনছি ! 
 - আরে কে রে এত রাতে ফাজলামি করতে এসেছে ? 
 - অক্রম ! 
অদ্ভুত লোক তো দেখি !  দুপুরের পাচকরস জনিত বিভ্রাটের বিষয় থেকে রাত্তিরের বিশৃঙ্খল বেয়াদব শব্দদের সাথে যুদ্ধ সবই জানে দেখছি !  কে সে ! 
 - অভিপ্লুত অভিব্যক্তি
যাক ,  একটু একটু করে মুখ খুলছে ।  দেখাই যাক না আরেকটু ।  বেশি ত্যাড়ামো করলে মানে মানে কেটে পড়তে বলব । 
 - অবলম্বন ! 
হু ,  বলতে থাকুক ।  ঝাঁপি খুলে বসুল ।  দেখি কী কী আছে তার থলেতে ! 
 - অবলম্বন
 - অবলম্বন
 - অবলম্বন
সে পুনরাবৃত্তি করতে থাকে ।  এবার ব্যাপারটা আমি গুরুত্বের সাথে বিবেচনা করি ।  আমি যাকে খুঁজছিলাম সেই কী ?  তার রহস্যপ্রিয়তা আমার কৌতুহলকে পরাজিত করে ।  আমি দরজা খুলে দেই । 
 - কে ? 
 -  ' অ ' 
সে এসেছে !  এসেছে আমার প্রিয় বর্ণমালার প্রথমজন ।  অগূঢ় অনুভূতির অনিঃশেষ অদ্বয়বাদ অধমের অঙ্গনে অঙ্কিত করে ।  
 আমার অবলম্বন !  ক্ষীনদেহী ,  আঘাতে জর্জরিত ,  কিন্তু অমর ।  আমি জানতাম সে না এসে পারবে না ! 
  ( ম ) 
 মচ্ছব বসেছে বৈঠকখানায় ,  বানিজ্যবিতানে ।  বিদ্যালয়গুলোতেও মদদ যোগানো হচ্ছে ।  শব্দবিনাশীদের দল নতুন ব্যাকরণ পুস্তক এবং কথ্যভাষা প্রণয়ন করে মোক্ষধামে গিয়ে বিজয়োৎসব করছে ।  তাদের মৌতাতে আকৃষ্ট হয়ে চলে এসেছে মুদ্দাফরাশের দল ।  মরণতৃষ্ণ মৃগিরোগীরা শব্দমৈথুনে চরম পূলক পাচ্ছে ।  তাদের জিহবায় বাসা গড়েছে যৌনচেতনা ।  নবপ্রণীত অপশব্দমালার মাংসল উরুসন্ধির গহবরে জিহবা প্রবিষ্ট করে নির্গত করছে বায়বীয় শব্দবীর্য ।  তাদের শব্দবীর্য অপশব্দের জরায়ূতে না ঢুকে ভেসে বেড়ায় বিভিন্ন নামে ।  
 ধামাকা
চাম্মাক চাল্লে 
চুতিয়া
 - আপকো নাম ? 
 - উই আর থ্রি ইডিয়টশ ড্যুড !  
 তিন গর্দভের অসংখ্য দল মানচিত্র এবং বর্ণমালার দিকে পশ্চাদ্দেশ প্রদর্শন করে ।  তাদের একাংশ কেতাদুরস্ত উচ্চারণে আমাদের  " ডিয়ার লিশেনার্শ "  সম্বধোন করে সম্বর্ধনা পায় ।  
 মুষ্টিমেয় মৃতবৎসা নারী সখেদে তাকিয়ে দেখে এসব ।  মলিন মিনারের পাদদেশে প্রেমরত যুগলদের ফেলে দেয়া ঝালমুড়ির ঠোঙা এবং বাদামের খোসা কুড়িয়ে নিয়ে তারা খুঁজে ফেরে প্রিয় শব্দমালা ।  
 হঠাৎ তাদের উপলদ্ধি হয় ,  কেউ একজন আছে পাশে ।  কেউ একজন মৃত্যুশয্যা থেকে উঠে এসেছে ।  তার মরণ নেই ,  রণে অনীহা নেই ।  সে মৃত্যুঞ্জয়ী ।  মেঘডম্বরের আবির্ভাবে সবার যাবার তাড়া দেখা দিলে সে মৃদুলয়ে মৃদঙ্গ বাজিয়ে শোনায় মৃতবৎসাকে ।  আদর করে পান করিয়ে দেয় মৃদ্ভান্ডে সঞ্চিত অক্ষরনির্যাস ।  
 কেউ কারও পরিচয় জানতে চায় না ।  দরকারও নেই ।  চারিদিক ম - ম করে ওঠে মিষ্টি এক সুবাসে ।  মরমিয়া মিঠেসুরে জেগে ওঠে মৃতস্মৃতি । 
 আমি আমার  ' অবলম্বন '  সাথে করে মৃত্যুঞ্জয়ীর সাথে হাত মিলাই ।  মৃতবৎসা সেই নারীদের আলিঙ্গন করি ।  
 মহাশ্নশানেই একদিন রচিত হবে মাহেন্দ্রক্ষণ  ! 
  ( র ) 
 রক্তমাখা শার্টটা এখনও কারা যেন টাঙিয়ে রেখেছে বারান্দায় ।    একুশ বছর বয়সের পোশাকবিলাসীনি এক যুবতী বিরক্ত ভঙ্গিতে তাকায় সেদিকে ।  
 - বুয়া !  তোমাকে না কতবার বলসি ঐ শার্টটা সরাবা ওখান থেকে ?  কথা কানে যায় না ?  
 - রক্ত ভয় লাগে আফা ! 
 - আমারও ভয় লাগে ।  আচ্ছা কার শার্ট এটা বলত ?  এখানে কীভাবে এলো ? 
 - এইগুলা ভূতের কান্ড আফা ।  খুউব সাবধান ! 
 সাবধানে সে থাকে বৈকি !  উৎকট ধারাবাহিকের পরম্পরাগত পোশাকবিধান ,  ভাষাবিধান ,  চাতুর্য্যের সাথে ভজঘট বানিয়ে সুন্দরের উৎসবে নিজেকে ক্রমেই উচ্চস্থানে নিয়ে যাচ্ছে ।  অন্তর্জালে তার অন্তরনিঃসৃত মিশ্রভাষার ঠাটবাট পছন্দ করার জন্যে সারিবদ্ধ সমগোত্রীয়রা আছেই ,  নতুন মাসাক্কালি ,  কাঁচুলি অথবা ল্যাহেঙ্গা পরিহিত পোষাকে তাকে দেখার জন্যে উন্মুখ থাকে সদ্য গুপ্তকেশ গজানো বালকের দল ।  তবে একবার তার মসৃণ চুলের প্রশংসা করে চুলকানি ওঠা এক বালক নতুন ভাষারীতিতে  " নাইস বাল সুইটহার্ট "  বলাতে এক অপ্রীতিকর অবস্থায় পড়তে হয়েছিলো তাকে ।  অবশ্য নতুন ভাষারীতি সকলে ধীরে ধীরে আত্মস্থ করে ফেলছে বলে একুশে পা রাখা তরুণীটি তেমন বিচলিত হয় না ।   
 এখন সে মশগুল স্টেডিয়ামে খেলা দেখতে যাবার জন্যে যথাযথ পোশাক এবং রসদ প্রস্তুত করতে ।  ভিনদেশী সুদর্শন সবল শারিরীক কাঠামোর এক যুবকের কাছে সে অর্ঘ্য নিবেদন করবে ।  যাবার আগে মুগ্ধচোখে আয়নায় নিজের একুশ বছরের অর্জিত যৌনসম্পদ এবং পোশাক ঠিকঠাক করে বেরুবার সময় আবারও সেই হতশ্রী রক্তভেজা শার্টটার দিকে চোখ পড়ে তার ।  
 - উফ !  ডিসগাস্টিং ! 
সে বিরক্তি প্রকাশ করে । 
 - কী হয়েছে মা ?  
বাবা ঠিকই জানবে এই ভৌতিক শার্টের ইতিহাস ।  সে সোৎসাহে তাকে সুধোয় , 
 - আচ্ছা বাবা ,  এই শার্টটার বয়স কত হবে বলত ?  এটা কী তোমার শার্ট ? 
 - নাহ ,  আমার শার্ট না ।  তবে এটার বয়স ষাট হবে যদ্দুর ধারণা আমার । 
 - ষহাট বছর ?  হাউ ইউ ক্যান বি সো শিওর ?  আর এটা এলোই বা কীভাবে এখানে ?  
 - জানিনা রে মা .  .  . 
মাথা চুলকিয়ে প্রবীণ অভিভাবক বলেন
 - বয়সের সাথে সাথে সাথে কত স্মৃতিতে ধূলো জমে যায় !  তবে মনে পড়লে তোকে বলব ।  
 - ওক্কে ড্যাডি ।  বাই ! 
 একুশ বছরের তরুণী ষাট বছর আগের শার্টের কথা ভেবে তার গণ্ডিবদ্ধ মস্তিষ্কে চাপ ফেলতে আগ্রহ অনুভব করে না ।  
 রক্তমাখা শার্টটি তাদের দিকে চেয়ে থাকে  রসিকতার দৃষ্টিতে ।  রক্ত থেকে রোশনাই বিকিরিত হলে তারা অস্বস্তি বোধ করে ।   
 রক্তের রোশনাই !  
রক্তের রোষ আছে । 
 রক্ত ।  পবিত্র ।   
  ( এ ) 
 একাকী ।  সে একাকীত্ব ভালোবাসে ।  তার বর্ণমানচিত্রে সমগোত্রীয় কারো অযাচিত অনুপ্রবেশ পছন্দ করে না ।  এটাকে অবশ্য বৃদ্ধ বয়সের আত্মম্ভরীতা ভাবলে ভুল হবে ।  তার অহংকার করার হাজারো কারণ আছে ।  বছরের পর বছর সে টিকে আছে মানুষের হৃদয়ে ,  গানে ,  সুরে ,  কবিতায় ,  গালাগালি ,  দরাদরি সবকিছুতেই ।  তবে তার ঔদার্য নিয়েও সংশয় নেই ।  সস্নেহে বুকে স্থান দিয়েছে পৃথিবীর নানাপ্রান্তের বুলি অথবা গালি ।  কিন্তু আজকাল কিছুটা সতর্ক না হলেই চলছে না ।  সন্ত্রাসী শব্দশকটের দল তাকে মথিত করে চলে যাচ্ছে ,  তবুও সে বেঁচে আছে অফুরান প্রাণশক্তি নিয়ে ।  তাকে জীবিত রাখতে এখনও যুঝে যাচ্ছে মৃতবৎসা নারী ,  মর্মপীড়ায় ভোগা যুবক ,  স্মৃতিপরায়ণ চেতনাধারী প্রবীণ এবং দেশজুড়ে সগৌরবে দাঁড়িয়ে থাকা অসংখ্য স্মৃতির মিনার ।  এইক্ষণে সে তাদের সাথে গল্প করছে ।  
 - তোমাকে হারিয়ে যেতে দেবো না ।  আমি রাতের পর রাত তোমাকে খুঁজে ফিরেছি শব্দসমাধিতে ।  প্রতিহত করেছি অশ্লীল ,  অবুঝ ,  যুদ্ধংদেহী ,  আগ্রাসী শব্দশকটদের ।  আমি যে শপথাবদ্ধ !  তুমি যে আমার অমর অবলম্বন !  
দৃপ্ত কন্ঠ যুবকের । 
যুবকের স্থান হয় তার বিশাল বুকে ।  
 - আমি আর একটি সন্তানকেও মৃত দেখতে চাই না ! 
মৃতবৎসা রমণীর কান্নাজড়িত কন্ঠ উবে যায় তার আশ্বাসের হাসি দেখে ।  
 - দেখি কোন চুতমারানি আসে অনুপ্রবেশ করতে ! 
মৃত্যুঞ্জয়ীর খিস্তি শুনে রাগ করতে গিয়েও হেসে ফেলে সে ।  সবাই উৎফুল্ল সময় কাটায় মিনারের পাদদেশে ।  
রক্তমাখা শার্টটির সাথে পুরোনো বন্ধুত্বের সুবাদে সে হাসি বিনিময় করে । 
 " সাবধান !  পল্টিবাজ মুখোসধারী অপশব্দ রচয়িতারা এগিয়ে আসছে এখানে ফুল নিয়ে !  সবাই তৈরী থাকো প্রতিরোধের জন্যে ।  " 
মৃত্যুঞ্জয়ী সতর্ক উচ্চারণ করে ।  
 সবাই মিশে যায় একীভবনের মাধ্যমে ।  
 তারা এখন একাঙ্গ ।  
একজোট ।  
  ( কু ) 
 কুজঝটিকার আবরণে শব্দকুঞ্জকানন অস্পষ্ট হতে থাকে কুচক্রী কুলপুরোহিতদের কাছে ।  তারা আজ তাদের অশ্রাব্য শব্দশকটের ভেঁপু না বাজিয়ে খালি পায়ে এসেছে এখানে ।  
 এখানে প্রতিপক্ষ একীভূত কুলপ্রদীপ জ্বালিয়ে ।  অপশব্দকারীরা অবশ্য এতে অভ্যস্ত ।  বছরের এই  বিশেষ দিনটায় একটু ঝঞ্ঝা পোহাতেই হয় !  ভীড় ঠেলেঠুলে কোনমতে একটা পুষ্পস্তবক অর্পণ করলেই দায়িত্ব শেষ ।  কুয়াশা ভেদ করে কষ্টেসৃষ্টে তারা সেই পথেই এগিয়ে যাচ্ছিলো ।  
 - কুলাঙ্গারের দল !  তোদের কুষ্পস্তবকের কোন প্রয়োজন নেই আমাদের ! 
কারা যেন বলে ওঠে কর্কশ কন্ঠে ।  এরকম আক্রমণের শিকার তাদেরকে আগে হতে হয় নি ।  তবুও তারা নিয়মরক্ষার্থে খালি পায়ে এগিয়ে চলে ।  অনভ্যস্ত্যতার দরুণ তাদের পা কেটে ছিলে যায় ।  তবুও তারা এগিয়ে চলে ।  একটা দিনই তো !  তারপর আবার বিন্দাস ধামাকা ! 
ওয়ে ওয়ে ! 
ওয়ে ওয়ো আ ! 
লাভিউ বেইবি ।  তুহি মেরা জান ! 
  " আজকের মহান দিবসে শ্রদ্ধা নিবেদন করেন অমুক ইউনিয়নের তমুক তামুক খেতে খেতে ,  অমুক ওয়ার্ডের তমুক কমিশনার ফরোয়ার্ড করে দেন জাতীর ক্রুহত্বর স্বার্থে ,  এদিকে জানা যায় যে বৃহৎ নেতারা তেনা প্যাচাতে ব্যস্ত ছিলেন "  
 এসব সুসংবাদের পরেও কারা যেন কারাবন্দী অবস্থায় কুশ্রাব্য শব্দ প্রয়োগ করে , 
 " কুত্তার বাচ্চা !  কুচক্রীদের কোলাহলের কামুক অংশে কুলফি লাগিয়ে দিয়ে কালিক আকাঙ্খা  ঘুচাবো তোদের  !  " 
 সমগ্র জাতি এতে বিব্রত বোধ করলেও এড়িয়ে যায় ।  
 কুলত্যাগকারীদের কুলজি তো এমনই ,  কেউ কেউ অন্তত জানে ! 
  ( শ ) 
 শহীদেরা জেগে ওঠে সমাধিক্ষেত্রের শয়নকক্ষ থেকে শতপদে ।  তাদের কঙ্কালশরীর শোভাবর্ধন করে রক্তভেজা শার্ট ।  ষাট বছরের পুরোনো পোশাক ।  শহীদ মিনারে জড় হওয়া মৃতবৎসা নারী ,  ক্রুদ্ধ যুবক আর মৃত্যুঞ্জয়ী বর্ণমালাদের সাথে একাত্মতা জানায় ।  দলিত ফুলেদের ফেলে দেয় আস্তাকুড়ে ।  তারপরেও আস্ত একটা বর্ণমালা জীবিত থাকে ।  খিস্তিপিস্তলের আক্রমনাত্মক অবস্থানে পিছু হটে মৌসুমবাদীরা ।  তারা স্বস্তি খুঁজে পায়  " কালাভারি ডি ' র নিরাপদ অবস্থানে ।  এরকম সাময়িক পরিত্রানের প্রতিবাদ করায় তারা আশ্বস্ত করে শবানুগমনের শশঘ্ন দেখিয়ে ।  আমরাও তুষ্ট হয়ে উড়ে যাই রক্তভেজা শার্ট পরিহিত হয়ে উচ্চাম্বরে ,  উষ্ণ উচ্চারণে । 
 শহীদদের সাথে উড়ে পাখির চোখে দৃষ্টি প্রক্ষেপণ করে শিকারের জন্যে বাছাই করি অজস্র অনুপ্রবেশিত শব্দ ! 
 আমার আর একা লাগে না ।  আমার আছে শব্দ ।  
 শব্দ ! 
 পরিশিষ্ট
 নিশুতি রাতে ,  শব্দত্রাসের সময়ে আমি এখন আরো বেশি প্রস্তুত সমরের জন্যে ।  আমার আছে বিন্যাস এবং সমাহারের সমস্ত বিকল্প ।  যা দিয়ে আমি প্রকৃতভাবে ভালোবাসতে পারি ,  ঘৃনা করতে পারি ,  খিস্তিবাজ হতে পারি ।  আমার একান্ত আপন পঞ্চাশজন - 
 অ আ ই ঈ উ ঊ ঋ এ ঐ ও ঔ ক খ গ ঘ ঙ চ ছ জ ঝ ঞ ট ঠ ড ঢ ণ ত থ দ ধ ন প ফ ব ভ ম য র ল শ ষ স হ য় ড় ঢ় ৎ ং ঃ ঁ 
 পঞ্চাশজনকে সাথে নিয়ে ষাট বছরের পুরোনো রক্তভেজা শার্ট পরে নিজেকে একুশ বছরের টগবগে তরুণ মনে হয় .  .  .   
 

                    




ম্যাসকারেডে


 তুমি মাঝরাতে গিয়েছিলে সার্কাসেআমি লেপমুড়ি ঘুমিয়েছি অক্লেশেতুমি দেখেছিলে ক্রান্তীয় দড়াবাজি  , আমি স্বপনেতে বেদিশা ,  ক্লাউন খুঁজি । গালে রুজ মেখে ঠোঁটেতে স্ট্যাপল্ড পিন , তুমি বোবা সুন্দরী ,  আমি যে অর্বাচিনঠোঁট বেয়ে ব্লাড ,  ওটাই তো লিপস্টিকতুমি জেনে গেছো চুমুর শিল্প ঠিক । তুমি জেনে নিও আমিও ম্যাসকারেডেমুখোশাবৃত হাঁটবো সেক্স প্যারেডেআমার এই ঘুম ,  তোমার দেয়া ছলশাপকেটে যায় মোহ ,  প্রেম; জেগে ওঠে পাপ । ওরা কেউ কথা শুনবে না ,  সিল্করাণীসিল্ক কেটে চামড়া ফুঁড়ে ফিসফিসানিফিসফাস শেষে ঘোষণা ,  ভয়াল ভোকাল ' তিরোধিত হও ,  যাদের ছুঁয়েছে কাল " কালের ছোঁয়ায় জবুথবু এই চামড়ায় আমরা বসে থাকি অপ্রেমের কামরায় ।  

                    




মাংসপুরাণ


  ( ১ ) আমার ছেলে অভ্র ইদানিং প্রায়ই বায়না ধরে মাংস খাবে বলে ।  মুরগীর মাংস হলে একটা কথা ছিলো ,  কিন্তু তার বায়না রেডমিটের ।  গরু বা খাসীর মাংস চাই তার ।  এখানে আমার প্রবল আপত্তি আছে ।  আমাদের পরিবারে কেউ খুব বেশিদিন বাঁচে না ।  আমার বাপ - দাদা - চাচারা সবাই মোটামুটি ৪৫থেকে ৫৫ ' র মধ্যে ইহলোক ত্যাগ করেছেন হৃদরোগে আক্রান্ত হয়ে ।  এর পেছনে তাদের বাজে খাদ্যাভ্যাস ছিলো প্রধানতম কারণ ।  তারা সবাই ধরে সাঁপটে রেডমিট খেতেন ।  আমি এই মধ্যতিরিশে এসে ব্যাপারটার উপলদ্ধিগত দিকটা অনুভব করি ।  নাহ !  ইতিমধ্যেই আমার কোলেস্টরেল বিপদজনক মাত্রায় পৌঁছে গেছে ।  লিপিড প্রোফাইল খুব একটু ভালো কোনো বার্তা দেয় নি ।  তাই বাধ্য হয়ে এই সিদ্ধান্ত নিতেই হলো !  শুধু আমি যে বাদ দিয়েছি তা না ।  পরিবারের সবার ওপরেই নিষেধাজ্ঞা আরোপ করেছি ।  সবাই বলতে আমার স্ত্রী হরিণা ,  আর আমাদের ছয় বছরের ছেলে অভ্র ।  অভ্রই বেশি ঝামেলা করছে ।  যদিও আমি তার সব আবদারই পূরণ করার চেষ্টা করি ,  কিন্তু এক্ষেত্রে আমি অনড় ।  একদম ছোটবেলা থেকে এই সুঅভ্যাসটি গড়ে তুললে বয়সকালে ছাড়তে এত কষ্ট করতে হবে না আমার মতো ।  তারপরেও ,  আদরের একমাত্র ছেলে বলে কথা ।  হয়তো বা খুব শীঘ্রই তার অনুরোধে আমাকে সাড়া দিতেই হবে ।  আমিও খাবো অল্প ।    ( ২ )  হরিণা ইদানিং খুব ব্যস্ত থাকে ।  আমার সাথে খুব একটু দেখা হয় না তার ।  হরিণা বরাবরই একটু বহির্মুখী ,  অস্থির ,  চঞ্চল ।  বিয়ের পর বছর চারেক সে কোন চাকরি করে নি ।  তাই বলে ঘরেও বসে থাকে নি ।  বন্ধু - বান্ধব ,  ভ্রমণ ,  আড্ডা , রি ইউনিয়ন ,  প্রভৃতি নিয়ে সে মেতে থাকতো ।  আমার অবশ্য তেমন কোন আপত্তি ছিলো না এতে ।  ওকে সেই কলেজজীবন থেকে জানি ।  হয়তো বা ওর এই চঞ্চল ,  অস্থির সত্ত্বাটাই আমাকে তার ওপর আকৃষ্ট করেছে ।  আমি নিজেও তো কম লাফাঙ্গা ছিলাম না !  হুল্লোড়ের কোন একটা উপলক্ষ্য পেলেই হলো ,  আমাকে আর পায় কে !  কতবার আধাঘন্টার নোটিশে বন্ধুবান্ধব নিয়ে ঘুরতে গেছি পাহাড় - সমুদ্রে !  এর মধ্যে অনেকবারই হরিণা আমার সঙ্গী ছিলো ।  আর এভাবেই আমাদের ভালোবাসার শুরু ।  বিয়ে করার পরে আমি প্রচণ্ড ব্যস্ত হয়ে পড়ি ।  আমার ভেতরের বোহেমিয়ান সত্ত্বাটা অনেকটাই চাপা পড়ে গেলো ।  আমার তাতে খুব একটা আক্ষেপ ছিলো না ।  জীবনের প্রয়োজনে নিজেকে বদলে নিতে হয় ,  এই সত্যের মুখোমুখি হবার জন্যে আমি প্রস্তুত ছিলাম ।  আর জানতাম হরিণাও পাল্টে যাবে ।  আমার অনুমানটাকে সত্যি প্রমাণ করে সে বিয়ের চার বছরের মাথায় একটি চাকুরিতে ঢুকে গেলো ।   ( ৩ )  - বাবা ,  মাংস খাবো ।  - হ্যাঁ বাবা ,  নিশ্চয়ই খাবে ।  এত অধৈর্য্য হয়ো না ।   - কবে খাবো !  তুমি সেই কবে থেকে বলছো খাওয়াবে !   - বলেছি যখন ,  খাওয়াবো তো নিশ্চয়ই বাবা ।  আমি যখন দেরী করছি ,  তার পেছনে নিশ্চয়ই কোনো কারণ আছে ,  তাই না ?  আমি তো তোমার ভালোর জন্যেই করছি ।  প্লিজ বাবা ,  বোঝার চেষ্টা করো !  এই হরিণা ,  ওকে একটু বোঝাও না ! আমার কথা শুনে হরিণা কিছুটা বিরক্তি ভরে ঠোঁট ওল্টালো ।  - ওকে কী বোঝাবো !  তোমার ব্যাপার স্যাপার আমিই কি ছাই কিছু বুঝতে পারছি ?  আমার কথা না হয় বাদই দিলাম ।  ছেলেটা সেই কবে থেকে মাংস খাবে বলছে ,  ওর এইটুকু আব্দার পূরণ করলে কী হয় !   - আহা .  .  .  তোমাকে কতবার বোঝাবো ,  আমাদের বংশে কারো শরীরে মাংস সয় না ।  সবাই তাড়াতাড়ি মারা যায় ।  তুমি হয়তো বলবে ,  একটু খেলে কি হয় !  কিছুই হয় না ।  কিন্তু একটু একটু করেই অনেক কিছু হয় ।  আমার ছেলে গত প্রায় কয়েকমাস ধরে মাংস খায় না ।  কিন্তু তার লোভটা কমে নি এখনও ।  সে সুযোগ পেলেই পেট পুরে মাংস খাবে ।  আমি চাই ওর মাংস খাওয়ার লোভটা সম্পূর্ণভাবে তিরোহিত হোক ।  তারপর না হয় .  .  .  - হয়েছে বাবা ,  মানলাম !  খুব তুমি জিতসো ।  মেনে নিলাম তোমার কথা । আমাদের পারস্পরিক সম্মতি দেখে ছেলে করুণ চোখে তাকালো আমাদের দিকে ।  আমি মনে মনে বললাম ওকে ,  খুব শিঘ্রই মাংস খাবে তুমি বাবা ।  খুব স্বাদের মাংস খাবে ।  একটু খালি ধৈর্য্য ধরো ।  ( ৪ ) ছুটির দিন ।  রঙিন ।  অবসর ।  সে অপর  (  ?  ) নাহ সে কেন অপর হতে যাবে ?  সে কি জানে না আমি অপার হয়ে বসে আছি ?  এই এতদিন পর একটা ছুটিতে আমরা তিনজন একসাথে ।  তারপরেও তাকে বেরুতে হলো বিশেষ কাজে ?  কি এমন কাজ তার ? তার চোখ ।  অপলক ।  দেখে যায় ।  কাকে হায় !  সে অন্য একজনের দিকে তাকিয়ে ছিলো ।  সন্দেহ ।  শবদেহ  ( ভালোবাসার ?  )  ।  অনুভূতি অসার ।   ভাবনারা এলোমেলো ।  মাথার ভেতরের নিউরনের কোষে কোষে জটিল গিঁঠ ।  সবকিছুই কি একসময় এমন জটিল হয়ে যায় ?  এটাই কি পৃথিবীর নিয়ম ?  ভাবনায় ছেদ পড়লো মাংসের গন্ধে ।  কাবাবের ঝাঁঝালো গন্ধ ।  আমার ছেলে অসহায় দৃষ্টিতে তাকিয়ে আছে আমার দিকে ।  আমার নিজেরই লোভ লাগছে ,  ওকে কী বলবো ?  ওর দিকে তাকিয়ে একটা মৃদু হাসি দিয়ে পিঠ চাপড়ে দেই ।  যার অর্থ ,  মাংস আসছে খুব শিগগীর ।    ( ৫ )  " এ আমার এক অদ্ভুত খেয়াল বলতে পারেন আপনারা ।  আমি ঠিক করেছি বাজার থেকে মাংস কিনে না এনে একটা আস্ত পশুই কিনে আনবো ।  তারপর নিজেই সেটা জবাই করে কাটাছেরা করে ফ্রিজে রেখে দেবো ।  আর কিছু অংশ রান্না করবো ।  কেন এরকম করবো ?  অফিস থেকে ছুটি নিয়েছি দুই সপ্তাহের জন্যে ।  বড্ড ক্লান্ত বোধ করছিলাম কিছুদিন যাবৎ ।  আর আমার কাছে বিশ্রাম মানেই হলো ঘোরাঘুরি করা ।  হরিণাকে বললাম ,  চলো সাজেকে যাই ।  বাংলাদেশের মধ্যে স্বর্গ ।  সেই কবে গিয়েছি !  ও জবাবে বললো যে ওর অফিস থেকে নাকি সপ্তাহ খানেকের একটা ট্যুরে যেতে হচ্ছে বগুরায় ।  আর জায়গা পেলো না ,  বগুরা !  কি আছে বগুরায় ?  মেজাজ খারাপ হয়ে গেলো আমার ।  ওর ইচ্ছায় বা কাজে কোনদিন বাধা দেই নি ।  এবারও দিলাম না ।  কিন্তু মনে মনে ফুলতে লাগলাম ।  তাই দেখে সে নানারকম ন্যাকাবোকা কথা বলে আমাকে বশ মানানোর চেষ্টা করলো ।  তার পাল্টা হিসেবে আমি খুবই কনফিউজিং আচরণ করলাম ।  ও ঠিক বুঝতে পারলো না আমি ঠিক কোন টোনে আছি !  দ্বিধাগ্রস্ত এবং শঙ্কিত মন নিয়ে সে চলে গেলো শপিং করতে ।  এরপর আমি শুয়ে শুয়ে অনেকক্ষণ ভাবলাম এই ছুটিতে বাসায় বসে কী করবো ।  সম্পূর্ণ নতুন কিছু করবো বলে ঠিক করলাম ।  আর তখনই মাথায় এলো মাংস কাটার আইডিয়া ।  মেজাজ মর্জি যথেষ্ট খারাপ ।  এই ঝালটা না হয় অবোধ পশুদের ওপরেই ঝারবো ।  খুব একটু খারাপ হবে না ব্যাপারটা ।  আর ছেলের আব্দারও পূরণ করা হবে ।  অনেক চিন্তার পর এটাকেই আমার সর্বোৎকৃষ্ট সমাধান মনে হয় "  ( ৬ )  - আমি যাচ্ছি হান ।  - চলো তোমাকে এগিয়ে দেই ।  - বেশ তো ,  চলো !  - তোমার মনে হয় মন খারাপ ,  তাই না ?   - হ্যাঁ ,  তোমাকে ছেড়ে এভাবে চলে যাওয়াটা .  .  .  বড্ড অপরাধবোধে ভুগছি ।   - আরে বাদ দাও ।  সময় কাটানোর জন্যে একটা ভালো বন্দোবস্ত করে ফেলেছি আমি ।   - কী সেটা ?  - বাদ দাও ,  তোমার শুনতে খুব একটু ভালো লাগবে না ।   - আরে ,  বলো না !  - বাদ দাও না !  আগস্টের উত্তপ্ত আবহাওয়ায় হাঁটতে হাঁটতে আমরা দরদর করে ঘামছি ।  সামনে বাঁক ঘুরলেই বাসস্টেশন ।  হরিণা কি একটু তাড়াহুড়ো করছে ?   - আচ্ছা তুমি চলে যাও বরং ,  হ্যাঁ ?  বাসস্ট্যান্ডের গরমে তোমার মাথা বিগড়ে যেতে পারে ।  হিহি ।  যেন খুব একটা উচ্চাঙ্গের রসিকতা করেছে এমন ভাব করে সে নার্ভাস ভঙ্গিতে হাসলো ।  - আচ্ছা হান ।  যাই ।  - বাই বাই বেইবি ।  - নেভার সে গুডবাই হান !  ইউ জাস্ট ক্যান্ট সে ইট ।  নেভার সে গুডবাই ।  জন বন জভির গান ।  আমার খুব পছন্দের ।   ( ৭ ) জবাই করা এবং মাংস কাটার ব্যাপারটা যথেষ্ট ইন্টারেস্টিং ।  আমি ভাবি নি ব্যাপারটায় এতটা মজা পাবো ।  আসলে মনটা বিক্ষিপ্ত হয়ে আছে তো ,  তাই এমন রক্তাক্ত ব্যাপার আমাকে আনন্দ যোগাচ্ছে ।  হরিণা .  .  .  কোথায় তুমি এখন ?  অভ্র গেছে স্কুলে ।  ওকে আজকে বলেছি দুপুরে মাংস খাওয়াবো ।  খুব খুশি হয়েছে বেচারা শুনে ।  তবে এ মাংস কি ওর ভালো লাগবে ?  লাগবে নিশ্চয়ই !  এতদিন পর আমরা মাংস খেতে যাচ্ছি ,  পেট ভরে খাবো ।  বেশ নরম মাংস ।  পেটের মধ্যে ছুরি ঢোকাতেই উত্তপ্ত লোহা দিয়ে মোম কাটার মত করে আয়েশে ঢুকে গেলো ।  পায়ের অংশটা ফ্রিজে রেখে দিলাম ।  ও দিয়ে কাল সকালে নেহারি বানিয়ে পরোটা দিয়ে খাবো ।  মগজটাও পরোটার সাথে স্ন্যাকস হিসেবে দারুণ হবে ।  আপাতত আমি রান্না করবো পশ্চাদ্দেশের মাংস ।  এখানকার মাংসটা সবচেয়ে নরম ।  কতদিন পর মাংস খেতে যাচ্ছি ,  জিভে জল এসে যাচ্ছে আমার !  ( ৮ )  - হ্যালো ।  হ্যালো হরিণা ।  হ্যালো ,  কথা বলছো না কেনো ?  বাসের সময় হয়ে এলো ,  তুমি কখন আসবে ?  ফোনটা ধরে আমি খুব মোলায়েম স্বরে বললাম ,   - হরিণা তো আসতে পারবে না ,  আপনারও আর গিয়ে কাজ নেই ।  আপনি বরং চলে আসুন আমাদের বাসায় ।  দুপুরে লাঞ্চের দাওয়াত রইলো ।  ওপাশ থেকে অভদ্রের মতো কিছু না বলেই ফোন রেখে দিলো বেয়াদব লোকটা ।  যাকগে ,  কী আর করা !  মাংসের সুবাস ছুটেছে ।  আমি আর অভ্র মিলেই খেয়ে নেই ।   - বাবা এটা কিসের মাংস ?  খেতে কিন্তু খুব টেস্ট !   ( ৯ )   ' আপনা মা ' সে হরিণা বৈরি '  প্রবাদটি চর্যাপদকর্তা ভুসুকু ব্যবহার করেন; তাঁর আবির্ভাবকাল এগারো শতক ।  চৌদ্দ শতকে বড়ু চন্ডীদাস শ্রীকৃষ্ণকীর্তনে এবং ষোল শতকে মুকুন্দরাম চন্ডীমঙ্গলে একই প্রবাদ ব্যবহার করেন ।  আধুনিক যুগে বাংলা সাহিত্যের প্রভূত উন্নতি ও প্রসার ঘটলে প্রবাদের ব্যবহার আরও বিস্তৃত হয় ।  প্রবাদের শ্রেণিকরণ একটি জটিল বিষয় ।   ( উইকিপিডিয়া )   ( ১০ ) লিখেই ফেললাম বিজ্ঞাপনটা ।  বড় লোভ হয় আবারো মাংস খেতে ।  সুন্দরীতমা আমার ,  তুমি অবিশ্বস্ত থেকে আমার মধ্যে ঘৃণার বারুদ জ্বালিয়ে তোমাকে খাবার টেবিলে পরিবেশনযোগ্য করে ফেলো !  পাত্রী চাই মাল্টিন্যাশনাল কোম্পানিতে চাকুরিরত মাসে ছয় অংকের বেতনপ্রাপ্ত ৩৪ বছর বয়সের বিপত্নীক পুরুষের জন্যে সুন্দরী ,  পৃথুলা ,  অবিশ্বস্ত পাত্রী চাই ।  ভালো হয়েছে না লেখাটা ?  

                    




জোনাকচারী


 যেতে যেতে সন্ধ্যা হয়ে যাবে সঙ্গী হবে হাজার জোনাক ফুল ভবঘুরেমন রাস্তাটা হারাবেইচ্ছেডানায় সাঁপটে লেখা ভুল । যেতে যেতে সন্ধ্যা হয়ে যাবে বিদায় নেবে অস্পর্শী রোদ্দুর সুপ্ত আদর রাত্তির ,  খোয়াবে পথিক ভাবে পথটা সমুদ্দুর !  সান্ধ্যআলোর কতো আয়োজনমন উদ্যানে স্মৃতির চাষবাষ কষ্ট পেলে হাতড়ে খুঁজি মনমনপাখিটার নিরুদ্দেশ আবাস ।  এইতো দেখো সন্ধ্যা নেমে এলো বিদায়বেলায় কেউ নেই ,  চুপচাপ আঁধারদেশের গল্প আমায় বলো হারিয়ে খুঁজি বেঁচে থাকার পাপ । 
                            
                    




ফুটনোটস


 সাধারণত ফুটনোটস ,  পাদটীকা বা নির্ঘন্টগুলো কোন লেখার শেষে দেয়া থাকে ।  কিন্তু এখন যে গল্পটি আমি লিখতে যাচ্ছি ,  তার ফুটনোটস গুলো আগেই দিয়ে দেবো ।  তারপর দেখা যাক গল্পটি কতদূর এগোয় ।  ভোট -  একটি গণতান্ত্রিক অধিকার ,  যার দ্বারা নির্বাচন অনুষ্ঠিত হয়  ( কাল্পনিক )  । গরু - ছাগল -  গৃহপালিত পশু ।  যারা রাস্তায় নামলে ড্রাইভার যদি তাদের পাশ কাটিয়ে যেতে পারে ,  তবে তা ড্রাইভারি করার স্বীকৃতি বলে গণ্য হয় । লঞ্চ -  একটি যাত্রীবাহী জলজ পরিবহন ।  এখানে বিশেষ বিশেষ পার্বণে মৃত্যুর পরীক্ষায় উত্তীর্ণ হতে হাজারে হাজার যাত্রী ওঠে । ঋণখেলাপী -  কোটিপতিদের একটি স্ট্যাটাস ।  ব্যাংক থেকে টাকা নিয়ে শোধ না করে তারা নিজেদেরকে অভিজাত শ্রেণীভূক্ত মনে করেন । বিশ্ববিদ্যালয় -  সরকারী দলীয় ক্যাডারদের বাসস্থান ।  মাঝেমধ্যে তারা পড়াশোনা করে থাকেন ।   ( এই অংশটি কাল্পনিক )  । ক্রসফায়ার -  আইন শৃঙ্খলা বাহিনী দ্বারা পরিচালিত রিয়্যাল লাইফ এ্যাকশন ফিল্ম ।  যেখানে তারাই সবসময় বিজয়ী হয় । শেহা -  বংশানুক্রমে প্রাপ্ত অঢেল ক্ষমতার অধিকারী বহু ডিগ্রিখচিত রাষ্ট্রনায়ক  ( কাল্পনিক ) বেজি  -  স্বামী সূত্রে পাওয়া অঢেল ক্ষমতার অধিকারী রাজনৈতিক ব্যক্তিত্ব ।  বিভিন্ন দলিল ,  নথিতে তার জন্মদিনের সংখ্যা পাওয়া গেছে পাঁচটি ।   ( কাল্পনিক )  হেফাজতে ইসলাম  -  ধর্মকে আত্মীকরণ করে আফগানিস্তানকে আদর্শ রাষ্ট্র হিসেবে ধরে নিয়ে প্রতিরাতে চরম পুলকে স্বপ্নদোষ হওয়া একটি চরমপন্থী সংগঠন । কট্টর নাস্তিক - ভুল সময়ে ভুল জায়গায় জন্মগ্রহণ করা ফেইম সিকার এ্যাসাইলাম প্রার্থী ভীতসন্ত্রস্ত কলম সৈনিক । মডারেট মুসলমান  -  ইসলাম ধর্ম পালনকারী  তীব্র অনুভূতিশীল ব্যক্তি ।  যারা প্রতিপক্ষের কল্লা ফেলে দিলে মুখে কৃত্রিম গাম্ভীর্য বজায় রেখে আমিও ,  যদি ,  তবে ইত্যাদি শব্দ প্রয়োগ করে মনে মনে পৈশাচিক বুনো উল্লাসে মেতে ওঠেন ।  রাজাকার  -  যুদ্ধের সময় বেঈমানী করা বরাহ ছানা বিশেষ ।  যাদেরকে দেশের বেশিরভাগ মানুষ ঘৃণা করলেও রাজনৈতিক ধারা - প্রবাহের মধ্যে বিচক্ষণতা দেখিয়ে বিভিন্ন দলের লেজ হয়ে পুরো দেহটিকে নাড়ানোর চেষ্টা করছে । সমকামী -   প্রকৃতির নিয়মকে অগ্রাহ্য করা পায়ুপথযাত্রী । হিজাব -  নিজেকে আরো আকর্ষণীয় করে তোলা এবং একই সাথে ধর্মীয় নিয়ম মেনে চলার উদ্দেশ্যে তৈরি এক ধরণের পোষাক ,  তরুণীদের জন্যে । কর্পোরেট সংস্থা -  ধীরে ধীরে ভগবানের চেয়েও শক্তিধর হয়ে ওঠা ,  বিশেষ দিনে জনগণের অনুভূতিগুলো নিয়ে ছিনিমিনি খেলা বিশেষ সংস্থা । গলায় দড়ি  -  শুভ্র চুল এবং গোঁফের অধিকারী বয়োজৈষ্ঠ একজন গুরুত্বপূর্ণ ব্যক্তির রোমান্টিক ভাবালুতা । শাহবাগ -  অনির্মিত থেকে যাওয়া স্বপ্নের হাইওয়ে । রাজন -  মোবাইল ক্যামেরা দিয়ে নির্মিত জনপ্রিয় স্নাফ মুভির ভিকটিম । সেলফি  -  নার্সিসিস্ট ,  মানুষদের দ্বারা আবিষ্কৃত জনপ্রিয় এবং বোকাটে , উজবুকি  ( ক্ষেত্রবিশেষে )  মোবাইল ফোন / ক্যামেরা এ্যাপ্লিকেশন । চাপাতি  -  নাস্তিক নিধনে লিপ্ত জিহাদীদের প্রিয় অস্ত্র ।  কথিত  " বড় হুজুর "  দ্বারা পরিচালিত কওমি ছাত্ররা এর ব্যবহারকারী ।  সরকারী অনুমোদনপ্রাপ্ত ।  বড় হুজুর   -   একটি রহস্যময় চরিত্র ।  সে যে কোথায় আছে ,  কোন দলে আছে ,  তা সাধারণ মানুষ জানে না ,  তার পাঠানো দুইজন গ্রেফতার হবার পরেও রয়ে যাচ্ছে অজানা । বাক স্বাধীনতা  -  সরকার কর্তৃক রচিত একটি হাসির কৌতুক । ৫৭ ধারা - এখানে এসে আমার কলম থেমে গেলো ।  নিবে কোন একটা সমস্যা হয়েছে ।  চুইয়ে চুইয়ে কালি পড়ছে ।  ভিজে যাচ্ছে আমার এতক্ষণ ধরে লেখা নির্ঘন্ট !  এত কালি ছিলো কলমটায় !  আমার নতুন লেখাটায় তো বটেই পুরোনো অনেক লেখাও ভেসে যাচ্ছে ,  এই সর্বগ্রাসী কালোয় ।  আমি কলমটাকে জানালা দিয়ে ছুড়ে ফেলে দেই ।  সবকিছু আবার নতুন করে লিখতে হবে ।  এবার আমি পাঁচ টাকার বলপেন রেখে পঞ্চাশ টাকার স্টেডলার কলম দিয়ে লেখা শুরু করি ।  কী কী যেন ছিলো নির্ঘন্টটায় ?  শেষেরটা মনে পড়ছে  , সাতান্ন ধারা ।  লেখা শুরু করা যাক তবে , ৫৭ ধারা -  মিথ্যা ,  অশ্লীল অথবা মানহানিকর তথ্য প্রকাশ সংক্রান্ত অপরাধ ও এর দণ্ড সম্পর্কে বলা হয়েছে -   '  ( এক )  কোনো ব্যক্তি যদি ওয়েবসাইটে বা অন্য কোনো ইলেকট্রনিক বিন্যাসে এমন কিছু প্রকাশ বা সম্প্রচার করেন ,  যাহা মিথ্যা ও অশ্লীল বা সংশ্লিষ্ট অবস্থা বিবেচনায় কেহ পড়িলে ,  দেখিলে বা শুনিলে নীতিভ্রষ্ট বা অসৎ হইতে উদ্বুদ্ধ হইতে পারেন অথবা যাহার দ্বারা মানহানি ঘটে ,  আইনশৃঙ্খলার অবনতি ঘটে বা ঘটার সম্ভাবনা সৃষ্টি হয় ,  রাষ্ট্র ও ব্যক্তির ভাবমূর্তি ক্ষুণ্ণ হয় বা ধর্মীয় অনুভূতিতে আঘাত করে বা করিতে পারে বা এ ধরনের তথ্যাদির মাধ্যমে কোনো ব্যক্তি বা সংগঠনের বিরুদ্ধে উসকানি প্রদান করা হয় ,  তাহা হইলে তাহার এই কার্য হইবে একটি অপরাধ ।   ( দুই )  কোনো ব্যক্তি উপ - ধারা  ( ১ )  এর অধীন অপরাধ করিলে তিনি অনধিক চৌদ্দ বছর এবং অন্যূন সাত বৎসর কারাদণ্ডে এবং অনধিক এক কোটি টাকা অর্থদণ্ডে দণ্ডিত হইবেন ।  ' বেশ তো !  এর আগে এমন ভজঘট পাকিয়ে গেল কেন তখন ?  পরবর্তী অধ্যায়ে যাই , শেহা -  বাঙলার লৌহমানবী ।  ধানকন্যা ,  গমকন্যা ,  সাগরকন্যা ইত্যাদি সম্মানসূচক পদবীতে ভূষিত ।  বেজি -  আপাতত গোলাপী ম্যাম ,  পরবর্তী সময়ে তাকে আপোষহীন নেত্রী বলার জোর সম্ভাবনা আছে । বড় হুজুর -  প্রকৃত জিহাদী ।  ঋণখেলাপী -  লোনের টাকা প্রদান করতে গড়িমসি করে সমজা স্ট্যাটাস বাড়ানো কিউট কোটিপতি । বাক স্বাধীনতা -  যা ইচ্ছে বলে গিলে কুলকুচি করে ফেলে দেয়া অথবা লিখে কুচিকুচি করে ছিড়ে ফেলে দেয়ার আনুগত্যময় আচরণ ।  কর্পোরেট সংস্থা -  জনগণের প্রভুতূল্য ,  টিনএজারদের বন্ধু - বান্ধব আর  ' মাস্তি '  ছাড়া জীবন বৃথা এই মহান মন্ত্রে দীক্ষিত করে তোলা বিশেষ গোষ্ঠী । যাক ,  তখন পাতাটা নষ্ট হলেও এবার বেশ ভালোই লিখতে পারছি ।  নির্ঘন্ট লেখা প্রায় শেষ ।  খুব শিঘ্রই আমি মূল গল্পটা লেখা শুরু করবো ।  ততক্ষণে আমি কিছু ফুল - লতা - পাতা খেয়ে আসি ।  আপনি অবাক হচ্ছেন এই ভেবে যে ,  এসব কারো খাদ্য হতে পারে নাকি ?  কী যে বলেন আপনারা !  আমি বেশি করে ডিম - মাংস - মাছ খেয়ে অহেতুক শক্তি সঞ্চয় করে ওসব রাষ্ট্রদ্রোহী এবং ভোগ্যবস্তুদের বিরুদ্ধে দুকলম লিখে জেলের ভাত খাই আর কী !   আচ্ছা আবার শুরু করি , চাপাতি  -  নাস্তিক কাটার জন্যে সরকারের উদাসীন সম্মতিতে .  .  . দেখেছেন !  আবার কী সব ভুলভাল লিখছি ।  সম্ভবত রাত জাগার ফল ।  আমি দুঃখিত ।  এতখানি নির্ঘন্ট লিখেও মূল গল্পতে যেতে পারলাম  না !  আজ আর হবে না ।  ঘুমুতে যাবো ।  তবে ঘুমোনোও এক জ্বালা ।  মহল্লার চারিদিকে জাতির পিতার মৃত্যুবার্ষিকী উপলক্ষ্যে আয়োজিত অনুষ্ঠানগুলোর শব্দে কান ফেটে যাচ্ছে ।  আমি নিজের অজান্তেই বলে ফেলি ,  ধুর !  পরক্ষণেই নিজের ভুল বুঝতে পেরে চারিদিকে সন্তর্পণে তাকাই ।  নাহ ,  কেউ দেখে ফেলেনি ,  কেউ শোনে নি ।  ।  আমি বিছানায় গিয়ে বালিশটা কানের ওপরে দিয়ে ঘুমোনোর চেষ্টা করি ।  ঘুম !  ঘুমের মধ্যে একটা গিরগিটিকে স্বপ্নে দেখি ।  কেমন করে যেন সে দেহের রঙ পাল্টায় ! কুৎসিত ।  বড়ই কুৎসিত ! 
                            
                    




ক্রুয়েল এপ্রিল এবং স্বর্গের শিশুরা


 সনির মন মেজাজ আজকে বেশ ভালো ।  মাসের শুরুতেই স্যালারি পেয়ে গেছে ।  সাধারণত দশ তারিখের আগে স্যালারি দেয়া হয় না ।  তাই যখন একাউন্টেন্ট  দেলোয়ার সাহেব তার ডেস্কে  এসে বললো  " যাওয়ার সময় স্যালারিটা নিয়ে যায়েন "  তখন সে খানিকটা বিস্মিতই হয়েছিলো ।  বিস্ময়ভাব কাটার পরে বেতন পকেটস্থ করে অফিস থেকে বের হয়ে সে তার ফুলে ওঠা মানিব্যাগটাকে আলতোভাবে আদর করতে লাগলো ।  সুন্দরী ন্যাকাবোকা মেয়েরা যেমন বিড়ালের সাথে আদিখ্যেতা করে ,  অনেকটা সেইরকম ব্যাপার ।  দিনটা আজকে চমৎকার তার জন্যে ।  বেতন তো পেলোই মাসের শুরুতে ,  তাও আবার বৃহস্পতিবারে ।  আগামী দুইদিন ছুটি ।  টাকা এবং সময়ের এমন মধুর অন্তরঙ্গতা বিরল ।  তবে টাকা পেলেই মৌজমাস্তি করে উড়িয়ে দেওয়ার মত ছেলে সে না ।  বড়জোর আজ সে অন্য দিনের মত কাওরানবাজারের সিগন্যাল থেকে বাসায় ফিরতে অধীর মানুষদের ভীড়ে মিশে গিয়ে ,  দৌড়ঝাঁপ এবং বল প্রয়োগ করে ভীড়ে টইটম্বুর বাসগুলোতে ওঠার সংগ্রামে না নেমে একটা ট্যাক্সি ক্যাব অথবা সিএনজিতে করে বাসায় ফিরবে ।  সান্ধ্যকালীন স্ন্যাকস খাবে ভালো কোন রেস্টুরেন্টে ।  এই তো !  অপচয় করাটা তার একদম পছন্দ না ,  তবে সে কৃপণও না ।  ট্যাক্সিতে ওঠার পর সে সেপ্টেম্বর মাসের কর্মপন্থা ঠিক করে ফেলে ।  কিছু ধার দেনা আছে ।  ওসব মিটিয়ে ফেলতে হবে ।  তার ছোটবোনের জন্মদিন এই মাসে ।  কিছু একটা কিনে দিতে হবে তাকে ।  তারপর মোবাইল ফোন সারা ,  ল্যাপটপটা সার্ভিসিংয়ে নিয়ে যাওয়া ।  আর কী ?  কিছু বাদ পড়লো ?  ওহ ,  হ্যাঁ চুল কাটাতে হবে ।  সে সাধারণত পাড়ার সস্তা সেলুনেই চুল কাটায় ।  কিন্তু আজ যে তার শুভদিন !  সাপ্তাহিক কর্মদিবসের শেষ দিনে বেতন পাওয়ায় খানিকটা বিলাসিতা তো করাই যায় ,  না কি !  তাই সে ঠিক করলো বড় রাস্তার মোড়ে যে সেলুনটা হয়েছে সেখান থেকেই চুল কাটাবে ।  সেলুনটা বাইরে থেকে দেখতে বেশ মনোহর ।  ভেতরে অবশ্য যাওয়া হয় নি তার ।  দেখে নেবে আজ ।  ওসব বড়লোকি সেলুনে নাকি চুল কাটা ছাড়াও মেহেদী লাগানো ,  ফেসওয়াশ আরো কী সব হাবিজাবি করে ।  আজ না হয় কিছুটা অভিজ্ঞতা নিয়েই নেবে সে ।  সনির মনটা আজ বড় ভালো ।  সে তার মানিব্যাগটাকে ধনী কন্যাদের আদুরে বিড়ালের মত আদর করতে থাকে । সেলুনটার নাম রেক্স ।  অবশ্য এটাকে সেলুন না বলে জেন্টস পার্লার বলাটাই প্রচলিত ।  সুসজ্জিত সেলুনটার ভেতরে ঢুকে সনি মুগ্ধ হয়ে গেলো ।  চমৎকার সাজিয়েছে ।  সুকেশী সেলিব্রেটিদের পোস্টার ,  দেয়ালের নীল রঙ ,  আর স্নিগ্ধ লাল আলোয় বেশ একটা অপরূপ পরিবেশ ।  আর তাদের সরঞ্জমাদীও দেখার মত ।  এর আগে সনি যেসব সেলুনে চুল কেটেছিলো সেখানে ক্ষুর আর কাঁচি ছাড়া আর কিছুই ছিলো না ।  আর এখানে কত কিছু !  সনির মুগ্ধতা বেড়েই চলে ।  ভাবনায় ছেদ পড়লো একজন কেশবিন্যাসীকারীর প্রশ্নে ।  = বস কি চুল কাটবেন ?   = হ্যাঁ ।   = এখানে বসুন ।  চেয়ারটা বেশ আরামদায়ক ।  সনি বেশ জাঁকিয়ে বসে সেখানে ।   = চুল কি  রাউন্ড ,  স্কয়ার ,  ক্রু কাট ,  রাহুল কাট .  .  . চুলের এতশত কাটিংয়ের ব্যাপারে সনি অবগত ছিলো না ।  সেটা আবার এদের সামনে বলাটাও অস্বস্তিকর ।  তাকে নির্ঘাৎ একটা ক্ষ্যাত হিসেবে ঠাউরে নেবে সে ।  তাই সনি তার জ্ঞাতসার থেকে অনেক কষ্টে একটি নাম উল্লেখ করে ।  = আর্মি কাট দেন ।  = ঠিক আছে বস ।  তার চুলে দক্ষ হাতে ট্রিমার চালায় নাপিত ।  অনেকদিন চুল কাটা হয় না সনির ।  প্রায় ছয় মাস তো হবেই !  চুল কাটা শেষ হতে বেশ সময় লাগবে ।  এই ফাঁকে একটু ঘুমিয়ে নেয়া যায় কি ?  সকাল আটটায় বের হয়েছে সে ,  এখন বাজে সন্ধ্যে সাতটা ।  ক্লান্তি তো কিছুটা গ্রাস করবেই ।  তবে এই প্রয়াস অকালেই চলে গেলো সেলফোনের আওয়াজে ।   = একটা কল ধরে নিই ?  = ওকে বস ।  মা ফোন করেছেন ।   = কী রে সনি ,  কোথায় তুই ?  এত দেরি হচ্ছে কেনো ?   = আমি চুল কাটাতে এসেছি মা ।  তাই দেরি হচ্ছে ।   = আচ্ছা ।  বেশি দেরি করিস না আবার ।  তোর বাবা চিন্তা করবে ।  হাইপারটেনশনের রোগী তো .  .  .  = আমি দেরি করবো না মা ।  চুল কাটা শেষ হলেই ঘরে ফিরে যাবো ।  কথা শেষ হবার পর যখন চুল কাটা পুনরারম্ভ করতে যাবে ঠিক সেই সময়ে কারেন্ট চলে গেলো ।  সনি ভেবেছিলো এত জমকালো সেলুন যখন তাদের নিশ্চয়ই ব্যাক আপ থাকবে ।  কিন্তু কই !   = আপনাদের এখানে কারেন্টের ব্যাক আপ নেই ? বিরক্তির স্বরে সুধালো সে ।   = স্যরি বস ।  ছিলো ,  কিন্তু গত দুই দিন ধরে সমস্যা করছে ।  দ্রুতই সমস্যার সমাধান হবে আশা করি ।   = ধুর !  কবে না কবে ঠিক করবেন আমি তার জন্যে বসে থাকবো না কি !  চুলও তো অর্ধেক কেটে রেখেছেন ।  এই অবস্থায় বাইরে যাওয়াও তো সম্ভব না ।  কারেন্ট তো মনে হয় এক ঘন্টার আগে আসবে না ।  কী এক মুসিবৎ ! স্পষ্ট অসন্তোষ প্রকাশ পায় সনির কণ্ঠে ।   = স্যরি বস ।  সনি কী করবে ভেবে না পেয়ে বিরক্তি আর একঘেয়েমি কাটাতে নরসুন্দরের সাথে সাথে কথা বলার সিদ্ধান্ত নেয় ।   = নাম কী আপনার ?   = আমাকে বলছেন বস ?  আমার নাম সনি । বাহ !  দারুণ মিল তো !  মজা পায় সনি ।  তার বিরক্তির ভাব কেটে যায় ।  তার  ' মিতা ' র সাথে কথা বলতে উৎসুক হয় ।  = দেশের বাড়ি কোথায় ?  = পাবনা ।  আরে !  এরকম হতচ্ছাড়া কাকতালও হয় না কি !  সনির দেশের বাড়িও পাবনা ।  একে তো দেশী ভাই ,  তার ওপর আবার নামের মিল ।  সনি আরো কিছু আলাপ করতে চাইছিলো ,  কিন্তু সেই সময়ে আবার ফোন বেজে উঠলো ।  মা ।  = কী রে এত দেরি হচ্ছে কেন ?  তাড়াতাড়ি আয় !   = আর বলো না মা ,  লোডশেডিং চলছে ।  তাই চুল কাটা বন্ধ ।  এই অবস্থায় তো বের হওয়াও মুশকিল ।   = তোর বাবার শরীরটা ভালো না ।  প্রেসার মেপে দেখেছি ১৩০ / ৯০ ।  = আরে এই বয়সে প্রেসার একটু বাড়তিই থাকে ।  এটা কোন ব্যাপার না ।  তুমি উতলা হয়ো না তো !  কথা বলা শেষ করে সনি আবার তার নাপিত মিতার সাথে কথা বলার প্রয়াস নেয় ।   = তো ,  কী অবস্থা !  এই ব্যবসা কতদিন ধরে চালাচ্ছেন ?  সে কিছুটা অন্যমনষ্ক ছিলো ।  খেয়াল করে নি হয়তো কথাটা ।  তাই কোন প্রত্যুত্তর আসে না ।  সেলুনটা কেমন যেন ফাঁকা ফাঁকা লাগছে ।  মোমবাতির ক্ষীণ আলোয় কষ্টার্জিত দৃষ্টি প্রক্ষেপন করে সনি দেখে সেলুনে আর কোন খদ্দের নেই ।  তারা হয়তো চা সিগারেট পান করতে বাহিরে গেছে ।  সনির এসব নেশা নেই ।  তাই সে সেলুনের আরামদায়ক চেয়ারে বসে থাকাটাই সমীচীন মনে করে ।  চারজন নাপিত চার জায়গায় বসে আছে নিশ্চুপ ।  বড়ই বিরস এবং কাঠখোট্টা এখানকার নরসুন্দরেরা ।  সনির মনে হয় এখানে আসার সিদ্ধান্তটাই ভুল হয়েছে ।  কতক্ষণ হলো কারেন্ট গেছে ?  দশ পনেরো মিনিটের বেশি হবে না ।  কিন্তু মনে হচ্ছে যেন কয়েক ঘন্টা পার হয়ে গেছে ।  এভাবে আর কতক্ষণ বসে থাকা যায় !  সনি উঠে দাঁড়ালো বাইরে যাবার জন্যে ।   = বসুন স্যার ,  কোথায় যাচ্ছেন ?   অনেকটা তেড়ে এসে চারজন নাপিত তাকে বসিয়ে দিলো চেয়ারে ।  তাদের এমন ভদ্রতাবৃত রুঢ় আচরণে অবাক হয়ে গেলো সনি ।  রেগে গেলো সে ।  = গায়ে হাত দিচ্ছেন কেন ?  এসব কী ধরণের ব্যবহার !  = স্যরি স্যার ।  আমাদের কিছু করার নেই ।  নিয়ম মেনে চলতে হবে ।  নিয়মের বাইরে আপনাকে যেতে দেয়া হবে না ।  = কিসের নিয়ম !  এসব কী বলছেন আপনারা ?  আমি এখানে চুল কাটাতে এসেছি ।  আপনাদের এসব ফালতু নিয়ম পালন করতে আমি বাধ্য নই ।   = আপনার ফোন বাজছে স্যার ।  কথা বলা শেষ করুন তারপর আপনাকে বুঝিয়ে বলবো আমাদের ব্যাপারগুলো ।   = যত্তসব ! গজগজ করতে করতে ফোন ধরে সে ।  = হ্যালো ,  মা ।  বলো ।  = তোর বাবার শরীরটা খুব একটু ভালো যাচ্ছে না ।  প্রেসার বেড়ে এখন ১৪০ / ৯০ ।  কী করবো বল ?  = আরে ও কিছু না ।  একটু লেবুপানি খাওয়াও আর মাথায় পানি ঢালো ,  ঠিক হয়ে যাবে ।  আমার চুল কাটা শেষ হতে বেশি সময় লাগবে না ।  ফোন রেখে গম্ভীরভাবে বসে থাকলো সে ।  কারেন্ট যে কখন আসবে !  নাহ আর দেরি করা যাবে না ।  চলে যেতে উদ্যত হলে ওরা চারজন আবারো চেপে ধরে চেয়ারে বসিয়ে দেয় তাকে ।   = এপ্রিল ইজ দ্যা ক্রুয়েলেস্ট মান্থ ।  এলিয়টের কবিতায় পড়েন নি ?  এই এপ্রিল মাসেই দেখবেন যতসব নৃশংস ব্যাপার ঘটে ।  আপনার ভাগ্যে কী যে আছে কে জানে ! সনি এবার এই প্রথমবারের মত কিছুটা ভীত এবং বিচলিত হলো ।  এরা কী চাইছে ?  এদের উদ্দেশ্যটা কী ?  সামান্য নাপতামি করে যারা জীবন চালায় তারা কেন এলিয়টের কবিতা থেকে কোট করবে ?  হচ্ছেটা কী এখানে !  = আমাকে প্লিজ ব্যাখ্যা করেন আপনাদের এমনতর আচরণের হেতু ।  আমি আর নিতে পারছি না এসব !  = ব্যাপার তেমন কিছুই না স্যার ।  নিষ্ঠুর এপ্রিল মাসে কত অঘটনই না ঘটতে পারে !  আর গরমটাও পড়েছে সেইরকম ।  কার কখন বায়ু চড়ে যায় ,  কী না কী করে বসে ঠিক নেই কোনো ।  এই যেমন ধরেন আপনার বাবার প্রেসারটা বাড়ছে ।  বেড়েই চলেছে ।  আরো বাড়বে ।  সেটাও হয়তো বা এই নিষ্ঠুর দাহ্য উত্তপ্ত এপ্রিল মাসের কারণেই ।  অধৈর্য্য হবেন না ,  আপনার টেক কেয়ারের জন্যে আমরা তো আছিই ।  ওদের এরকম রহস্যময় ,  ঘোলাটে কথাবার্তায় সনি বেশ ভড়কে যায় ।  এই বিদঘুটে কুটকুটে অন্ধকারে দিশা খুঁজে পায় না সে ।  ব্যাকুল হয়ে চারিপাশে তাকায় সাহায্যের প্রত্যাশায় ।  ঠিক তখনই কারেন্ট চলে আসে ।  সনি স্বস্তির শ্বাস ফেলে ।  যাক ,  ওরা যতই পাগলাটে আচরণ করে ভড়কে দিক না কেন ,  এখন আলো এসেছে অপার সহায় হয়ে ।  আর কোন ভয় নেই ।  চুল কাটা হবে ,  বিল দিয়ে চলে যাবে ,  ব্যাস !  এক পয়সাও টিপস দেবে না বেয়াদবগুলোকে ।    এবার চুল কাটতে আসে অন্য একজন ।  সে আগের জনের মতো অতটা গম্ভীর না ।  বেশ কথাবার্তা বলছে ।  নিজের নাম এবং স্থায়ী নিবাসও বলে দিলো ।  = আমার নাম সনি ,  আমার দেশের বাড়ি পাবনা ।   = আপনাদের সবার নামই কি সনি ?   = হ্যাঁ অথবা না ।  পরিষ্কার করে বললে ,  আপাতত ।  আপাতত আমরা সবাই সনি ।  আপনিও সনি ।  আমরা আপনার চুল কাটবো ,  দাড়ি শেভ করে দেবো ,  তারপরেও কিছু বাকি থেকে যায় মনে হয় ,  তাই না ?  সময় হলেই বুঝতে পারবেন ।  = আবার কী বাকি থাকবে ?  দেখেন ,  ঐসব ফেসিয়াল টেসিয়াল করে আমার কাছ থেকে টাকা খসানোর ফন্দি করে কোন লাভ নাই ।  ঠিকমত চুল কেটে দেন ,  আমি বাসায় চলে যাই ,  ব্যাস কেস ডিসমিশ !  = চুল কাটা শেষ স্যার ।  দেখুন তো কেমন লাগছে ।  = হু ,  বেশ ভালোই হয়েছে ।  তো আপনাদের বিলটা .  .  .  ।  = বিল নিয়ে এত মাথা ঘামানোর কী আছে স্যার !  আপনার ফোন বাজছে ।  = হ্যালো ,  মা ।  = তোর বাবার প্রেসার বাড়ছেই তো বাড়ছেই !  এখন ১৭০ / ১০০ ।  এখনও কি তুই বলবি যে তেমন কিছু ঘটে নি ?  এখনও তুই তোর চুল কাটা নিয়ে ব্যস্ত থাকবি ?   = আমি এক্ষুণি আসছি মা ।  চুল কাটা শেষ ।  রিকশায় করে আসবো ,  দশ মিনিট লাগবে ।  সনি তড়িঘড়ি করে ওঠার চেষ্টা করে ।  কিন্তু আবারও বাধা !  এইবারের বাধাটা আগেকার মত মোলায়েম নয় ।  বেশ জোরেই ধরেছে ।  ব্যথায় চিৎকার করে ওঠে সনি ।  আর তা দেখে চারজন  ' সনি '  আমোদ পেয়ে হেসে ওঠে ।    = ডিয়ার স্যার ,  আপনাকে আমরা এখান থেকে কোথাও যেতে দিতে পারছি না ।  দুঃখিত ।  আসলে আমরা ঠিক প্রথাগত নাপিত নই ।  শুধুমাত্র চুল কেটে আপনার সৌন্দর্যবর্ধন করে আমাদের দায়িত্ব শেষ হয়ে যাবে বলে মনে করি না ।  উই উইল কাট ইউ টু গিভ ইউ আ গুড শেপ ।  সনি এতক্ষণে বুঝে গেছে এদের হাত থেকে তার রেহাই নেই ।  কী বলবে ভেবে পায় না সে ।  অপেক্ষা করে থাকে পরবর্তী ক্রিয়াকলাপের জন্যে ।  তার দেহ এবং পোষাক থেকে চুল ঝেড়ে মুছে চাদর দিয়ে আবৃত করে আবারও প্রস্তুতি নেয় নতুন কাটাকুটির ।  এবারে অন্য একজন আসে তার কাছে ।  তার হাতে একটা ক্ষুর ।  আর কিছু নেই ।  সে এসেই কোন ভনিতা না করে সনির ডান কান বরাবর একটা পোঁচ দিয়ে দেয় ।  কানটা ল্যাগব্যাগ করে ঝুলতে থাকে ।  ঝুলে থাকা অংশটি বিযুক্ত করতে সে আর অন্যকিছুর সাহায্য নেয় না ।  হ্যাঁচকা একটা টান দিয়ে ছিড়ে ফেলে ।  তখন আবার সনির ফোন বেজে ওঠে ।   = সনি ,  আর কত দেরি করবি ?  তোর বাবার প্রেসার তো বেড়েই চলেছে ।  এখন দুইশ / একশ বিশ ।   = মা ,  ওরা আমাকে মেরে ফেলবে ।  আমাকে বাঁচাও মা !  ওরা আমার কান কেটে নিয়েছে ।  আরো কত কী কাটবে কে জানে !  ব্যথায় পাগল হয়ে যাবো মা !  আমাকে রক্ষা কর !  = ওরা মানে কারা ?  কারা তোকে টর্চার করছে ?  = সেলুনের লোকেরা ।  ওদের সবার নাম সনি ,  আর সবার নিবাস পাবনা ।  ওরা চারজন ,  ওদের সাথে আমি পেরে উঠবো না ,  আমাকে বাঁচাও মা ,  প্লিজ !  = চারজন ?  ঠিক ঠিক চারজন ?  = হ্যাঁ ,  মা ।  ওপাশ থেকে আর কোন কথা শোনা যায় না ।  মাকে কেমন যেন চিন্তিত মনে হলো ।  কিছু একটা ভাবছেন যেন ।  যেন কোনো একটা হিসেব মেলানোর চেষ্টা করছেন ।   = সনি .  .  .  তুই ওদেরকে নিয়ে আসতে পারবি বাসায় ?  = ওদেরকে !  বাসায় !  তুমি কি পাগল হয়ে গেলে ?  কী সব যা তা বকছো ?   = হ্যাঁ ,  আসলেই যা তা বলছি যার কোন মানে নেই ।  আসলে তোর বাবার চিন্তায় আমার মাথা আউলে গেছে ।  যা হোক ,  তুই চলে আয় তাড়াতাড়ি ।  ফোন রাখার পর চতুর্থজন সনির কাছে এলো ।  বেশ হাসিখুশি মুখ ।   = আপনার কাছে ব্যাপারগুলো খুব উদ্ভট লাগছে ,  তাই না ?  দাঁড়ান আপনাকে একটু হিন্টস দেই ।  আসলে আমাদের নাম সনি না হয়ে  " হতে পারতো সনি "  বললেই যুৎসই হবে ।  আর এখন থেকে আমরা আপনাকে স্যার ,  বস এসব না ডেকে ভাই বলে ডাকবো ।  কিছু বোঝা গেলো ?  বলেই সনির উত্তরের অপেক্ষা না করে সে চাপাতির এক জোর কোপে সনির হাতের অর্ধেক বিচ্ছিন্ন করে ফেললো ।   = দেখেছো ভাই ,  চুল কাটা ছাড়াও আমরা অন্যকিছু কাটাকুটি করতে কতটা পারঙ্গম ?  তুমি করে বললাম ,  কিছু মনে করো না যেনো আবার ।  ভাইয়ের টান বলে কথা !  সে পরবর্তী আঘাতে তার অন্য হাতের আঙ্গুলগুলো বিচ্ছিন্ন করে ফেললো ।  এভাবে পালাক্রমে চারজন এসে তার পায়ের আঙ্গুল কাটলো ,  নাক কাটলো ,  কব্জি বিচ্ছিন্ন করে ফেললো ,  গোড়ালিতে আঘাত হানলো ।  এসবই তারা করছিলো অত্যন্ত  আনন্দের সাথে ,  এবং বিনীত ও মোলায়েম কণ্ঠস্বরে ভাই সম্বোধন করে ।   এর মাঝেই আবার ফোন এলো ।  মা ।   = সনি ,  তোর বাবা মনে হয় আর বাঁচবে না ।  প্রেসার ২৪০ / ১৩০ ।  তুই কখন আসবি ?  সনি তখন নির্যাতনের শিকার হয়ে মেঝেতে গড়াগড়ি খাচ্ছে আর তারস্বরে চিৎকার করছে ।  তাই ফোনে কথা বলার দায়িত্বটা অন্য একজন সনির ওপর ন্যস্ত হলো ।  এতক্ষণের পৈশাচিক আচরনে তারা বেশ আমোদে ছিলো ।  কিন্তু ফোনে কথা বলতে গিয়ে গলায় কী যেন দলা পাকিয়ে উঠতে থাকলো ।  অনেক সাহস আর শক্তি সঞ্চয় করে কোনমতে একজন  " হতে পারতো সনি "  কাঁপাকাঁপা কণ্ঠে উচ্চারণ করে ,  = মা !  = তোরা ওখানে কয়জন আছিস বাবা ?  = চারজন ।  সেই চারজন ,  যাদেরকে তুমি ভ্রুণ অবস্থায় হত্যা করেছিলে ।   = এ ছাড়া আর উপায় ছিলো না বাবা ।  আমাদের টানাটানির সংসার ।  কী ভীষণ দারিদ্র আর অভাবের মধ্যে দিয়ে পার করেছি দিনগুলি !   = মা ,  সত্যি করে বলো তো আমরা কার ঔরসজাত ছিলাম ?  একটা দীর্ঘশ্বাস ।  খানিক বিরতি ।  তারপর যেন সমুদ্র মন্থনে ক্লান্ত একজন রমনী বিদ্ধস্ত কণ্ঠে বললেন সেই কথা ,  যা কোন সন্তান শুনতে চাইবে না ।   = আমাকে পেটের তাগিদে রাস্তায় নামতে হয়েছিলো ।  আমি জানি না কে কার সন্তান ।  আর .  .  .  উনি ছিলেন অক্ষম .  .  .  .  = আমরা স্বর্গের শিশুরা ওখানে বেশ ভালোই ছিলাম ।  কিন্তু স্বর্গের সেরা উপঢৌকন এবং যাবতীয় সুখের উপকরণও আমাদের সুখী করতে পারে নি ।  আমরা নিয়ম ভঙ্গ করে এখানে চলে এসেছি ।  এখানে এসে দেখলাম কত ঘৃণা ,  হিংসা ,  আর সহিংসতা লুকিয়ে ছিলো আমাদের মাঝে !  আমরা ফিরে যাবো ,  তার আগে একবার তোমার সাথে কথা বলতে পেরেছি এই আনন্দটুকু আমাদের স্বর্গবাস আরো সাচ্ছ্যন্দময় করবে কি না জানি না ।  স্বর্গের চেয়েও সুন্দর কিছু ,  আরো নিভৃত ,  গোপন সুন্দর অবলোকন করে গেলাম ।  তুমি ভালো থেকো মা । সনি অথবা  " হতে পারতো সনি "  রা ব্যাকুল হয়ে কাঁদতে থাকে ।  আর ফোনের ওপাশ থেকে  ' বাবা ' র আর্তনাদ শোনা যায় ।  তার প্রেসার আরো বেড়ে গেছে ।  যেকোন মুহূর্তে স্ট্রোক করতে পারেন ।  আর এদিকে নির্যাতিত ,  বিদ্ধস্ত সনি চিৎকার করতে থাকে ,   " আমার বাবা মারা যাচ্ছে ,  আমাকে যেতে দাও তার কাছে ।  প্লিজ !  "  তাকে এই অবস্থায় দেখে কান্না স্থগিত করে বৃত্তাবদ্ধ হয়ে তার চারিপাশে দাঁড়ায়  " হতে পারতো সনি " রা ।   হিসহিসিয়ে বলে ,   " তুই খুব ভাগ্যবান ভাইয়া !  তোকে পৃথিবীতে আনার জন্যে কত সতর্কতা ,  কত অর্থ ব্যয় করা হয়েছে ,  কত পরীক্ষা নিরীক্ষা ,  কত সাবধানতা !  অথচ শুরুতে আমরা সবাই একইরকম ছিলাম ।  ছোট্ট একটা সরিষাবিন্দুর মত ,  চুপিচাপি শুয়ে ছিলাম মায়ের এমনিয়োটিক ঝুলির মধ্যে ।  তারপর .  .  .  তুই বেঁচে থাকার জন্যে নির্বাচিত হলি ,  আর আমরা ভেসে গেলাম মায়ের গর্ভস্রাবের সাথে ।  এমন অনাচার কে সহ্য করতে পারে বল !  আবার তোর ফোন আসছে ।  দেখ আমাদের  " বাবা "  বুঝি এবার টেঁসেই গেলো !  হাহাহা !  যা তুই ।  যদিও তোর হাত নেই ,  পা নেই ,  শরীরে অজস্র জখম তারপরেও প্রবল ইচ্ছাশক্তিকে কাজে লাগিয়ে যা না !  দাঁড়া দাঁড়া !  তোর চুলটা ঠিকমত কাটা হয় নি ।  মৃত্যুপথযাত্রী বাবার কাছে প্রাক্তন  রুপোজীবিনি মায়ের কাছে যেতে হলে একটু স্মার্ট হয়ে যাওয়াটাই ভালো না ?  এর চেয়ে এক কাজ করি বরং ,  তোর মাথাটাই কেটে দি ।  না ,  না তেমন কষ্ট হবে না তোর ,  ইতিমধ্যে তো জেনেই গেছিস আমাদের কর্তনশিল্প কতটা নিখুঁত !  ব্যাপারটা হচ্ছে সামঞ্জস্যতা ।  তোর হাত পা কাটা হয়েছে এক নির্ভুল গাণিতিক সমীকরণে ।  এখন এই বেঢপ মাথাটায় একটু ক্ষুর না চালালে ব্যাপারটা কেমন অপ্রতিসম হয়ে যাবে না !   " ওরা প্রবল বল প্রয়োগ করে সনিকে মাটিতে শুইয়ে ফেলে ।  তারপর ধারালো ক্ষুর দিয়ে তার গলা কাটতে থাকে ।  মাথাটা আলাদা হয়ে যাবার পরে ওটার এলোমেলো চুলগুলো সুন্দরভাবে আঁচড়ে দেয় ।   " এই নে ,  ভাইয়া ।  তোর কাটামুণ্ডুটা তোকেই উপহার দিলাম ।  পার্সেল করে দেবো ?  লাগবে না ?  ঠিক আছে ।  এমনিই যা ।  এই দেখ আবার ফোন বাজছে ।  তাড়াতাড়ি যা ।  তুই ওদের একমাত্র সন্তান ,  কত দায়িত্ব তোর ওপর !  যা ভাইয়া ।  টাটা !  "  সনি তার কাটা মাথাটা হাতে নিয়ে এগুতে থাকে ।  ফোনটা তার কানের কাছে ধরে ।  ওপাশ থেকে মা কথা বলছেন ,   " সনি ,  তোর বাবার স্ট্রোক হয়েছে ।  খুব ভয়ঙ্কর পর্যায়ের ।  যেকোন সময় মারা যেতে পারেন ।  হয়তো বা সে তোর আসল বাবা না ,  কিন্তু তোর প্রতি তার ছিলো অপরিসীম স্নেহ ।  তোকে নিয়ে চিন্তা  করতে করতেই তো তার হাইপারটেনশন রোগ হলো ।  তুই কেন আসতে পারলি না আগে আগে ।  কেন সেই সেলুনটাতে গেলি ?  অবশ্য ওরা কোথায় থাকে ,  কোথায় আছে ঘাপটি মেরে সেসব কিছুই আমি জানতাম না ।  তারপরেও তোর এই দুরবস্থার জন্যে আমি নিজেকেই দোষী ভাবছি ।  এটা হলো আমার মনের এক অদ্ভুত খেয়াল ।  সেই ভয়াবহ সময়টাতে  আমার পেটে চারটি বাচ্চা এসেছিলো ।  সেটা ছিলো এপ্রিল মাস ।  নিষ্ঠুর এপ্রিল ।  গর্ভপাত করা ছাড়া আমার আর কোন উপায় ছিলো না ।  কিন্তু আমি বিশ্বাস করতাম তারা পুরোপুরি হারিয়ে যাবে না কখনও ।  এই মহাবিশ্বের আনাচে কানাচে ,  কোন গ্রহ নক্ষত্রের অলিতে গলিতে অথবা আমাদের এই পৃথিবীতেই কোন সাগরতীরে অথবা দুর্গম পাহাড়ে কিংবা দুর্ভেদ্য কোন গুহায় তারা আসবে ,  একবারের জন্যে হলেও ।  আমি বিশ্বাস করতাম প্রাণের বিনাশ নেই ।  ব্যাপারটা যে খুব অযৌক্তিক তা আমি ঠিকই জানতাম ।  কিন্তু আমি কখনও ভুলতে পারি নি তাদের কথা ।  আজ ওরা এসেছিলো ।  এসেছিলো এমন এক জায়গায় যেটা আমি কখনও কল্পনাও করি নি ।  আমি বিশ্বাস করি আমার ডাকেই তারা এসেছিলো ।  কিন্তু ভাবি নি ওরা তোর এত অনিষ্ট করবে ।  ওদের ওপর রাগ রাখিস না ।  ওরা তো আদতে একটা সরলকোষী ভ্রুণ ছাড়া আর কিছু নয় ।  ওরা হারিয়ে যাবে ,  মিলিয়ে যাবে নীল নীলান্তে ।  হয়তো বা ঈশ্বর তাদের জন্যে আলাদা কোন জায়গা বরাদ্দ রেখেছিলেন ।  হয়তো বা ঈশ্বরের তৈরি দেবশিশুদের বাগিচায় তারা হেসে খেলে বেড়াতো ।  কিন্তু স্বর্গের মোহ পরাজিত হয়েছিলো পৃথিবীর ঈশ্বর  ' মা ' য়ের কাছে আসার ,  একটু কথা বলার দুর্নিবার আকাঙ্খায় ।  রাখছি এখন ।  তোর বাবাকে দেখতে চাইলে হার্ট ফাউন্ডেশনে চলে আসিস যত দ্রুত সম্ভব ।  " সনি তার কাটামুণ্ডুটা হাতে নিয়ে হাঁটতে থাকে ।  হার্ট ফাউন্ডেশন খুব বেশি দূরে নয় ।  কিন্তু সে কার কাছে যাবে এই বিভৎস রূপ নিয়ে ?  রক্তের সম্পর্ক বিচ্ছেদকারী জাতিস্মর ভাইয়েরা আজ তাকে শিখিয়েছে মহাপ্রাণেরাই কেবল মহাবিশ্বের অপূর্ব নক্ষত্ররাজির ভেতরে বিচরণ করতে পারে ।  শিশুদের চেয়ে ,  বিশেষভাবে বলতে গেলে একটি অপ্রস্ফুটিত ভ্রুণের চেয়ে মহৎপ্রাণ আর কে আছে ?  দিনে দিনে জমেছে অনেক পাপ ,  হে ঈশ্বর ,  তুমি কেন আমাকে মায়ের গর্ভস্রোতের মাধ্যমে ভেসে যেতে দিলে না ?  বাবা ,  তুমি কেন এত তাড়াতাড়ি চলে যাচ্ছো ?  মা ,  কেন তোমার অতীত অন্ধকার আমাকে জানতে হলো এভাবে ?  এসব ভাবতে ভাবতে সে রেললাইন ধরে এগুতে থাকে ।  কাটা মাথাটা ছুড়ে ফেলে দিয়ে শুয়ে পড়ে ওখানে ।  দূর থেকে শব্দ শোনা যাচ্ছে একটি ট্রেনের ।  এই ট্রেনটা কি তাকে নিয়ে যেতে পারবে স্বর্গের শিশুদের কাছে ?  স্বর্গের শিশুরা কেন মর্ত্যে এলে তেমনতর পাষাণ হয়ে যায় ?  যদি তাই হয় ,  তাহলে আর কোন গন্তব্যের কথা তার মাথায় আসে না ।  নিরাশ্রয় ,  নিপীড়িত যুবক সাগ্রহে অপেক্ষা করে থাকে স্বর্গসুরভিত শিশুদের সাথে গোলাপবাগানে খেলা করার জন্যে । 
                            
                    




মিঠি ,  আমি এবং অলীক উড্ডয়ন

 মিঠিকে আমি ভালোবাসি ।  ওর বুকে বকুলফুলের গন্ধ আছে ।  ওর ঠোঁটে কামরাঙা ফলের সুবাস ।  যতবারই আমি কামজর্জরিত হয়ে ওর রাঙা ঠোঁটে ঠোঁট রেখেছি ,  ততবারই আবিষ্কার করেছি এক নতুন বোধ ,  আনকোরা অনুভূতি ,  যা প্রেম কাম দেহ মন সবকিছুর ঊর্ধে এক নতুন মাত্রা সৃষ্টি করে ,  যা সময় ,  সমাজ ,  বিজ্ঞান ,  সাইকোলজি ,  ফিজিক্স ,  মেডিকেল ,  রসায়ন কোনো কিছু দিয়েই ব্যাখ্যা করা যায় না ।  চুম্বন আর চুম্বক যেন দুই জমজ বোন ,  হাত ধরাধরি করে বসে থাকে ।  একে অপরের থেকে বিযুক্ত করা খুব কঠিন ।  মিঠির চুলে হাসনাহেনার গন্ধ আছে ।  হাসনাহেনার গন্ধে নাকি সর্পজাতি খুব প্রলুদ্ধ হয় ।  আমি মিঠির চারপাশে অনেক সর্প দেখি ।  ওরা চায় মিঠির চুলের গহীন অরণ্যে বসবাস করতে ।  ওরা চায় হাসনাহেনার তীব্র সুবাসে মাতোয়ারা হয়ে চল্লিশ কোটি বছর উন্মাতাল নাচতে ।  চাইলেই হলো আর কী !  আমি মিঠিকে উপহার দেই কার্বলিক এসিড ।  ও তা নিয়ম করে চুলে মাখে ।  বিষাক্ত সরিসৃপের দল তিরোহিত হয় ।  মিঠির নাকটা গ্রিক দেবীদের মতো খাড়া ।  একটু ছুঁয়ে দিলেই তা রক্তের উচ্ছাসে প্লাবিত হয়ে লালচে বর্ণ ধারণ করে ।  আর তখন হাজার জোনাকপোকা তাদের ঝোপঝাড় থেকে উঠে এসে আলোকআদর জানায় তাকে ।  আর তার চোখ !  তার এক ফোঁটা অশ্রূ ধারণ করে মহাসাগরের বিশালতা ।  সেখানে আমার অবাধ সন্তরণ ।  ওর চোখের গভীরে ডুবে যেতে যেতে যেতে আমি আহরণ করি কিছু নিঃসঙ্গ  ,  বিষাদাক্রান্ত শঙ্খ ।  শঙ্খের হাহাকার চোখে নিয়ে দুঃখবিলাসী মেয়েটা যখন আমার দিকে তাকায় ,  আমি তখন উদভ্রান্ত বোধ করি ।  আমার তখন ভীষণ তেষ্টা পায় ।  ইচ্ছে করে ওকে কাঁদিয়ে ওর নোনাজল পান করে তৃষ্ণা মেটাই ।  এমন পিপাসা আমার !  কিন্তু মিঠি সহজে কাঁদে না ।  বড়জোর অশ্রুতে টলমল করে চোখ ।  আর আমি দেখে নেই সে চোখের মাঝে একটা মাছরাঙা পাখি শিকারের অপেক্ষায় তার অশ্রুজলে ডুবে থাকা বিষাদী ডুমুর ।  মিঠি এমনই ।  ওর চোখ ,  নাক ,  ঠোঁট ,  চুল সবখানেই ছুঁয়ে থাকে প্রকৃতিমাতার স্নেহ ।  ওকে জড়িয়ে ধরলে ,  চুম্বন করলে ও একটা লতানো গাছের মতো নরম হয়ে পেঁচিয়ে রাখে আমাকে ।  আমি তখন শিউলি ,  বেলি ,  হাসনাহেনা ,  গোলাপ প্রভৃতি ফুলের সুবাসে মোহগ্রস্ত হয়ে পড়ি ।  তখন সর্প ,  মাছরাঙা এবং বিবিধ প্রাণীরা নিজেদেরকে প্রত্যখ্যাত জেনে সরোষে প্রস্থান করে ।  মিঠি ,  আমার প্রেমিকা তার খোঁপায় আমি গুঁজে দিয়েছি নক্ষত্রফুল । মিঠির জন্যে অপেক্ষা করে আছি আমি ।  আজ বিকেল পাঁচটায় ওর এখানে আসার কথা ।  আমি একটু আগেই চলে এসেছি ।  অপেক্ষা করতে খারাপ লাগে না আমার ।  সপ্তাহের একটা দিন আমরা আমাদের সীমিত আয়ের কিছু অংশ ব্যয় করে রিকশায় চড়ে ঘুরি ,  সিনেমা দেখি ,  আর ভালোমন্দ কিছু খাই ।  এই দিনটায় আমরা ভুলে যাই নাগরিক জীবনের ক্লেশ এবং ক্লান্তি ,  ক্যারিয়ার গঠনের ইঁদুর দৌড় ,  সবরকম দায়বদ্ধতা ,  এবং ভবিষ্যতের চিন্তা ।  এসব ভাবতে ভাবতে আনমনা হয়ে গিয়েছিলাম ,  তাই মিঠি যখন আমার পেছনে দাঁড়িয়ে দু হাত দিয়ে আমার চোখ ঢেকে জিজ্ঞেস করলো  " বলোতো আমি কে ?  "  তখন তার আগমনঘটিত আনন্দে মনটা উড়ুউড়ু হলেও আমি কৃত্রিম গাম্ভীর্য বজায় রেখে বললাম  " জানি না "  ।  তারপর কিছু দুষ্টুমি ,  কিছু খুনসুটির পরে আমরা এই বিকেল থেকে সন্ধ্যার পরিকল্পনা ঠিক করে ফেলি ।  প্রথমে রিকশায় ভ্রমণ ।  ঘন্টাচুক্তিতে রিকশা ভাড়া করে শহরের এমাথা থেকে ওমাথা ।  মিঠি আমার পাশে বসে আছে ।  ওকে এক হাত দিয়ে জড়িয়ে ধরি আমি ।  আমার ভেতরে একটা খরস্রোতা পাহাড়ী নদীর ঢেউ ঝাপটা মারতে থাকে ।  ওরা আমাকে বলে ,   " আরো নিবিড় ,  আরো ঘনিষ্ঠ হও ।  স্রোতের তোড়ে সব ভাসিয়ে নিয়ে যাও !  চুম্বন করো ,  হাত ধরো ,  ওকে পিষে ফেলো ,  আঁকড়ে ধরো ও তোমার ,  শুধুই তোমার !  "  ।  কথাগুলো আমার বেশ পছন্দ হয় ,  তবে এই হুডখোলা রিকশায় জনবহুল স্থানে তা সমাধা করতে আড়ষ্ট লাগে ।  তাই ওসব অন্য কোন সময়ের জন্যে গচ্ছিত রাখি ।  হাত ধরে থাকি ,  এতেই অঢেল সুখ ।  - কী ভাবছো ?  মিঠি সুধোয় আমাকে ।  -  ভাবছি আজকে কোথায় এবং কী খাবার খাওয়া যায় ।  ক্ষিধে লেগেছে বেশ ।  - আমারও ।  চলো আমরা মতিঝিলে নতুন একটা হোটেল খুলেছে  " ফিলিস্তিন বিরিয়ানি "  সেখানে যাই । ফিলিস্তিনের বিরিয়ানি !  চলো ,  চেখে দেখা যাক ! বিরিয়ানি খেতে খেতে আজ কি সিনেমা দেখবো সেটা নিয়ে আলোচনা করি ।  - এ্যান্ট ম্যান দেখবা ?  বসুন্ধরা সিনেপ্লেক্সে চলছে ।  - থ্রিডি ?  - হ্যাঁ থ্রিডি ।  - চলো তবে দেখা যাক ! মতিঝিল থেকে বসুন্ধরা ।  বেশ অনেকটা পথ ।  এবার আর রিকশায় নয় ,  ট্যাক্সি ক্যাবে ।  ব্যস্ত রাস্তার কোলাহলে তেমন কথা বলা হয় না ।  শুধু দুজনের বসে থাকা হাত ধরে ।  আমি হারিয়ে যাই সুখভাবনার অন্তরমহলে ।  এই যে শাহরিক ব্যস্ততা ,  বাসে ওঠার জন্যে কুস্তি করা ,  কন্ডাকটরের সাথে ভাড়া নিয়ে ক্যাচাল ,  ট্রাফিক জ্যাম ,  ব্যাংক একাউন্ট খোলো ,  টাকা জমাও ,  ভবিষ্যতের অনিশ্চয়তা নিয়ে পীড়ন ,  এর মাঝে আমাদের সপ্তাহান্তের ডেটিং যেন নিকষ কালো গহবরের মাঝে এক চিলতে আলো ।  এই যে হাত ধরা ,  এই যে নাও শোবার জন্যে আমার কাঁধ ,  দাও তোমার ঠোঁট ,  নাও আমার চুমু ,  দাও আমায় হাসনাহেনার সুবাস ,  দাও আমায় শিউলি ফুলের ঘ্রাণ ,  কত কীই না দেবার আছে তোমার !  আর আমারও পাওয়ার জন্যে কী ভীষণ কাঙালপনা !  সপ্তাহের একটা দিন ,  এই একটা দিন তোমার সকল রহস্য উন্মোচিত করো আমার কাছে ।  তাও কি সবটা পাওয়া যায় ?  কখনও তোমার চুলে হাসনাহেনার সুবাস ,  আবার কখনও তা পরিবর্তিত হয়ে রজনীগন্ধা ।  কখনও তোমার ঠোঁটে কমলালেবুর মিষ্টতা ,  আবার কখনও স্ট্রবেরি আইসক্রিমের ফ্লেভার ।  এই একটা দিন ,  একটা দিনে তোমাকে মনে হয় সদ্য কলেজে ওঠা চপলা তরুণীর মতো ,  যে প্রথমবার প্রেমিকের সাথে দেখা করতে এসে লজ্জায় ,  উত্তেজনায় লালাভ হয় নিয়মিত বিরতিতে ।  যার সংকোচ জড়ানো তিরতির করে কাঁপা হাত জানান দেয় ভালোবাসা কী ভীষণ জীবন্ত এখনও !  মিঠি ,  তোমার লাজনম্র মুখাবয়বে রচিত হয় ভালোবাসার পরিশূদ্ধ ইশতেহার ।  আমি যার মুগ্ধ পাঠক এবং রচয়িতা ।  এই একটা দিনে তুমি তেল ঝাল নুন কর্কশ কটূ পটু মানবী থেকে ভালোবাসার নরম আবরণে জড়ানো একটা লাজুক পরীতে রূপান্তরিত হও ।  আহা !  সত্যিই যদি তোমার ডানা থাকতো ,  কী ভালোই না হতো !  আমরা হারিয়ে যেতাম মহাবিশ্বের অনন্ত অম্বরে ,  ভালোবাসার উচ্চতম মন্দিরে ।  সিনেমা হলের কাছাকাছি এসে গেছি আমরা ।  কিন্তু আমার কেন যেন আজ সিনেমা দেখতে ইচ্ছে করছে না ।  সেলুলয়েডের ত্রিমাত্রিক জগতের ধুন্ধুমার মারপিট ,  এ্যাকশন , স্পেশাল এফেক্ট এর চেয়ে মিঠির সাথে ঘাসের বিছানায় বসে গল্প করাটাই শ্রেয় মনে হচ্ছে ।  ট্যাক্সি থেকে নামার পর মিঠি কেমন যেন উশখুশ করতে লাগলো ।  - কী হয়েছে ? সুধোলাম আমি ।  - পিঠের কাছে কেমন যেন অস্বস্তি লাগছে ।  মনে হচ্ছে কিছু একটা ফুঁড়ে বের হবে ।  ব্যথা করছে ।  আমি চিন্তিত মুখে তার পিঠে হাত রাখলাম ।  আশ্চর্য !  সত্যিইতো কিছু একটা বের হবে বলে মনে হচ্ছে ।  হঠাৎ করে সেটা ভীষণ নড়াচড়া শুরু করলো ।  পোষাক ফুঁড়েই বের হবে , এমনই তার রোষ !  ব্যাপারটা কী !  আরে !  আরে !  !  আরে !  !  !  এ তো দেখছি সত্যিকারের ডানা !  কিছুক্ষণ আগেই ভাবছিলাম এমন কথা । আমার অবচেতন মনের এই স্পর্ধিত আকাঙ্খা যাবতীয় বিজ্ঞান আর নিয়মনীতিকে তোয়াক্কা না করে চলে এসেছে আমাদের এই ধূলোমাটির জগতে ।  ঈশ্বরের এই অপ্রত্যাশিত উপহারে আমরা যুগপৎ আনন্দিত ,  বিস্মিত ,  এবং বিব্রত হতে থাকি ।  আশেপাশের মানুষেরা কারো কোন বিকার নেই ।  যেন এমন ঘটনা নিত্যনিয়মিতই ঘটে ।  নাকি তারা দেখতেই পাচ্ছে নাপ্রকৃতির এই টুকরো খেয়ালিপনা ?  মিঠি তখন প্রাথমিক অপ্রস্তুত ভাব কাটিয়ে ডানা ঝাপটে ওড়ার প্রস্তুতি নিচ্ছে ।   " আমাকে নেবে না ?  "  আমি ব্যাকুল হয়ে সুধোই ।   " জড়িয়ে ধর আমাকে ।  আমরা এখন উড়বো !  "  উল্লসিত কণ্ঠ তার ।  আমরা উড়তে থাকি ।  এ এক অসাধারণ মুহূর্ত !  আমরা ক্রমশ উপরে উঠতে থাকি ,  আর এই শহরের বিশাল বিশাল দালানগুলোকে ম্যাচের বাক্সের মত ছোট আর ঠুনকো মনে হয় ।  আমরা মেঘেদের রাজ্য পরিভ্রমণ করছি !  দেখো হিংসুক নগরবাসী ,  দেখো অফিসের বড় কর্তা ,  দেখো মামলাবাজ গ্রাম্য মাতব্বর ,  দেখো কুশলী পকেটমার ,  দেখো উত্তরাধনিক কবি ,  দেখো সচিবালয়ের আমলা ,  দেখো লুতুপুতু ভালোবাসার গল্পের পেইজ চালানো হামবড়া বোকাসোকা এ্যাডমিন ,  দেখতে পারছো ?  আমরা উড়ছি !  উড়তে উড়তে কোথায় যাবো তা জানি না ,  তবে মেঘেদের রাজ্য থেকে হাজারো ভালোবাসার রূপকথা এনে দেবো তোমাদের জন্যে ।  তোমরা পড়বে ,  তোমরা প্রাজ্ঞ হবে ,  ফেসবুকে শেয়ার দিয়ে হাজারো লাইক কামাবে ,  কিন্তু উড়তে পারবে কি ?  পারবে না ।  তোমরা বড়জোর ফ্যান্টাসি কিংডমের ভয়াবহ রাইডগুলোতে  " ফ্রেন্ডস " দের সাথে  " মাস্তি "  করে চড়ে একাধিক প্রেমিক প্রেমিকাদের সাথে ছবি শেয়ার করবে ।  ইতিমধ্যে হয়তো বা টিভি চ্যানেলগুলো জেনে গেছে এই অদ্ভুত উড্ডয়নের কথা ।  কিন্তু সরেজমিনে আমাদের দেখে নিউজ কাভার করবে তার উপায় নেই ।  বাঁচা গেলো !  নইলে আমাদের এই অলীক উড্ডয়নের মজাটা তাদের বিরক্তিকর প্রশ্নাবলি আর উজবুক কৌতুহলের দাপটে ম্রিয়মাণ হয়ে যেতো ।  । হঠাৎ আমরা একটা নিম্নমুখী চাপ অনুভব করি ।  মিঠি ক্রমশ নিচে নামছে । ও আর ডানা ঝাপটাতে পারছে না ।  ব্যাপারটা কী !  ওহ হো ,  আমাদের সাপ্তাহিক মিলনপর্বের মেয়াদ শেষ হবার পথে ।  যতই নীচে নামতে থাকি ততই বাস্তব জগতের নিত্যদিনের কার্যক্রম আমাদের উড্ডয়নের পরাবাস্তব অনুভূতিকে নাকচ করে দিতে থাকে ।  আমাদের ভাবনাগুলো প্রতিস্থাপিত হতে থাকে । আমাদের সন্তান আনাহিতার দুধ এবং ডায়াপার শেষ হয়ে গেছে ।  কিনতে হবে । বেচারা বাবা - মাকে মনে করে খুব কাঁদছে নিশ্চয়ই ?  আমরা নিচে নামছি .  .  .  ঐ দেখা যায় আমাদের বাসা !  ঐখানে আমাদের ছোট্ট সুখের সংসার ।  যেখানে বাস করে আমাদের সন্তান এবং আমার বাবা মা ।  বিবাহিত জীবনের এক ক্রান্তিলগ্নে নতুন করে শুরু করার অভিপ্রায়ে আমরা ঠিক করেছিলাম প্রতি সপ্তাহে একবার আমরা প্রেমিক প্রেমিকাদের মতো ঘুরবো যাবতীয় ক্লান্তি ,  ক্লেশ এবং টেনশন বাদ দিয়ে ।  ঠিক সেই বিবাহপূর্ব প্রেম করার সময়ের মতো ।  বাসায় আসার পর আমরা আগ্রহ ভরে টেলিভিশনের সামনে বসে থাকলাম খবর শোনার জন্যে ।  শহরে এত বড় একটা চমকপ্রদ ঘটনা ঘটে গেলো তা নিশ্চয়ই ব্রেকিং নিউজ এবং সংবাদের প্রধান শিরোনাম হিসেবে জায়গা করে নিয়েছে !  কিন্তু আশ্চর্য হয়ে দেখলাম তেমন কোন খবরই কেউ দেখালো না ।  যাকগে ,  না দেখাক !  আমরা তো উড়েছি সত্যিই ,  আমরা তো প্রেম করার দিনগুলিতে ঠিকই ফেরত গিয়েছিলাম ।  আবারও যাবো নিশ্চয়ই ।  আমরা খুঁজে পেয়েছি স্বপ্নলোকের চাবি ।  এই কথাটা কাউকে বলবো না ,  কক্ষনো না !   # এই প্রায় একই থিম নিয়ে সমুদ্রকন্যার গল্প জলের ছিটেয় পাগলামি

                    




তোমার জন্যে নয়

 কোথায় যেন ঘন্টা বাজছে ।  ধীরলয়ে ।  থেমে থেমে ।  একটা গম্ভীর আবহ তৈরি হয়েছে ।  একটা বিশাল বিষাদী উৎসবের আয়োজন করছে কারা যেন ।  কোথায় ঘন্টা বাজছে ?  কেন বাজছে ?  শেষরাতের তন্দ্রা কেটে যায় আমার ।  অনেকদিন আমি ঘুমুতে পারি না রাতভর ।  শেষরাতের দিকে তন্দ্রামতন আসে ,  ব্যাস এটুকুই আমার ঘুম ।  এই মহা মূল্যবান তন্দ্রাটুকুও কেড়ে নিলো ঘন্টার মন্দ্র ধ্বনি ।  কিন্তু আমার মোটেও রাগ হচ্ছে না ।  কেমন যেন সম্মোহিতের মত শুনতে থাকি আমি ,  উঠে বসি ।  জানলা দিয়ে বাইরে তাকিয়ে ঘন্টার দিক নির্ণয়ের চেষ্টা করি ।  কিন্তু ওপাশে কেবল অন্ধকার ।  অন্ধকারের আড়ালে ঘন্টাধ্বনিটা আরো রহস্যময় হয়ে ওঠে ।  মনে হয় কে যেন আমাকে ডাকছে ।  হঠাৎ করে আমার বুকটা কেমন যেন ফাঁকা হয়ে যায় ।  জানালা দিয়ে অসংখ্য অন্ধকার ঘুটঘুটিয়ে প্রবেশ করে ।  আমার ইনসমনিয়াগ্রস্ত রাত অন্ধকারের সাথে আঁতাত করে আমাকে ঠেলতে থাকে আরো গহীনে ,  যেখান থেকে ঘন্টাটা বাজছে ।  আমার শূন্য বুকের ফাঁকা জায়গা দখল করে নেয় দুর্বৃত্ত অন্ধকার ।  ওরা আমাকে জেঁকে ধরেছে ।  আর নিস্তার নেই ।  ঘন্টাধ্বনিটা এগিয়ে আসছে ।  আমি নিকষ কালো আঁধারের খোঁজে অভিযানরত এক মোহগ্রস্ত অভিযাত্রী ।  কেমন যেন নেশা নেশা লাগে আমার ।  এভাবে কেউ ডাকতে পারে ?  এভাবেও ডাকা যায় ?  এতদিন কেন ডাকে নি ?  নাকি ডেকেছে আমিই বুঝি নি ?  কে ডাকছে আমায় ?  পুরোনো শ্যাওলা ধরা পুকুরঘাটের সিঁড়িতে একবার পা পিছলে পড়ে ডুবে যাওয়ার উপক্রম হয়েছিলো ।  মৃত্যুকে খুব কাছে থেকে দেখেছিলাম ।  এখন কেন এসব কথা মনে পড়ছে ?  তবে কি আমার এই যাত্রা মরণের অভিমুখে ?  অনেকদিন আগে ,  আমার কিশোরবেলায় রক্তসম্পর্কের একজন আত্মীয় আমার সাথে কিছু অদ্ভুত আচরণ করেছিলো ,  তখন সেটা বুঝি নি ,  এখন জানি সেটাকে বলা হয় যৌন হয়রানি ।  এই ঘন্টার আওয়াজটা কেন মনে করিয়ে দিচ্ছে এসব ?  তবে কি আমার এই যাত্রা আরো একবার নিষ্পেষিত হবার জন্যে ?  ঘন্টার আওয়াজটা পরিবর্তিত হচ্ছে ।  এখন দুটি আওয়াজের মাঝখানের সময়টা আরো বর্ধিত হয়েছে ।  স্তব্ধ রাত্তিরে এই অতি স্লথ ঘন্টাবাদন মনের ওপর চাপ ফেলছে প্রচণ্ড ।  নানা দুর্বিপাকে ক্ষয়িষ্ণু আমার স্নায়ু আর কতক্ষণ সইতে পারবে এই ভুতুড়ে মেলোডি ? আমি যখন ঘন্টাটার কাছে পৌঁছুলাম ,  তখন প্রায় ভোর হয়ে এসেছে ।  ওটা টাঙানো ছিলো একটা প্রাচীন ,  পরিত্যক্ত বাড়ির সদর দরজায় ।  একজন বৃদ্ধ ঘন্টাটি বাজিয়ে চলেছেন নিরলস ।  কিন্তু আমি যখন পৌঁছুলাম ,  তখন সে ঘন্টাটি খুলে রাখার উপক্রম করছে ।  আমি ক্ষিপ্ত হয়ে বাধা দিলাম ,  = এই যে জনাব ,  ঘন্টাটি খুলে রাখছেন কী মনে করে ?  আমি সেই কতদূর থেকে এসেছি এটার আহবানে ।  = বাছা ,  তুমি কি এই প্রথম এই ঘন্টাধ্বনি শুনলে ?  = হ্যাঁ !  = অপেক্ষা করতে হবে তোমাকে ।  এই ঘন্টাধ্বনি সবাই শুনতে পায় না ।  আর শুনলেও অনেকেই এর কাছে আসতে আসতেই হয়রান হয়ে যায় ,  অথবা হদীশ পায় না ।  = কী আছে এই ঘন্টাধ্বনির ভেতরে ?  কেন এর আওয়াজে আমার মন এমন উচাটন হয় ?  = ধৈর্য্য ধরো ,  সব প্রশ্নের উত্তর পাবে । বুড়ো অত্যন্ত রূঢ়ভাবে ঘন্টাটি নিয়ে ভেতরে গিয়ে দরোজা বন্ধ করে দিলেন । ব্যর্থ এবং প্রত্যাখ্যাত আমি ভগ্ন হৃদয়ে বাসার পথে রওনা দেই ।  গোসল করে ,  দাড়ি কামিয়ে অফিসে যেতে হবে । অফিসের কাজে মন দিতে পারি না ।  বারবার ভুল হয়ে যায় ।  সহকর্মীদের টিপ্পনি অসহ্য লাগে ।  = কী মিয়া !  এত অমোনোযোগী কেন ?  রাইতে ভালো ঘুম হয় নাই ?  আইচ্ছা ,  ভাবীরে অনেক রাত পর্যন্ত জাগায়া রাখেন নাকি ?  তা অবশ্য হবারই কথা ।  ইয়ং ম্যান .  .  . চিঠি আর আমি এখন আর একসাথে থাকি না ।  সে কথাটা ওদেরকে বলা বৃথা ।  এদের সবগুলোর মাথায় আদিম প্রবৃত্তি কিলবিল করে ।  খালি সুযোগের অপেক্ষায় থাকে ।  জানি তো ,  যদি বলি যে আমরা আর একসাথে থাকি না ,  তাহলে তাদের প্রতিক্রিয়া হবে এমন ,  " ভাবী চইলা গেছে ?  কেন কোনো সমস্যা আছে নাকি আপনার ?  "  বলে চোখ টিপ দিয়ে কদর্য একটা ভঙ্গি করবে ।  মাদারচোৎ সবগুলো । দেখতে দেখতে লাঞ্চ আওয়ার হয়ে যায় ।  খেতে গিয়ে কিছুই ভালো লাগে না ।  রূচিটাই নষ্ট হয়ে গেছে ।  খাবারগুলো একটু নাড়াচাড়া করে রেখে দেই ।  আজ কেন যেন চিঠির কথা খুব মনে পড়ছে ।  এজন্যে অবশ্য পান খেয়ে দাঁত নষ্ট করা ,  আর পিক মুখে নিয়ে কথা বলা সেইসব প্রৌঢ় কর্মচারীদের ভূমিকা আছে ।  অনেকদিন চিঠির কথা ভাবি না ।  ভেবেই বা লাভ কী !  যে সেচ্ছায় আমাকে ছেড়ে চলে গেছে ,  সে কি ফিরে আসবে আবার ?  মনে পড়ে .  .  . যখন আমরা তরুণ ছিলাম ,  যখন আমাদের প্রাণশক্তি অনেক বেশি ছিলো ,  যখন আমরা লেকের ধারে বসে গোধূলিবেলায় অস্তগামী সূর্যের ছায়া দেখতাম তন্ময় হয়ে ,  যখন ট্যাক্সিক্যাবের ভেতরে বন্য চুম্বনে জাগ্রত হতো আমাদের শরীর ,  যখন আমরা নিজেদের বলতাম wildest couple of the city ,  সেই সময়টা আমাদের বৈবাহিক জীবনে অনুদিত হয় নি ।  কত কিছু নিয়ে খিটিমিটি লেগেই থাকতো ।  এলোচুল ,  এলোপ্যাথি ,  কাঁচপুতুল ,  হোমিওপ্যাথি ,  প্রেগনেন্সি ,  লোকে বলে ছিহ ,  কনডম ,  বোরডম ,  সবুজ পার্ক ,  ঘাতক ট্রাক ,  কত কিছু নিয়ে বাদানুবাদ !  আপাত দৃষ্টিতে তুচ্ছ ব্যাপারগুলো ধীরে ধীরে জমতে জমতে সম্পর্ক ভাঙার বোমালয়ে অত্যন্ত বিপদজনক অবস্থানে চলে যায় ।  আর সেই সাথে কিছু জটিল এবং বড় সংঘাত বাড়তে থাকে ।  = তুমি বর্ষার সাথে ছবি তুলতে গিয়ে ওর কাঁধে হাত রেখেছিলে কেনো ?  = তুমি ফেসবূকে হেনতেন প্রভৃতি নারীর সাথে চ্যাট করেছো কেন ?  = তুমি ছবি তোলার সময় মুখটা রোবটের মত করে রাখো কেনো ?  = তুমি আমার মায়ের বানানো জর্দা প্রায় পুরোটা খেয়ে ফেললে কেন ?  অবশ্য এমনই হবার কথা ,  তোমার বাবাও এরকম খাওয়ার সময় কারো কথা বিবেচনা করে না । বেশিরভাগ সময় আমি চুপচাপ শুনতাম ,  কিন্তু আমার বাবাকে নিয়ে ,  আমার পরিবারকে নিয়ে কটুক্তি করার পর আমি আর চুপ থাকতে পারলাম না ।  এভাবেই শুরু ।  তারপর ব্যক্তিত্বের সংঘাত ,  এবং আরো ,  আরো অনেক ছোটখাটো বিষয়ের সম্মিলনে আমাদের এই সেপারেশন । অফিস থেকে বাসায় ফিরে শাওয়ারটা নিয়ে বিছানায় শুয়েছি কি শুই নি ,  গভীর ঘুমে তলিয়ে গেলাম আমি ।  আহা !  কী নিশ্চিন্ত ,  প্রশান্ত একটা ঘুম !  অনেকদিন পর এমন ঘুমোতে পারলাম আমি ।  ঘুমের মাঝে নানারকম স্বপ্ন দেখলাম ,  আজগুবি ।  তবে একটা স্বপ্ন ঘুরেফিরে বারবার আসছিলো ,  সেই ঘন্টা বাজানো বুড়োটি ।  তার খ্যানখ্যানে স্বরে আমাকে বলছিলো ,  তোমার সময় হয়ে আসছে বাছা ,  প্রস্তুত হও !  " রাত বারোটার দিকে ঘুম ভেঙে গেলো আমার ।  হু ,  এইবার প্রস্তুতি নিয়ে ফেলা যায় ।  ঘন্টা বাজতে আরো কয়েক ঘন্টা দেরী আছে বোধ হয় ।  ততক্ষণ কী করবো ?  চিঠির কথা ভাবা যাক বরঙ ।  এটা ঠিক ,  আমার মধ্যে অনেক দোষ ছিলো ।  আমি ছিলাম দায়িত্বজ্ঞানহীন একজন পুরুষ ।  ভবিষ্যতের কথা মোটেও ভাবতাম না ।  পানাসক্তি ছিলো ।  কিন্তু আমি চেষ্টা করছিলাম এগুলো থেকে বেরিয়ে আসতে ।  যখন আমি ভাবতে শুরু করেছি যে আবার সেই নিষ্কলুষ দিনগুলোতে ফিরে যাচ্ছি ,  ঠিক তখনই আমার একটা সামান্য ত্রুটিকে কেন্দ্র করে যাচ্ছেতাই আচরণ করলো ।  সবার সামনে অপমান করলো আমাকে ।  আমি তখন .  .  . ভাবনায় ছেদ পড়লো ঘন্টাধ্বনিতে ।  সেই মাতাল  ,  বিবশ করা সুর !  আমি জানলা খুলে দিলাম অন্ধকারদের প্রবেশ তরান্বিত করতে ।  কিন্তু এ কী !  জানলা খোলার সাথে সাথেই আমার এই ক্ষুদ্র ঘরে শুরু হলো আলোর নাচন ।  কোথায় যেন বাজছে মাউথঅর্গান ,  সুমধুর ।  আমি চোখ ভর্তি করে দেখতে শুরু করলাম আলোর নৃত্য ।  কখনও তারা অশ্বারোহী ,  কখনও তারা সপ্তর্ষি ,  কখনও উর্বশী ,  কখনও ধ্যানী ঋষি ।  আমি থই খুঁজে পাচ্ছি না ।  এত আলো আমার এই ভাঙা ঘরে !  কেন !  ওদিকে ঘন্টাটাও বেজে চলেছে বিরামহীন ।  আজ আর ঐ ঘন্টা নিয়ন্ত্রক খনখনে বুড়োকে চালাকি করতে দেবো না ।  চড়ে বসি আলোকঅশ্বতে ।  দ্রুত ছুটতে থাকে সে ।  মেজাজটা বেশ ফুরফুরে আমার ।  একে তো ঘুমটা ভালো হয়েছে ,  তারপর সেই রহস্যময় ঘন্টার স্বরূপ উন্মোচিত হতে চলেছে ।  তারপরেও মনে শঙ্কা জাগে ।  সবকিছু ঠিকঠাক মত হবে তো ?  তবে এমন আনন্দভ্রমণে সেইসব উৎকণ্ঠা তৎক্ষনাৎ উবে যায় ।  ঘন্টাঘরে এসে পৌঁছেছি আমি ।  বুড়োটা হাঁপাচ্ছে ,  তবুও এক মুহূর্তের বিরাম নেই ।  আমাকে দেখে সে তার থ্যাবরানো দাঁত দেখিয়ে হাসে ।  = তুমি তো সৌভাগ্যবান বাছা !  দ্রুতই ঘন্টাঘরে আসতে পারলে ।  অনেকেই বছরের পর বছর চেষ্টা করেও পারে না ।  = সেদিন তো ভাব দেখিয়ে চলে গেলেন ।  এখন বলেন তো এর রহস্যটা কী !  দয়া করে বলবেন না যে সময় হলেই জানতে পারবো ।  আমি এখনই জানতে চাই !  = হাহাহা !  আরে বাপু ,  একটু অপেক্ষা না হয় করলে !  ক্ষতি কী তাতে !  তবে এবার নিশ্চিন্ত হতে পারো যে তোমার জন্যে ভালো খবর আছে ।  = ও তাই ?  তা আপনারা কবে থেকে মানুষদেরকে এই ঘন্টা বাজিয়ে সম্মোহন করে ভালো খবর দেয়ার দায়িত্বটা নিয়েছেন ?  = যখন থেকে মানুষের সৃষ্টি ,  তখন থেকেই ।  কেউ শোনে ,  কেউ শোনে না ।  কেউ সারাজীবন খুঁজে মরে ,  কেউ না চাইতেই পেয়ে যায় ।  = বাই দ্যা ফাকিং ওয়ে ,  আমার কেন যেন মনে হচ্ছে আপনারা আমার ম্যারেজ কাউন্সেলিংয়ের দায়িত্ব নিয়েছেন ।  আমার সন্দেহটা কি সত্যি ?  = বাহ !  বেড়ে বুদ্ধিমান ছেলে তো তুমি !  হ্যাঁ অনেকটা সেরকমই ।  আমরা লটারি করে খুব অল্প সংখ্যক জুটিকে বেছে নেই ।  তোমরা সুখী হও ,  এই আমাদের প্রত্যাশা ।  তোমাদের .  .  . আমি তার কথা শেষ করতে দিলাম না ।  = আগে জানলে আমি আসতামই না ।  যত্তসব ন্যাকামী !  = বলছো বটে ,  তবে তুমি খুব ভালো করেই জানো যে এটা পুরোপুরি সত্যি না ।  তোমার মনের কোথাও না কোথাও এখনও কিছু লুকিয়ে আছে ,  না থাকলে তুমি আসতেই পারতে না ।  না থাকলে তুমি ঘন্টাধ্বনি শুনতেই না । তার কথা শুনে আমি নিরুত্তর থাকি ।  সে কি ভুল বলছে ?  নাকি আমার চিন্তাই ভুল ?  তবে কি চিঠি আসবে আজকে ? এসব ভাবতে ভাবতেই চিঠি চলে এলো ।  আমার মতোই এক আলোকযানে চড়ে ।  আমার মতো সেও খানিকটা উদভ্রান্ত ,  দ্বিধাগ্রস্ত ।  আমাকে দেখে সংকোচ জড়ানো কণ্ঠে বললো ,  = কেমন আছো তুমি ?  = ভালো ।  তুমি ভালো তো ?  = এই তো .  .  . অনেকদিনের অনভ্যাসে আমাদের কথা আর এগোয় না ।  = তারপর .  .  . লেখালেখি করো না কি এখনও ?  = এই তো টুকটাক ।  তোমার টেইলারিং শেখার কদ্দুর ?  = চলছে আর কী .  .  . খারাপ না । আমরা দুজনেই বুঝতে পারি হবে না ,  এইভাবে হবে না ।  আদৌ কি হবার দরকার আছে ?  এই প্রশ্নটাও মাথায় ঘোরে ।  হঠাৎ এক চিৎকারে আমাদের সম্বিত ফেরে ।  ঘন্টাধ্বনি থেমে যায় ।  বুড়ো ঘন্টাবাদক বুক চেপে ধরে বসে আছে ।  চারিদিকের সব আলো নিভে যাচ্ছে ।  বন্ধ হয়ে যাচ্ছে চড়ুই পাখির টুইটকার ,  আর অজানা বাদকের মাউথঅর্গান ।  চারিপাশের সবুজ প্রকৃতি শীতকালের রূক্ষ মরণ থাবায় রঙ হারিয়ে ফেলছে । আমরা বুঝে ফেলি আমাদের হবে না ।  তবুও চিঠি একটা শেষ চেষ্টা করে ।  কিভাবে যে ওর মনের মধ্যে এমন প্রেমভাব জেগে উঠলো তা আমার বাকি জীবনে একটা রহস্য হয়ে থাকবে ।  আমাকে সে দেখেছে পাঁড় মাতাল ,  দায়িত্বজ্ঞানহীন ,  নোংরা ,  অগোছালো ,  এলোমেলো হিসেবে ।  আমার পরিবারকে সে তুচ্ছ করেছে তার পরিবারের সাথে মেলাতে গিয়ে ।  তারপরেও সে কেন যেন বললো ,   " দেখো ,  আরেকটা সুযোগ নেই আমরা ।  আমার হাতটা ধরো " হাত ধরাতে আমার কোন আপত্তি নেই ,  তবে এই হাত আমাকে কতদূরে নিয়ে যাবে তা নিয়ে আমি সন্দিহান ।  = কিছু বলবে না তুমি ? আমার চোখে চোখ রেখে সে সুধোলো ।  আমি বললাম ,  = দেখো চিঠি ,  একসময় ভাবতাম আমাদের সম্পর্কটা নিয়তি নির্ধারিত ।  আমরা অতীত ভুলে এই মন্ত্রে দিক্ষিত হয়েছিলাম ,   " তুমি প্রথম ,  বলি না এমন /  শেষ হতে পারো কি ?  তাই নিয়েছি শেষবিকেলে নিঃস্ব হবার ঝুঁকি "  ।  কখনও ভুলেও ভাবতাম না আমাদের মধ্যে কোন দেয়াল তৈরি হতে পারে ।  হ্যাঁ এটা সত্যি ,  তোমার অনেক চাওয়া আমি পূরণ করতে পারি নি ।  তোমার নিশ্চুপতা আর স্তব্ধ অভিযোগ মাথা কুটে ঠুকড়ে মরেছে আমার মনের দেয়ালে ।  কিন্তু যখন আমি ফিরতে শুরু করেছি তোমার কাছে ,  তখনই তুমি আমাকে মস্ত আঘাতটা দিলে ।  সবার সামনে আমাকে অপমান করলে ,  আমার পরিবারকেও ছাড়ো নি ।  তাই ,  বলি কি ,  থাক !   " আমাকে আমার মতো থাকতে দাও ,  আমি নিজেকে নিজের মাঝে গুটিয়ে নিয়েছি "  ।  আমি ছাপোষা মানুষ ,  আমাকে তুমি অপমান করতেই পারো ,  তার পাল্টা দেয়ার সময় এখনই ।  দেখো , গত দুইরাতের ঘন্টাধ্বনি এখন উইন্ড চাইমে পরিণত হয়েছে ।  এভাবেই শব্দেরা হারিয়ে যায় ,  শোকাতুর শব্দের শবদেহ নিয়ে লাল পিঁপড়ের দল মার্চপাস্ট করে পৌঁছে দেয় ভিমরুলদের কাছে ।  ওরা হুল ফোটায় ।  যা বলছিলাম ,  পাল্টা দেয়ার কথা ,  আমার এই ছন্নছাড়া জীবন ,  ঘরের কোণে একাকী বসে আজগুবী চিন্তাভাবনা করা ,  দুঃস্বপ্ন দেখে চমকে ওঠা ,  নতুন কোন গান লেখা ,  আর নিজেই সেটা সুর করে শোনানো ,  স্নিকার্স চকলেট ভাগাভাগি করে খাওয়া ,  বসুন্ধরা সিটিতে থ্রিডি মুভি দেখা ,  মোহামেডান ,  বার্সেলোনা ,  আর বাংলাদেশ ক্রিকেট দলকে নিয়ে মাতামাতি ,  পহেলা বৈশাখে টিএসসি ,  চারুকলা ,  শাহবাগ ,  বইমেলার জন্যে ম্যালা বই কেনা হবে বলে টাকা জমানো ,  কোনকিছুই আর তোমার জন্যে না ।  ধন্যবাদ তোমাকে ভালোবেসেছিলে বলে ,  প্রশংসা করি তোমার আমাকে ছেড়ে যাওয়ার বিচক্ষণ সিদ্ধান্ত নিয়েছো বলে ।  এখন আমি যাই ,  কেমন ? চিঠি নির্বাক দাঁড়িয়ে থাকে ।  হয়তো বা দুই এক ফোঁটা অশ্রূ ঝরে তার চোখ থেকে ।  আমি নিশ্চিত নই অবশ্য ।  রাত এখনও অনেক বাকি ।  কী মনে করে যেন ঘন্টাবুড়োটা উঠে পড়ে পাগলের মতো ঘন্টা বাজাতে থাকে ।  আমার চারিপাশ আলোয় আলোয় ভরে যায় ।  একটা প্রচণ্ড টান অনুভব করি আমি ।  তবে সৌভাগ্যের ব্যাপার এই যে ,  আমি জেনে গেছি এই টান অগ্রাহ্য করার শক্তি আমার আছে ।  আমি এগিয়ে যাই ।  ঘন্টাধ্বনি ক্ষীণ থেকে ক্ষীণতর হতে থাকে । 
                            
                    




ধন্যবাদ ,  আবার আসবেন

   ( ০ ) ডিং ডং !  কলিংবেলটা বেজে উঠলো ।  ববি তখন দুপুরের খাবার শেষ করে বিছানায় একটু গড়িয়ে নিচ্ছে কেবল ।  বাসায় কেউ নেই ।  কে আসতে পারে এই ভরদুপুরে ?  বিরক্তিতে ভ্রু কুঁচকিয়ে বিছানা থেকে নেমে দরজা খুলতে গেলো সে ।  পরবর্তীতে এটা তার জীবনের নিকৃষ্টতম ভুল হিসেবে নির্ণিত হয়েছিলো ।  দরোজার ওপাশে সরকারী পেটোয়া বাহিনীর মাথায় পট্টি ,  চোখে সানগ্লাস পরা কোনো ভয়াল চেহারার সদস্য চোখ রাঙিয়ে ভুয়া ওয়ারেন্ট নিয়ে আসে নি ,  যেরকমটা ইদানিং খুব হচ্ছে ।  সংঘবদ্ধ ডাকাতের দলও আসতে পারতো ।  ওরা খুব ভালো করেই খোঁজ রাখে কোন বাড়িটা ফাঁকা আছে অথবা কোথায় নিরাপত্তার অভাব ।   দেশের বাড়িতে বেড়াতে যাওয়া তার পরিবারের সদস্যরা কি এত সাত তাড়াতাড়ি চলে আসলো ?  তাহলেই সেরেছে !  হররোজ বাসার মধ্যে বন্ধুদের নিয়ে আড্ডা ,  তাস পেটানো ,  সিগারেট আর এ্যালকোহলের যে মিশ্র গন্ধটা সুযোগ পেয়ে আনন্দে উড়ে বেড়াচ্ছিলো ,  পরিবারের অন্য সদস্যদের এমন গর্হিত কর্মের হদীশ খুঁজে পেতে এক লহমা সময়ও লাগতো না ।  না ,  তারা কেউ আসে নি ।  যে এসেছিলো ,  সে ছিলো একাবোকা ,  নিরীহ আর হাস্যোজ্জ্বল ।  কে জানতো যে তার কাছ থেকেই ববিকে এক জটিল ঘটনাপ্রবাহের ফাঁদে জড়িয়ে পড়ে বহুমাত্রিক অনুভূতির জের টানতে হবে ?   ( ১ ) ববিদের পাশের বাড়িতে নতুন এক ভাড়াটে এসেছে সম্প্রতি ।  তাদের একমাত্র মেয়ে ,  জেনি বেশ উচ্ছল ,  চঞ্চল ।  প্রজাপতির মতো বহুবর্ণের ডানা ঝাপটিয়ে চলে সে ।  বিকেলের দিকে ববি সিগারেট নিয়ে বারান্দায় গেলে মেয়েটার দেখা পায় ।  ছাদে বাচ্চাদের সাথে বরফ পানি অথবা ব্যাডমিন্টন খেলছে ।  ববির দেখতে বেশ ভালো লাগে ।  তবে মেয়েদের দেখলে যেমন একটা উড়ুউড়ু ভাব অথবা কামচেতনার উদ্রেক হয় ,  এই মেয়েটির ক্ষেত্রে ববির মোটেও সেরকম কিছু মনে হয় না ।  বয়সের ব্যবধান যদিও তাদের মধ্যে বেশি না ,  তারপরেও মেয়েটাকে নিজের থেকে অনেক ছোট মনে হয় তার ।  মেয়েদের ম্যাচুইরিটি নাকি ছেলেদের চেয়ে কম বয়সে পরিপূর্ণতা পায় ।  কিন্তু এই মেয়েটিকে দেখে কে বলবে সে কথা !  মাঝে একদিন ভেবেছিলো ফ্লার্ট করবে মেয়েটির সাথে ।  বিটলসের গানের লাইন লেখা টিশার্ট আর রেক্স থেকে সদ্য কেনা  জিন্সের প্যান্ট পরে নিজেকে আয়নায় দেখে খারাপ লাগে নি একদম !  এখন জেনি যদি মর্জি করে তার দিকে তাকায় একটু !  তা সে বেশ তাকিয়েছিলো বটে !  ঘটনাটি যেভাবে ঘটেছিলো তা নিঃসন্দেহে নতুন এক সম্পর্কের সূচনা হতে পারতো !  হয়েছিলো কী ,  জেনি ব্যাডমিন্টন খেলছিলো ,  হঠাৎ করে কর্কটা বেশি জোরে মারার ফলে ববির বারান্দায় এসে পড়ে ।  জেনি তা দেখে চিৎকার করে ওঠে ,   " এই যে ভাই ,  কর্কটা একটু দেন না !  "  ।  সম্বোধন শুনে ববির রোমান্টিক চিত্রকল্পিত বিকেলটা অল্প একটু পথ পেরিয়েই যেন হুমড়ি খেয়ে পড়ে !  কর্কটা ছুড়ে দিয়ে বারান্দা থেকে প্রস্থান করে ববি ।   ( ২ ) জেনি বিষয়ক লঘু মনতরীর সেখানেই সলিল সমাধি হতে পারতো ।  কিন্তু বন্ধুদের সাথে জমাট আড্ডার এককালে ববি যখন গাঁজা খেয়ে মাঞ্জা মারা সেই দিনটার কথা এবং তার বেদনাকে বহুগুন বাড়িয়ে কাঁদোকাঁদো স্বরে পেশ করলো ,  তখন আর তাদের পায় কে !  ববি এবং তার বন্ধুরা বেশিরভাগই পরাশ্রয়ী ।  বাবা ,  বড় ভাইদের পয়সায় টঙএর দোকানে অলস সময় কাটানো ,  এবং একে অপরকে খোঁচাখুঁচি করাটাই আপাতত তাদের জীবনের মূল লক্ষ্য ।  সুতরাং ,  নেশাগ্রস্ত অবস্থায় এমন একটা ইস্যু পেলে তারা ছেড়ে কথা বলবে কেনো ?  তারা মহা উৎসাহে ববিকে জ্ঞান দিতে থাকে এবং  " কী করিলে কী হইবে "  এ ব্যাপারে নিজেদের অথবা অন্যের কাছ থেকে ধার করা অভিজ্ঞতা বয়ান করে এই সিদ্ধান্তে উপনীত হয় যে ,  মেয়েটা প্রাপ্তিসিধ্য এবং ববির উচিত তার সাথে ফ্লার্ট করাটা চালিয়ে যাওয়া ।  তাদের মতে ,  মেয়েটা সহজ সরল এবং তার কোন অতীত সম্পর্ক না থাকার সম্ভাবনাই বেশি ।  এমন মেয়ে হাতছাড়া করা ববির উচিৎ হবে না ।  সেদিন রাগ করে চায়ের কাপ ছুড়ে ফেলে বন্ধুদেরকে গালি দিয়ে বাসায় ফিরে যায় ববি ।  শীতল পানি দিয়ে মাথা ধুয়ে কিছুক্ষণ বিছানায় শুয়ে থাকার পর যখন তার নেশা কাটতে শুরু করেছে ,  তখন বন্ধুদের কথাগুলি পুনরায় বিবেচনা করতে গিয়ে সে ভাবে ,  তারা তো খুব একটা ভুল বলে নি !  মেয়ে দেখতে সুন্দর ,  মিশুক ,  সদালাপী ,  প্রাণস্পন্দনে ভরা ।  এমন মেয়ের সাথেই তো প্রেম করলে জমে !  মাঝখানে কয়েকদিন বিকেলে বারান্দায় যাওয়া হয় নি ।  কাল থেকে আবার যেতে হবে ।  বাকের ভাইয়ের মতো একটা সানগ্লাস কিনবে নাকি ?  আর চুলটা ব্যাকব্রাশ করলে কেমন হয় ?  নাহ ,  বিশ বাইশ বছর আগের ফ্যাশন ,  এখন করলে হাসাহাসি করতে পারে সবাই ।   ( ৩ ) ইদানিং ছাদে আসা হয় না তেমন জেনির ।   ওর খেলার সাথী ছিলো যারা ,  তারা এ বাড়ি ছেড়ে চলে গেছে বলেই এই বিরতি ।  তবে ববি ঠিকই বারান্দায় বসে থাকে জেনির জন্যে ।  জেনি কেমন যেন আনমনা হয়ে থাকে ।  কিছুই খেয়াল করে না ।  স্থুলদৃষ্টিতে  তাকালেও তার বুঝে যাওয়ার কথা একটা ছেলে হ্যাংলার মতো দাঁড়িয়ে থাকে শুধু তার জন্যে ,  প্রতিদিন ।  এমন করেই হয়তো চলতো ,  বাধ সাধলো তাদের বাসায় ঘুরতে আসা অতিথি ,  তার এক খালাতো বোন ।  জেনির সাথে ছাদে উঠে হাঁটাহাঁটি করার সময় তার চতুর চোখ ঠিকই চিনে নিলো প্রেমপিয়াসী রোমিও ববিকে ।   = দেখেছিস জেনি ,  ঐ লোকটা কিভাবে তোর দিকে তাকিয়ে আছে !  এতো পুরোই গন কেস !  বজ্রপাত ,  একদম জায়গামত লেগেছে !  = কই !  আমার তো সেরকম কিছু মনে হচ্ছে না ।  তুই না ,  সবসময় খালি বেশি বেশি বলিস ।  = আমার চোখ ভুল করতে পারে না ।  নেভার !  ঐ দেখ দেখ আমাকে তোর সাথে দেখে চান্দু অন্যদিকে উদাস হয়ে বাইরের দৃশ্য দেখার ভান করছে !  হাহাহা !  এসবই আমার চেনা বাছাধন !  কম তো এক্সপেরিয়েন্স হলো না !  রাগে গা জ্বলছে ববির ।  এই সবজান্তা চেহারার আঁতেল মেয়েটা আবার কোথা থেকে এসে জুটলো !  এহ !  দুজনের কী হাসি !  নির্ঘাৎ তার সম্পর্কে আজেবাজে কথা বলে জেনির কান ভারি করছে ,  নয়তো তাকে নিয়ে হাসাহাসি করছে ।  ববির ইচ্ছে করছে মেয়েটির চুলের মুঠি ধরে ঠাস ঠাস করে চড় মারতে ।  ববির ভাবনাটা অমূলক না ।  ওদিকে আসলেই বেশ মজমা বসেছে হাসিঠাট্টার ।  = ঐ দেখ ,  তোর রোমিও অভিমান করেছে ।  অভিমান করে চলে যাচ্ছে ।   = চুপ করবি তুই রুবি ?  কী সব ছাইপাশ বলা শুরু করেছিস সেই কখন থেকে ।   = এই এই !  রাগ করিস না ।  বেচারা আসলেই অপমানবোধ করেছে ।  আমাদের এত আমোদ করার কোনো দরকার ছিলো না ।  = তোর জন্যেই তো !  বলেই জেনি বুঝতে পারলো কী ভুলটা সে করেছে ।  কিন্তু ততক্ষণে বল বিপক্ষ দলের কোর্টে !  এই সুযোগ সে ছাড়বে কেনো !  = হাহাহা !  এইবার আর না হেসে পারলাম না রে জেনি !  তোরও ঐ ছেলেটার প্রতি একটু হলেও ফিলিংস আছে ।  নাহলে এভাবে রিএ্যাক্ট করতি না । জেনি গাল ফুলিয়ে বসে থাকে ।  রুবি তো মিথ্যে কিছু বলে নি !  ( ৪ ) কিছুদিনের মধ্যেই ববি আর জেনির ভেতরে একটা ভালো বন্ধুত্ব গড়ে ওঠে ,  এবং অবশ্যই সেটা সাধারণ বন্ধুত্বের মতো ছিলো না ,  আবার তাদের মধ্যে প্রেমও ছিলো না ।  হৃদয়ের সুপ্ত আগ্নেয়গিড়ি লাভা উগলে দিতে চাইছিলো ।  শুধু একটা ডিনামাইটের বিস্ফোরণ দরকার ছিলো ।  তাতেই তাদের ছায়াঘটিত হৃদয়াঞ্চল ভরে উঠতো টগবগে লাভায় ।  কিন্তু দুজনেরই অতি রক্ষণশীল মনোভাবের কারণে তারা কখনও একসাথে রিকশায় চড়ে নি বা কোথাও কখনও একসাথে ঘুরতে যায় নি ।  তারা একে অপরের সাথে কখনও ফোনেও কথা বলে নি ।  তাদের দুজনেরই মনের ভেতর একটা অস্বস্তি কাজ করতো ,   " সে কি আমায় সত্যিই ভালোবাসে ?  "  ।  দুজনেই প্রত্যাখানের ভয় পেতো ।  তাদের এই ভীরু মনোভাবের কারণে সম্পর্কটা কাদায় আটকে পড়া চাকার মতই স্থবির ছিলো ।  এগুচ্ছিলো না মোটেও ।  তাই জেনি ববিকে আপনি করেই ডাকতো ,  আর ববি জেনিকে তুমি ।  দুজনেই বসে ছিলো হাত ধরবে বলে ।  কেউ মুখ ফুটে কিছু বলে নি ।  ভগবান তাই নেমে আসে নি ।  ( ০ ) দরোজাটা খুলে দিলো ববি ।  জেনি এসেছে ।  সাথে একটা বাটিতে করে কী যেন ।  = স্লামালিকুম ববি ভাই ।  কেমন আছেন ?  = এই তো আছি কোনোরকম ।  = তোমার হাতে ওটা কী ?  = গরুর মাংসের ভুনা ।  আমি রান্না করেছি ।  জীবনে এই প্রথমবারের মতো ।  ভাবলাম আপনাদেরকে একটু চাখতে দেই ।   = বেশ ভালো ।  তুমি ভিতরে আসো ।  এই কথায় জেনি বেশ একচিলতে হেসে ঘরে প্রবেশ করলো ।  সোফায় বসে নিউজপেপারটা উঠিয়ে পড়ার ভান করলো ।  আসলে তার ভাবনা অন্যদিকে ।  কেমন যেন অস্বস্তি বোধ করছে সে ।  = খালাম্মা ,  মুন্নী ,  শম্পা এরা কেউ নেই ?  = নাহ ।  ওরা সবাই দেশের বাড়িতে গেছে ঈদ করবে বলে ।  = ও ,  মা !  তো আপনি রয়ে গেলেন কেনো ?  = একজনকে তো থাকাই লাগে ।  এত বড় একটা বাড়ি ,  মেইনটেন করতে নানান ঝামেলা ।  আমার কোনো অসুবিধা নাই ।  বন্ধুবান্ধব আসে ।  আড্ডা দেই ।  বিড়ি ফুঁকি । জেনির মাঝ থেকে অস্বস্তি বোধটা কেটে গেছে এতক্ষণে ।  চটুল কণ্ঠে প্রগলভ হয়ে সে সুধোয় ,  = বিড়ি খান খুব ,  তাই না ?   = খাই আর কী টুকটাক ।  = হু ,  টুকটাক !  আপনি অনেক বেশি খান ।  আপনার ঠোঁট কেমন কালো হয়ে গেছে ।  সিগারেটটা কি ছাড়া যায় না ?  অনুনয় ঝরে পড়ে তার কণ্ঠে ।  ববি একটু হাসে ।  সব মেয়েরাই কি এরকম ?  ওদের ডোমিনেশনের সবচেয়ে ক্ষতিকর দিক এই সিগারেট নিয়ে দিকদারি ।  ববির গলা কেমন যেন শুকিয়ে আসছে ।  ফ্রিজে রাখা এক লিাটারের ঠাণ্ডা পানির বোতলটার অভাব সে অনুভব করে খুব ।  সে কেমন যেন অস্বস্তি অনুভব করে ।  অস্বস্তি ব্যাপারটা ক্ষেত্রবিশেষে সংক্রামক হতে পারে ।  কিছুক্ষণ ওরা চুপ করে থাকে ,  দুজনেই কিছু বলার খুঁজে পায় না ।  জেনিকেও অস্বস্তি পেয়ে বসে ।   = আচ্ছা আমি যাই ববি ভাই ।   = চলে যাবা ?  এত সাত তাড়াতাড়ি ? ববির চোখের ভেতর একদল কামুক হায়েনাকে দেখতে পায় জেনি ।  যারা হাহা করে হাসছে ।  নাহ ,  এখানে বেশিক্ষণ থাকা ঠিক হয় নি ।  ভুল হয়েছে ।  খুব বড় ভুল ।  তার আশঙ্কাকে সত্যি প্রমাণ করতে ববি এগিয়ে আসে ।  দুই হাত দিয়ে জেনির কাঁধা চেপে ধরে ঠোঁটে চুম্বন করে ।  ওড়নাটা ছুড়ে ফেলে দিয়ে তার কামিজের বোতাম খুলতে থাকে ।  আহা !  স্বর্গের অপ্সরাদেরও বুঝি এত রূপ নেই ।  নিজের ভেতর এক ভয়াবহ উত্থান টের পায় ।  ওদিকে আতঙ্কগ্রস্ত জেনি কায়মনোবাক্যে নিজের সম্মান বাঁচানোর জন্যে আকুতি করে ।  ববি ওসব শুনলে তো !  জেনিকে সোফার ওপর শুইয়ে তার সালোয়ারের ফিতা খুলতে গিয়ে তার নিজেকে খুব জবরদস্ত পুরুষ মনে হয় ।  কিন্তু যখনই সে প্রবিষ্ট হতে যাবে ,  ঠিক তখনই সে টের পায় তার শরীর হালকা হয়ে আসছে ।  উদ্যত চামড়াপিস্তলের গুলিগুলো সব বেরিয়ে গেছে ।  বিষদাঁত তুলে নেয়া ফণা তুলতে অক্ষম গোখরা সাপের মতো তার শিশ্ন নেতিয়ে পড়েছে ।  হারিয়ে ফেলেছে তার ভেদনক্ষমতা ।  ওদিকে জেনি ,  প্রচণ্ড আতঙ্কে দিশেহারা হয়ে চিৎকার করছিলো ।  তার গহবরে প্রবিষ্ট হতে যাওয়া শিশ্নটি যেন হাজার হাতি ঘোড়া নিয়ে ছুটে আসছে তার ভেতরে চুরমার ,  রক্তপাত আর অগ্নি উৎসব করতে ।  প্রতিটি পুরুষের ভেতরেই একটি ধর্ষক বাস করে ।  কখনও তাকে দেখা যায় ,  কখনও যায় না ।  পুরুষেরা প্রভু ।  তাদের রয়েছে ভয়ানক মারণাস্ত্র চামড়াপিস্তল ।  নারী যখন পরাজিত ,  ব্যথিত ,  নগ্ন হয়ে প্রভুর কাছে নিজেকে সমর্পণ করে , তখন রক্ত বীর্জ ঘাম শিৎকারের সাথে মিশে গিয়ে একটি আদর্শ যৌনমণ্ডল তৈরি করে ,  যেখানে নারী মাত্রই সেবাদাসী ,  আর পুরুষেরা মহান অধিপতি অথবা ঈশ্বর ,  অথবা তার চেয়েও বেশি কিছু ।  জেনি যখন দেখলো যে তার পক্ষে আর লড়াই করা সম্ভব না ,  তখন সে নিজের শরীরকে সমর্পণ করলো ববির কাছে ।  সে চোখ বন্ধ করে অপেক্ষা করছে কখন ঘটবে সেই পেনিট্রেশন ।  সে অপেক্ষা করেই থাকে ।  কই ,  কিছু ঘটছে না কেনো ?  সে সাহস করে বন্ধ চোখ আলতো করে আলগা করে ববির দিকে চায় ।  সে দেখতে পায় অল্প একটু দূরে সোফায় বসে ববি তার নেতিয়ে পড়া শিশ্নকে দলিত মথিত করে দাঁড় করানোর চেষ্টা করছে ।  জেনি তা দেখে কিছুটা হতচকিত হয়ে যায় ।  সে বুঝতে পারে না এখান থেকে কি চলে যাওয়া উচিত ,  নাকি এভাবেই দুপা ফাঁক করে রাখবে ?  মনের অতল গহীন থেকে কে যান বলে ,  যাস নে ,  যাস নে ,  যাস নে ।  কখন যেন আবার শব্দগুলি পরিবর্তিত হয়ে বলে আয় আয় আয় .  .  .  ।  কখনও কোন আদ্যিকালের বদ্যিবুড়ো যেন এসব দেখে হাহা করে হাসে ।  অল্প কিছুক্ষণ শুয়ে থাকার পর সে সিদ্ধান্ত নেয় চলে যাবার ।  কাপড় চোপড় ঠিকঠাক করে যাবার সময় সে একটা অদ্ভুত কাজ করে বসে ।  ববিকে বিদায় জানায় ,   " যাই ববি ভাই "  ।  ওদিকে ববির মুঠোচাপা শিশ্নটি ততক্ষণে অর্ধউত্থিত হয়ে গেছে ।  সে বোকার মতো ফ্যালফ্যাল করে জেনির দিকে তাকিয়ে থেকে বলে ,   " ধন্যবাদ ,  আবার আসবেন "  । 

                    




মৃত্যুমিতা

তার সাথে আমার দেখা হয়েছিলো বছরখানেক আগে ।  আমি রাস্তা পার হচ্ছিলাম ,  হঠাৎ করে সিগন্যাল অমান্য করে একটা ট্রাক দ্রুতবেগে আমার দিকে চলে আসতে লাগলো ।  সামনে বা পেছনে কোথাও যাবার সুযোগ নেই এই গতিদানবের কাছ থেকে মুক্তি পেতে ।  এই তাহলে মৃত্যু !  আমি নড়াচড়া করার শক্তি হারিয়ে ফেলেছি ।  মন্ত্রমুগ্ধ হয়ে তাকিয়ে আছি যন্ত্রদানবের দিকে ।  ঠিক সেই সময় ট্রাকটি প্রচণ্ডরকম ব্রেক করে থেমে যায় আমার থেকে এক চুল দূরে ।  চেতনা হারানোর পূর্বে আমি একটা বিষণ্ণ মুখকে দেখি ।  তার বয়স অনুমান করা দুঃসাধ্য ।  এই গরমেও একটা লাল মাফলার পরা ।  খোঁচা খোঁচা দাঁড়ি ।  খাড়া নাক ,  আর তার শরীরের অঙ্গপ্রত্যঙ্গের মধ্যে সবচেয়ে দ্রষ্টব্য হলো জ্বলজ্বল করতে থাকা দুটো চোখ ।  সে আমার কাছে এসে ফিসফিস করে বললো ,   " এই বেলা খুব বেঁচে গেলে মেয়ে !  তবে তোমার সাথে আমার দেখা হবেই একদিন না একদিন ।  তৈরি থেকো ।  " সেই প্রথম আমার মৃত্যুর সাথে দেখা ।  এতদিন জেনে এসেছি মৃত্যু একটা বিমূর্ত ব্যাপার ,  কিন্তু আমার এ ধারণা ভুল ছিলো ।  আমি তাকে কায়ারূপে দেখেছি ।  মৃত্যুর সাথে আমার সখ্যতা নতুন নয় ।  অভিমানী এক বালিকা আমি ,  সামান্য কারণে গাল ফুলিয়ে কাঁদতে কাঁদতে চোখ ফুলিয়ে ডেটল / স্যাভনল খেয়ে মৃত্যুপ্রচেষ্টা করেছি এর আগেও ।  কিন্তু তখন মৃত্যু আমাকে তার নিজ চেহারায় দেখা দেয় নি ।  অবশেষে যেদিন দেখা হলো ,  আমার ভেতর একটা আশ্চর্য অনুভূতির জন্ম নিলো ।  আমি তার প্রেমে পড়ে গেলাম ।  তার মাঝে রয়েছে একটা নাছোড় ভাব ,  সে কাউকে পরোয়া করে না ।  তার আশ্চর্য শীতল দুই চোখে তাকালে হুহু করে  ওঠে বুক ।  সৃষ্টির আদি লগ্ন থেকে এখন পর্যন্ত মৃত আত্মারা তার মুঠোর ভেতর থেকে এক ভীতিকর সুরে  বীণা বাজাতে থাকে ।  তার খাড়া নাকের ঔদ্ধত্য আর তীক্ষ্ণ কানের বিচক্ষণতায় নৃশংস সুরে অর্কেষ্ট্রা বাজে ।  আমি মোহগ্রস্ত হয়ে পড়ি ।  অদ্ভুত এ সুর ।  ভয়ংকর এ সুর ।  সবাই এই সুরের মর্মার্থ অনুধাবন করতে পারে না ।  কিন্তু আমি পারলাম ।  মৃত্যুর সাথে জীবনের বন্ধনে হাজার আত্মার ক্রন্দন লীন হয়ে থাকে ।  যদিও বেশিরভাগ মানুষই জীবনের শেষ মুহূর্তে বেঁচে থাকার আকূল অণ্বেষায় আরো একটু সময় বেঁচে থাকার জন্যেই আকূল প্রার্থনায় মগ্ন হয় ।  মৃত্যু তাদের কাছে এক বিমূর্ত আতঙ্কলিপি ।  আমি সেই সৌভাগ্যবানদের  একজন ,  যে মৃত্যুর নিষ্ঠুর সৌন্দর্যকে অবলোকন করতে পেরেছি ।  এজন্যে আমি প্রতিদিন সেই ভয়ংকর গতিতে ছুটে আসা ট্রাকটিকে মনে মনে ধন্যবাদ জানাই ।  সেই দিনের পর থেকে আমার কেবল উন্মনা আর উদাস উদাস লাগে ।  কবে আবার দেখা পাবো মৃত্যুর ?  কবে তাকে জড়িয়ে ধরবো ?  কবে তাকে চুম্বন করবো ?  কবে তার হিমশীতল হাতটা নিজের হাতে ধরে ঠাণ্ডা ঠাণ্ডা অনুভবে তিরতির করে কাঁপতে থাকবো ?   এভাবে তার কথা ভাবতে ভাবতে আমি এতটাই মরিয়া হয়ে গিয়েছিলাম যে আবারও আত্মহত্যার চেষ্টা করি আমি ।  ব্লেড দিয়ে হাতের শিরা কেটে দিই ।  কিন্তু এরপর অনেক রক্ত ঝরলো ,  প্রাণবায়ু প্রায় বের হয়ে যাবার উপক্রম হলো ,  কিন্তু তার দেখা আর পেলাম না ।  পরবর্তীতে এটা নিয়ে আমি অনেক ভেবেছি ।  ভেবে ভেবে এই উত্তর পেয়েছি যে ,  নিজেকে ধ্বংস করে দেয়া বা আত্মহত্যার চেষ্টা করলে সে দেখা দেয় না ।  ইচ্ছে করলেই তাকে ডেকে আনা যায় না ,  এমন অহম তার ।  তবে কেউ যদি নিজের অনিচ্ছায় মারা যেতে থাকে ,  এবং সে যদি মৃত্যুকে ভালোবাসা দিয়ে বরণ করার জন্যে প্রস্তুত থাকে ,  তবে সে দেখা দিলেও দিতে পারে ।  এসব ভাবি আর হতাশায় নুয়ে পড়ি ক্রমশ ।  কবে তার দেখা পাবো ?  শেষ পর্যন্ত সিদ্ধান্ত নেই তাকে চিঠি লেখার ।  সে হবে আমার পত্রমিতা ।  মৃত্যুকে পত্রমিতা করার চিন্তা কে কবে করেছে !  কিন্তু আমার এ ছাড়া আর কোনো উপায় ছিলো না ।  একদিন এক ঘোর লাগা রাত্তিরে তাকে আমি প্রথম পত্রটি লিখি ,  প্রিয় মৃত্যুমিতা , কেমন আছো তুমি ?  আমাদের এই অশ্লীল ,  অসাড় এবং ফূর্তিবাজ জীবন থেকে মুক্তি পেতে খুব ইচ্ছে করে আমার ।  তোমার শীতল চোখের ভেতর আমি যে অমোঘ আহবান দেখেছি তা নাকচ করার সামর্থ্য আমার নেই ।  কিন্তু তোমার কাছে যাবার উপায়টাও ভীষণ বিটকেলে ।  কবে না কবে আমার অসুখ হবে ,  অথবা দুর্ঘটনায় পতিত হবো তা কে জানে !  আত্মহত্যা করার চেষ্টা করে দেখেছি ,  তাতে তোমার সায় নেই ।  কেন যে এত দূরত্ব তৈরি করে রাখো !  তুমিহীনা আমার প্রতিটি পল কাটছে অপেক্ষার অসহনীয় যন্ত্রণায় ।  কবে দেখা দেবে আমায় ?  আমি জানি পৃথিবীতে তোমার খুব ব্যস্ত দিন যায় সবসময়ই ।  যুদ্ধ ,  দুর্ঘটনা ,  অসুখ ,  আত্মহত্যা ,  কতরকম ভাবেই না মানুষ মারা যাচ্ছে !  বর্ধিত হচ্ছে তোমার রাজপ্রাসাদ ।  সেই প্রাসাদের রাণী হয়ে থাকতে চাই আমি ।  আমাকে অবহেলা করো না প্লিজ ।  যত তাড়াতাড়ি সম্ভব দেখা দাও ।  আমাদের এখানে সবাই তোমাকে ঘৃণা করে ,  ভয় পায় ।  প্রেমে ব্যর্থতা ,  কর্মহীনতা ,  অভাব ,  ক্ষুধার তাড়নায় অনেকে তোমাকে কামনা করে ।  সুখের অসুখে ভোগা ঐশ্বর্যমণ্ডিত জীবন উপভোগ করা মানুষেরাও নানারকম মানসিক জটিলতায় আক্রান্ত হয়ে তোমাকে কাছে পেতে চায় ।  তুমি রোজদিনের নিয়ম করে অফিস করা কেরাণীদের মত তাদের কাছে গিয়ে তোমার কর্ম সম্পন্ন করো ।  কিন্তু তাদের কাউকে তুমি ভালোবাসো না বা তারা কেউ তোমাকে আমার মত আপন করে দেখে না ।  সেদিনের সেই সর্বনাশা গোধূলির আলোয় তোমার চোখে আমি আমার সর্বনাশ দেখেছি ।  এখন পার্থিব বা জীবন্ত সবকিছুই আমার কাছে বিরক্ত লাগে ।  আমাকে নিয়ে যাও এখান থেকে ,  তা না করলে অন্তত একবার হলেও দেখা দাও !  এক পলকের দেখার সুখে আমি কাটিয়ে দিতে পারবো বাকি জীবনটা ।  ইতিমৃন্ময়ীচিঠিতো লেখা হলো ,  এখন পোস্ট করা যায় কোথায় ?  অনেক ভেবে চিন্তে আমাদের বাসার পাশের একটা শিউলি গাছে রেখে আসলাম চিঠিটা সকালবেলা ।  এর পরের কয়েকদিন আমার কাটলো কিশোরীসুলভ চপলতায় ।  মেয়েরা প্রথমবার প্রেমে পড়লে যেমন আচরণ করে ,  ঠিক তেমনই ছিলো তা ।  অধৈর্য্য ,  অস্থির ,  চিন্তাক্লিষ্ট ,  হাওয়াই মনোভাব !  যে কেউ আমাকে দেখলেই আচরণের পার্থক্যটা বুঝতে পারতো এবং জিজ্ঞেস করতো ,   " কী হয়েছে মৃন্ময়ী ?  এত খুশী কেন ?  প্রেমে পড়েছো নাকি ?  "  ।  আমিও কিছুটা রাঙা হয়ে তাদের প্রশ্নগুলিকে চাতুর্যের সাথে পাশ কাটিয়ে চলে যেতাম ।  এরপর হঠাৎ একদিন .  .  .  .  মৃত্যুমিতার কাছে চিঠি পাঠানোর মাত্র তিন দিন পরেই আমি তার জবাব পেলাম ।  রাতের বেলা বিছানা গোছগাছ করে যখন শোবার প্রস্তুতি নিচ্ছি ,  তখন বালিসটা সরাতেই একটা খাম বেরিয়ে পড়লো ।  কালচে খয়েরি রঙের একটা খাম ,  তার ভেতরে একটা চিঠি ।  আমার আর তর সইছে না পড়ার .  .  . প্রিয় মৃন্ময়ী , তোমার চিঠি পড়লাম ।  সত্যি কথা বলতে কী ,  সেদিন তোমার সেই ভীত হরিণীর মত চাহনি আমাকে একটা সম্পূর্ণ অন্যরকম অনুভূতির জন্ম দিয়েছে ।  আমি খুব করে চাচ্ছিলাম ট্রাকটা তোমাকে চাপা দিক ,  যেন আমি তোমাকে আমার রাজ্যে নিয়ে আসতে পারি ।  নারীর কারণে কতরকম প্রলয় ঘটে গেলো  পৃথিবীতে !  এখনও ঘটছে ।  আমি কখনও ভাবি নি এইসব আমাকে বিন্দুমাত্র স্পর্শ করবে ।  আমি তো আর রক্তেমাংসে গড়া মানুষ না !  যদিও তুমি সেদিন আমাকে একটা অবয়বে দেখেছো ।  আমার নির্দিষ্ট কোনো চেহারা নেই ।  তোমার দেখাটাই তোমার কাছে ঠিক ।  আমি কখন কার কাছে কিভাবে আবির্ভূত হই তার কোনো ঠিকঠিকানা নেই ।  হাজার লক্ষ কোটি বছর ধরে আমার এই পথ চলায় মানবিক বোধে আপ্লুত হইনি কোনোদিন ।  হওয়ার কথাও ছিলো না ।  কিন্তু বিধাতার খেয়ালী আচরণে সেটাও সম্ভব হলো !  হ্যাঁ ,  মৃন্ময়ী ,  আমি তোমাকে ভালোবেসে ফেলেছি ।  আমি মৃত্যু ,  আমার কোনো অনুভূতি থাকতে নেই ।  আমি বসনিয়া ,  ফিলিস্তিন ,  সুদানে গিয়ে শিশু ,  নারী ,  যুবা সবার প্রাণ সংহার করেছি ,  গ্রাম থেকে গ্রামে কলেরা মহামারি ছড়িয়ে পড়লে সেখানে ব্যস্ত সময় কাটিয়েছি ,  ভূমধ্যসাগরে জাহাজডুবির পর ডুবন্ত মানুষের ছটফটানি বন্ধ করে দিয়েছি নিমিষেই ।  তারা এখন কোন কবরস্থানে কঙ্কাল হয়ে শুয়ে আছে কে জানে !  কিন্তু সেদিন তোমাকে কাছে থেকে দেখে আমার ভেতর একটা অন্যরকম অনুরণন তৈরি হয়েছিলো ।  তুমি ছিলে একটু বেখেয়াল ,  তোমার দিকে ছুটে আসছিলো দানবট্রাক ।  আমি মনেপ্রাণে চাইছিলাম ট্রাকটা তোমাকে ধাক্কা দিক ।  তারপর তুমি মারা গেলে আমি তোমাকে নিয়ে যাব আমার প্রাসাদে ।  সেখানে হাড্ডি , চামড়া ,  মাংসের সংগ্রহ আছে ,  নেই কোনো সদ্যমৃতা তরুণীর অভিমানব্যাকুল মুখ ।  তোমাকে দিয়ে আমি সেই ইচ্ছে পূরণ করতে চাইছিলাম ।  জানি ,  প্রকৃতি এমন হতে দেবে না ।  কিন্তু আমিও নাছোড়বান্দা ।  আমার কাছে তোমাকে নিয়ে আসবোই ।  আমি জানি তুমিও সেটাই চাও ।  তবে দয়া করে আত্মহত্যা করো না ।  ঈশ্বরের কাছে এসব ফন্দিফিকির চলে না ।  সে ঠিক বুঝে ফেলবে আর তোমাকে আমার থেকে অনেক দূরে নিয়ে রাখবে ।  আমাদের মাঝে অসংখ্য প্রতিকূলতা ,  আবার দেখা হতে চাইলে আমাদের খুব সাবধান থাকতে হবে ।  ভালো থেকো ।  ইতি , তোমার মৃত্যুমিতাচিঠি পেয়ে প্রথমে যতটা আনন্দিত হয়েছিলাম ,  শেষ করার পর ঠিক ততটাই বিষণ্ণতা গ্রাস করলো আমাকে ।  এত বাধা আমাদের মিলনে !  তবে আমিও হাল ছাড়ছি না ।  পার্থিব প্রেমে আমার অরূচি ধরে গেছে অনেক আগেই ।  খুব কাছ থেকে দেখেছি প্রেমের আবরণে লোভ ,  কাম ,  অবিশ্বস্ততা ।  দেখেছি ভীড়ের মাঝে সুযোগসন্ধানী যুবক ,  পাড়ার মাস্তান ছেলেদের লোভী চোখ ,  কামুক টিউটর ,  পারভার্ট আঙ্কেল ,  প্রবঞ্চক প্রেমিক ।  জীবনকে আমার অনেকভাবে  দেখা হয়ে গেছে ।  তাতে কলুষতা প্রকট ।  মৃত্যুর মাঝে যে আশ্বস্ততা আছে ,  তা আর কোথাও নেই ।  এখন সময় শুধু অপেক্ষার ।  কবে আমার অসুখ করবে ,  কবে একটা দুর্ঘটনা ঘটবে যা মৃত্যুকে নিশ্চিত করবে ,  অপেক্ষার প্রহর আর ফুরায় না ।  এই অপেক্ষার সময়টা চিঠি লিখে কাটিয়ে দেয়াই ভালো ।  আমি আবার তাকে চিঠি লিখতে বসলাম , প্রিয় মৃত্যুমিতা , আমার সারাক্ষণ কাটে তোমার ভাবনায় ।  আমার শুধু ইচ্ছে করে সেই দিনটায় ফিরে যেতে ,  যেদিন আমি অল্পের জন্যে ট্রাক দুর্ঘটনা থেকে বেঁচে যাই ।  বেঁচে থাকার মতো কুৎসিত ব্যাপার আর কিছু নেই ।  সেদিন আমাদের ডিপার্টমেন্টের একটা ছেলে ইনিয়ে বিনিয়ে নানা কথা বলে আমাকে প্রপোজ করলো ।  জবাবে আমি বললাম ,  স্যরি ,  আই এ্যাম এনগেজড টু সাম আদার ওয়ান ।  ডিপার্টমেন্টের সবাই জানতো আমি সিঙ্গল ,  তাই আমার এনগেজড হবার ঘটনা দ্রুত চাউর হতে লাগলো ।  সবার মধ্যে কী দুর্দম উৎসাহ আমার জুড়ি কে সেটা জানার জন্যে !  তাদেরকে আমি কী বলি বলো তো ?  তোমার ব্যাপারটা বললে তারা আমাকে খুঁচিয়ে খুঁচিয়ে জ্বালিয়ে একদম যা - তা একটা অবস্থা করে ফেলবে ।  তাই আমি মৌনব্রত পালন করার সিদ্ধান্ত নিয়েছি ।  ভালো করেছি না বলো ?  আজকাল খবরের কাগজে মৃত্যুসংবাদগুলি খুঁটিয়ে খুঁটিয়ে পড়ি ।  বিশেষত তরুণী মেয়েদের মৃত্যুগুলি ।  তুমি আবার অন্য কারো ভেতর মজে যাবে না তো ?  সেরকম হলে কিন্তু খুব খারাপ হবে বলে দিচ্ছি !  এই দেখো না !  আমার কথার ভেতরে কেমন একটা অধিকারবোধের সুর টের পাওয়া যাচ্ছে না ?  তা অধিকার একটু যদি তোমার ওপর না ফলাই তো কার সাথে ফলাবো বলোতো ?  জীবনটা কেন যে এত দীর্ঘ !  পালানোর সকল পথ রূদ্ধ হয়ে আসছে ।  ক্রুদ্ধ যন্ত্রণায় কাটে আমার দিন ।  এর পরের বার তোমার সাথে দেখা হলে তোমার মাথার চুল এলোমেলো করে দেবো আমি ।  তোমার হাত ধরবো শক্ত করে ।  খাঁমচে ধরবো কাঁধ ।  তোমার সবল কাঁধে সওয়ার হয়ে আমরা উড়ে যাবো আমাদের স্বপ্নশহরে .  .  . ভালো থেকো ,  চুমু নিওমৃন্ময়ীআজ কলেজ থেকে ফেরার পথে কিছু বখাটে ছেলে আমার পিছু নিয়েছিলো ।  তারা অশ্রাব্য সব খিস্তি করছিলো আমায় দেখে ।  আমি দ্রূতপায়ে হাঁটতে লাগলাম ।  কিন্তু তাদের সাথে পেরে ওঠা সম্ভব ছিলো না আমার পক্ষে ।  রাস্তাটি ছিলো বেশ নির্জন ।  তারা আমাকে রাস্তার শেষপ্রান্তে গিয়ে ঘিরে ধরলো ।  আমার শরীরে হাত দিলো .  .  .  - কী খবর মৃন্ময়ী ,  একা একা কই যাও ?  আমাদেরও সাথে নাও !  - আমরা তোমাকে অনেক সুখ দিবো ,  চলো না সেই পোড়োবাড়িটায় !  আমাদের যন্ত্রগুলো কিন্তু সেইরকম লম্বা আর মোটা ,  চলো চলো ! লজ্জায় ,  অপমানে সেই মুহূর্তে আমার মনে হচ্ছিলো মরে যাই ।  আমি তখন কাতর হয়ে কার কথা মনে করছিলাম বলোতো ?   বাবা - মা  নয় ,  ভাই - বোন নয় ,  উপকারী প্রতিবেশী কিংবা উপযাচক হয়ে এগিয়ে আসা একদল অপরিচিত মানুষ নয় ,  হ্যাঁ ,  আমি তোমার কথা ভাবছিলাম ।  শুধু তোমাকেই ভাবছিলাম ।  তুমি কেন আসছো না ঘাতক বাস - ট্রাক হয়ে চাপা দিতে ,  অথবা নির্মানাধীন ভবন থেকে ইট - সুড়কি হয়ে পড়ে আমার মৃত্যু নিশ্চিত করতে ?  ওরা আমাকে হেনস্থা করছিলো ,  ওরা আমাকে শ্লীলতাহানি করছিলো ,  আর আমি কায়মনে তোমাকে ভাবছিলাম ।  কেন আসছো না তুমি ?  আমাকে ওরা এইভাবে অসম্মানিত করছে আর তুমি চেয়ে চেয়ে দেখছো ?  প্লিজ আসো ,  প্লিজ !  হঠাৎ দূর থেকে একটা পুলিশের গাড়ি এখানে চলে আসছে দেখে ওরা কেটে পড়লো ।  আমি বেঁচে গেলাম ।  কিন্তু এই বেঁচে থাকা তো আমি চাই নি ।  ওরা কেন আমাকে লোহার রড দিয়ে পিটিয়ে পিটিয়ে মেরে ফেললো না ?  ওরা কেন আমার গলায় ছুরি ঢুকিয়ে দিয়ে একটা সুন্দর রক্তপ্রপাত তৈরি করলো না ?  কেন তোমার কাছে যেতে এত অপেক্ষা আর প্রতিবন্ধকতা ?  কেন !  তিনদিন হয়ে গেলো ,  চিঠির কোনো উত্তর দিলে না ।  ভালো লাগছে না কিছু ।  পাঁচদিন হয়ে গেলো তোমার চিঠি নেই ।  আমি রীতিমত উদ্বিগ্ন হয়ে উঠছি । সাতদিন হয়ে গেলো কোনো খবর নেই তোমার ।  আমার নাওয়া খাওয়া বন্ধ ।  অসুস্থ হয়ে যাচ্ছি ।  বাড়ির সবাই আমাকে বড় - বড় ডাক্তারের কাছে নিয়ে যাচ্ছে ।  তাদের দেয়া কত্তরকম টেস্ট !  সবকিছুই নাকি ঠিক আছে ।  এসব দেখে এই এত দুর্বল শরীরেও আমার হাসি পায় ।  কী বোকা ওরা সবাই !  ওরা যদি জানতো আমার অসুস্থ হবার আসল কারণ ,  তাহলে যে কী করতো আমি তাই ভাবছি !  দুই সপ্তাহ হয়ে গেলো তোমার চিঠি নেই ।  আমার শরীর খুব খারাপের দিকে ।  আমার নাকে নল বসিয়ে ওরা খাইয়ে দিচ্ছে আমায় ।  সবরকম চিকিৎসাই বিফলে যাচ্ছে ।  এই কদিনে আমি জেনেছি ,  মন যদি সিদ্ধান্ত নেয় যে ,  সে মারা যাবে ,  তখন কোনো ঔষধ - পথ্যেই কাজ হয় না ।  হঠাৎ করে আমি তোমার এই অবহেলার আসল কারণ বের করে ফেললাম !  এটা তোমার এক সূক্ষ্ণ চাল !  তুমি জানতে ,  যদি আমায় চিঠি না দাও ,  তবে আমার এই পরিণতি হবে ,  আমি ধীরে ধীরে এগিয়ে যাবো মৃত্যুর দিকে ।  তারপর তোমার আমার দেখা হবে ,  আর কোনো বাধা থাকবে না ।  তিন সপ্তাহ কেটে গেলো ।  হাসপাতালের বেডে প্রায় মিশে গিয়ে শুয়ে আছি আমি ।  হঠাৎ বালিসের নিচে একটা ছোট্ট চিরকূট আবিষ্কার করলাম ।   " সে "  লিখেছে । মৃন্ময়ী , ওরে বোকা ,  গাধী মেয়ে ,  তোর সাথে আমার সম্পর্ক শেষ ।  মৃত্যু আর সাপকে কখনও বিশ্বাস করবি না ।  তুই হাবলার মতো বিশ্বাস করেছিলি যে আমি তোর সেই উদ্ভট সম্পর্কের কল্পনায় মিশে রবো ?  অনেক হয়েছে ,  আর না ।  যেদিন ট্রাকের নীচে চাপা পড়ে তুই মরতে নিয়েছিলি ,  সেদিন আমার সুন্দর ,  আকর্ষণীয় চেহারা এবং ভাবভঙ্গি দেখে তুই আমার প্রেমে পড়ে গিয়েছিলি ।  হাহাহা !  আমি একটু ফ্লার্ট করেছিলাম আর কী তোর সাথে ।  একটা চিঠিও দিয়েছিলাম তোকে বিভ্রান্ত করতে ,  একটু পরীক্ষা করে দেখতে ।  তোর মতন ভাবনাবিলাসী কিম্ভূত মেয়ে ,  যারা কিছু হলেই আত্মহত্যা করার চেষ্টা করে ,  তারা আমার কাছে অবর্ননীয় রকম হাস্যকর এক বস্তু ।  মৃত্যুকে নিয়ে রোমান্টিসিজমে ভোগা ,  না ?  সবকিছু থাকা স্বত্ত্বেও জীবনের প্রতি বৃদ্ধাঙ্গুলি দেখিয়ে যারা আয়েশী মৃত্যুবিলাসিতায় ভোগে ,  তাদের জন্যে বিন্দুমাত্র অনুকম্পা নেই আমার ।  তুই মরতে চেয়েছিলি ,  না ?  মৃত্যুকে দেখতে চেয়েছিলি ,  না ?  তবে তাই হোক !  তাকা তোর বিছানার পাশে ।  ইতি ,  মৃত্যু । অকল্পনীয় রকম নিষ্ঠুর এবং অবজ্ঞা করা লেখাটা পড়ে আমি বাকরুদ্ধ হয়ে তাকিয়ে থাকলাম কিছুক্ষণ ।  বিছানার পাশে তাকিয়ে দেখি ,  একজন বুড়ো থুত্থুরে ,  শকুনচোখা ,  নোংরা একজন লোক আমার দিকে তাকিয়ে আছে ক্রুর হাসি হেসে ।  হঠাৎ করে আমার ভীষণ খারাপ লাগতে থাকে ।  নিঃশ্বাস নিতে পারছি না আমি ,  হৃৎপিণ্ডটা বাচ্চা খরগোশের মতো লাফাচ্ছে ,  আমি বুঝতে পারছি এটাই মৃত্যু ।  আমি বুঝতে পারছি আর বেশিক্ষণ আমার দম নেই ।  একটু নিঃশ্বাসের জন্যে আমি হাঁচড় - পাঁচড় করতে থাকি ।  আশেপাশে তাকিয়ে কোনো প্রিয়মুখের খোঁজ করতে থাকি ,  যে আমাকে রক্ষা করবে মরণের হাত থেকে ।  কিন্তু ততক্ষণে অনেক দেরী হয়ে গেছে ।  ভয়ংকর চেহারার বৃদ্ধের রূপে আসা মৃত্যু আমার দিকে তাকিয়ে হাহা করে হাসে ।  হাসতেই থাকে ।  

                    




বনসাই গল্পসমূহ


  ( ১ ) আজ শূদ্ধর ত্রয়োদশ জন্মদিন ।  প্রচুর মোমবাতি ,  কেক ,  বেলুন ,  এবং উপহারে একটা জমজমাট পরিবেশ ।  সবাই খুব আনন্দিত এবং সুখী .  .  . চৌদ্দ বছর আগের এক রাতে ,  শূদ্ধর বাবা এবং মা শয়নে ,  সঙ্গোপন বিলাসে মত্ত ।  কিন্তু আনন্দময় সূচনার পরিণতি সবসময় শুভ হয় না । কনডমটা লিক হয়ে গেছে ।  ( ২ ) আমি আমার একজন অতি ঘনিষ্ঠ বান্ধবীর প্রতি যৌন আকর্ষণ বোধ করতাম ।  সম্প্রতি তার জটিল একটি রোগ হয়েছে শুনলাম ।  সে হাসপাতালে ভর্তি আছে ।  শুনলাম যে ' ই তার কাছে যাচ্ছে তাকেই নাকি  জড়িয়ে ধরে কাঁদছে ।  এমন সুযোগ কি আর পাওয়া যাবে ?  নতুন জুতো ,  যৌন উত্তেজক বডি স্প্রে আর মাড় দেয়া শার্ট পরে তাকে দেখতে গেলাম ।   ( ৩ ) তার বয়সের কোন গাছপাথর নেই ।  আশি ,  নব্বই ,  এমন কী একশও হতে পারে ।  দীর্ঘদিন আমাদের অফিসে ঝাড়ুদারের কাজ করেছেন ।  একদিন তাকে বাধ্যতামূলক অবসর দেয়া হলো ।  আমি কখনও তাকে নিয়ে আমার ভাবনার নূণ্যতম অংশও ব্যয় করি নি ।  কিন্তু যখন সে তার বিদায় সম্বর্ধণা অনুষ্ঠানে সুন্দরী সিইও ' র কাছ থেকে হ্যান্ডশেক করে কড়কড়ে পাঁচ হাজার টাকা এবং একটা লুঙ্গি ও পাঞ্জাবি - পায়জামা  পেলো ,  তখন তাকে নিয়ে না ভাবে আমি পারি নি ।  Wet dreams .  .  . my fucking wet dreams !  গোসল করা সম্ভব না এখন ।  তার কাছ থেকে একটা পায়জামা ছিনতাই করা সম্ভব কি ?   ( ৪ )   " দয়া করে টয়লেটের মেঝে শুকনো রাখুন ,  এবং টিস্যু ঝুড়িতে ফেলুন ।  ঠিকভাবে ফ্লাশ করুন "  ।  ফ্লাশ করার নির্দেশিকা দেখে আমি ভাবলাম একটা ফ্ল্যাশ ফিকশন লিখে ফেলা যায় কি না !  অজস্র প্রকাশকের কাছ থেকে প্রত্যাখ্যাত আমি জানি ,  দুটোর গন্তব্যই এক ।  প্রকাশকের বদলে আমি বরং একজন ভালো প্লাম্বার মিস্তিরির খোঁজ করতে পারি ।   ( ৫ ) সেদিন দেখা হলো এক সুখী যুগলের সাথে ।  আমার ভার্সিটির জুনিয়র তারা ।  কথায় কথায় ছেলেটি জানালো আমাকে নাকি সে প্রায়ই দেখে কাওরানবাজার সিগন্যাল থেকে দৌড়ে ,  লাফিয়ে ,  ঝাঁপিয়ে বাসে উঠতে ।  আমি অবশ্য এই কাজটা করি শুক্রাবাদ থেকে ।  তবে তারা ভুল কিছু বলে নি ।  আমার মত অসংখ্য প্রতিমানব সাজানো আছে এই শহরের ট্রাফিকে ।  আর তাছাড়া কাওরানবাজার থেকে শুক্রাবাদের দূরত্বও এমন বেশি কিছু না ।  হ্যাঁ ,  সেটা আমিই ।  আমি না হয়ে কোনো উপায় নেই ।   ( ৬ )  - টয়লেট পেপার দিন ।  - গোলাপী নাকি সাদা ?  আমি হতচকিত হয়ে গেলাম ।  শেষ পর্যন্ত শৌচকার্য সম্পাদনের ক্ষেত্রেও শ্রেণীবৈষম্য ?  অথচ দেখুন ,  আমার পাশের লোকটা কত রঙ বেরঙের চকলেট কিনে হাজার টাকার বিল দিচ্ছে !  তার কাছ থেকে আমার সাহায্য নেয়া দরকার ।  সে বিল মিটিয়ে দৃঢ়পায়ে বেরুচ্ছে ।  আমি তাকে অনুসরণ করতে গিয়ে দেখলাম সে একজন হাওয়াই মিঠাইঅলা হয়ে গেছে ।  গোলাপী আর সাদা রঙের হাওয়াই মিঠাই ।  বিকোচ্ছে ভালোই ।   ( ৭ ) দরজাটা খুব ধীরে ধীরে খুলছে ।  আলো আসছে বাহির থেকে ।  আমার ঘুমের সমস্যা হচ্ছে ।  আধা ঘুম আধা জাগরণে বিরক্তি ভরে আমি সুধোলাম ,   " কে ,  কে ওখানে ?  "  ।  কোন উত্তর এলো না ।  আরো বেশি হাওয়া আর আলো আসতে লাগলো ।  অদৃশ্য কেউ ছিনতাই করে নিলো আমার দরোজাটি ।  আমি কি খুব বেশি রূঢ় আচরণ করে ফেলেছি ?  আর আলো আসছে না ।  হাওয়া আসছে না ।  ঘুমও আসছে না ।  কেই যদি জাগিয়ে দেয়ার জন্যে না ' ই থাকে ,  তাহলে ঘুমিয়ে লাভটা কী ?  ( ৮ ) বসন্ত উৎসবের দিনে  আমার প্রেমিকা আবদার ধরলো ফুল কিনে নিয়ে আসতে হবে ।  অফিস থেকে বের হতে আমার দেরী হয়ে গেলো ।  ততক্ষণে সব ফুল চুরি করে নিয়ে গেছে লুটেরা এবং প্রেমিকগণ ।  তাই আমি কনডম কিনলাম এক প্যাকেট ।  রোজ ফ্লেভারড ।   ( ৯ ) কথা হচ্ছিলো এক লোডশেডিংয়ের রাতে আমাদের পরিবারের সদস্যদের সাথে ।  কে কবে কী দেখে ভয় পেয়েছে এসব নিয়ে ।  ভূত ,  প্রেত ,  জ্বীন ,  সাপ প্রভৃতি ছিলো আলোচনার অনুষঙ্গ ।  হঠাৎ কলিংবেলের আওয়াজ ।  কারেন্ট তো নেই ।  তাহলে কলিংবেলটা বাজালো কে ?  নিশ্চয়ই কোনো প্রতিভাধর ইলেকট্রিকাল ইঞ্জিনিয়ার ?  সবাই সবার গ্রাজুয়েশন সার্টিফিকেট  ছিড়ে ফেলতে লাগলো মন্দ্রলয়ে ।  ইঞ্জিনিয়ার না হয়ে মসজিদের ইমাম হলে বরং গল্পটা শেষ করা যেতো ভালোভাবে ।  এখন নতুন করে শুরু করবে কে আবার ?  কলিংবেলটা বেজেই চলেছে .  .  .  ( ১০ ) ফোন এলো ।  মেসেজ এলো ।  সবই মিস করে ফেললো বেচারা লোকটি ।  কলব্যাক না করলেই না ।  অপারেটর থেকে প্রায়ই এমন মেসেজ আর ফোন আসে ।  অদ্ভুত সব নাম্বার থেকে ।  সে সব সেভ করে রাখে । ২৩৫৮ - সুস্মিতা৩৬৭৭ - সুমি৮৯০৭ - আব্বা৩৪৯৮ - আম্মাএবং আরো অনেকেই ।  

                    




একঘেয়ে মফস্বলের কথকতা

 এই ছিমছাম ,  কোলাহল বিবর্জিত ছোট্ট শহরে খুব দ্রুত রাত নামে ।  গোধূলির ধূসর অন্ধকারে মিলিয়ে যায় মরা রোদ্দুরের বিষণ্ণতা ।  বিকেল বেলায় লেকের ধারে কিছু মানুষ আসে ।  আসে প্রেমিক প্রেমিকারা বিকেলের পড়ে আসা রোদে নিজেদের উষ্ণতা ভাগাভাগি করতে ।  স্বাস্থ্যসচেতন মানুষেরা জগিং করে দম বাড়িয়ে নেন ।  কেউ কেউ আসেন পুরো পরিবার সহ ।  ছোট্ট ছেলেটা বাবার হাত ধরে হাঁটতে হাঁটতে হাওয়াই মিঠাই খাওয়ার আবদার করে ।  পরিবারের সকলে মিলে হাওয়াই মিঠাই খেয়ে বৈকালিক ভ্রমণের শেষ পর্যায়ে উপনীত হয়ে বাড়ি ফেরার প্রস্তুতি নেয় ।  আমরা নিয়মিত এখানে আসি সপরিবারে ।  আমি চন্দ্র ,  আমার স্ত্রী বসুন্ধরা ,  এবং আমাদের একমাত্র সন্তান রকেট ।  এই শহরের অন্যান্য পরিবারদের মতো আমরাও একটি নিরাপদ একঘেয়ে জীবন কাটাতে অভ্যস্ত ।  আমি এবং আমার স্ত্রী ,  দুজনেই একটি চেইনশপে কাজ করি সপ্তাহে পাঁচদিন ।  যে দুইদিন ছুটি পাই আমরা সাধারণত ঘুমিয়েই কাটাই ।  রকেটের বয়স ছয় হবে এই মাসে ।  ওর সাথে খুনসুটি করি মাঝেমধ্যে ।  শহরের একমাত্র সিনেমাহলে বাইরের দেশের উচ্চ প্রাযুক্তিক সাই - ফাই বা এ্যাকশন জাতীয় ছবি চললে দেখি ।  মোটামুটি বলা যায় এই আমাদের জীবন ।  এর বাইরে কিছু ঘটে না ,  বা বলা যায় আমরা ঘটতে দেই না ।  এখানকার নিরাপত্তা ব্যবস্থা খুব ভালো ।  শুধু যে প্রশাসনিক সুব্যবস্থায় এমন একটি প্রায় অপরাধবিহীন সচ্ছল শহর গড়ে উঠেছে তা নয় ,  এখানে সবার মধ্যে প্রোথিত আছে নৈতিকতা এবং ভালো - মন্দ নিরুপনের শিক্ষা ।  তাই এখানে রাতের বেলায় নির্জন রাস্তায় একটি মেয়ে নির্ভয়ে চলাচল করতে পারে ।  বহুদিন আগে এখানে টুকটাক ছিনতাইয়ের ঘটনা ঘটেছিলো ,  প্রশাসন সজাগ হয়ে তাদের যাবজ্জীবন কারাদণ্ড দিয়েছে ।  এমনই কঠিন এই শহরের বিচার ব্যবস্থা ।  খুন বা ধর্ষণের ঘটনা তো ঘটার প্রশ্নই আসে না ।  এইখানে সর্বোচ্চ পর্যায়ের নাশকতা হলো সিনেমার টিকেটের লাইনে দাঁড়িয়ে মৃদু বচসায় লিপ্ত হওয়া ।  শহরের এই ভীষণ নিরাপদ আর একঘেয়ে জীবনে আমরা প্রায়ই হাঁপিয়ে উঠি ।  তখন ইচ্ছে করে কারো কলার ধরে মাথাটা দেয়ালের সাথে ঠুকে দিয়ে হিংস্র গলায় শাসিয়ে দেই ,   " এই একঘেয়ে জীবন থেকে পালাও ,  নইলে সামনে সমূহ বিপদ ।  রক্ষা পাবে না কেউ ।  "  জানি না এমন ক্ষ্যাপাটে চিন্তাভাবনা শুধু আমাদেরই আসে নাকি অন্য কারোও এমন মনে হয় ।  অপরাধহীনতায় ভুগতে ভুগতে শহরের গায়ে তেল - চর্বি জমে বড্ড মন্থর হয়ে গেছে ।  এখানে স্বাস্থ্যবান বৃদ্ধদের সংখ্যা বাড়ছে ক্রমশ ,  বাড়ছে গড় আয়ু ।  এখানে সবারই আছে কাজ ,  সবাই ভালো মাইনে পায় ,  নেই বেকারত্বের অভিশাপ ,  নেই দুর্ঘটনা ।  এমন কী প্রেমে ব্যর্থ হবার ঘটনাও নাকি এখন আর ঘটছে না ।  আর তেমন কিছু ঘটলেও সেক্ষেত্রে সবাই নিজ নিজ নিয়তি মেনে নিয়ে ছোট্ট একটা দীর্ঘশ্বাস ফেলে যার যার কাজে সে সে মগ্ন হয়ে পড়ে ।  এসব দেখি ,  আর আমাদের মনের ভেতর রাগ পুঞ্জিভূত হতে থাকে ।  একদিন আমরা এই বলয় ভেঙে বেরিয়ে আসবো ঠিকই ।   তবে  অধৈর্য্য হলে চলবে না ।  খুব ধীরে ধীরে এই অশ্লীলরকম নিরাপদ আর পরিতৃপ্ত শহরকে একটা বিশাল ঝাঁকি আমরা দেবই ঠিকঠিক ।  এক শনিবারে বৈকালিক ভ্রমণ শেষে বসুন্ধরা আমাকে প্রস্তাব দিলো সিনেমাহলে নতুন যে সুপারহিরো এ্যাকশন সিনেমাটি এসেছে সেটি আমরা দেখতে পারি ।  আমি সাগ্রহে মাথা নাড়লাম ।  হ্যাঁ ,  অবশ্যই দেখা যেতে পারে ।  এখন বাজে সাড়ে ছয়টা ।  ম্যাটিনি শো ' র টিকিট পাওয়া যাবে না ।  অগত্যা আরো তিন ঘন্টা অপেক্ষা করা ছাড়া আর গতি নেই ।  এই সময়টায় কী করা যায় ?  ছোট্ট শহরে ঘুরে বেড়ানোর মত জায়গা খুব বেশি নেই ।  আর আমাদের টাকাও খুব বেশি নেই সাথে ।  মাসের শেষে একটু টানাটানি থাকেই ।  আর এই মাসে অনেক বেশি খরচ করা হয়ে গেছে ইতিমধ্যে ।  রকেটের জন্যে নতুন জামা - কাপড় কিনতে হলো ,  নতুন স্কুলব্যাগ আর টিফিন বক্স কেনা হয়েছে ।   - এই তিন ঘন্টা কীভাবে কাটানো যায় বলো তো ? বসুন্ধরা সুধোয় আমাকে ।   - কিছুই করার নেই ইতস্তত ঘুরে বেড়ানো ছাড়া ।   - টাকা পয়সা কেমন এনেছো সাথে ?  - খুব বেশি না ।   - হু ,  বেশি আনার মত অবস্থাও তো নেই ।  চলো বাসায় চলে যাই ।  - আরে নাহ !  বাসায় গিয়ে একবার সটান হয়ে শুলে আর আসতে ইচ্ছা করবে না ।  এর চেয়ে চলো ঘুরে বেড়াই । আমরা হাঁটতে থাকি ।  কিছুক্ষণ হাঁটার পর আমাদের ক্ষুধা লেগে যায় ।   - এই চলো না কিছু খেয়ে নেই ।  দুর্ভাগ্যক্রমে আমরা দাঁড়িয়েছিলাম শহরের সবচেয়ে অভিজাত এবং দামী রেস্তোরার সামনে ।  সেখান থেকে ভাজা মুরগীর লোভনীয় গন্ধ এসে আমাদের ক্ষিধেটা চাগিয়ে দিলো ।  কিন্তু ওখান থেকে কিছু খেলে সিনেমা দেখার টাকা থাকবে না ।  তাই আমি তার প্রস্তাব বাতিল করে দেই ।  ওদিকে রকেট অস্থির হয়ে গেছে ।   - বাবা !  ক্ষুধা লেগেছে তো !  চলো না কিছু খাই এখান থেকে !  - না বাবা ,  তাহলে আর সিনেমা দেখা হবে না ।   - সিনেমা কখন শুরু হবে ?   - এই তো বাবা ,  আর কিছুক্ষণ পরে !  - বাবা !  কোলে উঠবো ।  আর হাঁটতে পারছি না ।  ছেলেটা বড় বিরক্ত করে ।  আমি চোখ রাঙিয়ে তাকালাম তার দিকে ।  - এত বড় ছেলে কোলে ওঠে নাকি ?   - আমি উঠবো !  কোলে উঠবো !  কোলে নাও !  - এ্যাই চুপ !  একটা থাপ্পড় দিবো কিন্তু ।  বসুন্ধরাও তার দিকে চোখ রাঙিয়ে বলে ।  কিন্তু আমাদের আদর বা শাসন কোনোটাকেই তোয়াক্কা না করে সে কাঁদতে থাকে ।  বোওওওরিং !  এই একঘেয়ে শহরে ছিচকাঁদুনে ছেলের ক্রমাগত একঘেয়ে কান্নায় আমরা বিরক্ত হই ।  আমাদের ভেতর হঠাৎ করে শহরের প্রতি ঘনীভূত রাগটা ফুঁসে ওঠে ।  আর এই ফুঁসে ওঠার ফলাফলে আমি আর বসুন্ধরা দুজনেই ক্ষেপে গিয়ে রকেটের গালে চড় মারি চটাস চটাস করে ।  এটা করার পর আমাদের আশ্চর্যরকম হালকা লাগতে থাকে ।  যেন একগাদা লেক্সোটানিল খাইয়ে দেয়া হয়েছে ।  আমরা মজা পেয়ে দুইজন মিলে ওকে বেদম প্রহার করতে থাকি ।  আহা কী সুখটাই না অনুভব করছি !  এই শহর  আমাদের নিয়ে অনেক খেলেছে ।  ধৈর্য্যের চুড়ান্ত পরীক্ষা নিয়েছে ।  আমরা কত সন্ধ্যেবেলা নিপাট ভদ্রলোকের মুখোশ পড়ে গাবদা - গোবদা সন্তানকে নিয়ে লেকের পাড় ধরে হেঁটেছি খামোখাই ,  বার্ষিক ইনক্রিমেন্ট উদযাপন করার আনন্দে পার্টি দিয়ে আমাদের চেয়েও ভদ্দরলোকদের সাথে সম্ভাষণ বিনিময়ের পর কথা খুঁজে না পায়ে জানলার বাইরের প্রাকৃতিক দৃশ্য দেখার ভান করেছি ,  প্রতিদিন সকালে শহরের খবরের কাগজে একঘেয়ে উন্নয়নের বিবরণ পড়ে ,  প্রশাসন এবং অপরাধিদের পিণ্ডি চটকিয়েছি নতুন কিছু ঘটছে না বলে ।  আমরা এতদিন সুযোগ খুঁজছিলাম এই বেড়াজাল ভেঙে বেরিয়ে এসে কিছু একটা করতে ,  যেন সবাই অন্তত একবারের জন্য হলেও চক্ষু কপালে তুলে ঈশ্বরকে স্মরণ করে ঘটনার ভয়াবহতা উপলব্ধি করে ভুলবার বৃথা চেষ্টা করে ।  আজকে সে সুযোগ এসেছে ।  এই সুযোগ হেলায় হারানো যাবে না ।  আমরা এমন কিছু করবো যা সবার কল্পনাকে ছাড়িয়ে যাবে ,  একঘেয়ে এই শহরে আতঙ্কতরঙ্গ সৃষ্টি করে কাঁপিয়ে দেবে সবাইকে !  আমি আর বসুন্ধরা রকেটকে মারতে মারতে ক্লান্ত হয়ে যাই ।  কিল ,  ঘুষি ,  চড় - থাপ্পড় ,  কোনকিছুই বাদ থাকে না ।  রকেট প্রথমে ভ্যা ভ্যা করে কাঁদছিলো ।  অল্পবিস্তর চড় - থাপ্পড় খেয়ে তার অভ্যাস আছে ,  তাই ভেবেছিলো এটাও তেমন কিছুই হবে ।  কিন্তু যখন তাকে ক্রমাগত এবং আরো বলপ্রয়োগ করে মারতে থাকলাম ,  সে আতঙ্কিত চোখে আমাদের দিকে তাকিয়ে মুহূর্তের জন্যে কান্না ভুলে গিয়েছিলো ,  সেখানে ছিলো নিখাঁদ অবিশ্বাস ।  অবস্থার ক্রমাবনতি দেখে সে দৌড়ে পালানোর চেষ্টা করে ,  দৌড়ে আবার সে ভীষণ পাকা ।  আমরা দুইজন স্থুলকায়া মানুষ অল্প একটু দৌড়ে হাঁপিয়ে যাই ।  তবে আমাদের ভাগ্য সুপ্রসন্ন ছিলো ।  কিছুক্ষণ পর সে হোঁচট খেয়ে পড়ে গিয়ে গোঙ্গাতে থাকে ।  আমরা তখন ধীরে সুস্থে গিয়ে তাকে পাকড়াও  করি ।   - খুব বেড়ে গিয়েছিলে তুমি বেয়াদব !  বাবা - মার শাসন তোমার পছন্দ হবে কেন হারামজাদা !  তোর মত ছেলেকে পিটিয়ে মেরে ফেলা উচিত ।   - মারো !  আরো মারো ওকে ! বসুন্ধরা আমাকে উৎসাহ দেয় ।   - বাবা !  মা !  আমি আর কাঁদবো না ।  আমার ভুল হয়ে গেছে ।  আমাকে মাফ করে দাও !  আমি আর তোমাদের ডিস্টার্ব করবো না ।  প্লিজ আমাকে আর মেরো না ।  মেরো না !  আমি ওর মাথাটা ধরে জোরে জোরে রাস্তার সাথে ঠুকে দেই ।  একবার .  .  . দুইবার .  .  . তিনবার !  প্রথমবার সে প্রবল আর্তচিৎকার করেছিলো ,  কিন্তু ধীরে ধীরে তার শক্তি ক্ষয়ে যেতে থাকে ।  সে মৃদু ঘরঘর শব্দে কী কী যেন বলতে থাকে ।  এবার এগিয়ে আসে আমার প্রিয়তমা স্ত্রী বসুন্ধরা ।  সে রকেটকে উল্টিয়ে চিৎ করে শুইয়ে দিয়ে গলায় পেন্সিল হিল দিয়ে আঘাত করতে থাকে ।   - তুই মর !  মর !  মর হারামজাদা !  তোকে আর কোনো দরকার নেই আমাদের ।  একসময় রকেটের মৃদু ঘরঘর শব্দটা মিইয়ে যেতে থাকে ।  তার মুখ দিয়ে রক্ত বের হয় ।  এবার আমি তার কাছে গিয়ে গলা টিপে ধরি ।  এমনিতেই সে অনেক দুর্বল হয়ে গিয়েছিলো ।  তাই এতে তার মৃত্যু তরান্বিত হয় ।  আমি আর বসুন্ধরা দুইজনে আনন্দিত হয়ে হাই ফাইভ করি !  ইয়েয়েএএ !  এতদিনে একটা কাজের মত কাজ করেছি ।  এই শহরকে জীবন দান করার জন্যে এমন কিছুরই প্রয়োজন ছিলো ।  এমন সব ত্যাগের কারণেই তো গড়ে ওঠে সভ্যতা ।  আমরা না হয় নিজেদের সন্তানকেই ত্যাগ করলাম বৃহত্তর স্বার্থে ।  একটা মহত্তর অনুভূতি আমাদেরকে আপ্লুত করে ।   এতক্ষণ যে হ্যাঁপাটা গেলো !  বেশ ক্লান্ত আমরা দুজনেই ।  ক্ষিধেও পেয়েছে বেশ ।  তবে এখন আর কোনো দামী হোটেলে গিয়ে ডিনার করার কোনো দরকার নেই ।  বিনামূল্যেই খাওয়া যাবে ।  রকেটের টাটকা লাশ ।  আমার কাছে একটা সুইস নাইফ ছিলো ।  সেটা দিয়ে ধীরে ধীরে তার মাথা কাটতে থাকি ।  যদিও হিউম্যান ব্রেইন যথেষ্ট কোলেস্টরেল যুক্ত খাবার ,  আমার আবার লিপিড প্রোফাইলটা খুব একটু ভালো না ।  তাই হাই কোলেস্টরেল এ্যাভয়েড করি ।  তবে বসুন্ধরার জোরাজুরিতে খেতেই হলো ।    - এই খাও না সোনা !  তুমি আজ সারাদিন কিছুই খাও নি ।  একটু খেয়ে দেখো ,  শরীরে বল পাবে ।  আমরা যথেষ্ট বল অর্জন করার পর রকেটের লাশটা একটা পরিত্যক্ত ব্যাগের ভেতর ঢুকিয়ে ফেলি ।  বাসায়  গিয়ে ডিপ ফ্রিজে রেখে আরাম করে খাওয়া যাবে ।  সিনেমা শুরু হতে এখনও দুই ঘন্টা বাকি ।  এখন সাড়ে সাতটা বাজে ।  এই সময়টায় এই নিঝুম মফস্বলের একঘেয়ে মানুষেরা ড্রয়িংরুমে বসে টিভি দেখে ।  রাত দশটার মধ্যেই সবাই ঘুমিয়ে যায় ,  এবং কোনোরকম ঘুমের ঔষধ ছাড়াই তাদের বেশ ভালো ঘুম হয় ।  আমাদের বর্তমান চিন্তা ,  প্রয়াত সন্তানের লাশ নিয়ে সিনেমা দেখতে যাওয়া ঠিক হবে কি না ।  ওখানে ঢোকার সময় চেক করে ,  সুতরাং ধরা পড়ে যাওয়ার সম্ভাবনা অনেক বেশি ।  প্রায় চারফুট লম্বা একটা মৃতদেহকে কোনোভাবেই ভালোমত প্যাকেটস্থ করে সন্দেহের ঊর্ধে নিয়ে যাওয়া সম্ভব না ।  তাই অনিচ্ছা সত্তেও আমাদের বাসায় যাবার সিদ্ধান্ত নিতে হয় ।  সেখানে লাশটা রেখেই আমরা নগর পরিভ্রমণে বেরুবো ।  বাসা থেকে বের হয়ে আমাদের চক্ষু চড়কগাছ ।  এত মানুষ এলো কীভাবে এই রাত্তিরে !  সবার মুখে আনন্দের আভা ।  কেউ হেড়ে গলায় গান গাইছে ,  কেউ নাচছে ,  কেউ শ্লোগান দিচ্ছে ,  একটা উৎসবমুখর পরিবেশ সবখানে ।  আমাকে দেখে তাদের উচ্ছাস বেড়ে গেলো ।  তারা আমাদের জড়িয়ে ধরলো ,  অভিনন্দন জানালো ,  ধন্যবাদ জ্ঞাপন করলো ।  আমরা কিছুতেই বুঝতে পারছিলাম না এর কারণ ।  তাদের মধ্যে নেতৃস্থানীয় একজন আমাদের সাথে করমর্দন করে কারণটা খোলাসা করলেন ,  - তোমরা আজকে যা করেছো তার জন্যে আমরা গর্বিত ,  উপকৃত ,  কৃতজ্ঞ ।  তোমরা নিশ্চয়ই ভেবেছো যে কোনো প্রত্যক্ষদর্শী ছিলো না ,  ভুল !  একজন ঠিকই তোমাদের কর্ম অবলোকন করে সবাইকে জানিয়েছে ।  আমরা সবাই তখন প্রতিদিনের একঘেয়ে ড্রামা সিরিজ দেখছিলাম ।  আমাদের মধ্যে অনেকেই আক্ষেপ করতো এই অতি নিরাপদ ,  অতি নৈতিক ,  অতি যৌক্তিক সমাজব্যবস্থা আখেরে কোন সুফল বয়ে আনবে না ।  ভয়াবহ কিছু একটা ঘটবেই ,  আমরা সেই ভয়ে সিঁটিয়ে থাকতাম কবে আমাদের একঘেয়ে জীবনপ্রণালীতে তুমুল আঘাত হানতে এগিয়ে আসে ইবলিশের চর !  না জানি কতো প্রাণহানি ঘটে !  কিন্তু না !  তেমন কিছুই ঘটে নি ।  তোমাদের সন্তান উৎসর্গ নিঃসন্দেহে সেই মহামানবের স্বপ্নপ্রাপ্ত আদেশ পালনের সমতূল্য ।  তোমরা মহান ,  তোমরা আধুনিক যুগের মহামানব - মানবী ।  এখন থেকে পরম নিরাপদ শহরের ধারণাটা বদলে যাবে ।  নৈতিকতা নামক ঠুনকো আবেগের প্রকাশটা বিলুপ্ত হবে ।  এখন থেকে খুন হবে ,  ধর্ষণ হবে ।  খুন হবে কলেজ শিক্ষক ,  রিকশাঅলা ,  দোকানদার ,  ব্যবসায়ী ,  কন্ট্রাকটর ,  ইঞ্জিনিয়ার ,  ডাক্তার .  .  .  ধর্ষিতা হবে তোমার আমার মা - বোন - কন্যা ,  বুড়ি - ধুরি - ছুড়ি ,  তিন থেকে পাঁচ ,  পাঁচ থেকে পঞ্চান্ন ,  মোটা ,  সরু ,  সেক্সি ,  বেঁটে ,  লম্বা ,  কালো ,  ফর্সা .  .  সবাই ।  তথাকথিত পরম মাত্রার  নৈতিকতার অসাড়তা প্রমাণ করেছো তোমরা ,  জানিয়েছো সবাইকেই ।  তোমরা নমস্য ,  তোমাদের অভিবাদন !  আমরা ভ্যাবাচ্যাকা খেয়ে দাঁড়িয়ে ছিলাম ,  তখন একটা লম্বা মিছিল আমাদের দিকে এগিয়ে আসলো ।  তারা আমাদের নড করে সম্মান জানিয়েই ঝাঁপিয়ে পড়লো বসুন্ধরার ওপর ।  তাকে টেনে হিঁচড়ে ছেঁচড়ে নিয়ে গেলো আমার কাছ থেকে ।  আমাকে পিছমোড়া করে হাত দুটো বেঁধে ফেললো ।  বসুন্ধরার জামা - কাপড় ছিড়তে লাগলো তারা ।  দানবীয় শক্তিতে মুহূর্তের মধ্যে তাকে নগ্ন করে ফেললো ।  তার যোনী এবং পায়ুপথে মিলিত হলো দুজন ।  আরেকজন ক্রমাগত চড় মারতে লাগলো তার গালে ।  তার স্তনে সেফটিপিন দিয়ে ফুড়ে দিচ্ছিলো একজন ,  আরেকজন এসে প্লায়ার্স দিয়ে স্তনবৃন্ত উপড়ে নিলো ।  রক্তে স্নাত বসুন্ধরার চিৎকারে তারা আরো আমোদিত হলো ।  ততক্ষণে একজনের যৌনকর্ম সম্পন্ন হলো ,  আরেকজন তার মধ্যে প্রবিষ্ট হবার আগে একটি বড়সড় ডিল্ডো দিয়ে তারা যোনী ক্ষতবিক্ষত করে ফেললো ।  আমাকে এসব দেখতে বাধ্য করছিলো তারা ।  আমার কানের ভেতর সুঁই ঢুকিয়ে দিলো একজন ।  আরেকজন অন্ডকোষে প্রচণ্ড লাথি মেরে বসলো ।  একটা বেসবল ব্যাট দিয়ে আমাকে পেটাতে থাকলো তারা সবখানে ,  নির্মমভাবে ।  ওদিকে তখন আরো একটা দল আসছে আমাদের নামে শ্লোগান দিতে দিতে ।  এই ছোট্ট শহরে এত মানুষ আছে আমি জানতাম না !  জ্ঞান ফিরলে আমরা নিজেদের আবিষ্কার করি সিনেমাহলের অভিজাত আসনে ।  আমাদের সর্বাঙ্গ রক্তাক্ত ,  ব্যথায় এক চুলও নড়ার সামর্থ্য নেই ।  স্ক্রিনে ভেসে উঠলো সেই নেতৃস্থানীয় লোকটির চেহারা ,  যিনি আমাদের সবকিছু খোলাসা করে বলেছিলেন ।  তার সেই বক্তব্য রেকর্ড করে এখানে প্রদর্শিত হচ্ছে ।  আর সেই সাথে আমার আর বসুন্ধরার নিপীড়িত হবার দৃশ্য ।  সিনেমাহল জুড়ে হাজারো মানুষ আমাদের নির্যাতন করার দৃশ্য দেখে উল্লাসে ফেটে পড়ছে ।  আমি কোনক্রমে বসুন্ধরার দিকে হাত বাড়াই তাকে ছোব বলে ।  তার হিমশীতল হাত আমাকে জানিয়ে দেয় সে মৃত ।  বসুন্ধরা মৃত ,  চন্দ্র আলোহীন ।  কারা যে আমাদের এত বাহারি নাম দিয়েছিলো !  আমরা কখনও পৃথিবীর ছিলাম না ,  চন্দ্রেরও না ।  পরম নিরাপত্তা আর নৈতিকতার তত্বে গঠিত একঘেয়ে মফস্বলের ব্যর্থতায় পর্যবসিত হবার অবশ্যম্ভাবী পরিণতিতে এগিয়ে যাওয়ার জন্যে আমরা কার খেলার গুটি ছিলাম ?   .  .  .  এবং তার পর থেকে বসুন্ধরা আর চন্দ্রের প্রয়ান দিবসে ফুলে ফেঁপে ওঠা মেট্রোসিটিটা তাদের একঘেয়ে ,  পাপমুক্ত ,  পরম নিরাপদ মফস্বলের অভিশাপ থেকে বেরিয়ে আসার বিসর্জনের দিনটি উদযাপন করে গর্ভপাত করা অথবা আস্তাকূড় ,  বা নর্দমা থেকে প্রাপ্ত শিশুদের মাংস ভক্ষণ করে । 






অচিন পাখির ডাক

  ( ১ ) আজকে আমাকে নতুন সেলে নিয়ে আসা হয়েছে ।  বড় বিষণ্ণ এই আগমন ।  এখান থেকেই শুরু হবে মৃত্যুর কাউন্টডাউন ।  আর হয়তো কয়েকটা দিন মাত্র আমার আয়ু রয়েছে ।  তা ঠিক কখন ওরা নির্দিষ্ট করে কখনই বলবে না ।  এই কয়েকদিন আমার সাথে খুব ভালো ব্যবহার করবে ,  ভালো খেতে দেবে ।  কনডেম সেলের পাথর পাষাণ দেয়ালে আমার শেষ দিনগুলোর নিঃশ্বাস গচ্ছিত থাকবে ।  আজ দুপুরে ওরা আমাকে খেতে দিয়েছে ঝালঝাল ,  ঝোলঝোল করে রান্না করা পাবদা মাছ আর ভাত ।  অমোঘ মৃত্যু যখন দুয়ারে কড়া নাড়ে জৈবিক চাহিদাগুলো তখনও কী ভীষণ রকম প্রকট হয়ে ধরা দেয় !  আমি বেশ আয়েশ করে চেটেপুটে সবগুলো ভাত খেয়ে বিছানায় গড়িয়ে নিলাম কিছুক্ষণ ।  সিগারেটের তৃষ্ণা অনুভব করছি  ।  ঘুম পাচ্ছে খুব ।  তবে আমি সিদ্ধান্ত নিয়েছি জেগে থাকবো ।  ঘুম তো এক ধরণের মৃত্যুই !  অনিবার্য মৃত্যুর সম্মুখীন হবার আগে তার শাখা - উপশাখায় অসহায় আত্মসমর্পণ করার কোনো মানে হয় না ।  এই যে দেখছি পাথরদেয়াল ,  এই যে দেখছি সিলিং ফ্যানের ঘূর্ণন ,  এঁটো থালার ওপর উড়ছে মাছি ,  দেখার মতো কত কী আছে বাকি !  এসব দেখতে দেখতে আমি আমার অতীতের স্খলন এবং তার প্রেক্ষিতে উদ্ভুত বর্তমান মৃত্যুমুখরতার কথা ভাবি ।  আমি একজন ধর্ষক এবং খুনী ।  অবশ্য খুন করার কোন উদ্দেশ্য আমার ছিলো না ।  মেয়েটা বড় চিৎকার করছিলো আর লাথি ছুড়ছিলো ।  ওকে থামাতে গিয়ে বেশ কয়েকটা চড় - থাপ্পর দেয়ার পর আমার মধ্যে জাগ্রত হয় কামজ অনুভূতির চেয়েও ভয়ানক নেশাতুর সহিংসতা ।  টানা কতক্ষণ তাকে মেরেছি মনে নেই ।  আমি তার মাথায় ,  বুকে ,  সংবেদনশীল যাবতীয় অঙ্গে প্রচণ্ড প্রহার করতে গিয়ে তার মধ্যে উপগত হবার কথা ভুলেই যাই ।  হঠাৎ খেয়াল করি তার দেহটা নিশ্চল ,  নিথর হয়ে আসছে ।  যাহ বাবা !  এইটুকু প্রহার সইতে পারলো না মেয়েটা ?  অবশ্য মাত্র দশ বছরের একটি মেয়ে কতটুকুই বা সইতে পারে !  আমার ভীষণ রাগ হচ্ছিলো ।  ধর্ষণ শেষ হবার আগেই মেয়েটি মারা গেলো !  আমি তার মৃতদেহতে আরো দু ঘা বসিয়ে দিয়ে তারপর সঙ্গম শুরু করি ।  আমার মধ্যে যে নেক্রোম্যানিয়া আছে তা আগে কখনই বুঝতে পারি নি ।  সত্যি বলতে কী ,  এই নতুন অভিজ্ঞতা আমাকে অভূতপূর্ব এক আনন্দ দিলো ।  ধর্ষণ শেষে ফুরফুরে মনে বন্ধুদের সাথে আড্ডায় রেখে ঢেকে সেদিনের সেই অভিজ্ঞতার কথা বয়ান করেছিলাম ।  তারা সবাই আমার পিঠ চাপড়ে দিয়েছিলো ।  কী সুন্দর ছিলো দিনগুলো !  আমার কৃত অপরাধের জন্যে বিন্দুমাত্র অনুতপ্ত ছিলাম না ।  কোনো দুশ্চিন্তাও ছিলো না সাজা পাবার ব্যাপারে ।  ক্ষমতাসীন সরকারের উচ্চ পর্যায়ের নেতা ছিলেন আমার বাবা ।  সুতরাং ,  আমাকে ধরে শাস্তি দেয় কার সাধ্যি !  কিন্তু হঠাৎ করেই ক্ষমতার পালাবদল ঘটলো ।  মামলা হামলায় বিপর্যস্ত হলো আমাদের পরিবার ।  আমাকে গ্রেফতার করা হলো ।  তখনও ভাবি নি লো ক্লাস একটা বস্তির মেয়েকে খুনের দায়ে আমাকে এই শাস্তি দেয়া হবে ।  হাই সোসাইটির কত রুপসী আর শিক্ষিত তরুণী আমার পায়ের কাছে লুটোপুটি খেত ,  কখনও ভয়ে ,  কখনও বাধ্য হয়ে ,  কখনও ব্ল্যাকমেইলিংয়ের শিকার হয়ে !  এদের মধ্যে ছিলো ,  বালিকা ,  গণিকা ,  প্রেমিকা ,  সমাজসেবী ,  নেত্রী ,  ড্রাগস ডিলার !  তারা কেউ আমার কিছুই করতে পারলো না ,  শেষতক ধরা খেয়ে গেলাম সেই দুই পয়সার বস্তির বালিকার কাছে !  এ দেশের মানবাধিকার সংস্থাগুলোকে জুতাপেটা করা দরকার ।  ভাবতে ভাবতে আমি উত্তেজিত হয়ে উঠি ।  অবাক হয়ে খেয়াল করি ,  ঐ মেয়েটার কথা মনে পড়ার ফলে আমার শিশ্ন উত্থিত হচ্ছে ।  অন্যসময় হলে আমি অবশ্যই হস্তমৈথুন করতাম ।  নিশ্চিত মৃত্যুর সম্মুখীন হবার পরেও কী ভীষণরকম জ্যান্ত আমি এবং আমার অনুভূতিরা !  আমার মুখে এক চিলতে মৃদু হাসি খেলা করে ।  আমাকে ওরা ফাঁসি দিতে পারে ,  তবে আমি রেখে যাবো বিপুল পরাক্রমে বিজয়ী এক মহাজীবন ।  যার ছিঁটেফোঁটাও কখনও এই ছাপোষা জেলার ,  ম্যাজিস্ট্রেট ,  উকিল আর জল্লাদরা দেখে নি ।  ভাবতে ভাবতে কখন যে ঘুমিয়ে পড়েছি টেরই পাই নি ।  ( ২ )  ঘুমটা ভালো হলো না ।  অজস্র দুঃস্বপ্ন আর অস্বস্তিকর শারীরিক অনুভূতি জাগিয়ে তুললো আমাকে ।  ঘুম থেকে ওঠার আগে মনে হচ্ছিলো কে যেনো আমার বুকের ওপর উঠে গলা চেপে ধরছে ।  আমি নিঃশ্বাস নিতে পারছিলাম না ।  গোঁ গোঁ শব্দে আমার ভীতি প্রকাশিত হচ্ছিলো ।  একেই কি বোবায় ধরা বলে ?  স্বপ্নে দেখলাম সেই মেয়েটি ভয়ংকর দৃষ্টিতে আমার দিকে তাকিয়ে আছে আর হাসছে ।  আমি প্রাণপনে দৌড়ুতে থাকি ,  আমার জীবনীশক্তি ফুরিয়ে আসতে থাকে ,  আমাকে ঘিরে ধরে পুলিস ,  জেলার আর জল্লাদরা ,  আমি তাদের তৈরি মৃত্যুবৃত্যের ভেতর ঘুরপাক খেতে থাকি ,  বের হবার কোনো উপায় নেই ।  মৃত্যু অনুভূতি যে এত ভয়ানক হতে পারে তা আমার জানা ছিলো না ।  ঘুম থেকে ওঠার পরে আমার প্রচণ্ড পানি পিপাসা পায় ।  ঢকঢক করে দুই গেলাস পানি খাবার পরেও আমার তৃষ্ণা মেটে না ।  প্রচণ্ডরকম আতঙ্কিত হয়ে পড়ি আমি ।  চারপাশে তাকিয়ে কোন একটা আশ্রয় খুঁজতে থাকি যা আমাকে এই অসহনীয় আতঙ্ক থেকে মুক্তি দিবে ।  মাকে খুঁজি । কিন্তু এই কনডেম সেলের মধ্যে মাকে পাবো কোথায় ?  দুচোখ বেয়ে অশ্রূধারা নির্গত হয় ।  আমি এদিক ওদিক তাকাতে গিয়ে দেখি একটা টিকটিকি নধর সাইজের একটা মাকড়শাকে ধরে আয়েশ করে খাচ্ছে ।  দুপুরবেলায় খাবার পরে মৃত্যুবিষয়ক যে দার্শনিক অবজ্ঞার অনুভূতি প্রকাশ পেয়েছিলো ,  তা যেন ন্যাংটো হয়ে ধাওয়া খেয়ে ছুটছে ছুটছে ছুটছে !  আমার নিজেকে খুব বিপন্ন মনে হয় ।  টিকটিকিটা ততক্ষণে তার উদরপূর্তি সম্পন্ন করে ফেলেছে ।  আমার অবস্থা যাচাই করেই হয়তো বা ,  সে দেয়ালে ঝুলে থেকে কুঁতকুঁতে দৃষ্টিতে আমার দিকে চেয়ে বলে ঠিক ঠিক ঠিক !   ( ৩ ) টিকটিকিটাও আমার বর্তমান অবস্থা কীটপতঙ্গের মতো গলাধকরণ করে উপহাস করছে যেনো ।  আমি ধাতস্থ হবার চেষ্টা করি ।  হয়তো বা আজ রাতেই আমার ফাঁসি হয়ে যেতে পারে ।  জার্মানি থেকে নিয়ে আসা ফাঁসির দড়িতে নিয়মিত সবরি কলা আর মাখন মেখে সেগুলোকে চকচকে আর শক্ত করা হচ্ছে নিশ্চয়ই ।  আজ রাতেই যদি আমার ফাঁসি হয় তাহলে সন্ধ্যার দিকে আমার আত্মীয়স্বজনের সাথে দেখা করতে দেয়ার কথা ।  আমি মনেপ্রাণে প্রার্থনা করা শুরু করি তারা যেন না আসে ।  কনডেম সেলের প্রায়ন্ধকার ঘরে দিন - রাত - দুপুর - সন্ধ্যা ঠিক ঠাহর করা যায় না ।  আমি এই অনির্দিষ্টতাকে অনুমান দিয়ে বুঝবার চেষ্টা করি ।  সম্ভবত এখন বিকেলের শেষভাগ ।  আমি মনে মনে প্রার্থনা করতে থাকি ,  মা যেন না আসে ,  বাবা যেন না আসে ,  ভাইবোনেরা কেউ যেন না আসে ।  আমি বাঁচতে চাই অন্তত আরো একটা দিন বেশি ।  বেঁচে থাকার মত আশ্চর্য সুন্দর আর কী হতে পারে ?  প্রকৃতিপ্রদত্ত এই আশ্চর্য সুন্দর উপহার আমি আর বেশিদিন বা বেশিক্ষণ উপভোগ করতে পারবো না ভাবতেই আমার শরীর ঠান্ডা হয়ে আসে ।  যেকোন কিছুর বিনিময়ে হোক আমি আরো একটা দিন বেশি বাঁচতে চাই ।  ঈশ্বরের কাছে প্রার্থনা করতে গিয়ে হঠাৎ আমার খেয়াল হয় ,  আমি একজন নাস্তিক ।  আমি নাস্তিক বলেই কি ঈশ্বর ক্ষেপে উঠে আমার জন্যে এই পরিণতি নির্দিষ্ট করে রেখেছেন ?  আমার মনে পড়ে যায় প্রাচীন বিশ্বাস আর ধূলো জমা ধর্মগ্রন্থের কথা ।  একটা সময় তো আমি বিশ্বাসী ছিলাম ,  সেই সময়ের বরাতে আমাকে কি আরো কটা দিন বেশি আয়ু দেয়া যায় না হে মহাপ্রভু ?  তোমার নগন্য এই সৃষ্টিকে দয়া করো !  আমি তোমার কাছে ফাঁসি মওকুফ করার অবাস্তব প্রার্থনা করছি না ।  শুধু আমাকে আর কটা দিন বেশি বাঁচতে দাও !   ( ৪ ) যাক ,  আজকে বাসা থেকে কেউ আসে নি ।  শেষ মুহূর্তে আমি কিছু খেতে চাই কী না তাও জিজ্ঞেস করে নি সেন্ট্রিরা ।  আমি তাহলে আরো একটা দিন অন্তত বেশি বাঁচতে পারছি !  এই মাত্র একটা দিনের বেশি আয়ূ  পাওয়াটা আমাকে কিছুটা স্থির এবং স্বচ্ছন্দ করে তোলে ।  এরকম আর এক এক করে কয়টা দিন বেশি বাঁচা সম্ভব সর্বোচ্চ ?  এক সপ্তাহ ?  দশ দিন ?  পনের দিন ?  যদিও এই কনডেম সেলের ভেতর টিকটিকি ,  মাকড়শা আর নোনা ধরা দেয়াল আর আদ্যিকালের একটা সিলিং ফ্যান ছাড়া আর কিছু নেই ,  তবুও এই জায়গাটিতে আরো কিছুদিন গ্যাঁট হয়ে বসে থাকতে আমি উন্মুখ হয়ে আছি ।  এই দুদিনে সেলের ভেতর থাকতে গিয়ে এর সবখানের সবকিছু একদম মুখস্ত হয়ে গেছে ।  টিকটিকিটার সাথী জুটেছে একটা ।  তারা বেশ রোমান্স করছে মনের সুখে ।  ওদের দিকে তাকিয়ে আমার মনে হলো আমি যদি একটা টিকটিকি হতে পারতাম !  তাহলে আর এই মৃত্যুফাঁদে আটকা পড়ে ভীতিকর ক্ষণ গণনা করতে হতো না ।  দেয়ালের একপাশে কিছুটা ফাটল আছে ।  ওটা ভেদ করে যদি চলে যাওয়া যেতো সুড়ঙ্গ খুঁড়ে !  এসব অবাস্তব চিন্তাই এখন আমাকে বেঁচে থাকার রসদ যোগায় ।  আজকেও আন্দাজ করছি সন্ধ্যা হয়ে গেছে ।  এই সময়টা সবচেয়ে বেশি উদ্বেগের ।  কখন না কখন চলে আসে আমার স্বজনেরা কে জানে !  ওরা তো আমার প্রাণ বাঁচাতে পারবে না ,  খামোখা এখানে এসে একটা সিনক্রিয়েট করা ।  আচ্ছা ,  হঠাৎ যদি একটা কারাবিদ্রোহ শুরু হয় তাহলে কেমন হবে ?  এটা কি খুব অসম্ভব কিছু ?  আগের সেলে থাকার সময় দেখেছি কত দুঁদে আর বিপদজনক অপরাধীরা আছে এখানে !  তাদের অপরাধ বিষয়ক সৃজনশক্তি অসীম !  টিফিন ক্যারিয়ারে করে খাবার দেবার নাম করে যদি তাদের দলের লোকেরা অথবা আত্মীয়রা বোমা তৈরির সরঞ্জাম সরবরাহ করে ?  তাহলে কী আমার পক্ষে পলায়ন সম্ভব ?  আশা ছাড়ি নি এখনও ।   ( ৫ )  মাঝখানে আমার নার্ভাস ব্রেকডাউনের মতো হয়েছিলো ঘুমের মধ্যে আজেবাজে স্বপ্ন দেখে ।  ওগুলো এখন কাটিয়ে উঠেছি ।  মৃত্যুর জন্যে নিজেকে প্রস্তুত করছি ধীরে ধীরে ।  পরিবার পরিজনেরা শেষ দেখা করতে আসবে কবে ?  আফসোস জাগে ,  কেন যে তাদেরকে আরো বেশি সময় দিলাম না !  নিহত মেয়েটার কথা মনে পড়ে ।  জীবনে এই প্রথমবারের মতো তার জন্যে আমার দুঃখ হয় ।  তবে কি আমি পিশাচ থেকে মানবে উত্তীর্ণ হচ্ছি ?  এই যে আমার অপরাধবোধ এবং অনুশোচনা ,  পিশাচ থেকে মানবে পরিণত হবার যাত্রায় উত্তরণের সেতু করে আমাকে কেন মৃত্যুর দিকেই যেতে হবে ?  প্রবাহটা বিপরীতমুখী করে দাও না হে ঈশ্বর !  মানবিকতার বোধে ঋদ্ধ হয় আমি জীবনের কাছেই ফিরে যেতে চাই ।  দয়া করো হে ঈশ্বর !  আমি গভীরভাবে শ্বাস নিয়ে ধ্যানে মগ্ন হই ।  একটি প্রশান্ত অনুভূতি আমার ভেতর গভীরভাবে প্রোথিত হয় ।  আমি ভাবতেই পারি নি ঈশ্বরের কাছে নিজেকে সমর্পণ করার মধ্যে এত প্রশান্তি আছে ।  এখন আমি মৃত্যুর জন্যে নিজেকে পুরোপুরি প্রস্তুত বলে মনে করি ।  ঘুমিয়ে পড়েছিলাম ।  বেশ ভালো এবং গভীর ঘুম ।  কোন দুঃস্বপ্ন নেই ,  শারীরিক অস্বস্তি নেই ।  ঘুম ভাঙলো সেন্ট্রির ডাকে ।  আমার স্বজনেরা এসেছেন ।  তাদের সাথে দেখা করতে হবে ।  অর্থাৎ আজকেই সেই দিন !  আজ রাতেই আমাকে ফাঁসিতে ঝোলাবে ওরা ?  হঠাৎ করেই আমার মাথাটা ভীষণ চক্কর দিতে শুরু করে ।  শরীর ঠান্ডা হয়ে আসে ।  পেটের ভিতর সবকিছু যেন দলামচড়া পাঁকিয়ে যেতে থাকে ।  আমার ধ্যানার্জিত মৃত্যুবিষয়ক উদাসীনতার গালে কারা যেন ঠাসঠাস করে চড় লাগিয়ে দেয় ।  তলপেট থেকে জলের ধারা প্রবাহিত হতে থাকে আরো নীচে ।  কোথায় গেলো আমার শান্তভাবে মৃত্যুকে বরণ করে নেবার প্রস্তুতি ,  কোথায় গেলো আমার জীবনকে বিদায় জানানোর সাহস ?  পেচ্ছাপের ধারায় সব ভেসে গেলো ।   ( ৬ )   " আম্মা ,  বিশ্বাস করেন আমি কিছু করি নাই ।  আর কিছু করলেও সেটার শাস্তি আল্লায় দিসে আমারে ।  আপনেরা আমার জন্যে কিছু করেন না !  আমারে মরার হাত থিকা বাঁচান ।  আব্বায় এহনও জেলে ?  আব্বা মুক্তি পাইলে আমারে ঠিকই ছাড়ায় নিতে পারবো ।  তার জন্যে কিছুদিন অপেক্ষা করতে কন না ওগোরে ।  আপনে কাইন্দেন না আম্মা ।  দেইহেন শেষতক আমার ফাঁসি হইবো না ।  কোন একটা মিরাকল ঘটবোই ।  পৃথিবীতে কতরকম অদ্ভুত ঘটনা ঘটে আপনে তার দিশা পাইতেন না ।  এবারও সেইরকম কিছু ঘটবো ।  আপনেরা খালি একটু দোয়া করেন আমার জন্যে ।  ফাঁসি হইবো না আমার ।  আমি মরতে চাই না আম্মা ।  আমারে বাঁচান .  .  .  "  ( ৭ ) রাত আনুমানিক দশটার দিকে জেলখানার মসজিদ থেকে ইমাম আনিয়ে আমাকে তওবা পড়ানো হয় ।  শেষ ইচ্ছা হিসেবে ইলিশ মাছের তরকারি এবং ভাত খেতে দেয়া হয় ।  যতই ফাঁসির সময়টা কাছিয়ে আসছে আমার ভেতর নানারকম উদ্ভট চিন্তা খেলা করতে শুরু করছে ।  নিজেকে কখনও মনে হয় জীবন্মৃত জোম্বি ,  মৃত্যুভয় যাকে কখনই কাবু করতে পারে না ।  এর মুহূর্ত পরেই প্রচণ্ড ভয় আমার ওপর জেঁকে বসে ।  আমি শেষ মুহূর্তেও কোন একটা অলৌকিক ঘটনার অপেক্ষা করতে থাকি ।  যদিও জানি এসব সম্ভব হবার নয় ।  সেই বালিকার ছায়া আমার পিছু পিছু আসতে থাকে ।  হাহা করে হাসতে থাকে সে ,  হাসতে থাকে পুরো কারাগার ।  হাসতে থাকে ভিকটিমের স্বজনেরা ,  জেলার ,  ইমাম ,  জল্লাদ সবাই ।  এত বিরূদ্ধস্রোতের বিরুদ্ধেও কিছু একটা ঘটবেই ,  অলৌকিক কিছু ।  কারা বিদ্রোহ ,  শেষ মুহূর্তে রাষ্ট্রপতির ক্ষমা ,  জেলারের হাত থেকে সাদা রুমাল মাটিতে পড়বে না ,  অথবা ফাঁসি দেয়ার যন্ত্রের মেকানিজমে কোনো গোলমাল ঘটবে ।  সমর্থনের আশায় ডুবন্ত মানুষের খড়কুটো আঁকড়ে ধরার মতো আমার সেলের একমাত্র বন্ধু টিকটিকিটার দিকে তাকাই ।  সে তখন তার সঙ্গীর সাথে রোমান্সে ব্যস্ত ।  ঠিক ঠিক ঠিক বলার সময় নেই তার । 






দীপ্তিময়ীর হৃৎঅঞ্চলে

 চুম্বনের সময় দীপ্তিময়ীর অভিব্যক্তি খুবই আবেগঘন থাকে ।  সে দুহাত দিয়ে আমার গলা পেঁচিয়ে ধরে ,  চোখ বন্ধ করে মাথাটা একদিকে কাত করে রাখে ।  তখন তাকে দেখে মনে হয় সে যেন চুমুক দিয়ে আমার প্রাণরসসমস্ত শুষে নিয়ে আমাকে ছিবড়ে বানিয়ে ছেড়ে দিবে ।  প্রথমে সে শুরু করে কোমলভাবে ।  ঠোঁটে ঠোঁট লাগলো কী লাগলো না ,  কিছুক্ষণ পরে সে ঠোঁট কামড়ে ধরে ।  তার সমস্ত শরীর ধীরে ধীরে ছন্দিত স্পন্দনে আমাকে গ্রাস করে নিতে থাকে ।  বাইরে থেকে তাকে দেখলে মনে হতে পারে সে কোন গভীর উপাসনায় মগ্ন ।  চুমুপর্ব শেষ করে যখন আমি তার শরীরের বৃত্ত - উপবৃত্তে স্পর্শক হয়ে ছুঁয়ে থাকি তখন তার শরীর কাঁপতে থাকে ।  আমার চুল সাঁপটে ধরে সে গোঙাতে থাকে অল্প অল্প ।  
কিন্তু আজ দীপ্তিময়ীর কী হলো ?  তার শরীরে প্রবিষ্ট হবার সাথে সাথেই সে কেঁদে উঠলো ফুঁপিয় ফুঁপিয়ে ।  আমি অবাক হয়ে তাকালাম ।  ব্যাকুল হয়ে সুধোলাম ,   " কাঁদছো কেন ?  কী হয়েছে তোমার ?  "  ।  দীপ্তিময়ী ফোঁপাতে ফোঁপাতে মাথা নাড়িয়ে জানালো তার কিছু হয় নি ।  কিছু না হলে মানুষ এমনি এমনি কাঁদবে কেন ?  আমি তার শরীর থেকে বিযুক্ত হয়ে তার চোখের দিকে তাকালাম ।  চোখে চোখ রাখার পর তার কান্নার বেগ আরো বেড়ে গেলো ।  সে ঠোঁট কামড়ে ধরে প্রাণপন চেষ্টা করছে কান্না সামলাতে ।  তবুও দুপাশে মাথা নেড়ে আমাকে বোঝাতে চাইছে ,  কিছু হয় নি ।  আমার রমনেচ্ছা মিইয়ে গেলো ।  আমি তাকে বুকের মাঝে জড়িয়ে ধরে কান্নায় ভেসে যাবার সুযোগ দিলাম ।  কাঁদুক সে ।  জানি না কত শতাব্দীর জমে থাকা অভিমান বুকে পুষে রেখেছিলো সে ।  কাঁদো দীপ্তিময়ী ,  কাঁদো ।  
কিন্তু তার এই কান্না ছিলো ক্ষণিকের ।  আমার বুক থেকে নিজেকে ছাড়িয়ে নিয়ে চোখ মুছতে মুছতে ঠোঁটে কষ্টজর্জিত একটি হাসি এনে সে আমাকে নতুন করে সঙ্গম শুরু করার আহবান জানালো ।  হায় দীপ্তিময়ী !   তুমি কি এতই পর হয়ে গেছো আমার ,  যে অনুভূতির সম্মিলনে একীভূত হবার পরিবর্তে গেরস্থালি কর্মের মতো জীর্ণ হয়ে যাওয়া নিরাবেগ সঙ্গমে আহবান করছো ?  তুমি কি আমাকে প্রেমিক ভাবতে পারছো না আর ?  আমি কি তোমার সেই স্বামী যে স্ত্রীর রন্ধনকলা আর রাতের বেলা রতিকলা দুটোকে এক নিক্তিতে মেপে ঝানু ব্যবসায়ীর মতো প্রাপ্য বুঝে নিয়ে গোঁফে তা দিয়ে হাসে ?  দীপ্তিময়ী ,  আমি জানি তোমাকে  অনেক কষ্ট দিয়েছি ,  আমাদের সম্পর্কের মাঝে কখনও কর্দম ,  কখনও বরফপিণ্ড জমে দূরত্ব বাড়িয়েছে ।  কখনও নীরব কান্নায় কখনও সরব অভিমানে বর্ণহীন ক্ষ্যাপাটে আঁধার এসে মুছে দিয়েছে রাতের রঙ ।  দুপুরের অলস সময়টা জলে ভেজা ভীরু চড়ুইয়ের মত গুটিয়ে ছিলো ঘরের এক কোণে ,  নিস্প্রভ ।  কই তখন তো তুমি কাঁদো নি !  কান্নার কারণ সুধোবো বলে যখন তাকিয়েছি তোমার দিকে ,  তখন তোমার চোখে আশ্চর্য স্থিরতা ।  সেই চোখ নীরবে বলে দেয় ,  তোমার কান্নার কারণ আমাকেই খুঁজে নিতে হবে ,  বারবার প্রশ্ন করে কোনো লাভ নেই ।  এই মৌন বচন মেনে নিয়ে বিছানা থেকে নেমে ,  হারিয়ে যাই আমাদের অন্তর্লীন রৌদ্রনগরে । 
 এ কী !  এখানে এত কুয়াশা কেনো ?  কুয়াশাজগতে হাঁটতে গিয়ে দিক ভুল হয়ে যায় বারেবার ।  পথহারা হলে চলবে না ।  এখানেই লুকিয়ে আছে দীপ্তিময়ীর অশ্রূ উপাখ্যান ।  এই কুয়াশাজগতের অন্ধিসন্ধিতে আমাদের সম্পর্কের যাবতীয় ঘটনা লিপিবদ্ধ আছে ।  কবে প্রথম চুমু ,  কবে শেষ আদর ,  কবে প্রথম হাত ধরা ,  কবে কেমন ঝগড়াঝাটি ,  কথা না বলে থাকা ,  সব গচ্ছিত আছে এখানে ।  বড় বিচিত্র এই সম্পর্ক নগর ।  এর এবড়ো থেবড়ো পথে হোঁচট খেয়ে হাঁটতে হাঁটতে কত কিছুই দৃশ্যমান হয় !  অনেকদিন পর এলাম ।  আগে নিয়মিত আসা হতো এখানে ।  তখন এটা ছিলো রোদনগরী ।  আমাদের সম্পর্কের ওমে প্রজ্জলিত হতো নক্ষত্ররাজি ,  আলো বিলাতো অকৃপণ ।  খোলা হাওয়ায় আমাদের চুল উড়তো ।  জীবনের সমস্ত সৌন্দর্য নেমে আসতো এ ধরায় ।  আমরা হাসতাম ,  গাইতাম ,  ভালোবাসতাম ।  আমাদের জুড়ি মেলা ভার ছিলো ।  আর আজ ,  আমি একা এই ধূসর শহরে ।  
 কিছুক্ষণের মধ্যে আমার চোখে এই গুমোট বাধা ধূসরতা সয়ে যায় ।  কাঁটা বিছোনো পথে সাবধানে হাঁটতে শিখে নিজেকে ক্ষতবিক্ষত হওয়া থেকে বাঁচিয়ে চলি ।  এখানে পুষ্পবৃক্ষে থরে থরে সাজানো আছে আনন্দ ,  অশ্রূফোয়ারা থেকে অক্লান্ত প্রবাহিত হচ্ছে কান্নাকাহন ।  আনন্দ আজ রহিত থাক ,  আমি অনুসন্ধান করি কান্নার ।  দীপ্তিময়ী কেন কেঁদেছিলো আমাকে জানতেই হবে ।  
 ভবঘুরের মতো হাঁটতে থাকি ,  হাঁটতেই থাকি দীর্ঘক্ষণ ধরে ।  কোথাও খুঁজে পাচ্ছি না কান্নার ফোয়ারা ।  বড়  ক্লান্ত ,  অবসন্ন লাগে ।  কেউ কি নেই পথ দেখাবার ?  বিশ্রাম নেবার জন্যে একটা পাথরের ওপর বসি ।  কিছুটা বুঁজে এসেছিলো চোখ ,  হঠাৎ একটা হল্লায় তন্দ্রা ভেঙে যায় ।  কারা যেন পাথরটির কাছে এসে হৈ হুল্লোড় করছে ।  কয়েকজন হাওয়াই মনের ফূর্তিবাজ তরুণ ।  ওরা এখানে এলো কী করে ?  তারা আমাকে দেখে বিদ্রূপ করে এই আনন্দনগরে এসে বোকার মত হেঁটে - ঘুমিয়ে সময় নষ্ট করার জন্যে । 
 - আরে বন্ধু !  এখানে এসে কেউ ঘুমোয় নাকি ?  এসো আনন্দ করি ।  চলো পান করি জীবনের ঐশ্বর্য ।  আমার সন্ধানে খুব ভালো অমৃতসুধা আছে ।  
 - দুঃখিত ,  বন্ধুরা ।  আমি এখানে অন্য কাজে এসেছি ।  সুধাপানের সময় আমার নেই ।  হাঁটতে হবে আরো বহুদূরের পথ ।  
 - তো কী এমন রাজকার্য নিয়ে এসেছো শুনি ?  
 - আমার স্ত্রী .  .  .  সে হঠাৎ করে খুব কেঁদে উঠেছিলো ।  কেন কেঁদেছিলো তার কারণ জানতে এসেছি । 
শুনে তারা  আমার দিকে অদ্ভুত দৃষ্টিতে তাকায় ।  স্পষ্টতই ব্যাপারটা তাদের পছন্দ হয় নি ।  
 - আরে মেয়েমানুষের মেজাজমর্জির কোন ঠিক আছে না কি ?  কখন খিলখিল করে হাসবে ,  কখন ফোঁসফোঁস করে কাঁদবে ,  কখন ঢঙ করে কথা বন্ধ রাখবে বোঝা বড় দায় ।  তারপরেও এসেছো যখন খোঁজ পেয়ে যাবে ঠিকই ।  তার আগে তোমার দরকার প্রাণশক্তি ।  এসো না !  কয়েক ঢোক খাও আমাদের সাথে ।  
আমি দোনোমনা করতে লাগলাম । 
 - কিন্তু ঠিক .  .  . 
তারা বুঝতে পারলো এটাই মোক্ষম সময় আমাকে কবজা করবার !  আমাকে কথা শেষ করতে না দিয়েই হ্যাঁচকা টানে উঠিয়ে নিয়ে চলা শুরু করলো ।  আমার মধ্যেও দ্বিধার ভাবটা কেটে গেলো ।  ঠিকই তো ,  কয়েকঢোঁক খেলে কী এমন ক্ষতি হবে !  দীপ্তিময়ীকে জানতে না দিলেই হলো ।  ওরা গলা ছেড়ে গান গাইছে , 
 " সিংগিং ইন দ্যা রেইন
সিংগিং ইন দ্যা রেইন
হোয়াট আ গ্লোরিয়াস ফিলিং
আই এ্যাম হ্যাপি এগেইন !  " 
আমার নিজেকে বেশ সুখী সুখী লাগে ।  আমিও তাদের সাথে গলা মিলাই ।  কিছুদূর হাঁটার পরে একটা পানশালা পড়লো ।  আমরা হৈহৈ করে ঢুকলাম সেখানে ।  সেখানে মাত্র একজন পরিচারিকা রয়েছে উর্দি পরা ।  তার মুখ ঢাকা ।  আমাদের কাছে এসে জিজ্ঞাসা করলো কী কী লাগবে ।  পরিচারিকার কণ্ঠটা আমার খুব চেনা চেনা লাগে ।  কোথায় যেন শুনেছি এই কণ্ঠ ,  কিছুতেই মনে করতে পারি না ।  অবশেষে হাল ছেড়ে দিয়ে জুলজুল করে তাকিয়ে থাকি সরবরাহকৃত পানীয়ের দিকে ।  বড্ড তেষ্টা পেয়েছে আমার ।  প্রথম কয়েক চুমুক আমরা নিঃশব্দেই খাই ।  ধীরে ধীরে আমাদের মধ্যে স্ফূর্তির একটা ভাব জাগ্রত হয় ।  আমরা পরস্পরের সাথে পরিচিত হই এবং পৃথিবীর সমস্ত কিছুকে তুচ্ছ করে আরো বেশি করে গিলতে থাকি ।  আমি ভুলে যাই আমার মাত্র কয়েক ঢোঁক পান করার কথা ছিলো ।  
 - তো ভ্রাতা ,  তুমি তো দেখছি ভীষণ বউন্যাওটা হয়েছো ।  বউ কবে কেঁদেছিলো না হেঁচকি তুলেছিলো তাতেই অস্থির হয়ে এতদূর পথ পাড়ি দিয়ে এসেছো ! 
খোঁচা দেয় তারা আমাকে ।  আমিও খোঁচা খেয়ে ক্ষেপে উঠি ।  
 - কে বলেছে আমি বউ ন্যাওটা হ্যাঁ ?  আমি ওসব কিছুই পরোয়া করি না ।  দুনিয়াটা হলো এক বিশাল ফূর্তিক্ষেত্র ।  এখানে নেশা ছাড়া আর ভালো কিছু নেই ।  সম্পর্ককে গ্লোরিফাই করা ওসব নীতিবাক্যের আমি থোরাই কেয়ার করি ।  
 আমি ভুলে যাই যে আমার কেবলমাত্র দু - তিন ঢোঁক পান করার কথা ছিলো ।  আমি ভুলে যাই দীপ্তিময়ীর অশ্রূসজল চোখে কত না বলা কথা ব্যক্ত হয়েছিলো ।  আমি ভুলে যাই এই হৃদয়নগরে শুধুমাত্র আমাদের দুজনের থাকার কথা ছিলো ।  এইসব ধড়িবাজ মদগ্রস্থ ছেলেপুলে কোথা থেকে উড়ে এসে জুড়ে বসে আমাদের হৃদয়কে অধিগ্রহণ করে তাবু খাঁটিয়ে বসেছে টেরই পাই নি  ।  আমি এখন নেশায় মশগুল ।  নেকাবে আবৃত পরিচারিকার ডাক পড়ছে আমাদের টেবিলে বারবার ।  আমি নেশারাঙা চোখে তার দিকে তাকিয়ে কী যেন খোঁজার চেষ্টা করি ,  কিন্তু নেশার ঘোরে ঠিক ঠাহর করে উঠতে পারি না ।  আর এদিকে নরক গুলজার করা শোরগোলে ওদিকে মনোযোগ দেয়ার সুযোগও আসে না ।  আমরা মদ খেতে খেতে খিস্তিখেউড় করতে থাকি ।  এখানে মদের যোগান অফুরান ।  আমাদের পকেটে টাকাও বেশুমার ।  
 - নিজের পকেটের টাকা থিকা মদ খাই ,  আমারে ঠেকায় এমন সাহস কার !  কোনো ছিচকাঁদুনে মাইয়ার ফিঁচফিঁচানি দেখার টাইম নাই আমার ।  এই যে তোরা ,  তোরাই আমার প্রকৃত বন্ধু ।  আর বাকিসব মিছা ।  
আমি বন্ধুদের আলিঙ্গন করতে যাই ,  কিন্তু টলমল পায়ে শরীরের ভারসাম্য রক্ষা করতে না পেরে হোঁচট খেয়ে পড়ি ।  আর সেই সাথে শরীরের অভ্যন্তরীন সকল কল - কবজা যেন বমিরূপে উদগত হলো ।  এতে আমার নব্যপ্রাপ্ত বন্ধুরা ক্ষেপে গিয়ে আমাকে লাথি মারা শুরু করলো ।  আমার চোখের দৃষ্টি তখন ঘোলাটে ।  নেশার ঘোরে লাথি - ঘুষি কিছুই টের পাচ্ছি না ।  এমন এক সময়ে পানশালার পরিচারিকাটি আবার এলো আমাদের টেবিলে আর কিছু লাগবে কী না জানতে ।  ততক্ষণে যুবকের দল আমাকে ছেড়ে চলে গেছে ।  আমার নেশাও কাটতে শুরু করেছে ধীরে ধীরে ।  নেকাবে আবৃত পরিচারিকার চোখটাকে হঠাৎ করেই আমি চিনতে পারি ।  
 দীপ্তিময়ী ! 
 শরীর তার ব্যথা জানান দিচ্ছে ধীরে ধীরে ।  কুয়াশা আরো গাঢ় হয়ে জড়িয়ে ধরছে আমায় ।  এক হাত দূরের দৃশ্যও কিছু দেখা যাচ্ছে না ।  কোথায় হারালো দীপ্তিময়ী ?  আমি চিৎকার করে ডাকতে থাকি তাকে ।  কোনো সাড়া মেলে না ।  বিফল মনোরথে ভগ্ন হৃদয়ে হাঁটতে থাকি পরাজিত সৈনিকের মতো ।  এসেছিলাম দীপ্তিময়ীর কান্নার উৎস খুঁজতে ,  আর চলে যাচ্ছি দুর্বৃত্তদের কারসাজিতে সবকিছু ভুলে গিয়ে  মাতলামি করে লাঞ্চনার শিকার হয়ে ।  আমার মন গভীর অনুশোচনায় ভুগতে থাকে ।  দীপ্তিময়ীর কাছে কাতর অনুরোধ করি একটিবারের জন্যে হলেও দেখা দিতে । 
পথিমধ্যে আবারও সেই দুর্বৃত্ত যুবকদের দলের সাথে দেখা হয়ে যায় আমার ।  তারা আমার কাছে ক্ষমা চায় বেহেড মাতাল হয়ে কৃতকর্মের জন্যে এবং আরো একবার মাতাল হবার আহবান জানায় ।  আমি সরোষে তা প্রত্যাখ্যান করি ।  তাদের প্রতি আমার ক্ষোভ এজন্যে নয় যে তারা মাতাল অবস্থায় আমাকে মেরেছে ।  মাতাল অবস্থায় এমনটা হতেই পারে ।  তাদের ওপর নয় ,  আমার নিজের প্রতিই নিজের ঘৃণা জাগে তাদের কথায় প্ররোচিত হয়ে মদ্যপান করার জন্যে ।  দীপ্তিময়ীর সাথে আমার দূরত্ব সৃষ্টি হবার মূল কারণটাই তো এটা ,  এই নেশা আর লাফাঙ্গা অকর্মণ্য ,  নেশাখোর যুবকদের সাথে মেলামেশা করা ।  আমি তাদেরকে ধাওয়া করে এই হৃৎঅঞ্চল থেকে তাড়িয়ে দেই ।  এখন এই জায়গাটা কেবল আমার আর দীপ্তিময়ীর ।  কুয়াশা  কেটে যেতে থাকে ।  দূরে তার ছায়া দেখা যায় ।  গত কয়েকদিনের স্মৃতি আমার মনের মধ্যে ঘাঁই মারতে থাকে ।  মাতাল হয়ে বাসায় ফেরা ,  অকারণেই ঝগড়াঝাটি ।  নেশা কেটে গেলে কথা বন্ধ ।  একই ঘরে থেকেও আমরা যেন দুই সমান্তরাল পরাবাস্তব জগতের অধিবাসী ।  যেখানে একে অপরের সাথে দেখা হবার কোন সম্ভাবনাই নেই ।  আমাদের মধ্যে দূরত্ব বাড়তে থাকে ।  তারপর হঠাৎ একদিন .  .  . এক বৃষ্টির রাতে সমস্ত অর্গল ভেঙে তাকে চুমুতে চুমুতে ভরিয়ে দেয়া ।  আমাদের কন্ঠস্বর কথা বলে নি ,  কথা বলেছিলো ঠোঁটযুগল । 
 হৃৎঅঞ্চলে রোদ নেমে আসে ।  দীপ্তিময়ী এখন আমার থেকে ঢিল ছোড়া দূরত্বে ।  আমি কাছে গিয়ে তার কাঁধে হাত রাখি ।  সে এখন আর নেকাব পরে নেই ।  হাওয়ায় তার চুল উড়ছে ।  আমার স্পর্শ পেয়ে সে তাকায় এক নৈর্ব্যক্তিক দৃষ্টিতে ।  কী ছিলো না সেই দৃষ্টিতে !  দূরত্ব মোচনের আকাঙ্খা ,  জমিয়ে রাখা অভিমান ,  চুম্বন অভিলাষ ,  ব্যক্তিত্বের সংঘাতের মূলোৎপাটন .  .  . 
 ধীরে ধীরে তার সমস্ত অর্গল ভেঙে যাওয়ার আনন্দই কি ছিলো হঠাৎ কান্নায় ভেঙে পড়ার কারণ ?  
 আমরা একে অপরের দিকে তাকিয়ে হাসি ।  তারপর দুজনে হাত ধরে হাঁটতে হাঁটতে বের হয়ে আসি আমাদের রৌদ্রকরোজ্জল হৃৎঅঞ্চল থেকে ।  এবার ভালো করে তালা মেরে যাই ,  যেন উটকো লোকজন সেখানে আর না ঢুকতে না পারে ।  
 দীপ্তিময়ী কাঁদছে ।  আমি চুম্বনের ইচ্ছা রহিত রেখে শুনতে থাকি অশ্রূত অনুভূতিদের অশ্রূগাঁথা ।  


                    




অপ্রতিসম

 ওরা না আমাকে ছেড়ে চলে গেছে ।  না হয় আমি ছিলাম ওদের অবজ্ঞার যোগ্য ,  না হয় আমি ছিলাম অনাদরে পড়ে থাকা পাপোষের মত পিষ্ট ,  তারপরেও আমাকে এভাবে ফেলে রেখে চলে যাবে ?  ওরা চলে গেলো বসন্ত উৎসবে আর আমি শীতে জীর্ণ ঝরাপাতার মত পড়ে রইলাম বিষাদনগরে ।  ওরা সমুদ্রতীরে গিয়ে শঙ্খের হাহাকার শুনে অনুরনিত হবে ,  ওরা সূর্য্যঅঞ্চলে গিয়ে প্রাণ ভরে বিশূদ্ধ হাওয়া টেনে নেবে ফুসফুসের ভেতর ,  আর রোদের রোজনামচা জেনে তার সাথে উষ্ণ সখ্যতা গড়বে ।  ওরা এমনই ।  ফূর্তিবাজ ।  জীবনটাকে যেন একটা তাওয়ায় বসিয়ে নেড়েচেড়ে দেখছে ।  জীবন ,  তুমি সুন্দর ।  জীবন ,  তুমি প্রাচুর্যে ভরা ।  জীবন ,  তোমার দম অফুরন্ত ।  ওরা এমনিভাবে জীবনকে পরিচালিত করতে পারে ।  ওরা যেন নরম মাটি দিয়ে কাজ করা কুমারের দল ।  জীবনটা নরম মাটি আর ওরা এই মাটিকে নিপুন দক্ষতায় নিজেদের ইচ্ছেমত আকার দিচ্ছে ।  আমি অবাক বিস্ময়ে দেখতাম ওদের ।  কীভাবে পেলো তারা এমন ঈশ্বরপ্রদত্ত ঐশ্বর্য !  আমার একটুও হিংসা হতো না দেখে ।   তাদের সাথে আছি ,  হঠাৎ করে তাদের কারো  স্পর্শ পাচ্ছি ,  তাদের সপ্তসুরে আমোদিত মেলোডিয়াস কথাবার্তা শুনছি এই আনন্দেই মাতোয়ারা হয়ে থাকতাম আমি ।  সন্ধ্যে হলে ওরা যেতো জোনাকের আবাসনে ।  হাজার হাজার জোনাকি ওদের গায়ে এসে বসতো ,  চারিধারে ঘিরে ধরতো ,  মাথায় বসতো মুকুট হয়ে ।  এমন সুন্দর আলোর মুকুট কে দেখেছে কবে ?  আমি দেখেছি ,  আমি দেখেছি !  আমি আরো দেখেছি বর্ষাকালে তুমুল বৃষ্টির মধ্যে ওদের অবগাহন ।  পানির ফোঁটা নয় ,  যেন ঈশ্বরকণা ঝলকে উঠতো ওদের শরীরে ।  ওরা আরো উজ্জল হতো ,  সুন্দর হতো ।  অপরাজেয় মনে হতো ওদের ।  অবশ্য প্রতিপক্ষ থাকলে তবেই না জয় পরাজয়ের ব্যাপার আসে ।  তাদের কোনো প্রতিদ্বন্দ্বী থাকলে তবেই না অপরাজেয় বলা যেতো !  তাদের কোনো প্রতিদ্বন্দ্বী ছিলো না ।  কেউ তাদেরকে ঘাঁটাতে সাহস পেতো না ।  কারণ তারা জানে প্রাণোল্লাসে ভরপুর এই দলটির স্ফূর্তি নিমিষেই সহিংসতায় পরিবর্তিত হতে পারে ।  আর তা যদি হতো রক্তের ফোয়ারা ছুটতো ,  মাংসের পাহাড় জমতো ,  সবাই ঝাড়েবংশে বিনাশ হয়ে  যেতো ।  কাদের এত সাহস তাদের সাথে লাগতে যাবে ?  তাদের দৈহিক গড়ন ছিলো একইসাথে সুন্দর এবং ভয়াল ।  তারা পরতো লম্বা ঝুল দেয়া জামা যা তাদের উচ্চদৈর্ঘ্যকে আরো বিকশিত করতো ।  মেদহীন পেটা শরীর আভিজাত্যের সূচক হয়ে থাকতো ।  আমি শুধু দেখতাম ,  মন - প্রাণ - চোখ ভরে দেখতাম ।  আমার এই কাঙালপনায় তাদের প্রচ্ছন্ন স্নেহের ইঙ্গিত পাওয়া যেতো ।  আমার মন ভরে যেতো এই দয়ার্দ্র আচরণে ।  
 ওরা ছিলো আমার হিরো ।  সিনেমাতে সুপারহিরোদের দেখা মেলে ।  দর্শকরা উল্লসিত হয় এসব অতিমানবীয় কর্মকাণ্ড দেখে ।  তারা পয়সা খরচ করে টিকেট কিনে পপকর্ন আর কোমল পানীয় নিয়ে এসব দেখে কল্পনারাজ্যে বিচরণ করতো ।  আমার এসবের দরকার ছিলো না ।  আমি ঘরের এক কোণে গুটিশুটি মেরে পড়ে থাকতাম আর বিনা খরচে তাদের যাবতীয় অতিমানবীয় কার্যক্রম দেখতাম ।  ওরা সিনেমার চেয়ে অনেক বেশি ভালো ।  সিনেমায় তো যা দেখানো হয় ওগুলো সব মিছেমিছি ,  কিন্তু আমার সুপারহিরোরা ছিলো সত্যিকারের ।  ওরা অবশ্য পাতাল ফুঁড়ে বের হওয়া অথবা আকাশে দাপিয়ে বেড়ানোর মতো উদ্ভট কাজ করতে পারতো না ,  কিন্তু ওরা যা করতো তার সবই আমার কাছে ছিলো অনন্য এবং অসাধারণ ।  অন্তত আমি যে অবস্থায় আছি ,  বা আমার ক্ষমতা যতটুকু তার হিসেব করলে ওদের দৈনন্দিন কাজগুলো তুলনামূলক বিচারে অতিমানবীয় বলাই যেতে পারে আমার সাপেক্ষে ।  ওরা দৌড়োতো ,  ওরা খেলতো ,  ওরা সাঁতার কাটতো ,  আর আমি স্বপ্নালু চোখে মোহাবিষ্ট হয়ে ওসব দেখতাম ।  
 কেন যে ওরা চলে গেলো !  আমাকে বলেছিলো ওরা একটু বাইরে যাবে আর আসবে ।  কিছুক্ষণের জন্যে ।  আমি এই স্যাঁতস্যাঁতে শ্যাওলাঘরে বসে অপেক্ষা করছিলাম ,  কখন ওরা আসবে ।  ঘড়ির কাঁটাটা এত আস্তে চলছে কেন !  সেকেন্ড পেরিয়ে মিনিট ,  মিনিট পেরিয়ে ঘন্টা -  কিন্তু ওদের তো আসার কোনো চিহ্নই নেই !  তবে কি ওরা আমাকে ছেড়ে চলে গেলো ?  আমি সবসময় এই আশঙ্কাই করে এসেছি ।  আমার ভয়ঙ্করতম দুঃস্বপ্ন ছিলো ওদের এই চলে যাওয়াটা ।  চলে গিয়ে আর কতদিন থাকবে !  ওদের হয়তো আমাকে কোনো কাজেই দরকার নেই ,  তারপরেও আশান্বিত হই আমি পূর্বে আমার সাথে ওদের করা দয়ালু আচরণের কথা ভেবে ।  আমি বাইরে যেতে পছন্দ করতাম না ,  একা একা যাবার তো প্রশ্নই ওঠে না ।  সেই সামর্থ্যই ছিলো না আমার ।  ওরা আমার গাল টিপে আদর করতো ।  এতে আমি স্নেহাপ্লুত হয়ে প্রায় নুয়ে যেতাম ।  ওরা আমার চুলে বিলি কাটতো ,  আমার জন্যে রঙচঙা কাপড় দিয়ে পোষাক বানিয়ে দিতো ।  যদিও আমাকে থাকতে হতো বাড়ীর একদম কোণায় ,  ছোট্ট একটা ঘরে ,  যদিও ওরা আমাকে অন্যদের সাথে পরিচয় করিয়ে দিতে অস্বস্তি বোধ করতো ,  তারপরেও ওদের ওপর কখনও রাগ করি নি আমি ।  আমার মতো অকেজো ,  অথর্ব ,  অকর্মণ্য একজনকে ওরা যে স্নেহ দিয়ে আগলে রেখেছিলো সেটাই অনেক ।  
 কেন যে চলে গেলো ওরা !  এই ঘরটায় থাকতে আমার দম বন্ধ হয়ে আসছে ।  ওরা কি বুঝতে পারছে না এই জানালাহীন ঘুপচি ঘরে আঁধার ওৎ পেতে আছে আমায় ভয় দেখাবে বলে ?  ওরা কি জানে না আমি একা একা থাকতে ভয় পাই ?  এ সমস্তকিছুই তো ওরা জানে ।  তাহলে কেন চলে গেলো ?  আর কি ফিরে আসবে না ?  এমনতর ভয়ঙ্কর সম্ভাবনার কথা ভাবতেই আমার গা কাঁটা দিয়ে ওঠে ।  ফিরে এসো ,  ফিরে এসো দেবদূতেরা !  তোমাদের মখমলপেলব পোষাকে জোনাকির মুকুট পরে ময়ুরীঝুনঝুনি বাজিয়ে ফিরে এসো ।  তোমাদের বসন্ত উৎসব ,  অথবা বর্ষাবিলাস ,  কিংবা জোছনায় অবগাহন ,  ওসব কিছু আমি চাই না ।  ওসব তোমাদের জন্যে ।  পৃথিবী কেঁপে উঠুক তোমাদের আশ্চর্য উল্লাসে ,  তোমাদের হৃৎকম্পনে প্রোথিত হোক চড়ুইপাখির চঞ্চলতা ।  তোমরা কি অনেক দূরে চলে গেছো ?  তোমরা কি পৃথিবীর কেন্দ্রস্থলে অবস্থিত মায়াবনে গিয়ে নৃত্যগীতরত পরী আর দেবতাদের সাথে তাল মিলাচ্ছো ?  আমি অতদূর যেতে চাই না ।  আমার শরীরে কুলোবে না ।  দুঃখ একটাই ,  আমি তোমাদের এই আনন্দ উদযাপন দেখতে পারছি না ।  তোমাদের আনন্দময় কর্মকাণ্ড অবলোকন করা আমার বেঁচে থাকার প্রেরণা ,  এটা কি জানো ?  আমি অপেক্ষা করবো ,  এই স্যাঁতস্যাঁতে ঘুপচি ঘরটার জানালা ঢেকে গেছে বিশাল এক ইমারতের বাধায় ।  এখানে আলো আসে না ,  বাতাস আসে না ,  শুধু একাকী বসে থেকে তোমাদের আগমনের প্রহর গোনা; এই তো আমার বেঁচে থাকার অবলম্বন ।  
 ওরা আসছে না ।  ওরা তাহলে চলেই গেলো ?  আমাকে আর নিতে আসবে না ?  আমি আর ওদের আনন্দ উদযাপন দেখতে পাবো না ?  জীবন যতই কঠিন হোক ,  মানুষকে মানিয়ে নিতে হয় একটা সময় ।  এই ছোট্ট আমি ,  আর কত যুঝবো বলো ?  আমি শেষতক ঠাঁই দিলাম তোমাদেরকে আমার কল্পনার জগতে ।  একা একা বসে থেকে তোমাদের নিয়ে ভাবি আমি ।  সেই সাথে নিজের দিকেও এক ঝলক চোখ বুলিয়ে নেই ।  আমি কদাকার ,  আমি খর্বকায় ,  আমি কালো; তোমাদের ঠিক বিপরীত ।  ঈশ্বরের অদ্ভুত খেয়ালীপনায় আমি শুধু বিকৃত ,  কুৎসিত চেহারা নিয়ে আসি নি আরো অনেক প্রতিবন্ধকতায় সংকীর্ণ আমার জীবন ,  চলন ।  ঈশ্বরের প্রতিও আমার রাগ নেই ।  আমি আসলে রাগ করতেই পারি না ।  রাগ করতে যে সাহস ,  মনের জোর লাগে সেটা আমার নেই ।  রাগ করতে গেলে আমার হৃৎপিণ্ডটা সজোরে ঘাঁই মারতে থাকে বুকের ভেতর ।  চিনচিনে একটা ব্যথা ছড়িয়ে পড়ে বুক জুড়ে ।  তাছাড়া আমার মতো একজন ঊনমানুষের কি রাগ করা শোভা পায় ?  
 অনেক কষ্টে আমার শরীরটাকে টেনে হিঁচড়ে হামাগুড়ি দিয়ে জানালার কাছে যাই ।  একটা ভূমিকম্প হয়ে বিল্ডিংটা ভেঙে গেলে কেমন হতো ?  আমি প্রাণভরে আকাশ দেখতে পারতাম ।  এখানকার খাবারটাও খুব বিচ্ছিরি ।  নুন - ঝাল - তেল ছাড়া বিস্বাদ উৎকট চেহারার স্যুপ ।  আর কতই বা ভালো লাগে খেতে ?  এখানকার মানুষগুলো খুব নিষ্ঠুর ।  কোন একটা কাজ ঠিকমত না করতে পারলেই বকুনি ।  এই যেমন ,  এখন স্যুপটা খেয়ে শেষ করে ঢেকে রাখতে হবে ।  কিন্তু আমার ইচ্ছে করছে না একদম ।  আবার অত দূর যাওয়া হাঁচড়ে পাঁচড়ে ,  দম ফুরিয়ে যাবে ।  
 এ জায়গাটাকে আমি প্রথমে ভেবেছিলাম হাসপাতাল ।  আমার মন খুশি খুশি হয়ে উঠেছিলো ।  আমি কি তবে এবার সুস্থ হয়ে ঘরে ফিরবো ?  ওরা আমার জন্যে এমন আয়োজন করছে ভেবে গর্বে আর পুলকে আমার মাথাটা ঘুরে উঠলো যেন !  কিন্তু যতই সময় যেতে লাগলো ,  আমি বুঝতে পারলাম এটা হাসপাতাল না ।  এখানে সাদা ধবধবে চাদর আর বালিসে আরামে শুয়ে থাকা যায় না ।  খটখটে একটা চৌকিতে করেই  দিনযাপন ।  এখানে শুশ্রী চেহারার নার্সরা এসে প্রেসার মাপে না ,  পাহাড়ের মত বিশাল একটা লোক এসে কঠোর মুখে খাবার দিয়ে যায় ।  তার সাথে কথা বলতে গিয়ে প্রত্যাখ্যাত হয়ে ভীষণ অপমানিত হয়েছি ।  ধীরে ধীরে বুঝতে পারলাম ,  এটা একটা অনাথ আশ্রম ।  এখানে পরিবারের বোঝা হয়ে আছে যারা তাদেরকে রেখে চলে যায়  " দেবদূতেরা "  ।  এখানে কেউ কারো সাথে দেখা করতে আসে না ।  এলেও খুব বেশিক্ষণ থাকে না ।  আমাকে এভাবে এখানে ফেলে রাখার জন্যে আমি  " দেবদূতদের "  প্রতি রাগ করি নি মোটেও ।  বলেছি না ,  রাগ করাটা আমার ধাঁতেই নেই ।  ঠিকই তো ,  আমি পরিবারের জন্যে বিশাল এক বোঝা হয়েই ছিলাম ।  বাবা রিটায়ার্ড করেছেন ,  বড়ভাইয়া ব্যবসায় লোকসানের সম্মুখীন হয়েছেন ,  এমতাবস্থায় আমার মত একজনের জন্যে বাড়তি খরচ করাটা মোটেও সমিচীন নয় ।  আমার ঘরটাকে ঠিকঠাক করে কাকে যেন সাবলেট দেয়া হবে এমন কথাও আমি শুনেছি ।  এখানে চলে এসে পরিবারের জন্যে বাড়তি উপার্জনের পথ করে দিয়েছি ,  ভাবতেই আমার গর্ব হয় ।  অবশেষে আমি পরিবারের জন্যে কিছু একটা করতে পারলাম !  এখন শুধু কেউ যদি একটু দেখা করতে আসে ,  তাহলেই আমার এখানে থাকাটা আনন্দময় হয় ।  কিন্তু কেউ আসে না ।  অপেক্ষা করতে করতে ক্লান্ত হয়ে আমি একটা চিঠি লিখতে বসি পরিবারের সবার কাছে ,  
 প্রিয় বাবা - আপু - ভাইয়া , 
 আমি জানি তোমরা আমাকে নিয়ে খুব অস্বস্তি বোধ করতে ।  তারপরেও তোমরা আমাকে দীর্ঘ ষোলটা বছর লালন পালন করেছো এজন্যে আমি কৃতজ্ঞ ।  এখন যে জায়গাটাতে তোমরা আমাকে এনে রেখেছো ,  সেটা মোটেও ভালো নয় ।  আলো - বাতাস নেই ,  ছাঁরপোকা আর মশাদের অত্যাচার ,  প্রাণ ওষ্ঠাগত ।  না না ,  ভেবো না আমি তোমাদের কাছে নালিশ করছি ,  তোমরা আমার এবং পরিবারের ভালোর জন্যে যা হবে তাই করেছো ।  অবশ্য মা বেঁচে থাকলে কি এটা করতে দিতেন ?  জানি না ।  যাকে কখনও দেখি নি ,  তার সম্পর্কে কিছু না বলাই শ্রেয় ।  
 তোমরা কি জানো ,  তোমাদের এতটুকু স্নেহ ,  ভালোবাসার জন্যে আমি কতটা প্রতীক্ষা করে থাকতাম ?  তোমাদেরকে আমি সুপারহিরো ভাবতাম ।  তোমাদেরকে আমি দেবদূত ভাবতাম ।  আমাকে বাসায় বন্দী করে রেখে যখন তোমরা কোন পার্টিতে বা সিনেমা দেখতে যেতে ,  সেই সময়টায় আমি তোমাদেরকে কল্পনা করতাম এভাবে ,  যেন তোমরা চলে গেছো নক্ষত্রবাগিচায় ,  আকাশের শেষ স্তরে ,  সূর্য যেখানে আলপনা এঁকে দিতো তোমাদের চোখেমুখে ।  তোমরা যখন দলবেঁধে আউটিংয়ে যেতে ,  আমি কল্পনা করতাম মেঘের দালানকোঠায় তোমরা শুয়ে - বসে - গা এলিয়ে দিয়ে সেতার বাজাচ্ছো ।  তোমাদেরকে কোনো মালিন্য ,  কোনো কপটতা গ্রাস করবে তা আমি ভাবতেই পারতাম না ।  দেবদূতেরা এসবকিছুই জয় করে মেঘ থেকে সূর্য থেকে মহাবিশ্বে ঘুরে বেড়ায় ।  শুনলে হয়তো তোমাদের হাসি পাবে ,  কিন্তু বিশ্বাস করো আমি এটাই আমার জীবনের অবলম্বন ভেবে বাঁচতে চেয়েছিলাম ।  বড় আপা যখন মুখ ঝামটা দিয়ে বলতো  " এ মরে না কেনো !  "  আমি দুঃখ পেতাম না ,  কারণ মাঝে মধ্যে সে আমাকে আদরও করতো ,  অবশ্য সেটা বাড়িতে থাকা হুলোবিড়ালটাকে করা আদরের চেয়ে কমই ছিলো ,  যাকগে ,  অতকিছু ভেবে কী হবে !  বড় ভাইয়া যখন ধমক দিতো অকারণেই তখনও আমি মন খারাপ করতাম না ।  দেবদূতদের ওপর কি রাগ করা যায় !  বাবা ,  তুমি বরাবরই আড়ালে থেকেছো ।  তারপরেও তুমি যখন ভাই - বোনদের কাছে আমার কথা জিজ্ঞেস করতে তখন আমি আনন্দে আপ্লুত হতাম ।  আর মা .  .  .  এই চিঠিটা হয়তো লেখারই দরকার হতো না যদি মা বেঁচে থাকতো !  আমি আমার বিকৃত হাত ,  অপ্রতিসম পা দিয়ে হামাগুড়ি দিতে দিতে ঠিকই তার কাছে পৌঁছে যেতাম ।  তার বুকের মাঝে মুখটা গুঁজে দিয়ে যাবতীয় নালিশ জানাতাম ।  মা নিশ্চয়ই আমাকে আদর করে জড়িয়ে ধরে রাখতো ,  তার কাছ থেকে কোথাও যেতে দিতো না ।  এর বেশি কিছু চাওয়ার ছিলো না এই জীবনে ।  দেবদূতদের সাথে কি আর ঊণমানুষদের তুলনা চলে ?  আর লিখতে পারছি না ।  হাঁপিয়ে উঠছি ।  অনেক কসরৎ করতে হয়েছে এতদূর লিখতে ।  তোমরা ভালো থেকো .  .  . 
 মনে মনে এতদূর লিখে ফেলেছিলাম ।  সম্বিৎ ফিরে পেলাম খাবার দিতে আসা লোকটার কর্কশ আওয়াজে ।  লোকটাকে খাতা আর কলম দিতে বলেছিলাম চিঠি লেখার জন্যে ।  এনেছে কি ?   
আমাকে অবাক করে দিয়ে সে সত্যিই কাগজ আর কলম নিয়ে এসেছে ।  মুখে মৃদু হাসি ।  মন ভালো হয়ে গেলো আমার ।  বেঁচে থাকার আকূল অন্বেষণে এই লোকটাকে দেবদূত হিসেবে আখ্যায়িত করতে আর দ্বিতীয়বার ভাবতে হলো না আমার ।            
 

                    




মডারেটরগণ

  ( ১ )     
বৃহস্পতিবার রাতটা রক্সির জন্যে অনেক আকাঙ্খিত ,  এবং পয়া ।  সপ্তাহে একদিন ছুটির চাকুরিতে অফিসের এত্ত এত্ত কাজ করে একমাত্র বৃহস্পতিবার রাতটাতেই সে লেখালেখি করার জন্যে  কিছু সময় পায় ।  অন্যান্যদিন সে ১১টার মধ্যে ঘুমিয়ে পড়লেও এদিন সে রাত জাগে আর দুপুরবেলায় ঘুম থেকে ওঠে ।  রাতভর লিখে এক ধরণের প্রশান্তি নিয়ে সে ঘুমিয়ে যায় আর নানারকম লোভনীয় স্বপ্ন দেখে ।  যেমন ,  তার নতুন লেখা উপন্যাসটা বিনা খরচে প্রকাশ করার দায়িত্ব নিয়েছে কোন একটা প্রকাশনা সংস্থা ,  এবং বইমেলায় সেটার দুই - তিনটি সংস্করণ বের হয়ে গেছে ।  ললনাকুল আকূল হয়ে তার কাছে অটোগ্রাফের জন্যে আসছে ।  সেও গম্ভীর মুখে ,  কখনও বা মৃদুহাস্যে তাদের আবদার মেটাচ্ছে ।  স্বপ্ন নামক জিনিসটার আসলে কোনো মাথামুন্ডু নেই ।  এ পর্যন্ত তার বই বের করার আগ্রহ কোন প্রকাশনী দেখায় নি ।  আর টাকা দিয়ে বই প্রকাশ করাটাও তার সামর্থ্যের বাইরে ।  তাই বিমর্ষ পান্ডুলিপিগুলা একটা প্রাচীন রঙ ক্ষয়ে যাওয়া ব্যাগের ভেতর হাঁসফাঁস করতে থাকে ।  অধিকাংশ ব্যর্থ লেখকের মতো তার স্ত্রীই তার বইয়ের মূল সমঝদার ,  শুভাকাঙ্খী এবং সমালোচকও বটে ।  কী লিখলে আরো ভালো হতো ,  অথবা কি না লেখার ফলে লেখায় তাড়াহুড়োর ভাব চলে এসেছে ,  এসব সে বেশ নিখুঁত ভাবে দেখিয়ে দেয় ।  রক্সির স্ত্রী জেনিও একসময় ডাকসাইটে লেখিকা ছিলো ।  বিয়ের পর সব বাদ দিয়েছে ।  রক্সি জানে মেধা ,  মনন ,  এবং সৃজনশীলতায় জেনি তার চেয়ে  অনেক এগিয়ে ।  লেখালেখি চালিয়ে গেলে সে এতদিনে অনেকটা পথ পাড়ি দিতে পারতো সাহিত্যের মহাসড়কে ।  তাই জেনির কাছ থেকে পরামর্শ নিতে তার মাঝমধ্যে বেশ কুণ্ঠাই লাগে ।  ইনফিরিয়রিটি কমপ্লেক্সে ভোগে সে ।  জেনির অবশ্য এদিক দিয়ে কোন সমস্যা নেই ।  সে নিজেকে রক্সির চেয়ে ভালো লেখক ,  সমালোচক ভাবলেও কিচেনে তরিতরকারি আর আর মাছ মাংস কেটে ভালো ভালো খাবার বানিয়ে রক্সিকে আপ্যায়িত করতেই সে বেশি ভালোবাসে ।  পুরোনো দিনগুলি তাকে নস্টালজিক করে তুললেও সে আর লেখার কথা ভাবে না ,  বা ভাবতে চায় না ।  এই যে তেল - নুনে আঁটকে পড়া সংসার ,  এসব নিয়ে তারা বেশ আছে বলেই তার অনুধাবন ।  
 যেমন আজকে বৃহস্পতিবার ,  রক্সি নতুন একটা গল্পের থিম পেয়ে গেছে নাকি ।  এখন সারারাত ধরে লিখবে ।  রাত জাগার সুবিধার্থে তার জন্যে কড়া এক্সপ্রেসো কফি বানিয়ে দিয়ে সে শুয়ে শুয়ে এরিখ মারিয়া রেমার্ক পড়ছে ।  লেখা শুরু করার আগে রক্সি বেশ উত্তেজিত থাকে ।  বারবার থিমটা বলে জেনিকে ।  থিমের মধ্যে কোন খামতি আছে কী না ,  তার আগের লেখাগুলোর সাথে মিল পাওয়া যাচ্ছে কী না এসব বিষয় নিয়ে পর্যালোচনা করে তবেই রক্সি লেখাতে হাত দেয় ।  এ কথা বলা বাহুল্য যে জেনির মাথার ধূসর পদার্থের পরিমাণ রক্সির চেয়ে বেশিই ।  তার মগজের গলি ঘুঁপচিতে জড়িয়ে আছে ইতিহাস ,  বিজ্ঞান  ,  সাহিত্য খেলাধুলা ইত্যাদি নানারকমের ব্যাপার ।  রক্সি অত কিছু জানে না ।  তাই কোন বিষয় নিয়ে তর্ক করতে থাকলে অল্পতেই কিছু গঁৎবাধা বুলি আউড়ে সে পরাজয় শিকার করে নেয় ।  রক্সি তার বর্তমান গল্পের থিম সম্পর্কে এখনও জেনিকে জানায় নি ।  ব্রেইনি জেনি !  কত খুঁত যে সে বের করে ফেলবে !  তবে এটাও ঠিক ,  যে রক্সির লেখালেখির জন্যে সে সবসময়ই অনেক উৎসাহ দিয়ে এসেছে ।  রক্সি কখনও তার গল্পে ,  সে ব্লগে বা খবরের কাগজ যেখানেই হোক না কেন জেনির অবদান সযতনে এড়িয়ে গেছে ।  জেনির অবশ্য সে নিয়ে কোন ক্ষোভ নেই ।  অন্যান্য বাঙালি মেয়ের মতো সেও রসুঁইঘরে বেশিরভাগ সময় কাটিয়ে নিজের পূর্বজনমের কথা নিশ্চিত ভুলে গেছে ।  এখন জেনি  উদীয়মান লেখক হিসেবে শিল্পকলা বা বাংলা একাডেমির শর্টলিস্টে নেই ।  এখন তার কাজ ,  তার মোটামুটি মেধার ,  তবে লেখার ব্যাপারে প্যাশিওনেট স্বামী রক্সির  দেখভাল করা ।  রক্সি তাকে প্রায়ই জিজ্ঞেস করে  " তুমি এখন আর লেখো না কেন ?  আগে ব্লগে তোমার লেখায় ১০০ কমেন্ট থাকতো ।  যে দুটি বই বের করেছো সেগুলোরও সেকেন্ড সংস্করণ বেড়িয়ে গেছে ।  তুমি তো ঐসব মেয়েদের মধ্যে ছিলে না ,  যারা বিয়ের পর সকলরকম এক্সট্রা কারিকুলাম ওয়ার্ক থেকে নিজেকে সরিয়ে নেবে ?  "  জেনি কোন উত্তর দেয় না ,  অথবা মিষ্টি হাসি দিয়ে ব্যাপারটা লঘু করার চেষ্টা করে ।  রক্সি হাল ছেঁড়ে দেয় ,  এমন মেয়ের কাছ থেকে কোন কথা বের করাই কঠিন ,  অসম্ভবও বলা চলে ।  
  ( ২ )  
আজ বৃহস্পতিবার রাত ।  রক্সি তার গল্প লেখার থিম জেনিকে বোঝাতে শুরু করলো ,    " বুঝলে ,  গল্পটা অনেকটা আমাদের মতই ,  চরিত্র দুটি ,  ধরে নাও আমি আর তুমি ,  স্বামী হলেন লেখক ,  তিনি তার স্ত্রীকে গল্পের থিম শোনাচ্ছেন; একজন লেখক ,  রাতের বেলায় লিখতে বসবেন ,  কিন্তু কোনরকম থিম আসছে না তার মাথায় ।  তখন তার একটা মজার কথা মনে হলো ।  সে তার স্ত্রীকে বললো ,   " ধরো আমি আজকে রাতে একটি গল্প লিখবো ,  থিমটা বলবোনা তোমায় ।  আমি সারারাত জেগে লিখবো আর সকালে ঘুম থেকে উঠে তুমি সম্পূর্ণ নতুন একটা গল্প পাবে ।  এর আগে সব গল্পের থিম তোমাকে বলে দিয়েছিলাম ।  এবার আর বলবো না ।  তুমি সম্পূর্ণ নতুন একটা গল্প পাবে ।  " 
 - কিরকম গল্প হবে এটা ?  মানে Genre কী ? 
 - এই ধরে নাও রোমান্টিক কমেডি টাইপ ।  
 - ভালো ।  তুমি অনেকদিন রোমান্টিক কমেডি লেখো না ।  লিখে ফেলো ।  আমি শুতে গেলাম ।  তোমার চা - কফি কিছু লাগবে ?  রাত জাগবে কী না তাই জিজ্ঞেস করছিলাম ।  
 - একটা বড় মগে কফি দাও ।  
 - আচ্ছা । 
 কফি পান করার পর বেশ চনমনে অনুভব করলো রক্সি ।  এবার গল্পটাতে হাত দেয়া যায় ।  
 - তুমি তাড়াতাড়ি শুয়ে পড়ো ।  আমি তোমার জন্যে একটা সারপ্রাইজিং গল্প লিখবো ।  আশা করি এতে তোমার আর সম্পাদনার ছুরি - চাকু ব্যবহার করার প্রয়োজন পড়বে না ।  
 - তোমার সেল্ফ কনফিডেন্সটা ভালো লাগছে ।  চালিয়ে যাও ।  গুডনাইট ।  
   ( ৩ )  গল্পের ভেতরের গল্প   " গল্পটা মূলত আমার স্ত্রীকে নিয়েই ।  আমি গল্প লেখি ,  আর সে এগুলোর সম্পাদনা করে ।  তার কাছ থেকে আমি নানাভাবে ঋণী ।  গল্প লেখার ব্যাপারে তার উৎসাহ এবং বিশ্লেষণ সবসময়ই আমাকে সামনে এগিয়ে যাবার প্রেরণা দিয়েছে ।  এই যে গল্পটা লিখছি ,  তার আগে তার সাথে এটা নিয়ে আলোচনা করেছি ।  অল্পবিস্তর আলোচনা থেকেও মহান সব লেখা তৈরি হয়েছে এই শতাব্দীতে ।  আমি তাকে বলেছিলাম একটা রোমান্টিক কমেডি গল্প হবে এটা ।  সে রোমান্টিক কমেডির বেশ মনোযোগী পাঠক ।  আমাকে লেখার ব্যাপারে সবসময় সহযোগিতা করে এসেছে ।  সে আমার থেকে সব দিক দিয়েই চৌকস ।  কোনো ইংরেজি থ্রিলার সিনেমা দেখার পর অনেকসময় দেখা যায় যে আমি অনেককিছুর মানে বুঝিনি ।  কিন্তু জেনি ঠিকই সব বোঝে ,  আমাকে বোঝায় ।  আমিও বুঝে আপ্লুত হই ।  আমার বই প্রকাশিত হবার ব্যাপারে কোন প্রকাশক কেন এখনও তাগাদা দিচ্ছে না তা নিয়ে আমি খুব বিমর্ষ ।  জেনি আমাকে বলে সারা শহর ঘুরে প্রকাশনীগুলোর সাথে যোগাযোগ করতে ।  কিন্তু আমি বড্ড অলস আর ঘরকুনো ।  জেনির ঠিক বিপরীত ।  মাঝেমাঝে একটু শঙ্কাও জাগে ,  জেনি আমাকে ছেড়ে চলে যাবে না তো ?  সম্ভাবনা উড়িয়ে দেয়া যায় না ।  সে উচ্চ বুদ্ধিমত্তার অফুরান প্রানশক্তির একজন নারী ।  আমার সাথে এভাবে ঘর - রান্না - ঘুম এসব নিয়ে আর কতো ?  "   
  - লেখা এগুচ্ছে কেমন ? 
জেনি তন্দ্রালু চোখে জিজ্ঞেস করে ।  
 - ভালোই এগুচ্ছে জেনি ।  তুমি ঘুমাও ।  
   " জেনিকে যেদিন প্রথম দেখি ,  সেদিন ওকে বড্ড অনাকর্ষনীয় লাগছিলো ।  শুকনো খটখটে শরীর ।  চোয়াল ভাঙা ।  কিন্তু গলার জোর অনেক ।  ছাত্র ইউনিয়ন বা এরকম কোনো সংস্থার আহুত এক মিছিলে তাকে শ্লোগান দিতে দেখেই আমি তার প্রেমে পড়ে গেলাম ।  এত পলকা একটা মেয়ে ,  অথচ কী ভীষণ শক্তি তার ভেতরে !  যেচে পড়ে তার সাথে কথা বললাম ।  সে গল্প লেখে জেনে আরো উৎসাহিত হলাম ।  এরপর টিএসসিতে আড্ডা চললো দিনকতক ।  তারপর সেই গতানুগতিক কাহিনী ।  প্রেম ,  বিয়ে ,  সংসার ।  নতুন সংসারে আসার কিছুদিনের ভেতর তার স্বাস্থ্যের উল্লেখযোগ্য উন্নতি ঘটলো ।  আর সেই সাথে আমিও ধীরে ধীরে জেনির অন্য একটা রূপ  আবিষ্কার করলাম ।  জেনির অনেক ছেলেবন্ধু ।  এবং সে বিভিন্ন সময়ে তাদের সাথে দেখা করে ।  এটুকু পড়ে আবার আমাকে মৌলবাদী বা হেফাজতি ভেবে বসবেন না ।   আমি একজন মডারেট মুসলিম  । সমস্যাটা হলো ,  তার বন্ধু বান্ধবের সংখ্যা অনেক  বেশি ।  এবং বিয়ের পরেও সে বন্ধুদের  সাথে সমানতালে চলতে চায় ।  এ নিয়ে আমাদের পরিবার থেকে বেশ অসন্তুষ্টি প্রকাশ করা হয়েছিলো ।  কিন্তু জেনি বলে কথা !  তার অসাধ্য কিছু নেই ।  ছবির হাটে গিয়ে সিগারেট টানতে টানতে বন্ধুদের সাথে আড্ডায়ও যেমন স্বতুস্ফর্ত ,  বাসায় এসে নানাপদের রান্না করে সে ওখানেও একটা প্রিয়মুখ হিসেবে গণ্য হলো ।  
 জেনিকে প্রমিজ করেছি সকালে ঘুম থেকে উঠলেই সে একটা তরতাজা নতুন গল্প পাবে ।  সে ভাবনা নিশ্চয়ই তাকে বেশ আপ্লুত করেছিলো ।  খুব আরাম করে ঘুমুচ্ছে সে ।  কিন্তু আমি ঠিক যেন স্বস্তি পাচ্ছি না ।  জেনির সম্পর্কে বলতে গেলে শুধু ভালোবাসার কথাই বলা যায় ।  মুঠো মুঠো ভালোবাসা উড়িয়ে দেই আমরা হাওয়াই মিঠাই এর মত করে ।  তারপর আর কিছু বলার থাকে না ।  আমি বরঙ আমার গল্প করি ।  আমার সবসময়ই মনে হয়েছে জেনি আমার চেয়ে অনেক ধারালো আর তীক্ষ্ণ বুদ্ধির অধিকারী ।  এরকম একটা মেয়ে কেন যে আমার সাথে জুটে গেলো এ এক অপার রহস্যময় ব্যাপার আমার কাছে ।  " 
 - কতদূর লিখলে ?  
ঘুমজড়িত কণ্ঠে জেনির জিজ্ঞাসা । 
 - লেখা কেবল শুরুর দিকে ।  আজ মনে হয় সারারাতই জাগতে হবে ।  তুমি ঘুমাও জেনি ।  
  " কিছুক্ষণ আগে জেনি আমাকে আমার লেখা সম্পর্কে জিজ্ঞেস করলো ।  ওর ঘুম খুব ঘন ।  তবুও বারবার জেগে উঠছে আর আমার গল্পের খোঁজ নিচ্ছে  ,  কী কেয়ারিং একটা মেয়ে !  জেনিকে ভালো না বেসে পারা যায় না ।  
 গল্পটা মোটেও এগুচ্ছে না ঠিকভাবে ।  আমি জেনিকে কথা দিয়েছিলাম একটি রোমান্টিক কমেডি লিখবো ,  তা আর হচ্ছে কোথায় !  "  
  ( রোমান্টিক )    " নিস্তব্ধ রাতে তারাদের আলোকশয্যা থেকে কিছু আলো এনে তোমায় সাজিয়ে দিতে ইচ্ছে করছে ।  তুমি পরবে জোনাকির ঝিকমিকে দুল ,  পায়ে পড়বে শুকনো পাতার নুপুর ।  তোমার হাসিতে উদ্ভাসিত হবে গোলাপের সুঘ্রাণ ।  আর পেলব হাতের বন্ধনীতে আমাকে নিয়ে তুমি চলে যাবে দিকশূন্যপুর ,  যেখানে ইউটোপিয়ান ঈশ্বর তার বান্দাদের জন্যে তৈরি করে রেখেছেন সবুজ মখমল বিছানো জৌলুসপূর্ণ কারুকাজের পাটি ।  সেখানে আমরা দুজনে একত্রিত হবো ।  স্বর্গের সুধারস পান করে ,  ফেরেশতাদের আপ্যায়নে তুষ্ট হয়ে আমরা মিলিত হব অনন্তমৈথুনে ।  " 
 ( ৪ )  গল্প নয় এখানে একটা সমস্যা দেখা দিয়েছে ।  জেনি স্বর্গ - নরক - স্রষ্টা ,  এসব বিশ্বাস করে না ।  মোদ্দাকথায় সে একজন নাস্তিক ।  আমি বিশ্বাসী মানুষ ।  নাস্তিকরা আমার শত্রু ।  নসিম হিজাজীর লেখা মুসলমানদের গৌরবমণ্ডিত লেখাগুলো পড়ে আমি রীতিমত চনমনে অনুভাব করতাম ।  জিহাদী জোশ চলে আসতো ।  ইচ্ছে হতো ইসলামবিদ্বেষীদের ধরে ধরে জবাই করতে ।  জেনি অবশ্য ইসলামবিদ্বেষী নাস্তিক নয় ।  সে হলো মডারেট নাস্তিক ।  বিয়ের আগে এসব ব্যাপার আমি কিছুই জানি নি ।  এখন ,  এই মাঝরাতে ঘুটঘুটে অমাবস্যায় আঁধারে অবগাহন করতে করতে আমার ভেতরের  " ঈমানদার "  অংশটা জেগে উঠছে ।   নিশ্চিন্ত মনে ঘুমিয়ে থাকা জেনিকে দেখে আমার রীতিমত ইচ্ছে করছে তার ওপর ঝাঁপিয়ে পড়ে তার সমস্ত কাপড় - চোপড় খুলে ফেলে ধর্ষণ করি ,  আর গলা টিপে ওকে মেরে ফেলি ।  আমার ভেতরের ক্রোধ পুঞ্জীভুত হয়ে উদগীরণের ব্যবস্থা প্রায় করে ফেলেছে ,  ঠিক তখনই আমার মানসপটে ভেসে উঠলো জেনির সাথে আনন্দের দিনগুলো ।  একসাথে রিকশায় করে সারা ঢাকা শহরে ঘোরা ,  পুরান ঢাকায় গিয়ে নানারকম ঐতিহ্যবাহী খাবারের স্বাদ নেয়া  ,  বসন্ত এবং বৈশাখের প্রারম্ভে চারুকলায় গিয়ে পুতুল নাচ দেখা ,  চড়কিতে উঠে গলা ফাটিয়ে চিৎকার করা -  এতসব স্মৃতি কি ভোলা যায় ?  নাহ ,  আমার দ্বারা ওকে খুন করা সম্ভব না ।  আমি একজন মডারেট মুসলমান ।  যারা খোদাকে বিশ্বাস করে না তাদেরকে যদি কেউ কুপিয়ে মেরে ফেলে ,  আমি মোটেও দুঃখিত হবো না ।  নাস্তিক নিধনে আমি খুশি হই ।  তবে অনেকসময় সেটা চেপে ধরে আহা উহু করি মাঝে মাঝে বটে ,   করবো না কেন ?  আমি মডারেট মুসলিম ।  জেনির শরীরটার দিকে লোভাতুর দৃষ্টিতে তাকাই ।  ওকে খুন করলে আল্লাহ কি আমাকে অনেক সোয়াব দেবেন ?  দেবেন তো বটেই ,  দেখা যাবে এই একটা সুকর্মের খাতিরেই আমি তরতরিয়ে পুলসিরাত পার হয়ে বেহেশতে চলে যাবো ।  এত প্রলোভন ,  তবুও জেনিকে হত্যা করতে আমার হাত উঠছে না ।  পাপের ব্যাপার হচ্ছে আমি তার প্রতি এখনও ভালোবাসা অনুভব করছি ।  মাঝরাত বড়ই বিভ্রান্তিকর একটা সময় ।  এসময় অনুভূতিগুলো প্রচণ্ড ফ্ল্যাকচুয়েট করতে শুরু করে ।  এই মনে হয় ভালোবেসে সব ছাড়খাড় করে দিই তো পরের মুহূর্তেই জন্ম নেয় ঘৃণা ।  
 কোথা থেকে কোথায় চলে এলাম !  লিখছিলাম জেনির জন্যে একটা ভালোবাসার গল্প ,  সেখান থেকে একটা শব্দের দৌরাত্মেই বেশামাল হয়ে গিয়ে মধ্যরাতের জিহাদী জোশ চলে এলো ।  আজ রাতে সত্যিই আমার গল্পটা লেখা খুব প্রয়োজন ।  জেনির তো আর কোন খারাপ দিক নেই এই নাস্তিকতা ছাড়া ।  তাহলে ওকে নিয়ে ভালোবাসার গল্পটা শুরু করে দেয়া যাক আবার !  
  ( ভালোবাসা )   " জেনি ,  মনে পড়ে তোমার সেই প্রথম হাত ধরার দিনের কথা ?  কী সংকোচ !  কী সংকট !  মনে পড়ে ?  প্রথম চুমুর কথা ?  প্রায় পনের মিনিট ধরে আমরা ফ্রেঞ্চকিস করেছিলাম ।  কি পাগল ছিলাম আমরা তাই না ?  এখন আর কতটুকু বাকি আছে আমাদের মধ্যে বলোতো ?  সংসার করতে গিয়ে কত উদ্দমতা হারিয়ে ফেলেছি তাই না ?   চলো না আগের দিনগুলিতে ফিরে যাই ?  কাঁধে বোচকা আর পকেটে একটিও টাকা না নিয়ে শহর পরিভ্রমণ কেমন হবে বলোতো ?  মনে আছে আমার সেই কবিতাটার কথা ?  
নেই প্রয়োজন
টাকার থলে
পারলে হতে বসন্তজন ।  
চারিদিকে বসন্তের সুবাস ,  ফুলে ফুলে শোভিত এই শহর ,  কৃষ্ণচূড়ার ছায়ায় বসে আমরা জিরিয়ে নেবো ,  তারপর আবার হন্টন !  বসন্তের রঙে রাঙাবো নিজেদের ,  ভুলে যাবো নিজেদের মতদ্বৈরথ এর কথা ।  হুডতোলা রিকশায় চড়ে তোমাকে জোর করে চুমু খাবো ।  তুমি আমার মাথায় গাট্টা মারবে রাস্তাঘাটে এসব অসভ্যতার জন্যে ।  আমি খুব মনমরা হয়ে পাশে সরে বসলে তুমিই আবার আমাকে জড়িয়ে ধরে চুমুতে চুমুতে ভরিয়ে দেবে ।  "  
 ( ৫ )  গল্প নয় জেনি বিছানা ছেড়ে উঠলো ।  বাথরুমে যাবে মনে হয় ।  আমার খুব ইচ্ছে করছে ওকে আমার এ পর্যন্ত লেখা গল্পটা দেখাতে ।  তবে ওর সাথে তো চুক্তি হয়েছেই যে সকালে ঘুম থেকে ওঠার পরেই কেবল গল্পটা দেখানো হবে ।  বাথরুম থেকে ফিরে স্বাভাবিকভাবেই জেনি জিজ্ঞেস করলো গল্প কেমন এগুচ্ছে ।  আমি উত্তর দিলাম যে এগুচ্ছে ভালোই ,  তবে একটু ধীরগতিতে ।  ধীরগতি হবার কারণটা আর ওকে বললাম না ।  লিখেছি যতটা তার চেয়ে বেশি ভেবেছি জেনির নাস্তিকতা সম্পর্কিত জটিলতা ।  
 জেনির ফোনটা বাজছে ।  কে ফোন করলো এত রাতে ?  জেনিও দেখছি দিব্যি ঘুমজড়ানো কণ্ঠ আস্তাকূড়ে ফেলে দিয়ে বেশ চনমনে গলায় কথা বলছে ।  বেশিক্ষণ অবশ্য তারা কথা বলে নি ।  তবে তার কণ্ঠের প্রগলভতা আমাকে যেন অন্যকিছুর ইঙ্গিত দিচ্ছে ।  ফোনটা রেখে জেনি আবার ঘুমিয়ে গেলো ।  
 এমন না যে জেনির কাছে তার ছেলেবন্ধুরা ফোন করে না ।  আমি ওটাতে কিছু মনে করি না ।  কিন্তু আজ রাতটা খারাপ ।  আমি ক্রমশ যেন জেনির ভুলগুলিকে অণুবীক্ষণ যন্ত্রের দ্বারা বিবর্ধিত হতে দেখছি ।  জেনিকে ভালো লাগছে না আমার ।  ভালো লাগবেই বা কেন ?  তার নাস্তিকতা ,  ছেলে বন্ধুদের সাথে অবাধ বিচরণ এসব কেন আমি সহ্য করবো ?  তবে আসল কারণটা মনে হয় অন্য ।  তার উচ্চবুদ্ধিবৃত্তি ।   সবসময় আমার থেকে কয়েকধাপ এগিয়ে থাকে সে সব ব্যাপারেই ।  আমি প্রতিজ্ঞা করেছিলাম এই গল্পে জেনির কাছ থেকে কোন পরামর্শ নেবো না ।  কিন্তু আমার মনের বিক্ষিপ্ততা কিছুতেই গল্পটার মাঝে থিতু হতে দিচ্ছে না ।  আমি শেষ চেষ্টা করে দেখি ,  ভালোবাসার গল্পটা শেষ করা যায় কী না ।  সকালে উঠে জেনি পড়বে ।  
   ( ভালোবাসা )     " দেখ জেনি ,  বসন্তবাদ্য শ্রবণ আর রঙিন পোষাক পরে উৎসব অনেক হয়েছে ।  এবার একটু ক্ষান্ত দাও দেখি !  চলো নির্জন কোনো জায়গায় গিয়ে বসি ।  ঘাসফুল ছিঁড়ি ,  বাদাম খাই ,  লেকের ধারে বসে থাকলে চমৎকার বাতাস পাওয়া যায় ।  আমার মনটা এখন কিছুটা বিক্ষিপ্ত ।  ভালোবাসার কথা মুখে আসছে না ।  আর তুমিও এখানে রয়েছো ঘুমে ।  দুটি সমান্তরাল জগতে তোমার বিচরণ ,  আমার গল্পে আর বাস্তবিক তোমাতে ।  আমি ঠিক বুঝতে পারছি না ,  কার সাথে এই নিশিডাকা রাতের একাকীত্ব ভাগ করে নেবো ,  কাকে জীবন্ত করে তুলবো ।  আমার কলমের আছে ঐশ্বরিক ক্ষমতা ।  এখানে আমি যা খুশি তাই লিখতে পারি ।  এই ঈশ্বুরেপনাটা বেশ লাগছে আমার ।  বাস্তবের জেনি ঘুমাক ,  আমি বরং আমার কলমের তৈরি জেনির সাথে কথা বলি ।  
 - জেনি ,  সকালের আজান প্রায় দিয়ে দিয়েছে ।  ওঠো নামাজ পড়ো সোনা । 
 - উঠি ,  তোমার গল্প লেখা শেষ হয়েছে ?  
 - না এখনও হয় নি ।  তবে প্রায় শেষের দিকে চলে এসেছি ।  "  
  ( কলমের বিদ্রোহ )  এক নাগাড়ে অনেকক্ষণ লেখার পরে কলমটাকে একটু জিরোনোর  জন্যে লেখার পাতার ওপর শুইয়ে  রেখে দি ।  কী আশ্চর্য কাণ্ড !  কলমটা একা একাই কী যেন লেখা শুরু করেছে ।  আমি বিস্ময় নিয়ে তাকিয়ে দেখা শুরু করলাম ।  জেনি আমাকে লিখছে , 
 - তুমি আমাকে ফজরের নামাজ পড়ার জন্যে ডেকেছো কেন ?  জানো না ,  আমি নাস্তিক ?  
 - আমাদের ফ্যামিলিতে থেকে ওসব নাস্তিকতা চলবে না ।  
 - তাহলে বিয়ে করেছিলে কেন ? 
 - তুমি গোপন করেছিলে কেন ? 
 - আমি মোটেও গোপন করি নি ।  আমার এমন অনেক আচরণ ছিলো ,  যা তুমি একটু খেয়াল করলেই বুঝতে পারতে ।  কিন্তু তুমি তা করবে কেন  ?  মাথায় ঘিলু বলতে কিছু আছে তোমার ?  নেই ।  কিচ্ছু নেই ।  তুমি অসাড় ,  অমৌলিক আর মিডিওকার একজন লেখক ।  আমি সাহায্য করেছি বলেই না কিছুটা পরিচিতি পেয়েছো ।  তোমার আগের লেখাগুলোর কথা ভাবো ।  ছ্যা ছ্যা ছ্যা !  ওগুলো কী মানুষকে দেখানো যায় ?  
কলমরূপী জেনির এহেন আচরণ দেখে রক্সি রীতিমত থতমত খেয়ে যায় ।  ওদিকে আবার বাস্তবের জেনিও উঠে আসছে বিছানা থেকে ।  বিছানা থেকে উঠে সে কলমের আশ্চর্য কাজকারবার দেখতে লাগলো মহা আগ্রহে ।  ততক্ষণে দুই পক্ষের দুটো কলমের মাঝে ভালো বচসা শুরু হয়েছে ।  
  - জেনি ,  তুমি নাস্তিক ।  তওবা করে ভালো হয়ে যাও ।  নইলে কখন কি হয়ে যায় বলা মুশকিল ।  এইতো গত পরশুই টিএসসিতে এক নাস্তিক দম্পতিকে কুপিয়ে মেরে ফেললো ।  
 এবার জেনির কলমটি কোনো উত্তর না দিয়ে পাতা উল্টিয়ে ঘ্যাষ ঘ্যাষ করে লিখতে শুরু করলো , 
  - আপনি যদি সাধারণ মানুষ হন তাইলে আপনার জন্যে অপেক্ষা করছে পেট্রল বোমার অনল ।  অসাধারণ হবেন ?  না ,  সেটা হতে দেয়া যাবে না ।  ধর্ম ও স্রষ্টা নিয়ে নানারকম প্রশ্ন আসে মনে ?  তাহলে আপনি এই দেশে থাকার যোগ্য না ।  চাপাতি - রামদা নিয়ে আমরা প্রস্তুত ।  আপনি সাধারণ আর অসাধারণের মাঝের শূন্য জায়গাটায় বসে ভাবছেন কোন দিকে যাওয়া যায় ?  কোথাও যাওয়া হবে না আপনার ।  আপ্নি যদি শূন্য মস্তিষ্কের ভেড়ার পালের গোদা হন ,  প্রশ্ন না করে দিনে কয়েক বেলা সোয়াব কামানোর বাসনায় অদৃশ্য শক্তির দিকে তাকিয়ে ম্যাৎকার করেন ,  তবে জেনে রাখুন ,  আপনার মধ্যে একটি হিংস্র নেকড়ে তার ধারালো নখর সহ আক্রমনে প্রস্তুত ।  ভেড়াদের এই হঠাৎ হঠাৎ নেকড়ে হওয়ার অলৌকিক ক্ষমতা নিশ্চয়ই ঈশ্বরের কৃপাধন্য ।  তাহলে ভেড়া এবং নেকড়েরাই জয়ী হোক ।  আপনার নখের যত্ন নিন ।  কখন যে আমাদের সাথে আপনাদের দেখা হয়ে যায় !  আমাকে ক্ষতবিক্ষত করুন ।  এই দেশটার মতো । 
  - এনাফ ইজ এনাফ !  
রক্সি  বিরক্ত হয়ে কলম দুটোকে পকেটে পুরে নেয় ।  
 - কথাগুলো খুবই কর্কশ শোনায় তাই না ?  কিন্তু এসবই সত্যি ।  বাদ দাও না এসব এখন ।  রোমান্টিক গল্পটা লেখা শেষ হয়েছে ?  দাও না পড়ি ।  
 - রাখো তোমার রোমান্টিক গল্প !  রাখো তোমার সারপ্রাইজ !   তোমার মতো ছেলেঘুরানো ,  নাস্তিক ,  অহংকারী মেয়ের সাথে আমার কিছুতেই বনবে না ।  আর আমি তোমাকে হত্যা করবো এখন । 
রান্নাঘর থেকে একটা ধারালো বটি নিয়ে আসে রক্সি ।  
 - ছিহ ,  এসব কী করছো ?  তুমি না মডারেট মুসলমান ?  নিজেকে জঙ্গি বানিয়ে ফেললে চলবে ?  
 - ওহ স্যরি ,  ভুলেই গিয়েছিলাম ।  আমি তো মডারেট মুসলিম ।  খুন খারাপি করা পাপ ।  
 - কিন্তু নাস্তিকদের মৃত্যুতে উল্লাস করাটা খুব সওয়াবের তাই না ?  
 - এই প্রশ্নের উত্তর আমি দেবো না ।  তোমার তো অনেক বুদ্ধি ,  বুঝে নিও যা হোক একটা । 
 - বটিটা রেখে আসো ।  আজকে চল আমরা একটি গান গাই ,  যে গানে রয়েছে মানবতার সুর ,  হীনমন্যতার দূর ,  দুজন মিলে একসাথে গাই চলো ,  তারপর তোমার ভালোবাসার গল্পটা আবার নতুন করে লেখা শুরু করবে ,  আমাকে দেখাবে ।  ভালোবাসা আর মানবতা যদি সবার মাঝে ছড়িয়ে দেয়া যায় ,  কত ভালো হয় ,  তাই না ?   
 রক্সি ভাবছে ,  এই কাফির ,  নাফরমান , মুরতাদ মেয়েটির সাথে আর সম্পর্ক রাখা উচিত কি  না ।  এতকাল যে কেন মনে হয় নি !  আসলে হুইস্কির প্রভাব ।  বিকেলে পুরো এক বোতল জ্যাক ড্যানিয়েলস সাবাড় করে দিয়েছে সে ।  নেশাটা কাটুক ,  তারপর সিদ্ধান্ত নেবে ,  ভাবে সে ।  
 সে ধীরপায়ে হাঁটতে হাঁটতে বটিটা রান্নাঘরে রেখে আসে এমন একটা জায়গায় ,  যেখানে অন্যদের খুঁজে পাওয়াটা প্রায় অসম্ভব ! 
   

                    




স্টোমাক ওয়াশ

  ( ১ ) 
একবার সবুজ সুন্দর এক দেশে খুব গোলোযোগ শুরু হলো ।  নির্বাচনের সঠিক এবং সর্বজনীন কাঠামো ঠিক করতে গিয়ে দু পক্ষের নেতারা  নিজেদের মতে অটল থেকে গোঁয়ার্তুমির চরম অবস্থানে গিয়ে দেশে এক অরাজক পরিবেশের সৃষ্টি করলেন ।  দেশটি তৃতীয় বিশ্বের এক উন্নয়নশীল দেশ ।  জনসংখ্যার আধিক্য আর  সন্ত্রাসের বিপুল আগ্রাসনে জনগণ পর্যুদস্ত ।  সরকার গঠনের এক বছর পর বিরোধী দলের ঘোষিত কার্যক্রমে সারা দেশে অবরোধ সৃষ্টি হয় ।  কেউ কাউকে ছাড়বে না ,  কঠিন চোয়ালবদ্ধ প্রতিজ্ঞা ।  সারাদেশে বিরোধী দলের পেট্রোল বোমা আর ককটেল বিস্ফোরণে কত মানুষের যে প্রাণ গেল ,  আহত হলো ,  তার লেখাজোখা নেই ।  তবে  সরকারী দলও বিজ্ঞ এবং ধূর্ত ভীষণ ।  তারা নিজেদের ছাত্র সংস্থাকে লাগিয়ে দেয় পেট্রোল বোমা ছুড়ে মারতে ,  যেন দোষটা প্রতিপক্ষের গায়ে লাগে ।  সব মিলিয়ে দুই দলের ভাংচুর ,  অগ্নিসংযোগ আর সহিংসতায় দেশের মানুষ পড়ে গেলো মহা বিপদে ।  কিন্তু বড় দুই দলের দুই নেতা এসব আমলে নিলে তো !  বিরোধী দলের নেতা খালেদ মিয়া আর সরকারী দলের শাইখ হাসান নিজেদের সুরম্য ভবনে আয়েশের সাথে থেকে টিভি অনুষ্ঠান দেখতেই নিমগ্ন রইলেন ।  সব মিলিয়ে দুইজনের দিন বেশ ভালোই কাটছিলো ।  একজন অবরোধ ডেকে গৃহবন্দিনী অবস্থায় সুরারসে মগ্ন থাকেন আরেকজন বার্ন ইউনিটে গিয়ে পোড়া রুগীদের দেখে কুম্ভিরাশ্রূ ফেলেন ।  কোটি কোটি মানুষের দেশে তারাই ছিলো সবচেয়ে নির্ভার এবং শারীরিক এবং মানসিক দিক দিয়ে প্রফুল্ল ।  
 বেশ কাটছিলো এভাবে দিন ।  একদিন খালেদ মিয়া তার অনুচরদের ডেকে পাঠান , 
 - অবরোধ কেমন চলছে ? 
 - খুবই ভালো স্যার ।  সারাদেশে আমাদের ছেলেরা জ্বালাও পোড়াও শুরু করেছে ।  হাইওয়ে থেকে চিপাগলি কিছুই বাদ নাই । 
 - খুব ভালো ।  মানুষ মারা যাচ্ছে কেমন ?  
 - বেশ ভালো ।  প্রতিদিনই তো দু - চারজন মরছেই
 - আমাদের দলীয় পত্রিকায় ভালো উঠে এসেছে তো ব্যাপারটা ?  
 - একদম !  মৃত ,  দগ্ধ ,  আধপোড়া মানুষের ছবি দেখিয়ে বলা হচ্ছে এগুলো সরকারী দলের কাজ ।  পাবলিক সেন্টিমেন্ট আশা করি দ্রুতই পরিবর্তিত হবে ।  
 - ভালো ।  এখন যাওতো আমার হুইস্কির বোতলটা নিয়ে এসো ।  
 - নিশ্চয়ই স্যার !  
 আজকে মন বেশ প্রফুল্ল খালেদ মিয়ার ।  পেট্রোল বোম জিনিসটা আসলেই দারুণ ।  স্বল্প খরচে বিশাল আউটপুট দেয় ।  হুইস্কি খেতে খেতে হঠাৎ করে তার মনে হয় তার পেটে আর জায়গা নেই ।  আজকে কি খুব বেশি খাওয়া হয়ে গেছে ?  না তো !  বোতলের অর্ধেকটা তো এখনও বাকি আছে ।  হলো কী তবে ?  ।  বুক ধরফর করছে ,  গলার কাছে কী যেন শক্ত হয়ে এঁটে বসে আছে ।  তিনি অসুস্থ বোধ করেন ।  ক্ষীন গলায় ডাকতে থাকেন তার পিএস কে ,  
  - এই নীলু ,  নীলু ! 
 স্যারের অবস্থাটা আঁচ করে নীলু তৎক্ষনাত ব্যবস্থা নেয়  ।  তাকে শহরের এক অভিজাত হাসপাতালে নিয়ে যায় ।  সমস্যাটা কী কারণে হয়েছে ডাক্তারের সাথে আলোচনা করতে গিয়ে সে শোনে খালিদ মিয়ার নাকি মদ এর ওভারডোজ হয়ে গেছে ।  এখন স্টোমাক ওয়াশ করতে হবে ।  
 - কিন্তু তিনি তো প্রায়শই মদ্যপান করেন ,  আগে তো এরকম কিছু দেখিনি ।  
 - আসলে বয়স হয়েছে তো ,  আগের দিন কি আর আছে ?   এখন সংযম দরকার ,  সংযম ।  
 - তো এই মুহূর্তে আমাদের করণীয় কী ? 
 - আগেই বলেছি ,  স্টোমাক ওয়াশ করতে হবে ।  
 - ঠিক আছে করেন ,  তবে বাইরের কোন লোক যেন এর সম্পর্কে কোন রকম খবর না পায় ?  
 - আপনি নিশ্চিত থাকুন ।  আমাদের হাসপাতালের একটা এথিকস আছে ।  কেউ জানবে না ।  
জবাব শুনে ঠিক পুরোপুরি আশ্বস্ত হতে পারলো না নীলু ।  ইতস্তত ঘুরে বেড়াতে থাকলো ।  
স্টোমাক ওয়াশের কার্যকালাপ এই শুরু হলো বলে !  ব্যাপারটা খুবই কষ্টকর ,  বিশেষ করে রোগীর এই বয়সে ।  রোগীর বয়স কত হবে ?  সত্তরের ওপর তো বটেই !  এই বৃদ্ধ বয়েসেও তার তেজ দেখে মুগ্ধ হলেন ডাক্তার ।   
রোগীকে শোয়ান হলো ।  তারপর  একটি নল ঢুকিয়ে দেয়া হলো তার গলার ভেতর ।  এরপর কলের পানির পাইপ থেকে সজোরে পানির ধারা প্রবিষ্ট হলো বিরোধী দলের প্রধান নেতা খালেদ মিয়ার ভেতরে ।  
আশ্চর্য !  এমন কাণ্ড ডাক্তার তার ইহজীবনে দেখে নি ।  পুরোদমে স্টোমাক ওয়াশ করা হচ্ছে ,  কিন্তু তরল তেমন বেরুচ্ছে না ।  কিছু একটাতে যেন আটকে গেছে ।  কী সেটা ?  ডাক্তার সাহেব আরো কিছু যন্ত্রপাতি এনে রোগীর শরীরে প্রবিষ্ট করলেন ।  কিন্তু কিছুতেই সেই আটকে থাকা পুরু জিনিসটার খোঁজ পেলেন না ।  তারা খুঁটিনাটি আরো কিছু পরীক্ষা করে পানির ফ্লো আরো বাড়িয়ে দিলেন ।  এইবার কাজ হয়েছে !  ঐতো বেরিয়ে আসছে একটি কাগজের মত কী যেন !  ওটা আসলে কী ?  তারা ভীষণ আগ্রহে জিনিসটা হস্তগত করে এর রহস্যটা উদঘাটনে শশব্যস্ত ,  এই সময় খালেদ মিয়া দ্রুত বিছানা থেকে উঠে ডাক্তারদের কাছ থেকে বস্তুটি হস্তগত করলেন ।  এবং আবার মুখে পুড়ে নিয়ে পেটের ভেতর চালান করে দিলেন ।  ডাক্তারদের হাজার নিষেধ অগ্রাহ্য করে খালেদ মিয়ার সাথের লোকজন তাকে নিয়ে চলে গেলেন হাসপাতালটি থেকে ।  বিমর্ষ মনে বসে রইলো চিকিৎসকগণ ।  তারা দারুণ  একটা কিছুর আভাস পাচ্ছিলো ।   কাগজটি কিসের হতে পারে ?  কেন তিনি সেটাকে এতটা গুরুত্ব দিলেন ?  আর এত বড় কাগজটি তার পেটের মধ্যে ঢুকলোই বা কেমন করে ? 
  ( ২ ) 
শাইখ হাসান বেশ উৎফুল্ল হয়ে তার অফিসে বসে আছেন ।  প্রতিযোগী দলটাকে এক বিন্দুও ছাড় দিতে চান না তিনি ।  দেখতে দেখতে এক বছর পেরিয়ে গেলো তাদের শাসনকার্য্যের ।  বাকি চারটা বছরও সেভাবেই কাটিয়ে দেয়া যাবে ।  খোস মেজাজে তিনি তার উপদেষ্টার সাথে কথা বলছিলেন ।  
 - দেশ কেমন চলছে মনে হয় ,  বলোতো ?  
 - খুবই ভালো স্যার ।  আন্দোলনকারীদের মোরাল ব্রেকডাউন হয়ে গেছে ।  এখন সন্ত্রাস আর গোলযোগ অনেক কমে গিয়েছে ।  মানুষ পুড়ছে না তেমন একটা ।  
 - আচ্ছা সেদিন যে আমি একজন অগ্নিদগ্ধ শিশুকে দেখতে গিয়ে কেঁদেছিলাম সেটা কি খুব আর্টিফিসিয়াল মনে হয়েছে ?  
 - প্রশ্নই ওঠেনা  স্যার ।  আপনি অনেক সুন্দর অভিনয় .  .  .  স্যরি ইয়ে মানে অনুভব করেছিলেন ।  দেশবাসী এই ক্রন্দন দেখে আপ্লুত হয়েছে ।  
 - খুব ভালো ! 
প্রসন্ন চিত্তে হাসলেন তিনি ।  
 - সবকিছু তাহলে চলছে ঠিকঠাক ?  
 - একদম !  এই হরতাল অবরোধকে বৃদ্ধাঙ্গুলি দিয়ে সবাই যার যার কাজ করছে ।  
 - ক্রসফায়ার ঠিক মতো চলছেতো ?  
 - খুব ভালো ভাবেই চলছে স্যার ।  প্রতিপক্ষের কর্মীদের প্রতিদিনই গ্রেপ্তার করে চলেছে আমাদের দক্ষ বাহিনীর লোকজন ।   
 - খালেদ মিয়া নাকি অসুস্থ্য তুমি শুনেছো ? 
 - জ্বী স্যার অবশ্যই ।  নেশা ভাং করে কি না কি হয়েছে এখন স্টোমাক ওয়াশ চলছে ।  অদ্ভুত ব্যাপারটা হলো ,  তার স্টোমাক ওয়াশের সময় একটা কাগজ নাকি ছিটকে বের হয়ে এসেছিলো ।  অদ্ভুত ব্যাপার ।  সবাই হতচকিত হয়ে গিয়েছিলো ।  
 - কী জিনিস সেটা জানো ? 
 - জানিনা স্যার ।  জানার আর কোনো উপায়ও নেই ।  তিনি .  .  . 
  ( ৩ ) 
 খালেদ মিয়া বিছানা থেকে ধাঁই করে উঠে কাগজটি উঠিয়ে নিয়ে গিলে ফেলে নিজের উদরস্থ করলেন ।  ডাক্তাররা নিষেধ করেছিলো ,  বৃথাই এসব !  তার মতো ভিভিআইপি পারসনের ওপর কথা বলবে এমন সাধ্য কার ?  তবু এক গোঁয়ার ডাক্তার তার কাছে জিজ্ঞেস করতে গেলো , 
 - ওটা কী স্যার ?  আপনার পেটে গেলে সমস্যা হতে পারে ।  
 - চোপ বেয়াদব !  খালি বড় বড় কথা !  
 বেচারা ডাক্তার মিইয়ে গেলেন ।  
 ওদিকে খালেদ মিয়ার বাড়িতে সবার মধ্যে চলছে প্রচণ্ড টেনশন ।  নেতা আবার কী অসুখ বাঁধিয়ে ফেললেন কে জানে !  খালেদ মিয়াকে দেখাচ্ছে অন্তস্বত্তা মহিলার মতো ।  পেটের ভেতরের পুরু কাগজটাকে তিনি পুত্রবৎ আদর করেন ।  এই জিনিসটা তার বিদেশে থাকা দুই ছেলেকেও দিতে হবে ।  ছেলেরা থাকে লন্ডন আর মালয়েশিয়ায় ।  তারা দেশে  যে পরিমাণ  দুর্নীতি করে ধনসম্পত্তি করেছে ,  তাতে তারাও একসময় কাগজটার মালিকানা পেয়েই যাবে ।  কাগজটা যেন খালেদ মিয়ার হৃৎপিণ্ডের মতো ।  আমরা চর্ব - চোষ্য কত কিছুই না খাই সবকিছুই শরীরে পুষ্টি যোগায় ,  আবার পরিপাককর্মের বিটকেলে কার্য্যক্রমে তা অপসারিত হয়ে যায় ।  কিন্তু এই কাগজটা ওসব পরিপাকতন্ত্রের ধার ধারে না ।  গ্যাঁট হয়ে বসে থাকে পেটের কোন এক জায়গায় ।  এটা একটা বিশেষ ধরণের কাগজ ।  এটা শরীরবৃত্মিক কোন কাজেই আসবে না ।  দুঃখী কাগজ ।  বসে থাকবে চুপচাপ ।  আর টুপটাপ করে তার চোখ থেকে জলনিসৃত হবে ।   
  ( ৪ )  
শাইখ হাসানের পেটে গোলমাল দেখা দিয়েছে ।  দিনে ৫ - ৬ বার বাথরুমে ছুটতে হয় ।  পেট খারাপ হওয়াকে সে ভয় পায় না ,  ভয় হচ্ছে ,  মলের সাথে যদি সেই কাগজটি বের হয়ে আসে !  বিতিকিচ্ছিরি কাণ্ড হবে একটা ।  তার সন্দেহ শঙ্কায় রূপ নিলো যখন মলত্যাগ করার সময় পায়ূপথে একটা খসখসে অনুভব হলো ।  অতি সাবধানীতেও শেষ রক্ষা হলো না ।  শেষ পর্যন্ত এটা মলের সাথে বের হয়েই আসলো ।  তাও ভালো ,  এটা এখনও কমোডে ভাসছে ।  শক্ত আর্ট পেপারে আঁকা কাগজ ।  সহজে বের হতে চায় না ।  বেচারা শাইখ হাসানের পায়ূপথে কি ঝঞ্ঝাটাই না গেলো ।  শাইখ হাসান মূল্যবান কাগজটিকে ধুয়ে - মুছে পরিষ্কার করে আবার গলা দিয়ে সেঁধিয়ে দিলেন ।  যদিও তা ছিলো নোংরা ,  পুরিষের গন্ধমাখা ,  তবুও শাইখ হাসানের একটুও কষ্ট হলো না গলাধঃকরণ করতে ।  রাজনীতির উচ্চশিখরে পৌঁছে গেলে কত রকম এটা - ওটা করতে হয় ,  আর এটাতো মামুলি ব্যাপার !  কাগজের অর্ধেকটা তার কাছে আছে ,  বাকিটুকু খালেদ মিয়া উদরস্ত করে ফেলেছে ।  শাইখ হাসান মনে মনে ভাবলেন ,  তার কাছ থেকে যে করেই হোক কাগজের বাকি অংশটা উদ্ধার করতে হবেই ।  তারপর সে হবে পুরো দেশের একমাত্র কর্ণধর ।  আইনশৃঙ্খলা বাহিনীকে নির্দেশ দেয়া প্রয়োজন খালেদ মিয়াকে কীভাবে আটক করে তার উদর থেকে বাকি অংশটুকু বের করে আনা যায় ।  এই মহামূল্য জিনিসটা পেলে আগামী পঞ্চাশটা বছর তাদেরকে আর কেউ ক্ষমতা থেকে নামাতে পারবে না ।  
  ( ৫ )  
নিয়ামতপূর প্রাথমিক বিদ্যালয়ে  " পরিবেশ পরিচিতি - সমাজ পড়ানো হচ্ছে  "  ।  পিএসসি পরীক্ষায় পাশ করতে হলে বাংলাদেশের ম্যাপ আঁকা ছাড়া কোন উপায় নেই ।  তরুণী শিক্ষিকা উপস্থিত ছাত্রবৃন্দকে শ্রেণীর কাজ দিলেন ।  
 - সবাই বাংলাদেশের একটা ম্যাপ আঁকোতো ! 
শ্রেণীর মেধাবী ছাত্ররা অনুরোধ করলো যেন না দেখে আঁকতে বলা না হয় ।  তারা তখনও অতটা পটু হয়ে ওঠে নি ।  তাদের অনুরোধে শিক্ষিকা দেখে আঁকার অনুমতি দিলেন ।  
 কিন্তু এ কী !  কোন বইয়েই দেশের  মানচিত্র নেই ।  ঐ অংশটা নিখুঁতভাবে কাটা ।  কে কাটলো ?  বিড়াল ?  ইঁদুর ?  কোন একজনের বই থেকে হয়তো বা পাতা ছিড়ে নেয়া হতে পারে ,  কিন্তু তাই বলে সবগুলোতেই ?  কারা  নিলো এসব ?  কারা এসব উদরস্থ করছে ?  বিমুঢ় হয়ে বসে থাকে ক্লাশের সবাই ।  
  ( ৬ ) 
মানচি্ত্রগুলো উড়ছে ।  উড়ে উড়ে পেরিয়ে যাচ্ছে সবুজ ঘাস ,  কঙক্রিট নগর ,  মেঠোপথ ,  টংয়ের দোকান ,  বালিকার হাসি ,  বালকের দুরন্তপনা ।  মানচিত্রগুলোকে আর খুঁজে পাওয়া যাচ্ছে না কোথাও ।  কোন মুদী দোকান বা লাইব্রেরি ,  সুপারশপ ,  ফুটপাথ সর্বস্তর থেকে মানচিত্র স্রেফ অদৃশ্য হয়ে গেছে ।  মানচিত্রগুলো একসাথে উড়ছে দুটি  নির্দিষ্ট গন্তব্যের দিকে ।  যেখানে গেলে তারা দেশের সবচেয়ে গুরুত্বপূর্ণ ব্যক্তির উদরে ঠাঁই পাবে পালাক্রমে ।  তারপর তাদের পেটের কোনো এক কোণে কোনমতে জায়গা করে নেবে ।  পুরোনো হয়ে গেলে ব্যাক আপ তো থাকছেই ।  
  ( ৭ ) 
মানচিত্রখেকো খালেদ মিয়া আর শাইখ হাসান একে অপরের কাছ থেকে তা ছিনিয়ে নেয়ার জন্যে যুদ্ধে লিপ্ত হয় ।  কিন্তু কেউ কারো সাথে পেরে ওঠে না ।  তাই তারা মানচিত্রটাকে দুই ভাগ করে ফেলার গোপন শর্তে একমত হয় ।  অবশ্য তাদের মধ্যে কোনো কথাবার্তা হয় না ,  তবুও তারা নীরব সন্ধিতে দেশটাকে দুইভাগ করে নেন ।  মানচিত্র তথা দেশকে গিলে ফেলার মত এমন শক্ত মানুষ আর কোথায় পাওয়া যাবে ?  লোহার তৈরি পাকস্থলী তাদের ।  সেখানে জমেছে কত মেদ ,  ঘাম ,  রক্ত ,  কান্না ইত্যাদি ।  মাঝেমধ্যে অবশ্য তরুণ সমাজ বিদ্রোহ শুরু করলে মানচিত্রটা তাদের গলায় এবং পেটে বেশ করে সেঁটে যায় ।  তখন বেশ হাঁসফাঁস লাগে ।  এটা অবশ্য তেমন কোনো সমস্যা নয় ।  তাদের প্রাজ্ঞ ডাক্তার তো আছেই !  স্টোমাক ওয়াশ করে সবকিছু উগলে দিয়ে নতুন একটা মানচিত্রের অর্ধাংশ গিলে তারা বেশ আমোদেই থাকেন ।  মানচিত্র; তথা দেশকে পেটের মধ্যে পুরে রাখলে মাঝেমাঝে বদহজম হয় বটে ,  তবে স্টোমাক ওয়াশ করে তা বের করে নিয়ে আরেকটি মানচিত্র গলাধঃকরণ করা কোন ব্যাপার নাকি ! 
দুই নেতার উদরস্থ হয়ে মানচিত্রগুলো নতুন এক দেশের সন্ধান পায় ,  যেখানে সবুজ নেই ,  কৃষাণীর হাসি নেই ,  ঝুম বৃষ্টি নেই শুধু আছে শুধু লোভী দুই নেতার হুকুমে মৃত মানুষদের ক্ষতবিক্ষত দেহ ।  ঠিক যেন দেশটার মতোই । 
 ক্ষতবিক্ষত ।  
  

                    




জবাইঘর

 জানেন ,  আমাদের বাসায় একটা জবাইঘর আছে ।  খুব চমকে গেলেন শুনে ?  চমকানোর মতো ব্যাপারই বটে ।  মানুষের বাসায় থাকে হাওয়াঘর ,  জলসাঘর ,  আরো কতো আদুরে বিলাসী কক্ষ ,  আমাদের ক্ষেত্রে ওসবের বালাই নেই ।  ওসব সুসজ্জিত ,  সুরভীময় ঘরগুলি আপনাদের নান্দনিক রুচির প্রকাশ করে ,  আর আমাদের জবাইঘরের নাম শুনলেই কেমন একটা আতঙ্কের শিহরণ বয়ে যায় শিরদাড়া দিয়ে তাই না ?  তবে আপনাদের আশ্বস্ত করছি ,  ব্যাপারটা যত ভয়ানক ভাবছেন ,  ততটা না মোটেও ।  প্রতি মাসে একবার একজন অভিজ্ঞ কসাই এসে আমাদের পরিবারের একজনকে  লটারির মাধ্যমে বেছে নিয়ে তার গলায় চালিয়ে দেয় চাপাতি ।  কিছুক্ষণ খুব ধস্তাধস্তি আর চিৎকার চলে ।  তারপর .  .  .  না যা ভাবছেন তা নয় ।  জবাইকৃত ব্যক্তির গলায় আবার সেলাই করে দেয়া হয় ।  এবং সে দিব্যি হেসে খেলে বেড়াতে থাকে ।  ভাবছেন এটা কী করে সম্ভব ?  কেন সম্ভব হবে না ?  আমাদের পারিবারিক কসাই জবাই করা ছাড়াও সেলাইয়েও বেশ পটু ।  আজকে ফেব্রুয়ারির দুই তারিখ ।  তার আসার সময় হয়ে এসেছে ।  আমি যাই এখন ,  কেমন ?  প্রার্থনা করবেন যেন এবার আমার নাম লটারিতে ওঠে ।  আমার গলা থেকে গলগল করে রক্ত বেরুবে ,  আর আমি পরিশূদ্ধ হবো রক্তস্নাত হয়ে ।  কত পাপ জমে আছে ! 
  * 
 - সব ঠিকঠাক ? 
 - হ্যাঁ । 
 - সব টিপটপ ? 
 - একদম ।  বিছানা ,  বালিস ,  তোষক ,  মশারি ,  সিলিং ,  মেঝে সব ধুয়ে মুছে পরিষ্কার করে ফেলেছি ।  
 - গুড ।  মহামান্য কসাই নিশ্চয়ই সন্তুষ্ট হবেন ।  
 - আশা করা যায় ।  
 - আজকে যে কার পালা পড়ে !  বেশ উত্তেজিত বোধ করছি । 
 - আমিও ।  
 মহামান্য কসাই এলেন বিকেল পাঁচটার সময় ।  বাসার সবাই তটস্থ ।  একটুখানি ভুলের জন্যে অনেক বড় ক্ষতি হয়ে যেতে পারে ।  তিনি যদি আসা বন্ধ করে দেন ,  তাহলে কীভাবে আমরা আমাদের পূর্বপাপের প্রায়শ্চিত্য করবো ?  পাপ !  পাপের তো কোনো অভাব নেই আমাদের ।  বনেদী জমিদার বাড়ি ছিলো এটা একসময় ।  খাজনার টাকা গুনে আর বাজনা শুনে দিনগুলো বেশ যাচ্ছিলো আমাদের ।  কত মানুষকে ভিটেছাড়া করেছি তার হিসেব নেই ।  আর সুন্দরী মেয়ে দেখলেই হলো ,  তার শরীরে প্রবেশ করে নিজেদের পৌরুষত্ব জাহির করতে বিন্দুমাত্র সময়ক্ষেপন করতো  না আমাদের বীরপুঙ্গবরা ।  এভাবে কেটে গেছে বছরের পর বছর ।  পাপের পাহাড় বড়  হয়েছে কেবল ।  সেই পাহাড়ে মানবিক অনুভূতিগুলো মৃত আগ্নেয়গিরির বুকে চুপটি করে ঘুমিয়ে থাকে ।  কবে যে জ্বালামুখ খুলে যায় !  পাপের আগ্নেয়গিরি থেকে বের হতে থাকবে উত্তপ্ত লাভা ।  আমাদের সবাইকে মানবিক বোধের সাথে পরিচিত করিয়ে দিয়ে পাপস্খলনের সুযোগ করে দেবে ,  আমরা সেই অপেক্ষাতেই আছি ,  অঙ্গার হতে ।  প্রজ্জ্বলনের প্রতিশ্রূতিতে পরিশ্রান্ত আমরা পাপের বোঝা আর বইতে পারছি না ।  নাকি আরো বড় কোন পাপের পুনরাবৃত্তির জন্যে অপেক্ষা করে আছি ?  
 এখন ,  এই সময়ে আমাদের জমিদারীও নেই ,  সোল্লাসে পাপ করার সুযোগও নেই ।  মহামান্য কসাইকে মাসে একবার বাসায় আনতেই অনেক খরচ পড়ে যায় ।  তিনি  আবার বেশ খুঁতখুঁতে ধরণের ।  কোথাও অপরিষ্কার কিছু দেখলে ,  বা কেউ বেয়াদবি করে বসলে ভীষণ চটে যান ।  তিনি বংশানুক্রমে আমাদের পারিবারিক কসাইয়ের কাজটা পেয়েছেন ।  দীর্ঘদিন ধরে আমাদের পরিবারের সঙ্গে সম্পৃক্ত থাকার ফলে তিনি বুঝে নিয়েছেন ,  আমরা যতই তাকে সমাদর করি না কেনো ,  যদি আমাদের পারিবারিক জঘন্যতম পাপের ইতিহাস জানতে চান ,  তাহলে উল্টো আমরাই তাকে মেরে ফেলবো ।  তিনি আমাদের রক্তস্নাত জমিদারীর ইতিহাস জেনেই তুষ্ট ।  আমরা কয়শো ঘর পুড়িয়েছি ,  কতজনকে হত্যা করেছি সেসবের বিবরণ শুনে আমাদের এই পড়ন্তবেলার বনেদী পাপমোচনের উদ্দেশ্যে পরিবারের সদস্যদের গলা কেটেই তিনি খুশি ।  আজ তার মনটা বেশ ফুরফুরে ।  নাস্তা দেয়া হয়েছে বেশ ভালো ।  তিনি ছিলেন ক্ষুধার্ত ।  ভালোমতো খানাপিনা করার পর তিনি মূল কাজের দিকে নজর দেন ।  দশটি কাগজের পোঁটলায় পরিবারের দশজনের নাম লেখা আছে ।  যেকোন একটি তুলে নিয়ে তিনি যার নাম উঠবে তাকে জবেহ করবেন ।  আজ উঠেছে পরিবারের সর্বকনিষ্ঠ সদস্য রিকির নাম ।  বাচারার নামই বেশিরভাগ সময়ে ওঠে ।  রিকির বয়স এখন চৌদ্দ ।  বড্ড দূরন্ত ছেলে ।  প্রতিবার জবাই করার সময় কয়েকজন মিলে তাকে ধরে রাখতে হয় ।  আজকে তার নাম ওঠার পর সে চিৎকার করে ছুটে পালিয়ে যাবার চেষ্টা করে ।  
 - তোমাদের এসব ভয়ানক খেলায় আমাকে আর নিও না ।  জবাই করলে বড় কষ্ট লাগে ,  বড় কষ্ট ।  এর চেয়ে মৃত্যু অনেক ভালো ।  আমি মরি না কেন ছাই !  ছেড়ে দাও আমাকে !  আমার পাপ কী ? 
বেচারা রিকি !  আমাদের পাপের বোঝা তাকে বইতে দিয়ে ,  প্রায়শ্চিত্য করতে দিয়ে ভোগান্তিতে পড়ছে বারেবার !  তা করবে না !  আমাদের গায়ে যে এখনো প্রবাহমান নীল রক্ত ।  কয়েকজন মিলে রিকিকে ধরে মেঝেতে শুইয়ে ফেলে ।  তার গলায় মহামান্য কসাই চাপাতিটা ধরে শুরু করেন পোঁচ দেয়া ।  রিকির বুনো চিৎকার কিছুক্ষণের মধ্যেই ঘরঘরে শব্দে পরিণত হয় ।  এ  বড্ড আমোদের কাজ ।  সবাই হাততালি দিয়ে ওঠে ।  প্রায়শ্চিত্য ,  প্রায়শ্চিত্য হচ্ছে !  অত্যন্ত আনন্দদায়ক খবর ।  
  * 
আপনাদের একটা গোপন কথা বলে রাখি ,  কাউকে বলবেন না যেন !  আমাদের জবাইঘরে লটারি করে জবেহ করার কথা থাকলেও আদতে তা একটা প্রহসন মাত্র ।  আমাদের বাসায় মোট দশজন থাকে ।  আমি ,  ওহ আমার নামটাইতো বলা হলো না ,  আমি নিহিলা ,  আমার বাবা ,  মা ,  চাচা -  চাচী কাজের লোক ,  সব মিলিয়ে দশজনের পরিবার ।  জবেহ দিনের লটারিতে শুধুমাত্র কাজের লোকদের নাম দেয়া হয় ।  মাসের পর মাস ,  বছরের পর বছর এভাবেই চলছে ।  জমিদারী ছাড়তে হয়েছে বটে ,  কিন্তু এখনও রয়ে গেছে সেই নীল রক্ত আমাদের শরীরের ভেতরে ।  তাই পাপমোচনের নামে আমাদের অধীনস্থ কর্মচারীদের জবাই করিয়ে নিজেরা নিজেদের গলা বাঁচিয়ে চলি ।  রিকি বেচারার গলাটার দিকে তাকালে কষ্টই হয় ।  
 মনে আছে , আমি প্রথমে বলেছিলাম ,  লটারিতে যেন আমার নাম ওঠে এজন্যে প্রার্থনা করতে ?  করেন নি তো আবার ?  আসলে ওটা এক মুহূর্তের আবেগী চপলতার প্রকাশ ।  আমি এ বাড়ির বড় মেয়ে ।  কার এত সাহস আমার গলায় ছুরি বসাবে ?  হাহাহা !  বনেদিয়ানা চলে গেলেও তেজটা ঠিকই আছে আমার ভিতরে ।  তবে একটা ব্যাপার কি জানেন ?  ওসব জমিদারী আমলের প্রজাদের ওপর সংঘটিত অপরাধের চেয়েও বড় অপরাধ আমাদের পরিবারের ভেতর ঘটেছিলো ।  বলেছিলাম বোধ হয় আগে ,  তাই না ?  কী  ঘটেছিলো ?  আমি নিজেও জানি না ।  তবে খুব গোপন আর পাপময় ছিলো ব্যাপারটা ।  যারা জানে ,  তাদের কেউ এই ব্যাপারে মুখ খোলে না ।  গোয়েন্দাগিরি করে জানারও কোন উপায় নেই ।  এ বড় শক্ত গেঁড়ো ।  আমার ধারণা ব্যাপারটা অযাচার বা ইনসেস্ট জাতীয় কিছু হবে ।  এই ব্যাপারে কেউ মুখ খুলছে না ,  খুলবেনা ।  চুপ চুপ চুপ !  এর চেয়ে বরং আপনাদেরকে জবাইঘরের ইতিহাসটা জানাই ।  
 জমিদারী করতে গেলে কিছু লাশ ফেলতেই হয় ।  জমিদারদের শত্রু এবং প্রতিপক্ষের অভাব থাকে না ।  একবার বেশ ধুন্ধুমার লেগে গেলো ।  এক সপ্তাহের মধ্যে পাল্টাপাল্টি লাশ পড়লো দশটা ।  আমরা এখন যে ঘরটা জবাইঘর হিসেবে ব্যবহার করি ,  তা আগে টর্চার রুম হিসেবে পরিচালিত হতো ।  সেইবার এতগুলো লাশ পড়ার ফলে আমাদের খুব ক্ষতি হয়ে গেলো ।  আমরা পিছু হটা শুরু করলাম ।  এই রণডম্বুরি সময়ে আমাদের পরিবারে সেই গভীর গোপন ব্যাপারটি ঘটলো ।  ঘটনায় জড়িতদের জবাইঘরে নিয়ে গিয়ে প্রচণ্ড টর্চার করা হলো ।  আমাদের পরিবারের তৎকালীন জ্যেষ্ঠতম ব্যক্তিটি ততদিনে এই মারমার কাটকাট দুনিয়ার প্রতি মোহ হারিয়ে ফেলেছেন ।  পরাজয়ের হতাশায় ,  আর পরিবারের গোপনতম পাপের প্রকাশ্যকরণের প্রভাবে তার ভেতর কিছুটা দুর্বলতা এবং অনুশোচনা সৃষ্টি হয়েছিলো হয়তোবা ।  তিনি নির্দেশ দিলেন ,  প্রতিমাসে একজন ভালো জল্লাদ বা কসাই নিয়ে এসে পরিবারের সদস্যদের গলা কেটে প্রায়শ্চিত্য করতে হবে ।  স্বাভাবিকভাবেই ব্যাপারটা কারো মনঃপুত হলো না ।  তারপরেও মেনে নিতে হলো ।  কারণ তারা একদম কোনঠাসা হয়ে গিয়েছিলো ।  প্রতিপদে পদে মার খেতে খেতে তাদের আত্মবিশ্বাস তলানিতে পৌঁছে গিয়েছিলো ।  কোনঠাসা অবস্থায় তারা ফুঁসছিলো ।  তাদের দেহের নীল রক্ত ফুটছিলো টগবগ করে ।  রক্তের তৃষ্ণার বিকল্প কোথায় ?  তাই তারা খুঁজে খুঁজে দেশের সেরা কসাইকে নিয়ে এসে চুক্তি করলো ।  সেই থেকে জমিদারবাড়ি হয়ে গেলো কসাইবাড়ি ।  এখানে প্রতিমাসের প্রথম বুধবারে আমাদের বাসার চাকরশ্রেণীর মানুষদের লটারি নামক প্রহসনের মধ্য দিয়ে গিয়ে জবাই হতে হয় ।  
 জবাই করার সময় যে রক্তের ছটা ছিলকে আসে সেটা আমাদের সবার প্রিয় ।  মানুষের রক্তের রঙের চেয়ে সুন্দর আর কিছু নেই ।  পূর্বপাপের জের টানতে গিয়ে এই জবাই উৎসব মূলত আমাদের সহিংসতার প্রতি আসক্তিটাকেই জিইয়ে রাখে ।  আমরা একসময় ছিলাম প্রবল প্রতাপশালী ।  মানুষ খুন করাটা আমাদের জন্যে ছেলেখেলা ছিলো ।  আমাদের সম্পদ কমে আসার সাথে সাথে ক্ষমতাও কমে আসতে থাকে ।  তাই মানুষের তাজা রক্ত সেভাবে আর দেখা যাচ্ছিলো না ।  এটা নিঃসন্দেহে একটা দুর্ভোগের বিষয় আমাদের জন্যে ।  এজন্যেই হয়তো বা প্রায়শ্চিত্যের নামে রক্তধারা অব্যাহত রাখার জন্যে আমার দাদার দাদা এই নির্দেশ দিয়েছিলেন ।  তিনি যে একজন বিচক্ষণ ব্যক্তি ছিলেন ,  এটা নিঃসন্দেহে বলা যায় । 
  * 
আজকে একটা কান্ড হয়েছে ।  রিকির ভাই ভিকির নাম উঠেছিলো লটারিতে ।  বেশি চাপ পড়বার ফলে তার মাথাটাই বিচ্ছিন্ন হয়ে যায় পুরোপুরি ।  তারপর সে কী আমোদ !  আমরা সবাই তার মাথাটাকে নিয়ে ফুটবল খেলতে থাকি ।  জোরে জোরে লাথি মারি ,  গোল করি ,  আর ওদিকে মুন্ডুহীন ভিকি বারেবারে এসে তার মাথাটা ফেরত চাইতে থাকলো ।  মাথা পুরোপুরি বিচ্ছিন্ন হবার ফলে ফিনকি দিয়ে ঝর্নার মতো রক্ত বের হতে থাকলো ওখান থেকে ।  রক্তক্ষরণ শেষে সে যখন নেতিয়ে পড়ে যাচ্ছিলো ,  তখন আমরা মহামান্য কসাইকে মাথাটা ফেরত দেই ,  এবং তিনি আমাদের উল্লসিত করে ঠিকঠাক মাথাটা জোড়া লাগিয়ে দেন ।  যাক বাবা !  বাঁচা গেলো !  ভিকি যদি মরে যেতো তাহলে রিকির ওপর চাপটা বড় বেশি পড়তো ।  ভিকি বেঁচে উঠলে ওকে আমরা এক কাপ আদা চা দেই ।  আর আজকের দিনের বিশেষ আমোদের জন্যে মহামান্য কসাইকে বাড়তি কিছু টাকা গছিয়ে দিই ।  
  * 
ব্যাপারটা কিছু বুঝতে পারছি না ।  লটারিতে আজ আমার নাম উঠেছে ।  এটা কী করে হলো !  এমন তো হবার কথা না কোনভাবেই ।  বিশ্বাসঘাতকতাটা কে করলো ?  মহামান্য কসাই দেখলাম বেশ খুশি হয়েছেন আমার মিইয়ে যাওয়া মুখ দেখে ।  আমাদের পরিবারের অন্য সদস্যদের মধ্যেও কেমন একটা হতচকিত ভাব ।  ওদিকে রিকি আর ভিকি হাসছে ।  আমাকে ধরে নিয়ে গেলো ওরা দুইজন ।  আমি বাধা দেয়ার কোনো চেষ্টাই করলাম না ।  কী হবে বাধা দিয়ে !  আর তাছাড়া একটা নতুন অভিজ্ঞতা হচ্ছে এটাই বা মন্দ কী !  আমাকে শুইয়ে দিলো ওরা ।  চাপাতি হাতে মহামান্য কসাই প্রস্তুত আমার গলা কাটতে ।  গলায় একটা ঠান্ডা ধাতব স্পর্শ পেলাম ।  ধীরে ধীরে গলার ভেতর ঢুকে যাচ্ছে ব্লেড ।  আমার কণ্ঠনালী ছিড়ে যাচ্ছে ।  আমি চিৎকার করছি ।  আমি কি মারা যাচ্ছি ?  নাহ ।  এই খেলায় মরে যাবার নিয়ম নেই ।  প্রায়শ্চিত্য হবে না ,  প্রায়শ্চিত্য ?  পূর্বপাপ আর গভীর গোপনের হামলা আমাকে রক্তে রঞ্জিত করছে ।  জবেহকার্য শেষ ।  এখন সেলাই চলছে আমার গলায় ।  এটাও খুব কষ্টদায়ক ।  আমার পরিবারের অন্য সদস্যরা গম্ভীর মুখে দাঁড়িয়ে আছে ।  রিকি আর ভিকির ঠোঁটে হাসি ।  মৃত্যুমুখী হয়ে রক্তপ্লাবিত আমি ক্ষীণস্বরে পানি চাইতে থাকি ।  ষড়যন্ত্রটা করলো কে ?  কেন দিনের পর দিন চলে আসা নিয়মের ব্যত্যয় ঘটলো ?  
প্রকৃতপক্ষে এটাই হয়তোবা ভবিতব্য ছিলো ।  আমাদের ক্ষমতা আর প্রতাপ দিনদিন কমে যাচ্ছে ।  এখন তো রিকি আর ভিকি এই সুযোগটা নিবেই !  ওদের দল ভারী হচ্ছে ।  বাসার গৃহপরিচারিকা মেয়েটি সম্প্রতি অন্তস্বত্তা হয়েছে ।  রিকি বা ভিকি কারো কাজ হবে এটা ।  নাকি অন্য কেউ ?  আমার বাবা ?  ভাই ?  চাচা ?  আবারো কি ফিরে আসছে সেসব পাপজর্জরিত উদ্দাম সময় ?  নীল রক্তের সাথে লাল রক্ত মিশে নতুন এক প্রজাতি সৃষ্টি হচ্ছে ?  এর প্রায়শ্চিত্য কি আমাকে করতে হবে ?  ব্যাপারটা সম্ভবত তেমনই ।   
 একবার যেহেতু পাপের বীজ বপন করা হয়েছে ,  এর জের টানতে টানতে আরো কতদূর যেতে হবে কে জানে !  আমি প্রস্তুত ছিলাম ।  তাই একদিন রাতে যখন চাচা আমার বিছানায় এলো ,  তখন আমি একটুও বাধা দেই নি ।  পরের মাসে মহান কসাই তো আসবেনই ।  তিনি এসে ন্যায়বিচার করবেন ।  আমার মাথায় শুধু একটাই প্রশ্ন এখন ।  যে গহীন পাপের বোঝা এতদিন ধরে টেনেছি আমরা সবাই ,  তা কি আরো ভয়ানক ছিলো ?  আরো কাছের সম্পর্কের ?  আমি আর ভাবতে চাইছি না ।  কিন্তু বংশলতিকায় স্পষ্ট করে লেখা আছে সেই পাপের বিবরণ ।  আমি পড়তে না চাইলেও পড়া হয়ে যায় ।  চাচা আমাকে বীর্য আর রক্তে মাখিয়ে বিদ্ধস্ত অবস্থায় রেখে চলে গেলো ।  এসেছে !  ফিরে এসেছে পুরোনো পাপ আবার !  এইবার আর মহামান্য কসাইয়ের সাথে লটারি খেলায় রিকি , ভিকি আর অন্তস্বত্তা কাজের মেয়ে পারুলের নাম বারেবার উঠবে না ।  আমি কি এর সুবিচার পাবো ?  মহামান্য কসাই কবে আসবেন ?  আগামী মাসের প্রথম বুধবার আসতে এখনও অনেক দেরী ।  তার চাপাতিাটা আমার খুব দরকার এখন ।  ওদিকে রিকি আর ভিকিও এখন আমার দিকে কামজর্জর দৃষ্টিতে তাকিয়ে থাকে ।  ওদের দল ভারী হচ্ছে ।  নবজাতক আসছে ।  যেন পুরোনো দিনের মতো প্রজারা জেগে উঠছে ।  আমাদের বিগতযৌবনা বনেদিয়ানা খতম করে ফেলবে তারা ।  
 আর আমরা ,  ক্ষয়িষ্ণু ধনাঢ্য পরিবারের সদস্যরা নিজেদের পাপকর্মের জের টানতে গিয়ে নতুন পাপে বাঁধা পড়ি ।  মহামান্য কসাইয়ের পসার বাড়তে থাকে ।  আমি ভাবছি তার কাছ থেকে জবাই করার শিল্পটা শিখে ফেলবো ।  কখন কোন কাজটা করার দরকার হয়ে পড়ে বলা তো যায় না !  শিখে রাখা ভালো ।  চাচার পরে কে আসবে আবার আমার বিছানায় ।  ভাবতে গিয়ে একটা ভয়ানক ধাক্কা খেলাম আমি ।  আমাদের সেই পুরোনো পাপ কীভাবে এবং কাদের দ্বারা সংঘটিত হয়েছিলো বুঝতে পারি আমি ।  দরোজায় ঠকঠক শব্দ হচ্ছে ।  কেউ একজন আসতে চাচ্ছে ভেতরে ।  আমি পাশে রাখা ফল কাটার ছুরিটা আমার গলায় চালিয়ে আত্মহত্যা করার চেষ্টা করি ।  বৃথাই চেষ্টা ।  জানি এমন করে হবে না ।  মহামান্য কসাই আসবেন ।  তিনি ছাড়া আর কেউ জবাই করে আমাদের পাপরক্ত বের করে দিতে পারবেন না ।  আমি মনে মনে প্রার্থনা করে গুটিশুটি মেরে বসে থাকি ।  হঠাৎ দরজাটা খুলে যায় ।  কে আসলো ?  
 আতঙ্কিত চোখে তাকিয়ে আমি দেখি .  .  . 


                    




এক পাতা সিভিট

 দুপুরের শেষভাগে খররোদের তাপ মিইয়ে এলে ভাতঘুম দেয়া মানুষেরা কেউ কেউ আলসি ভাঙে ,  কেউ কেউ নিদ্রালু চোখটা কোনরকমে খুলে আবার ওপাশ ফিরে শোয় ।  এই সময়টায় হারুনের ফার্মেসির বেচাকেনা কম থাকে ।  পাড়ার অধিকাংশ দোকানপাট বন্ধ হয়ে যায় ।  তবে হারুন তার ব্যবসার ব্যাপারে খুব সিরিয়াস ।  সে তার দোকান বন্ধ রাখে না ।  বিএ পাশের সনদ অবলম্বন  করে এমন কিছু হাতিঘোড়া চাকুরি সে পাবে না এটা জানাই ছিলো ।  তারপরেও সে চেষ্টার কমতি করেনি ।  মাল্টিলেভেল মার্কেটিং থেকে সেলস এক্সিকিউটিভ নানারকম চাকুরির চেষ্টা করার পর যখন দেখলো দুই বছর সময় কেটে গেছে ,  তখন সে চাকুরির সন্ধান বাদ দিয়ে ব্যবসা করতে মনস্থির করলো ।  এলাকার এক বড়ভাইয়ের পরামর্শে সে একটা ফার্মেসি দিয়ে বসে ।  ফার্মেসির ব্যবসাটা নাকি খুব চালু ।  লোকসানের সম্ভাবনা খুবই কম ।  প্রথমদিকে হারুন অবশ্য বেশ সমস্যায় পড়ে গিয়েছিলো গাদাগাদা ঔষুধের নাম মুখস্থ করতে গিয়ে ।  তবে মাস ছয়েকের মধ্যে তার অর্জিত অভিজ্ঞতায় সে বেশ পটু ব্যবসাদার হয়ে যায় ।  ফার্মেসি থেকে দুইশ গজ দূরেই একটা হাসপাতাল থাকায় তার বেশ সুবিধা হয়েছে ।  সব মিলিয়ে বলা যায় হারুন বেশ ভালোভাবেই ব্যবসাটা সামলাচ্ছে ।  শুধু শেষ দুপুরের মরা রোদের সময়টায় ব্যবসাপাতি একটু কম থাকে আর কী !  ক্রেতাশূন্য দোকানে বিরসবদনে বসে থাকতে থাকতে হারুন ভাবছিলো কখন সন্ধ্যা নেমে আসবে ,  লোকজনের সমাগম বাড়বে দোকানে !  
বিকেলের দিকে তার কিছু বন্ধুবান্ধব আসে মাঝেমধ্যে ।  চা সিগারেট আর আড্ডার মধ্যে দোকানে রাখা কনডমের প্যাকেট নিয়ে কিছু খুনসুটি চলবেই ,  এবং তার পরিণতিতে হারুনের বিয়ের কথা উত্থাপন করবেই কেউ না কেউ ।  
 - কী রে হারুন ,  ডটেড প্যাকেটগুলা খালি দোকানে সাজায়া রাইখা ব্যাডাগোরে বিক্রী করলে চলবো ?  নিজে একটা বিয়া কৈরা ফালা না !  
 - কী যে কস !  আরেকটু খাড়ায়া নেই ।  ব্যবসাটা .  .  . 
 - আরে রাখ তোর খাড়াখাড়ি !  তুই যতদিনে খাড়াবি ততদিনে দেখবি যে তোর ঐটা খাড়াইবো না আর ।  
 তারা আড্ডা শেষে চলে গেলে হারুন অবধারিতভাবে কিছুক্ষণ একজন কল্পিত নারীর কথা ভাববেই ।  বয়সের পার্থক্য খুব বেশি না হওয়াই ভালো ,  মেয়েকে লম্বা হতে হবে ,  সবুজবরণ মেয়েটি ,  যার হাসিতে ফুটবে ফুল ,  এমন একজন সপ্রতিভ তরুণীর আশা করাটা কি খুব বেশি কিছু ?  সুখকল্পনায় মজে থেকে সে ভাবে এসব ।  
  - ভাই ,  ডেক্সপোটেন আছে ? 
কলেজে পড়া কয়েকজন ছেলে  এসে  জিজ্ঞাসা করে ।  এদেরকে দুই চোখে দেখতে পারেনা হারুন ।  গোঁফ উঠেছে কি ওঠেনি ,  তাতেই বড় লায়েক হয়ে গেছে তারা !  কাশির কথা বলে ডেক্সপোটেনের বোতলের সবটুকু গলায় ঢেলে দিয়ে ঝিম মেরে থাকবে ।  কোন মানে হয় !  মাঝেমধ্য সে ভাবে ধমক দিয়ে বিদায় করে দেবে ছেলেগুলোকে ।  কিন্তু তার মনের  ব্যবসাদার অংশটা তাকে নিষেধ করে ।  ডেক্সপোটেন খুব ভালো চলে বাজারে । 
 সন্ধ্যের দিকে একজন ক্লান্ত চেহারার তরুণী তার ফার্মেসিতে আসে মাথাব্যথার ঔষধ কিনতে ।  মেয়ে কাস্টমার এলে হারুনের  মধ্যে বেশ চিত্তচাঞ্চল্য দেখা যায় ।  চোরাচোখের দৃষ্টি দিয়ে চিরে ফেলতে চায় সে মেয়েদেরকে ।  তবে এই মেয়েটিকে দেখে কেন যেন তার তেমন কোন অনুভূতি হলো না ।  বেচারার জীর্ণ শরীর আর ভাঙা চোয়াল দেখে মায়াই হলো ।  ব্যাগ থেকে পানি বের করে খায় মেয়েটা ।  আহারে !  কত দূর হেঁটে এসেছে মেয়েটা কে জানে !  কন্ঠতেও কেমন অবসাদের ছোঁয়া ।  হারুন খুব করে চাইছে মেয়েটা আরো কিছুক্ষণ এখানে থাকুক ।  সাহস করে শেষতক বলেই ফেললো ,  
 - আপনাকে খুব টায়ার্ড লাগতেছে দেইখা ।  বসেন ,  রেস্ট নিয়ে যান । 
 - না ,  ভাই ।  রেস্ট নেবার সময় নেই ।  অনেক কাজ ।  উঠি ,  কেমন ? 
এমনভাবে সে বললো যেন সে হারুনের অনুুমতির অপেক্ষা করছে ।  যেতে দিলে যাবে ,  না দিলে যাবে না ।  
মেয়েটার এই কথা বলার ভঙ্গিটাও বেশ পছন্দ হলো হারুনের ।  পছন্দটা একটু বেশিই হয়ে গেলো ।  এভাবেই আচমকা এক বর্ণিল সন্ধ্যায় হারুন প্রেমে পড়ে গেলো সেই ক্লান্ত তরুণীর । 
 রাতের বেলায় হারুন শুয়ে শুয়ে ভাবতে লাগলো মেয়েটার কথা ।  বয়স কত হবে ?  ২২ - ২৩ ?  হারুনের চেয়ে  ৪ - ৫ বছরের ছোটো ।  মেয়েটা একটু বেশিই রোগা ।  সে যা হোক ,  বিয়ের পর সব ঠিক হয়ে যাবে ।  বিয়ে !  হারুন নিজের বোকামির কথা ভেবে হাসে ।  কথাই হলো একদিন ,  মেয়েটা আর আসবে কি আসবে না তার নেই ঠিক ওদিকে কল্পনার তরীতে ভাসতে ভাসতে সে প্রেম - বিয়ে পর্যন্ত চলে গেছে !  পাশ ফিরে শুয়ে ঘুমানোর চেষ্টা করে হারুন ।  কিন্তু সে রাতে তার আর ঘুম এলো না ।  
 ইদানিং ফার্মেসিতে বন্ধুদের আড্ডায় সে তেমন একটা মন দিতে পারে না ।  বন্ধুরা সব নারীদেহ নিয়ে নানারকম রসালো আলোচনায় মত্ত থাকে ।  আর হারুনের মন পড়ে থাকে সেই ক্লান্ত তরুণীর মুখাবয়বে ।  সে কি আসবে না আর ?  তার কেন ঘনঘন মাথাব্যথা হয় না ?  অথবা একটু জ্বর ,  কাশি ?  এসব ভাবছে সে ,  আর অন্যদিকে চলছে বন্ধুদের খিস্তিখেউর ।  হারুনের ইচ্ছে হয় অপদার্থগুলোকে ঘাড় ধরে বের করে দিতে ।  কাজ - কাম নাই ,  সব বখে যাওয়া বেকার !  একদিন তো জলিলকে অপমানই করে বসলো সে ।  তার বন্ধুরা এই ঔদাসীন্য আর আক্রমনাত্মক মনোভাবকে প্রেমে পড়ার লক্ষণ হিসেবে আখ্যা দিয়ে খুব একচোট নিয়ে নিলো তার ওপর ।  তবে হারুন একদম চুপ ।  তার পেট থেকে একটা কথাও বের করতে না পেরে বিমর্ষমনে আড্ডা ছেড়ে চলে গেলো তার বন্ধুরা ।  
 অতঃপর একদিন !  প্রায় এক সপ্তাহ পরে এক সন্ধ্যায় মেয়েটি এলো হারুনের ফার্মেসিতে ।  আজ সে বেশ সেজেগুজে এসেছে ।  ক্লান্তির ভাবটা একেবারেই নেই ।   
 - কেমন আছেন ?  মাথা ব্যথা সারছে ? 
হারুনের সহাস্য প্রশ্ন ।  আনন্দটা কোনভাবেই সে চাপিয়ে রাখতে পারছে না ।  
 - হ্যাঁ ভালো ।  জেলড্রিন আছে ? 
 - হ্যাঁ আছে ।  জেলড্রিন কেন ?  দাওয়াত ছিলো নাকি কোথাও ?  বেশি খেয়ে এসিডিটি হইছে ?  
 যে প্রশ্নের জবাব একটিমাত্র শব্দ দিয়ে বলা যেতো ,  তার বদলে এতগুলো কথা বলে ফেলায় হারুন অপ্রতিভ হয় ।  মেয়েটা কী না কী মনে করলো ! 
 - না ,  দাওয়াত ছিলো না ।  দুপুরে খাইনি তো ,  তাই এসিডিটির প্রোবলেম ফিল করছি ।  
বেচারী মেয়েটা !  দুপুরে খায় নি ।  না জানি কতো কাজ ছিলো ।  কত কষ্ট করতে হয়েছে তাকে । 
 !  হারুনের মনটা আর্দ্র হয়ে আসে ।  
এইতো হচ্ছে ,  এভাবেই হবে ,  এভাবেই হয় !  এভাবে টুকরো টাকরা কথা ,  চোখে চোখ ,  হাসি বিনিময় .  .  . একদিন না একদিন হয়েই যাবে ।  মেয়েটারও নিশ্চয়ই তার প্রতি দুর্বলতা আছে ।  নাহলে বাড়তি কথার জবাবে সে কেন সপ্রতিভ উত্তর দিবে ?  ভাবতে ভাবতে উত্তেজিত হয়ে পড়ে হারুন ।  মেয়েটি যাবার সময় আবারো অনুমতি প্রার্থনার ভঙ্গিতে বিদায় নিয়ে হারুনকে মাাসাধিককালের সুখকল্পনার উপাদান উপহার দিয়ে গেলো ।  
 রাতের বেলা ঘুমুতে গেলে সে এক বিপদ !  মেয়েটির সাথে দুইবার দেখা হবার পরিপ্রেক্ষিতে যা যা ঘটেছে তার চুলচেঁড়া বিশ্লেষণ করে তাদের মধ্যে একটা সম্পর্কের সেতু নির্মাণে হারুন প্রাণান্ত চেষ্টা করতে থাকে ।  হারুন ভাবে ,  মেয়েটি শুধু তার ফার্মেসিতেই আসবে কেনো ?  আশেপাশে তো আরো দু - চারটা দোকান আছে ।  হারুনের প্রগলভ আচরণে বিরক্ত না হয়ে উচ্ছসিত ভঙ্গিতে জবাব দিলো কেনো ?  এসব কি তার প্রতি মেয়েটার দুর্বলতার প্রকাশ নয় ?  তবে এখানে একটা প্রশ্ন থেকে যায় ।  হারুন দেখতে আহামরি এমন কিছু না যে ললনার দল তার ওপর  ঝাঁপিয়ে পড়বে ।  বরাবরই সে খুব সাধারণ ।  তার সবকিছুই গড়পড়তা ।  গড়পড়তা উচ্চতা ,  শ্যামলা রঙ ,  বিশেষত্বহীন ।  তাহলে কি মেয়েটি তার আচার ব্যবহারে আকৃষ্ট হয়েছে ?  নাকি তার ভরাট কন্ঠস্বরের প্রেমে পড়েছে ?  কতকিছুই তো হতে পারে !  কতভাবেই না মানুষ প্রেমে পড়ে ।  সেই রাতেও হারুনের ঘুম হয়না । 
 পরবর্তী দর্শনের জন্যে খুব বেশি অপেক্ষা করতে হলো না ।  মাত্র দুই দিনের মাথায় মেয়েটি তার ফার্মেসিতে এসে উপস্থিত ।  এবার আর ঔষুধ কিনতে না ।  প্রেসার মাপতে এসেছে ।  তার মুখটা কেমন যেন মলিন ,  উশকোখুশকো চুল ,  রাতে ঘুম হয় নি নিশ্চিত ।  বেচারা !  মেয়েটির ওপর মায়াও হলো ,  আবার প্রেসার মাপতে গিয়ে তারা  শরীরের সান্নিধ্যে আসা যাবে এই ভাবনা তাকে বেশ পুলকিত করলো ।  
 - প্রেসার একটু হাই ।  ১৩০ / ৯০
 - আচ্ছা । 
 - রাতে ঘুমান নাই ঠিকমতো ?  
 - হু ,  ঘুমের একটু অসুবিধে হয়েছিলো ।  একটা ঘুমের ঔষধ দেন ।  
 - খুব স্ট্রেস চলতেছে নাকি ?  শোনেন ,  খামোখা ঘুমের ঔষধ খায়েন না ।  বাসায় যায়া একটা ফ্রেশ গোসল করে শুয়ে থাকেন ।  ঘুম চলে  আসবে ।  এমনি এমনি ঘুমের ওষুধ খাইলে শরীরের ক্ষতি হয় ।  
 - আচ্ছা ।  
 - আবার আইসেন । 
 - আচ্ছা ।   
 হারুনের মনে হলো সম্পর্কটা ধীরে ধীরে জমে উঠছে ।  মেয়েটাকে সে বেশ যত্ন - আত্তি করেছে ,  তাকে আবার আসতে বলাতে সম্মতি জানিয়েছে ।  হবে হবে ,  এভাবেই হবে একদিন ।  
 সম্পর্কের ক্রমান্নতির লেখচিত্র যখন ঊর্ধগামী ,  তখন হঠাৎ একটা বিশাল ধাক্কা খেলো হারুন ।  
 সেদিন ,  সেই মেঘলা দিনে মেয়েটি তার ফার্মেসিতে এলো প্রেগনেন্সি চেক করার কিট কিনতে ।  হারুনের মনে হলো কয়েকজন ষণ্ডাগুণ্ডা জোয়ান যেন তাকে মাটিতে পেড়ে ফেলে দেদার লাথি ঘুষি মারছে ।  তার মুখে ঘুষি মারছে ভয়ঙ্কর শক্তিশালী কোন মুষ্টিযোদ্ধা ।  হারুনের একবার মনে হলো বলে দেয় যে নেই ।  তার খুব ইচ্ছে হচ্ছিলো তার বিদীর্ণ বুকটা চিড়ে মেয়েটাকে দেখায় ।  এই ছোটখাটো গড়নের হালকা তুলোবালিকা বিবাহিত !  সেদিন তাদের মধ্যে আর কথা হয় না ।  
পরের এক সপ্তাহ হারুন বিচ্ছিরি আচরণ করতে থাকে সবার সাথে ।  তার খিটখিটে মেজাজের দৌরাত্মে বাসার সবাই অতিষ্ট হয়ে পড়ে ।  বন্ধুবান্ধবরাও এড়িয়ে চলে তাকে ।  নিজের মনে বকবক করতে থাকে সে ,  কেন সে এমন একটা চোয়ালভাঙা মেয়ের প্রেমে পড়লো ,  আর মেয়েটিই বা তার সাথে ছিনালি করতে গেলো কেনো ?  বিবাহিতা মেয়ে ,  কোন লজ্জা শরম নাই ,  সবার সাথে টাংকি মেরে বেড়ায় ।  এইসব মেয়েকে যে কী শাস্তি দেয়া উচিৎ সে ভেবে পায় না ।  আসুক ,  এর পরের বার ।  সে খুব রূঢ় ব্যবহার করবে তার সাথে ।  
 এর পরের বার মেয়েটি এলো স্যানিটারি ন্যাপকিন কিনতে ।  অর্থাৎ প্রেগনেন্ট নয় সে ।  নাকি গর্ভপাত করেছে কে জানে !  তার খুব ইচ্ছে হয় জানতে ।  কিন্তু এটা জিজ্ঞাসা করা কি শোভা পায় তার ?  হারুন মনে - প্রাণে চায় মেয়েটাকে ঘৃণা করতে ।  কিন্তু  কিছুতেই পারে না ।  সেই ক্লান্ত - অবসন্ন মুখের মায়ায় সে যে বন্দী হয়ে আছে !  এই মায়া কেন যে কাটছে না !  হারুন নিজেকে বোঝায় বারেবার ,  মেয়েটা বিবাহিত ,  তার বাচ্চা - কাচ্চা হবে দুইদিন পরে ,  তার রয়েছে গোছানো একটা সংসার ।  কোন সাহসে হারুন তার প্রতি ভালোবাসা অব্যাহত রাখে !  তবে বলা তো যায় না .  .  .  মেয়েটার যদি ডিভোর্স হয়ে যায় !  এমন কষ্টকল্পিত সম্ভাবনার কথা ভেবেছে বলে সে নিজের বোকামিতে ক্লিষ্ট হাসি হাসে ।  বড় বিষাদের সে হাসি ।  
 তবে কে জানতো হারুনের এই একপাক্ষিক প্রেমের উপাখ্যানে আরো ক্লাইমেক্স যুক্ত হবে !  মেয়েটি প্রতিমাসেই কয়েকবার করে আসে প্রেগনেন্সি কিট কিনতে ।  এবং প্রতিবারই ফলাফল নেগেটিভ ,  নাকি এ্যাবোরশোন জানা যায় না ,  মেয়েটি স্যানিটারি ন্যাপকিন কিনতে আসে ।  সে গর্ভবতী হয় না আর ।  
 হারুন আর না পেরে বন্ধুদের কাছে বলেই বসে তার এই একপাক্ষিক প্রেমের কথা ।  মেয়েটির বর্ণনা শুনে তারা গম্ভীর হয়ে যায় ।  
 - আরে দোস্ত ,  ঐটাতো মাগী একটা ।  গতর বেইচা খায় ।  নষ্টা মাইয়া ।  তুই এর প্রেমে পড়লি ?  ভেরি স্যাড ।  
কথাগুলো বিশ্বাস করতে তার কষ্ট হয় ,  কিন্তু উপযুক্ত প্রমাণ সহকারে পেশ করার ফলে আর কোনো সন্দেহ থাকে না যে মেয়েটি একজন দেহজীবি ।  যার ফলশ্রূতিতে সে দুঃখ ভোলার জন্যে বন্ধুদের সাথে মদ খেয়ে অশ্রাব্য ভাষায় মেয়েটাকে গালাগালি করতে থাকে ।  
  - ক ,  আর ঐ মাইয়ার কথা ভাববি ?  
 - জীবনেও না । 
 - ওর জন্যে কষ্ট পাবি ? 
 - খানকি মাগীর জন্যে আবার কিসের কষ্ট ?  
 - এইতো লাইনে আইছোস ।  
 মদ্যপান শেষে তারা গান গাইতে গাইতে শহর পরিভ্রমণ করে । 
 পরদিন সকালে গতরাতের মদ্যপানজনিত  হ্যাংওভারের ফলে প্রচণ্ড মাথাব্যথা নিয়ে ফার্মেসিতে বসে হারুন ভাবে ,  আর ঐ মেয়েকে কোনরকম পাত্তা দেয়া যাবে না ।  স্বাভাবিক কথাবার্তা তো দূরের কথা ,  নষ্ট মেয়েকে সে দোকানেই ঢুকতে দিবে না । 
 সকাল পেরিয়ে দুপুর হয় ,  দুপুর গড়িয়ে বিকেল হয় ,  বিকেল পেরিয়ে সন্ধ্যা আসে ,  ব্যস্ত সময় ,  কারো পেট ব্যথা ,  কারো ডায়রিয়া ,  কারো এসিডিটি ,  কতরকম লোক আসে ,  কতরকম ঔষুধ বিক্রী হয় ,  কিন্তু সেই মেয়েটা আর আসে না । 
 বন্ধু মারফৎ সে খবর পায় ,  মেয়েটি প্রেগন্যান্ট হয়েছে ,  এবং এবার সে আর এ্যাবোরশন করবে না ।  ফোলা পেট নিয়ে একদিন মেয়েটা এসে উপস্থিত হয় হারুনের ফার্মেসিতে মাথা ব্যথার ঔষধ কিনতে ।  হারুন দৃঢ়প্রতিজ্ঞ ছিলো যে মেয়েটি এলে তাকে চূড়ান্তরকম অপমান করে বিদেয় করে দেবে ।  কিন্তু আবারও সেই ক্লান্ত অবসন্ন মুখ !  আবারও কাজলকালো দুটি চোখ ,  ভুলিয়ে দেয় তাকে সমাজের যত সংস্কার ,  ভুলিয়ে দেয় রাগ - অভিমান - অপমানের মিশ্রবোধের জবাবে প্রতিশোধ নেয়ার কথা ।  সে মেয়েটিকে মাথাব্যথার ঔষধ দেয়ার পাশাপাশি এক প্যাকেট সিভিট দেয় বিনামূল্যে ।  বলে ,  
 - এইসময় বমি বমি ভাব লাগতে পারে ,  সিভিট খায়েন ,  ভালো লাগবো ।   
মেয়েটি আবারও সেই অনুমতি প্রার্থনার  ভঙ্গিতে তাকে বলে ,  
 - আসি ?  
 এহ ছিনালি দেখো !  এই মাগীকে আর কখনও ফার্মেসিতে ঢুকতে দিবেনা সে ।  
 মেয়েটি ফার্মেসি থেকে বের হয়ে চলে যায় ,  হারুন এক দৃষ্টিতে তাকিয়ে থাকে তার দিকে ।  হারুন সিদ্ধান্ত নেয় মেয়েটার জন্যে গর্ভাবস্থায় মায়েদের জন্যে বিশেষভাবে প্রস্তুতকৃত দুধ কিনে রাখবে ।  এই সময়টায় খুব সাবধান ,  নিয়ম মেনে না চললে ক্ষতি হয়ে যেতে পারে ।  নষ্টা মেয়েটার জন্যে হারুনের মন কেন যে বারেবার আর্দ্র হয়ে আসে !  
  # অপর্ণা মম্ময়ের গল্পভাবনা থেকে অনুপ্রানিত হয়ে লেখা । 
                            
                    




ক্রিপ

 লোকটা আমাকে দেখে এড়িয়ে যেতে চাইলো ।  কিন্তু আমিও তক্কে তক্কে ছিলাম ।  ঘাড় ধরে ,  কনুই দিয়ে একটা প্যাচ কষিিয়ে বগলদাবা করে ফেললাম ।  এখন সে আমার পূর্ণ নিয়ন্ত্রণে ।  পিস্তলটা পকেট থেকে বের করে তার মাথায় ধরলাম ।  ছয়টি গুলি আছে এখানে ।  প্রতিটাই আজকে তার শরীরে রোপন করে দেবো ।  লোকটা আমার কাছে কাকুতি - মিনতি করলো শুরু করলো তার প্রাণ বাঁচানোর জন্যে ।  আমার অবশ্য তাকে খুন করার কোন পরিকল্পনা ছিলো না ।  আমি  তাকে নিয়ে একটি পরীক্ষা করতে চাই ।  অসম্ভব যন্ত্রণা আর চাপের মধ্যে রেখে তাকে নিয়ে কিছু লেখাবো ।  আমি দেখবো কীভাবে বিষাদভোরে বিদীর্ণ হয় ছায়াশালিকের বুক ,  কোন সে সুরের মূর্ছনায় নেচে ওঠে প্যালিকনের দল ,  কাঠঠোকরাদের হুল্লোরে কার আকাশে রঙধনু ফুটে ওঠে ।  এসমস্ত অজানা দৃশ্যকল্প আমি অনুভব করতে চাই ।  লোকটা আমার কাছে অনুনয় করা শুরু করেছে ।  কোন অনুনয়ে কান দেবো না আমি ।  জীবনের কাছে পরাজিত হয়েছি প্রতিটি পদক্ষেপে ।  আমার শোবার ঘরে গোলাপী রঙের সুগন্ধী কাপড় দিয়ে শোভাবর্ধন করে না কেউ ।  সন্ধ্যে হলে সান্নিধ্য পাই না খোলাচুলের কোনো তরুণীর ।  আমি পরাজিত ।  পরাজয় স্বীকার করে নিলে অনেকেই নেতিয়ে পড়ে ,  আবার অনেকেই রুখে দাঁড়ায় ।  ক্ষ্যাপাটে হয়ে ওঠে ।  আমার মতো ।  আর তাই আমার সমস্ত অপূর্ণ ইচ্ছের সত্যি হবার সম্ভাবনা যে জাগাতে পারতো এমন একজনকে ধরে টর্চার করে সত্যি হতে পারতো  এমন গল্পগুলো লিখিয়ে নিলে তবেই আমার শান্তি ।  আমি তার চুল মুঠি করে ধরে ঝাঁকাই ।  খুব তো আমাকে এড়িয়ে চলেছো এতদিন !  আমি জানতাম একদিন তোমাকে কাছে পাবোই ।  আদায় করে নেবো আমার অসুন্দর কর্ণ ,  নাসিকা ,  জিহ্বা ,  চক্ষু ও ত্বকের অভিমানী আব্দারগুলো ।  আমার পঞ্চইন্দ্রিয় খুব ভুগেছে তোমাদের অবহেলায় ।  আজ তোমার পঞ্চ অঙ্গে আঘাত করে আমি বুঝিয়ে দেবো অবহেলার বেদনা । লোকটার কান ধরে আছি আমি সাড়াশি দিয়ে ।  লেখো ,  লিখতে থাকো আমার কানের অধরা শব্দাবলী ।  লেখা বন্ধ করলে ,  বা আমার অপছন্দের কিছু লিখলেই কানটা উপড়ে ফেলবো ।  স্টার্ট !   
 লোকটা লিখছে , 
 শব্দ .  .  .  আমি শুনেছি ঝিঝিপোকাদের কোরাস .  .  . আমি শুনেছি বিষণ্ণ মেঘেদের মৃদু গর্জন .  .  . আমি শুনেছি দেবশিশুদের ঘুমানোর সময়কার নাক ডাকা ।  আমি শুনেছি পিংক ফ্লয়েডের সম্মোহনী সাইকেডেলিক মিউজিক ,  রেডিওহেডের সেই একাকী লোকটার কথা ,  যে নিজেকে  ' ক্রিপ '  ভাবতো ।  মিস্টার বিগের ওয়াইল্ড ওয়ার্ডে গায়ককে ছেড়ে যাওয়া মেয়েটা বুনোমানুষদের পৃথিবীতে যেন হারিয়ে না যায় তার আকুতি ,  অথবা এরিক ক্ল্যাপটনের পুত্রকে নিয়ে লেখা গানটি ,  যেখানে স্বর্গের উদ্যানে মৃত সন্তানকে  আবারো খুঁজে পাওয়ার ইচ্ছে .  .  . আমি শুনেছি বর্ষায় এঁদো ডোবা থেকে ব্যাঙের বৃষ্টি আবাহনের ডাক .  .  . আমি শুনেছি .  .  . 
 - কী হলো ,  থামলে কেন ? 
 - আমি .  .  .  আমি শুনেছি দ্বিচারিণী প্রেমিকার সঙ্গমকালীন শিৎকার .  .  . 
 স্টপ !  আমার মাথার ভেতর যেন দাবানল শুরু হয়েছে , কোটি কোটি মগজকোষ যেন দাউদাউ করে জ্বলছ ।  আমি লোকটার ডান কান কেটে নেই নিপুন দক্ষতায় ।  সে উন্মাদের মতো তড়পাচ্ছে ।  দরদর করে রক্ত পড়ছে কানের ফাঁকা অংশটা থেকে ।  এখনই এমন করলে চলবে ?  খেলার তো কেবল শুরু !  
 তার নাকটা ধরি এবার সাড়াশি দিয়ে ।  নির্দেশ করি গন্ধ বর্ণনের ।  লোকটার লেখার হাত নেহায়েৎ খারাপ না !  কর্ণ অংশের লেখাটা বেশ পছন্দ হয়েছে আমার ।  সে লেখা শুরু করে , 
 আমি গন্ধ নিয়েছি ভোরে পড়ে থাকা শিউলি ফুলের ।  গন্ধ নিয়েছি বকুল ,  গোলাপ ,  জেসমিনের ।  শহরের পুরোনো অংশের মশলাসম্পন্ন খাবারের দোকানের পাশ দিয়ে যাবার সময় প্রাণ ভরে ঘ্রাণে অর্ধভোজন করেছি ।  বোনের নেইলপলিশের গন্ধে নেশা ধরে যেতো আমার ।  নেইল পলিশ রিমুভার তো আরো এক কাঠি সরেশ !  তবে এই ঘ্রাণ নাকি ক্ষতিকারক ।  
 আমি তার নাকে একসেরি একটা ঘুষি বসিয়ে দেই । 
 - কী লিখছো এসব ?  মোটেও ভালো হচ্ছে না ।  আরো উপমা এবং চরিত্র চাই ।  
 সে লিখতে থাকে , 
 বাচ্চাদের গায়ে তেল - জল - শ্যাম্পু - বেবি পাউডারের মিশ্রণে অদ্ভুত সুন্দর একটা গন্ধ পাওয়া যায় ।  পুরোনো কাপড় ঘাঁটতে গিয়ে ন্যাপথালিনের একটা প্যাকেট পেয়েছিলাম একবার ।  সেটার গন্ধও নেশা ধরানো ছিলো ।  মা ' র শরীরে একটা অদ্ভুত গন্ধ ছিলো ।  কিছুটা পাউডারের কিছুটা বিস্কুটের মতো ।  আর বাবার শরীরে ঘামের একটা ঝাঁঝালো ঘ্রাণ ছিলো ।  সেটাও খুব ভালো লাগতো ।  ভালো লাগতো বার্নিশে ,  শিরীষ কাগজ ,  নোসিলা ,  স্ট্রবেরি ,  ভ্যানিলার গন্ধ ।  আর ভালো লাগতো মাটির গন্ধ ।  বিশেষ করে তপ্ত রোদের পর বৃষ্টি নেমে এলে মাটির ভেতর থেকে একটা স্নিগ্ধ গন্ধ আসে ,  সে ঘ্রাণটা আমি খুঁজে ফিরি ।  আর .  .  . আর .  .  . 
 - লিখছো না কেন ?  নাকটা হারাতে চাও ? 
শাসিয়ে উঠি আমি ।  সে কাঁপা কাঁপা হাতে লেখে , 
 - আর ভালো লাগতো প্রেমিকার কাছ থেকে ছিনিয়ে নেয়া অন্তর্বাসের সোঁদা গন্ধ । 
এমন কিছুর জন্যেই অপেক্ষা করছিলাম আমি ।   ' পারভার্ট !  '  চিৎকার করে উঠে তার নাকে সজোরে ঘুষি চালিয়ে দিই ।  
 যাক ,  খেলার প্রথম দুই রাউন্ড ভালোভাবেই শেষ হলো ।  এখন বাকি রইলো জিহবা ,  চক্ষু আর ত্বকের পালা ।  রক্তে প্লাবিত তার দেহ ।  কান আর নাক ভচকে অদ্ভুত দেখাচ্ছে তাকে ।  আমি তাকে কিছুক্ষণ বিশ্রাম নেবার সময় দেই ।  
 - কেন এমন করছো আমার সাথে ?  কী আমার অপরাধ ? 
 - তোমার অপরাধ বয়ানের জন্যে এখনও তিন রাউন্ড বাকি ।  এখন লিখে ফেলো চটপট যা যা খেয়ে রসনা তৃপ্ত করেছো ।  
 - এই লিস্টে কোন কাব্যিকতা করতে পারবো না বলে দিচ্ছি ।  শুধু লিস্ট ধরে লিখে যাবো । 
অনুনয় প্রকাশ পায় তার কথায় ।  আমি ঠাস করে তার গালে একটা থাপ্পর মারি ।   " কাব্যিকতা করতে পারবি নে মানে !  করতে তোকে হবেই ।  আমি কাব্যিকতা করতে যেয়ে উষ্টো খেয়ে পড়ে গিয়ে সবার সামনে অপদার্থ হিসেবে বিবেচিত হয়েছি ।  আমার হয়ে তোকেই কাজটা করে দিতে হবে বুঝলি ?  নে শুরু কর ।  " 
  - খাবার মধ্যে আমার সবচেয়ে পছন্দের বিরিয়ানি ।  ঢাকা শহরের সব ভালো ভালো বিরিয়ানির দোকানে আমি খেয়েছি ।  নান্না মিয়ার দোকান তো এখন প্রতি পাড়ায় পাড়ায় দেখা যায় ।  ওদের মূল শাখাটা ,  বেচারাম দেউরী অথবা চানখারপুলেরটার স্বাদ তুলনাহীন ।  পরিমাণেও বেশি দেয় ওরা ।  আর থাকে দু দুটো খাসীর মাংসল মাংস ।  অমৃত !  মক্কা বিরিয়ানির নাম শুনেছিলাম ,  খেয়ে দেখেছি ,  খারাপ না ।  স্টারের কাচ্চি চমৎকার ,  শুধু খাবার সময় একটু বেশি লবণ নিতে হবে ।  পুরান ঢাকার কলকাতা কাচ্চির স্বাদ অপূর্ব ,  তেল - ঝালও কম বলে হজমে সুবিধা হয় ।  খুলনার দৌলতপুরে হারুন হোটেলের খাবার যে না খেয়েছে সে বিশাল কিছু মিস করেছে ।  আমরা যখন খেতাম ,  মাত্র ত্রিশ টাকায় পেটচুক্তিতে ভাত ,  কচু শাক আর খাসীর মাংস অথবা ইলিশ মাছ ভাজা খাওয়া যেতো ।  পোলাপান এমনই খাওয়া শুরু করেছিলো যে সে পেটচুক্তিতে ভাতের সিস্টেম বাদ দিয়ে দুই প্লেটের পর প্রতি প্লেটের জন্যে আলাদা দাম ধার্য্য করেছিলো ।  মোহাম্মদপুরের বিহারীদের চাপ আর কাবাবের কথা তো সবারই জানা ।  আর .  .  . 
 - আর কী ?  
 - আর মনে করতে পারছি না !  এত কিছু একসাথে মনে পড়ছে ,  যে কিছুই গুছিয়ে লিখতে পারছি না ।  
 - দরকারও নেই লেখার ,  বলার ।  আমি তার জিহবাটায় হালকা একটা পোঁচ দিয়ে দ্বিখণ্ডিত করে ফেলি ।  চরম টর্চার সহ্য করেও সে টিকে আছে কী ভাবে !  আমি তো ভাবতেই পারি নি সে তিন রাউন্ড শেষ করতে পারবে !  আর মাত্র দুই রাউন্ড বাকি ।  এবার ত্বকের পালা ।  
 - আমি সারাজীবন এমন একটা স্পর্শের কথা কল্পনা করে কাটিয়ে দিতে পারবো ,  যে স্পর্শে মুছে যাবে আমার সান্ধ্যকালীন বিমর্ষতা ,  দুপুরের ঘুম বুদবুদ থেকে বেলুন হয়ে একটা তিন ঘন্টা ব্যাপী আরামদায়ক সিয়েস্তার আয়োজন করে ফেলবে ।  আমি সারাজীবন এমন একটা স্পর্শের কথা কল্পনা করে কাটিয়ে দিতে পারবো ,  যে স্পর্শে আমার শুষ্ক ত্বকের রুক্ষতা নিমিষেই মুছে গিয়ে মোলায়েম হয়ে যাবে ।  সেই মোলায়েম ত্বকের ওপর একটা দিকহারা দেশান্তরী পাখি বসে ওম নেবে ।  সে তার ঠোঁট দিয়ে আমাকে আলতো করে ছুঁয়ে দেবে ।  একটা প্রজাপতি এসে তার সাথে মিতালী করবে ।  এমন একটা স্পর্শের জন্যে আমার খুব তৃষ্ণা হয় ,  যেখানে আলতো করে ছোঁয়া থাকবে সেটা অনুভূত হয় কী হয় না এমন দ্বিধাদ্বন্দ্বের মধ্যে পড়ে ঘুরপাক খাবে ।  আর বারবার সেই আলতো স্পর্শটা ফিরে ফিরে এসে ত্বকদরোজায় কড়া নেড়ে জানলা দিয়ে উঁকি দিয়ে দুষ্ট খরগোশের মত দুর্দান্ত গতিতে পালিয়ে যাবে .  .  .  হারিয়ে যাবে ।  আমি সেই স্পর্শটা খুঁজে খুঁজে যাবো ,  সেই অলীক অনুসন্ধানে আমার ভেতরের রোমকূপেদের গোড়ায় জমবে জল ,  আমি পরিশ্রান্ত হবো ,  আমি ঘেমে নেয়ে যাবো ,  যেন সেই স্পর্শটাকে আর্দ্রতা দিয়ে ধরে রাখতে পারি ।  পারি কি না পারি সেই স্পর্শ আমার চাই .  .  . 
 - চাইলেই কি আর সব পাওয়া যায় ?  ব্লেড দিয়ে তার পিঠ চিড়ে দিলাম আমি ।  খেলার আর একটা মাত্র রাউন্ড বাকি ।  চক্ষু ।  তুমি চক্ষু খুলে দেখো .  .  .  আজ অন্ধকার একা নয় চোখের নীচে .  .  .  বাপ্পাদার গান ।  
  - নাও ,  শুরু করো তোমার চক্ষু অভিযানের বর্ণনা । 
হঠাৎ সে বসা থেকে সটান দাঁড়িয়ে যায় ।  আমি তার এই আচম্বিত আচরনে হতভম্ব হয়ে যাই ।  শরীরে এত কাটাকুটি ,  রক্ত তারপরেও সে দাঁড়ালো কীভাবে !  তার কি একটুও ব্যথা লাগছে না ?  
 - খেলার শেষ দানটা আমিই দেই কী বলো ?  আমি তোমার ছায়া ,  এটা নিশ্চয়ই বলে দিতে হবে না !  এই মুহূর্তে আমি দেখছি আমার কায়াকে ,  তোমাকে ।  একটা পরাজিত মুখ ।  বিষণ্ণতা মানুষকে সুন্দর করে ।  আর তোমাকে করেছে কুৎসিত ।  হ্যাঁ তুমিই রেডিওহেডের সেই গানের  ' ক্রিপ '  যে নিজেকে বলে  " আই ডোন্ট বিলং হিয়ার "  !  নিজের ছায়ার ওপর নানা কসরৎ করে রক্ত ঝরাতে চেয়েছো ,  অসম্ভব জেনেও ।  কারণ এছাড়া তোমার আর কোনো গতি নেই ।  তুমি পলকা এবং দুর্বল ।  কারো সাথে মারামারিতে জিততে পারতে না ।  তুমি চেয়েছিলে পঞ্চইন্দ্রিয়ের সবটুকু স্বাদ উপভোগ করতে ।  কিন্তু তোমার পক্ষে সম্ভব না ।  কারণ ,  তুমি চোখে প্রায় দেখোই না ।  তোমার পেটে ভারী খাবার সয় না ।  তোমার ত্বকে একটু চোটেই ফুঁসকুড়ি ওঠে ,  আর রয়ে যায় অনেকদিন ।  তুমি কানেও কম শোনো ।  তোমাকে দিয়ে কিচ্ছু হবে না ।  তুমি এতটাই হতোদ্যম হয়ে পড়েছিলে ,  যে শেষপর্যন্ত নিজের ছায়াকেই জাগিয়ে তুললে ।  তুমি একটা জিনিসই কিছুটা পারতে তা হলো ,  লেখালেখি ।  কিন্তু অনেকদিন যাবৎ লিখতেও পারছিলে না ।  তাই আমাকে তলব করে এক ঢিলে দুই পাখি মারার মতো পঞ্চ ইন্দ্রিয়ের স্বাদ নেবার পাশাপাশি লেখার কাজটাও করিয়ে নিতে চেয়েছিলে ।  কিন্তু হায় !  ছায়ার কী শরীর থাকে ?  এতক্ষণ ধরে টর্চারের অনুকরণ অবশ্য বেশ ভালোই করেছিলে ।  আর নিজে নিজে আউরে যাচ্ছিলে যা তাও বেশ ভালো হচ্ছিলো ।  কিন্তু এসব কিছুই শেষপর্যন্ত তোমার দখলে থাকবে না ।  খাতা আর কলম রাখা আছে ।  ইচ্ছে হলে কিছু লেখার চেষ্টা করে দেখতে পারো ।  
হঠাৎ সব আলো নিভে যায় ।  আমি আমার ছায়াকে হারিয়ে ফেলি ।  হারিয়ে খুঁজি ।  কোথায় গেলে তুমি ?  প্লিজ ফিরে আসো !  অন্ধকার ঘরে আমার আর্ত কন্ঠস্বরের প্রতিধ্বনিটা খুব ভূতুরে আর অদ্ভুত শোনায় ।   


                    




ববি এবং জেনি

  *  
অনেক তো হলো !  এবার আমাদের নিজেদের একটা ঘর দরকার ।  কি বলো প্রিয়তমা ?  তোমার বাবার পরিত্যাক্ত গ্যারেজটা ঘর হিসেবে ব্যবহার করার কথা বলেছিলাম ।  মন্দ হয় না কিন্তু !  যদিও সেখানটায়  ডিজেল ,  পেট্রোল এবং আরো নানারকম জঞ্জাল ও পোড়া তরলে  ভর্তি ,  তাতে কী !  যদিও আমার সাথে সম্পর্ক রাখার জন্যে তোমার বাবা তোমাকে ত্যাজ্যকন্যা করার হুমকি দিয়েছে ,  তাতে কী ?  বাবারা ওরকম বলেই থাকে ।  আরে আমরা তো আর তার কাছ থেকে ফ্ল্যাটবাড়ি চাচ্ছি না ,  একটা পোড়া তেলের গন্ধঅলা গ্যারেজই কেবল চাইছি ।  গ্যারেজটা পরিষ্কার করে আমরা একেবারে ইন্দ্রপুরী বানিয়ে ফেলবো দেখো !  
 ইন্দ্রপুরী নির্মাণের কথা শুনে খুব এক্সাইটেড হয়ে গেছো দেখি !  চমৎকার !  তবে মুখের কথায় তো আর সব হয় না !  তোমার বাবা যেমন তোমাকে ত্যায্যকন্যা বলার পরেও বেশ আয়েশে আমার কথা ভেবে সিনেমার নায়িকাদের মতো বালিশের ওপর উপগত হয়ে অশ্রূসিক্ত করছো আর দিব্যি ডেইলি চুলে ডিমের কুসুম আর মুখে  রূপটান মাখছো ,  ব্যাপারটা অনেকটা সেরকমই ।  আমি ভুল করে ইন্দ্রপুরী বানাবার কথা বলে ফেলেছি ।  ওটা ভুলে যাও ।  গ্যারেজের মধ্যে ইন্দ্রপূরী ,  কে শুনেছে এমন কথা !  ও কী !  আবার কাঁদছো কেনো ?  কোন আক্কেলে যে তোমাকে আবেগাপ্লুত হয়ে বড় বড় কথা বলতে গিয়েছিলাম !  আচ্ছা যাও ,  হবে ,  আরে বললাম তো হবে !  তবে তার আগে গ্যারেজটা পরিষ্কার করতে হবে তো !  আমি একা একা পারবো নাকি ?  তুমিও এসো ।  দুইয়ে মিলি করি কাজ ।  তোমার বন্ধুবান্ধব আনবে ?  বেশ তো নিয়ে এসো !  যত জনবল বাড়বে ,  তত দ্রুত কাজ শেষ হবে ।  তারা অবশ্য গ্যারেজের করুণ দশা দেখে নাক সিঁটকাতে পারে !  অমন বন্ধুদের এনো না ।  তাহলে কাল থেকে কাজ শুরু করি ,  কি বলো ?  ওকে ,  ডান ! 
 তবে একটা সমস্যা ,  তোমাকে বলতে ভুলেই গেছি ।  আমি না পেট্রল ,  ডিজেল আর গ্রিজের গন্ধ একদম সহ্য করতে পারি না ।  তাহলে গ্যারেজ পরিস্কার করবো কীভাবে ?  মানে ইয়ে .  .  . দূর থেকে আমি নির্দেশনা দেবো ,  তোমরা কাজ করবে ,  কেমন ?  আরে এত রাগছো কেন ?  ভুল হতে পারে না মানুষের ?  বলতে না হয় ভুলেই গেছি আমার শূচিবায়ূর কথা ,  তাতে কি আমাদের ভালোবাসার ইমারত ভেঙে পড়বে ?  অনেক হয়েছে ,  আর না ।  সেক্সবিহীন জীবন কাটাতে কাটাতে জোম্বি হয়ে যাচ্ছি ।  তোমাকে আমার চাই .  .  . ই চাই ।  আরে না ,  শুধু সেক্সের জন্যে না ।  তাহলে তো ব্রথেলেই যেতে পারতাম ,  তাই না ?  কেন এত তাড়া তাই বলছো ?  ভরসা নেই তোমার জল্লাদ বাপের ওপর ।  তাড়া না করলে দেখা যাবে কোনদিন তাড়িয়েই দিলো !  এদিকে আমার পকেটে নাই ফুটো পয়সা ।  বেকার ।  ওহ  স্যরি স্যরি চাকরিটা না আমি পাই নি ।  পাওয়ার কথা ছিলো ।  একদম কনফার্ম ছিলাম আমি ।  তাই তোমাকে আগেভাগেই বলে ফেলেছিলাম ।  কী করবো বলো ,  ভাইভায় সব প্রশ্নের জবাব স্মার্টলি দিলাম ,  কানেকশনও লাগালাম ঠিকমতো ।  এরপরেও চাকরি না হলে কী করবো বলো ।  মানছি ,  আমি মিথ্যাবাদী ।  তাই বলে তুমি নিশ্চয়ই ফেলে দেবে না আমাকে ?  আমাদের এতদিনের সম্পর্ক .  .  . আচ্ছা গ্যারেজটা যেহেতু আমি পরিষ্কার করছি না ,  তাহলে এর সজ্জাকরণ নিয়ে বলি বরঙ ।  চুপ করোতো !  চুপ চুপ চুপ অনামিকা চুপ !  যে কাজের জন্যে আমি পারদর্শী না ,  তা কেন করতে যাবো ?  এর চেয়ে শোনোই না আমার আইডিয়াগুলো .  .  . অনন্ত জলিলের একটা পোস্টার লাগাবো ।  যতই তোমরা তার নিন্দা করো ,  আমার কিন্তু খুব ফেভারিট ।  আমার কাছে অনেক পুরোনো পোস্টার আছে ।  যদিও সেগুলো দেয়ালে সাঁটা ,  তবে ওগুলো খুলে নেয়ার পদ্ধতি আমার জানা আছে ।  আর্কের হাসানের কথা মনে পড়ে ?  আরে হ্যাঁ ,  সুইটি গানের হাসান ।  হাসান ,  বাচ্চু ,  জেমস ,  সবার পোস্টার আছে আমার কাছে ।  সুবর্না মোস্তফার খুব বিরল একটা ছবি আছে ।  টিভি গাইড থেকে কেটেছিলাম ।  আগে প্রতিবছরের জন্যে টিভিগাইড বের হতো ।  তুমি হয়তো জানবে না সেটা ।  তোমাদের বাসা থেকেও তো কিছু আনতে পারো ।  একটা ঝাড়বাতি ,  কিংবা ফুলদানি ।  তোমার বাবার চোখ এড়াতে পারবে না ?  
 * 
এতক্ষণ একটানা তোমার কথা শুনে গেছি ।  ইদানিং বড্ড বাজে বকা শুরু করেছো তুমি ।  তোমার মাথায় তো আগেই প্রবলেম ছিলো ।  এখন সেটা আরো জোরদার হয়েছে ।  নইলে কেউ গ্যারেজে বাসা বাঁধার কথা বলে ?  তবে মজার ব্যাপার কি জানো ?  আই লাভ দিস উইয়ার্ডনেস অফ ইউ ।  আমি নিজেও উইয়ার্ড ।  তোমার চেয়ে বেশিই ।  তাই এখন তোমাকে যেসব কথা বলবো ,  আশা করি তাতে অবাক হবে না ,  এবং আমার কথা বলার সময় বাধা দেবে না ।  গ্যারেজের আবর্জনাগুলো সরানোর বদলে সেগুলো রাখার পক্ষপাতী আমি ।  সেখানে অনেক কিছু পড়ে আছে ।  জারিকেন ,  টিনের ক্যান ,  স্টিল ,  রড ,  সেগুলো আমরা ফেলে দেয়ার বদলে সাজিয়ে রাখবো ।  আমাদের এই পৃথিবীটাই তো একটা বিশাল  আস্তাবল ।  কেএফসির সুরম্য দোকানের ভাজা মুরগী ,  সুপারশপগুলোর দ্রব্যাদি ,  প্লাস্টিক বর্জ্য , সিডি প্লেয়ার ,  লন মোয়ার ,  এয়ার কন্ডিশনার সবকিছু আঁতাত করে গ্রিনহাউজ এফেক্ট বাড়িয়ে দিচ্ছে ।  আমরাই বা বাদ থাকবো কেন ?  গ্যারেজের টিন আর প্লাস্টিকজাতীয় দ্রব্যগুলো একসাথে করে সাজিয়ে রাখবো ।  শীতকালে ওগুলো দিয়ে আগুন জ্বালিয়ে তাপ পোহাবো ।  আমার মুখে তুমি গ্রিজ মাখিয়ে দিবে ,  আমি তোমার মুখে ।  অতঃপর আমরা চুম্বন করবো ।  এমন ভালোবাসাবাসি বেসেছে কেউ কোনদিন ?  আমরা কিছু শিয়াল পুষবো ।  ওরা আমাদের জন্যে মুরগী এনে দেবে ।  ওরকম মুখ করছো কেন শুনে ?  খবরদার !  মুখ ঠিক করো !  এই তো হয়েছে ।  তোমারও কিছু কথা বলার বাকি আছে ।  সময় হলে বলবে ।  এখন একদম চুপ !  আমার কাছে প্রচুর ফ্যাশন ম্যাগাজিন আছে ।  ওগুলো দেখে উৎকটভাবে সাজবো ।  মেরুন রঙের লিপস্টিক কেমন লাগে তোমার ?  খুব তো বাচ্চু আর হাসানের গান শুনেছো বলে বড়াই করলে ।  আদনান বাবুর গান শুনেছো ?   " রঙ নাম্বার টেলিফোনে /  নাম না জানা কে বললো হ্যালো / দেয়া নেয়া শত কথার মাঝে লাইনটা হঠাৎ কেটে গেলো "  ।  শুনেছো ?  এখন আর লাইন কাটে না ।  কেটে গেলেও কল ড্রপের জন্যে এক মিনিট ফেরত দেয় ।  কোথায় যাবে  তুমি ,  কোথায় পালাবে এই প্লাস্টিক সভ্যতা আর সিলিকন প্রযুক্তির মুখমেহন থেকে ?  সবাই ওঁৎ পেতে আছে ।  একবার যদি আমাদের ধরতে পারে ,  তবেই হয়েছে ।  গুড ওল্ড নাইনটিজের রোমান্টিসিজম বাদ দাও ।  ব্যাড গোল্ড মিলেনিয়ামের কথাও ভুলে যাও ।  আমাদের গন্তব্য এইখানে না ।  অন্যকোন খানে ।  তুমিই না বলেছিলে এমন ভালোবাসবে যে তার কোন তুলনা থাকবে না ?  গ্যারেজের কথা উল্লেখ করে পরে তুমি নিজেই সটকে পড়ছো কামচোরা ধেড়ে শয়তান !  আবার আমার বাবার কাছ থেকে জিনিস নিয়ে আসতে বলো !  কত্ত বড় হারামী রে তুই !  তোমার কপালে দুঃখ আছে ,  এই গ্যারেজে বসবাসের চিন্তাটা আমার বেশ পছন্দ হয়েছে ।  আমার কথা শেষ হয় নি এখনও ।  তবে এবার তোমার সাথে আলাপ করা যেতে পারে ।  শ্যুট ! 
  *  * 
 - ওহে গ্যারেজিনী ,  তোমার উদ্দীপ্ত ভাষণ শুনে তো আমার এখন থেকেই কাজ শুরু করতে ইচ্ছে হচ্ছে !  আদনান বাবুর গান আমিও শুনেছি ।  লাইন আর কাটবে না বুঝলে ?  এই মধ্য ত্রিশে এসে সেই সুযোগটাই বা কোথায় ?  যতই আমাদের চেপে ধরুক সভ্যতার করাল হাত ,  যতই তারা গোপনে দেখার চেষ্টা করুক আমাদের ভালোবাসার বাসর ,  লাভ উইল ফাইন্ড আ ওয়ে । 
 - এই মধ্য তিরিশ ,  এই ক্লান্ত মধ্যতিরিশে এসেও তোমার এ্যাডভেঞ্চারাস মনোভাব অটুট আছে দেখ আমার খুব ভালো লাগলো ।  আমিও তো মধ্য তিরিশ ,  আমারও তো ক্লান্ত লাগে !  প্রকাশ করতে দেই না যদিও ।  তোমাকে দিয়ে কিছু হবে না ।  গ্যারেজের প্রসঙ্গ তোলার পর কতগুলো অজুহাত দেখালে কাজ না করার !  আসলে দ্যা আলটিমেট লুজার ববি ,  সেখানে হারাটাই তোমার নিয়তি ।  আরো একবার হারো তুমি ববি ।  তবে আমার বিরুদ্ধে এই পরাজয়ে আমি কিন্তু জয়ী হবো না ।  দুইজন লুজার একসাথে থাকলে কেউ জেতে না ।  
 - জেনি ,  তোমার বাবা আসছে ,  আমি এখন কোথায় লুকোবো বলোতো ?  কুইক ! 
 - হাহাহা !  ববি !  ইউ মেড মাই ডে ।  প্রেমিকার কাছে প্রত্যাখ্যাত হবার পরমুহূর্তেই তার বাবার ভয়ে লুকোনো একমাত্র তোমাকেই মানায় ! 
 ববি একটা কদম গাছের পেছনে আড়াল নিয়ে ভাবে ,  খুব বাঁচা গেলো !  আর জেনি অশ্রুসিক্ত নয়নে ভাবে ,  ববি হারতেই থাকুক সারাজীবন ।  সে যদি কখনও ভুল করে জিতেও যায় ,  তবে এইসব প্লাস্টিক সভ্যতা ,  উত্তরাধুনিক উজবুকতা ,  আর বর্জ্যময় পৃথিবীর নশ্বরতার কথা বলে ,  গ্যারেজে বাসরের মত উদ্ভট আইডিয়া দিয়ে আবার সেটাকে হাস্যকর বলে পিছিয়ে আসবে জেনি ।  অপেক্ষার সেতু বড় ভঙ্গুর ।  পার হতে গিয়ে ভেঙে পড়ে যদি ! 


                    




গ্রন্থালোচনা :  মাহবুব ময়ূখ রিশাদের দিকশূন্যপুর


 দিকশূন্যপুর মাহবুব ময়ূখ রিশাদের তৃতীয় গল্পগ্রন্থ ।  এর আগে প্রকাশিত হয়েছিলো  " সান্ধ্যকালীন ট্রেনে গোপন যাতায়াত "  এবং  " নির্জনতার জ্যামিতিক বিষণ্ণতা "  ।  নিজস্ব ধারার লেখনী এবং বৈচিত্রময় কাহিনীর গুণে সমাদৃত হয়েছেন একটি নির্দিষ্ট পাঠকশ্রেণীর কাছে ।  অবশ্য কাহিনী বলতে আমরা সচরাচর যা বুঝে বা বুঝিয়ে থাকি রিশাদের গল্পে তা পাওয়া যাবে না সেভাবে ।  দিকশূন্যপুর বইয়ের দ্বিতীয় গল্প দোতারায় আমরা যেমন দেখি; বিষাদগ্রস্ত ,  ঝড়ে এলোমেলো দাম্পত্য জীবনের কথকতা ।  কাহিনীটা এমন ,  একজন মাঝবয়েসী ব্যক্তি তার স্ত্রীর ওপরে বীতশ্রদ্ধ ,  ভালোবাসাহীনতার আবদ্ধ চৌখুপিতে হাঁসফাঁস করতে করতে সে দ্বারস্থ হয় তার ফেলে আসা প্রেমিকার ।  পাঠক ,  আপনি খুব জমজমাট একটা কাহিনীর প্রত্যাশা করছেন ?  আপনার ভাবনায় কি কি আছে বলুন তো ?  একটা জমজমাট পরকীয়া প্রেম ?  কিছু নির্জনতা ,  চুম্বন ,  আর শারীরিক ঘনিষ্ঠতা ?  দুঃখের বিষয় এসবের কিছুই নেই গল্পটিতে ।  আর রিশাদ এভাবেই বারেবার আপনাকে হতাশ করতে থাকবে এই গল্পটিতে যেমন ,  তেমন বাকি গল্পগুলিতেও ।     এক সকালে ঘুম থেকে উঠে গল্পের কেন্দ্রীয় চরিত্র অনুভব করে যে সে তার স্ত্রীর প্রতি কোন আকর্ষণ বোধ করছে না ।  একদমই না ।  তার স্ত্রীর নাম এশা ।  বহুল চর্চিত একঘেয়ে দাম্পত্য জীবন তাকে রূপান্তরিত করেছে নির্বিকার ,  নির্লিপ্ত ,  শীতল এক রমণীতে ।  তাদের দাম্পত্যজীবন ভঙ্গুরও নয় ,  মজবুতও নয় ।  অপ্রত্যাগামী এক প্রক্রিয়া যেন তা ,  ফিরে যাওয়ার কোনো উপায় নেই ।  বিস্কুটের ইট দিয়ে তৈরি দীর্ঘ সিঁড়ির একদম সর্বোচ্চ তলায় উঠে গেছে তারা ।  সেখান থেকে নামতে তাদের ভয় করে ।  বিস্কুটের ইট ,  খুব একটু শক্ত - পোক্ত ভারবাহী দ্রব্য হিসেবে পরিচিত হতে পারে নি কখনই ।  চারিপাশে ছড়িয়ে আছে অজস্র দাঁতালো ইঁদুর ।  কাটবে কুটকুট ।  একসময় এই অবশ্যম্ভাবী ভাঙ্গনচিহ্ন প্রকট হয়ে উঠলে গল্পের কেন্দ্রীয় চরিত্রটি দীর্ঘ পনের বছরের অভ্যাসকে বিদায় জানিয়ে সানজির কাছে চলে যাবার তীব্র আকুলতা পোষণ করে ।  সানজি ,  তার প্রাক্তন প্রেমিকা ।  সেই সকালে ,  তার সন্দিগ্ধ ,  কেঁচোমন বারবার অহেতুক ভয়ে জবুথবু হতে থাকে ।  নিঃশ্বাস ছাড়তে গিয়ে তার ভয় হয় ।  এশা কি বুঝতে পারবে কিছু ?  দীর্ঘশ্বাসটা সাইক্লোন হয়ে তার ঘর ভেঙে দেবে ?  তার মুখে কি সানজির ছায়া ?  এই পর্যায়ে একটা ডার্ক হিউমারাস সিচুয়েশন তৈরি হয় ।  এশা ব্যাগ গোছাতে শুরু করে ।  তবে কি এশা চলে যাচ্ছে তাকে ফেলে ?  এই সামান্য দীর্ঘশ্বাস আর মুখের পিঁচুটিপনার কারণে ?  এত সহজেই চলে যাওয়া যায় ?  হায় ঘোরগ্রস্ত ,  সন্দেহবাদী ,  ভীতু ,  ভাবনাখেকো স্বামী !  সে ভুলেই গিয়েছিলো যে এশার যাওয়ার কথা তার বড়ভাইয়ের কাছে ,  সম্প্রতি যে বিদেশ থেকে ফিরেছে ।  এশার এই চলে যাওয়া সুবিধেই করে দেয় তার ।  সে এখন সহজেই সানজির কাছে যেতে পারবে ।  কিন্তু চাইলেই কি আর যাওয়া যায় ?  যাওয়ার জন্যে উত্তম বাহন সে কোথায় পাবে ?  সাধারণ বাস - ট্রাক - রিকশায় করে সে কি পৌঁছুতে পারবে সানজির কাছে ?  সময়ের সুকঠিন গ্রাসে সে বন্দী ,  করছে ছটফট ।  সানজি কি আর সেই আগের মত আছে ?  তার বিয়ে হয়ে যায় নি ?  সন্তান ধারণ করে নি ?  আর তার স্বামীই বা কেমন আচরণ করবে তার সাথে ?  অবশেষে সে একটি বাহন খুঁজে পায় ।  একটি অদ্ভুত বাসে করে সময় পরিভ্রমণে ব্রত হয় সে ।  গাছের পাতার আড়ালে দেখতে পায় নিজের অতীত ।  তার ছেলে হিমেলের জন্মের দিনটা ,  সে ছুটোছুটি করতে থাকে আনন্দে ,  প্রচুর মিষ্টি কিনে আপ্যায়নে ব্যস্ত .  .  . সে কোথায় যাচ্ছে আসলে ?  " আমরা আত্মার কাছে যাচ্ছি ,  একেবারে নিজের ভেতর লুকিয়ে থাকা আত্মা "  ।  বিজ্ঞ ড্রাইভার তাকে জানায় ।  সানজির বাসায় গিয়ে অবিকল তার মত দেখতে একজন লোকের দেখা পেয়ে যায় সে ।  সে সানজির স্বামী ।  সানজি তাহলে কার সাথে দিন কাটাচ্ছে ?  অবিকল তার মত দেখতে লোকটার সাথে ,  নাকি তার সাথেই ?  নাকি আয়নাঘরের ভুলভুলাইয়ায় সবার চেহারা এবং পরিণতি একই রকম ?  আমাদের এই আল্ট্রামডার্ন আরবান লাইফে প্রেম ,  ভালোবাসা ,  নিরাপত্তা ,  বিশ্বস্ততা ,  সবকিছু মিলিয়ে যে আইরিশ স্ট্যু বানানো হয় ,  তা সহজপাচ্য নয় মোটেও ,  তবুও সবাই তা খায় ,  এবং নিজেদের শক্তিশালী ভাবে ।  অথচ তাদের  " কোথাও যাওয়ার নেই ,  কিচ্ছু করার নেই "  । দূর থেকে ভেসে আসে মন ব্যাকুল করা দোতারার সুর ।  সেই সুরে আপ্লুত হয় তারা ।  অতঃপর .  .  .   ?  গল্পটিতে মেটাফরের ব্যবহার যথার্থ ।  আর সেই সাথে রয়েছে কিছু অসাধারণ কাব্যিক লাইন যেমন -   " তুমি চলে যাচ্ছ ?  কথাটা এতটাই আস্তে বলা ,  আমি না - শোনার ভান করে চলে যেতে থাকি ,  আর অন্যদের ঝিনুক কুড়োনো সময়ের দীর্ঘশ্বাসে ভাসতে থাকি - কালবৈশাখীতে পাখি হয়ে যাওয়া পাতার মতো .  .  .  "  এবং এপিগ্রাম ,  যেমন  " মানুষ নিজের জীবন ছেড়ে কোথাও পালাতে পারে না "  । সব মিলিয়ে বলা যায় বইটির অন্যতম সেরা গল্প এটি ।  ঝড়ের যাদুকর গল্পটিতেও রিশাদ তার স্বকীয় লেখনী বজায় রেখেছেন ।  শুরুটা কাব্যিক ,  কিছুটা ডার্ক এটমোসফিয়ার ,  এবং পরবর্তীতে তা মোড় নেয় জাদুবাস্তবতার দিকে ।  এই গল্পটি দুই বন্ধুকে নিয়ে ।  জামিল এবং রাজীব ।  এক ঝড়ের রাতে সিগারেট কিনতে গিয়ে দুজনার দেখা হয়ে যায় ।  এই রাতের নির্জনতায় রাজীবকে পেয়ে বেশ প্রগলভ হয়ে ওঠে জামিল ।  সহাস্যে সেই পরিচিত সম্বোধনে আলাপ চালিয়ে যেতে থাকে ,   " আরে তুই !  "  । রাজীবের ভেতর অবশ্য সেই চাঞ্চল্য দেখা যায় না ।  পরিমিত এবং শীতল আচরণ তার ।  তাদের আলাপচারিতায় স্বাভাবিকভাবেই প্রসঙ্গ উঠে আসে ,  কে কী করছে ।  রাজীবের জবাবটি ছিলো চমকপ্রদ ।   " জাদুঘর বানাচ্ছি "  ।  বন্ধুত্বের উষ্ণতায় আপ্লুত জামিল অবশ্য এই বক্তব্যের ভেতর কোন অস্বাভাবিকতা খুঁজে পায় নি ।  গল্পের এক পর্যায়ে যখন রাজীব জামিলকে তার জাদুঘর দেখতে আমন্ত্রণ জানায় তখন থেকেই গল্পটি বাস্তবের আঙিনা থেকে চুপিচুপি বের হয়ে এসে ম্যাজিক রিয়েলিজমের অচেনা ,  অনিশ্চিতময় জগতে হাঁটা শুরু করে ।  অদ্ভুত সেই জাদুঘর ।  তীব্র আলোর অনলে নক্ষত্রিত ।  ধাতস্থ হয়ে জামিল অতীতের জানালা দিয়ে কী দেখতে পায় ?  ধীরে ধীরে বের হয়ে আসে পুরোনো বঞ্চনা ,  পাপ আর বেঈমানির ইতিহাস ।  গল্পের শেষটা বেশ টুইস্টেড ,  তবে কাহিনীটা কিছুটা সিনেমাটিক লাগতে পারে ,  ওল্ড স্কুল রিভেঞ্জ ।  এটা একইসাথে গল্পটির ধনাত্মক এবং ঋণাত্মক মানদণ্ড প্রকাশ করে ।  এত সাধারণ একটা কাহিনী নিয়েও যে সুপাঠ্য একটা গল্প বানানো যায় এটি নিঃসন্দেহে লেখকের কৃতিত্ব ।  তবে পাঠক যদি চেয়ে থাকেন যে আরো একটু বিমূর্ততা ,  জটিলতা থাকতে পারতো ,  সে দাবীর কথা লেখক গভীরভাবে ভেবে দেখতে পারেন ।  সাধারণত বইয়ের শিরোনামের গল্পটির প্রতি পাঠক বিশেষভাবে আগ্রহী হয়ে থাকেন ।  ঠিক তেমনটি ঘটে প্রথম গল্পটির ক্ষেত্রেও ।   " দিকশূন্যপুর "  একে তো শিরোনামের গল্প তায় গ্রন্থটির প্রথম গল্পও বটে ।  তাই বিশেষ আগ্রহ নিয়ে গল্পটি পড়েছি ।  গল্পের চরিত্র মূলত দুটো ।  নাহোল - একজন একাকী কিশোর ,  আর তার পাড়াতো বড়আপা নীরা ।  নাহোলের জগৎটা আর দশটি কিশোরের মত নয় ।  সে গভীর ভাবনায় ডুবে থাকতে পছন্দ করে ।  একাকী বসে ভাবে দিকশূন্যপুর নামক এক কল্পিত রাজ্যের কথা ,  যেখানে সে রাজপুত্র ,  তার চার চারটে ঘোড়ার গাড়ি ।  দৈনন্দিন পঙ্কিল জীবন থেকে মুক্তি পায় দিকশূন্যপুরের পাহাড়ের পাদদেশে প্রেমঝর্ণায় ভিজে ।  তার জন্যে অপেক্ষা করে থাকে বৃষ্টিতে ভেজা স্নিগ্ধ ঘাসফুলদল ।  সে বৃষ্টির গন্ধ পায় ,  জোছনার আলিঙ্গন অনুভব করে ,  ধারণ করে সমস্ত সবুজ এবং সতেজতাকে ।  নাহোলের কল্পনার জগৎ নিঃসন্দেহে চমৎকার ভাবে চিত্রিত করেছেন রিশাদ ।  কিন্তু গল্পটিতে নতুনত্ব কিছু নেই ।  অসম বয়সের প্রেমাকাঙ্খা নিয়ে কম গল্প লেখা হয় নি ।  হ্যাঁ ,  এই গল্পেও নাহোল নীরার প্রতি আকৃষ্ট থাকে প্রবলভাবে ।  কিন্তু একে তো সে বয়সে ছোট ,  তার ওপর বিশাল একটি খুঁত আছে তার ।  তাই অন্যান্য সব গল্পের মত এখানেও ব্যর্থ পরিণতি ।  রিশাদ সাধারণত যেভাবে লিখে থাকেন ,  এই গল্পটি সেই ধারার নয় ।  গল্পটিতে পাঠকের আবেগ নিয়ে খেলে মন খারাপ করতে বাধ্য করার অভিপ্রায় লক্ষ্য করা যায় ।  পাঠককে কিছুটা রিলিফ দিতে এমন সরলরৈখিক গল্প তিনি লিখতেই পারেন ,  কিন্তু বইয়ের নামকরণ এবং গ্রন্থের প্রথম গল্প হিসেবে এ গল্পটিকে বেছে নেয়া ঠিক হয়েছে কি না এই প্রশ্নের জবাব তাকে কারো কারো কাছে দিতে হতে পারে ,  বিশেষ করে যারা তার পুরোনো পাঠক ।  এটা নিয়ে উচ্চভাবনা থাকায় গল্পটি পড়ে হতাশ হয়েছি ।  তবে শুনেছি গল্পটি পাঠকেরা বেশ পছন্দ করেছেন ,  এটাই বড় ব্যাপার ,   " হয়তো বা "  ।  মৃত্যুস্পর্শী রোদ গল্পটিতে আমরা লেখকের পেশাগত জীবনের অভিজ্ঞতা সম্পর্কে জ্ঞাত হই ।  রিশাদ একজন চিকিৎসক ।  এটা এক দিক দিয়ে একটা বিরাট সুবিধে ।  হাসপাতালের ওয়ার্ডে ,  কেবিনে কতশত গল্প রচিত হয়ে যায় প্রতি দিন ,  প্রতি রাতে !  এক আশ্চর্য নিষ্ঠুর জগৎ ।  হাসপাতালের ওয়ার্ডগুলোতে নতুনভাবে রচিত হয় জীবন আখ্যান ,  মানবিক সম্পর্কের জটিলতা ,  মুখোশ খসে পড়ে ,  মৃত্যুতীরবর্তী অসংলগ্ন ভাবনার বিভ্রান্ত মানুষেরা নিজের অজান্তেই প্রিয়জনদের বন্ধক দেয় আজরাঈল অথবা ফ্লোরেন্স নাইটেঙ্গেলের কাছে ।  গল্পটিতে দেখতে পাই পা পচিয়ে নিয়ে আসা একজন বাবাকে ,  জীবন বাঁচাতে হলে অপারেশন প্রয়োজন ।  কিন্তু সে কাটা পা নিয়ে পঙ্গু জীবন যাপন করতে চায় না ।  তার ছেলেটি সিদ্ধান্তহীনতায় ভোগে ।   অপারেশন না করলে কিছু টাকা বেঁচে যায়; আবার বাবাকে এভাবে মৃত্যুর দিকে ঠেলে দেয়াও মেনে নিতে পারে না ।  আমরা দেখি নাড়িভুড়ি ছিড়ে যাওয়া এক মেয়েকে ।  স্বামীর ভয়াল অত্যাচারে যে মৃত্যপথযাত্রী ।  কিন্তু তার ভাই অপারেশন করিয়ে তাকে সুস্থ করে তুলতে চায় না ।  কেন ?  সুস্থ হলে আবার স্বামীর কাছে ফিরতে হবে ।  আবার অত্যাচারের সম্মুখীন হতে হবে ।  ভাবা যায় !  অপারেশন না করায় অবশ্য মূল চরিত্রটির সুবিধেই হয় ।  সে বাড়ি ফিরতে পারবে তাড়াতাড়ি ।  একটা ভালো সিনেমা দেখতে পারবে ,  অথবা শুনবে নতুন কিছু গান ।  এরকম আরো কিছু দ্বান্দ্বিক পরিস্থিতি নিয়ে গড়ে ওঠে অত্যন্ত সংবেদনশীল এই গল্পটি ।  গল্পটির ব্যপ্তি ছোট হলেও গভীরতা অতল ।  রিশাদের কাছ থেকে এমন থিম নিয়ে একটি উপন্যাস কি আমরা আশা করতে পারি ?     লাঠি গল্পটি সদ্য পাশ করা ডাক্তারদের চালচুলোহীন জীবন নিয়ে লেখা ।  তারা চায়ের দোকানে বসে গল্পগুজব করছে ,  ঠাট্টা - তামাশা করছে ।  বেশ সুখ এবং সৌহার্দের সময় ,  বলা যায় ।  এসময় তাদের এক ডাঁটে চলা বন্ধু দৌড়ে হাঁপাতে হাঁপাতে তাদের কাছে এলো ।  ব্যাপার তেমন কিছুই না ,  সে তার প্রেম প্রতিদ্বন্দ্বীর কাছ থেকে মার খেয়ে ফিরছে ।  অক্ষম ক্রোধে ফুঁসতে থাকে তার বন্ধুগণ ।  কিন্তু তাদের আর কী ' ই বা করার আছে ?  একসময়কার ক্যাম্পাসে প্রতাপ দেখানো তরুণেরা ভেজা বেড়াল হয়ে তিন / চারটি সিগারেট বেশি খায় ।  এই তো !   এ পর্যন্ত ঠিকই ছিলো ।  অকস্মাৎ এক বুড়োর আগমন ঘটে ।  কেন ,  কীভাবে এর সন্তোষজনক কোন কারণ বের করতে পারি নি ।  বুড়ো কিছু ফিলোসফিক্যাল কথা বলে তাদেরকে স্তব্ধ করে দিয়ে যায় ।  এই গল্প থেকে ভালো লাগার কোনো উপকরণ খুঁজে পাই নি ।  বইয়ের সবচেয়ে দুর্বল গল্প ।   রক্তাক্ত শহরে ,  এবং কাঁটাচামচের ভুল যাত্রা - এই দুটো গল্পের থিম একই ।  মুক্তচিন্তাকে ব্যহত করতে ,  নিশ্চিহ্ন করতে প্রস্তুত  ' জিহাদী ' দের আক্রমণের লক্ষ্যবস্তু হয়ে ওঠা নিধর্মী ,  এবং সুশীল - মডারেট সমাজের এ সংক্রান্ত নিশ্চুপ সমর্থন গল্পদুটির আলেখ্য বিষয় ।  প্রথম গল্পটিতে শাহেদ নামক একজন ব্যক্তির উদ্ধত অবিশ্বাসী জীবনবোধ এবং দর্শন কীভাবে অবশ্যম্ভাবী মৃত্যুকে নিয়ে আসে তারই বয়ান ।  আমাদের সমাজ ভিন্নচিন্তার ব্যক্তিদের প্রতি কেমন প্রতিকূল হয়ে ওঠে তারই এক মেলানকোলিক রূপ ।  শুরুর লাইনটা সবচেয়ে গুরুত্বপূর্ণ -   " এক বছর ধরে  আমরা শাহেদের মৃত্যুর জন্য অপেক্ষা করছিলাম "  । অর্থাৎ ,  যখন থেকে শাহেদের বন্ধুরা জানতে পারলো তার এই ভিন্ন দর্শনের কথা ,  তখন থেকেই তার গায়ে মৃত মানুষের সিল লাগিয়ে দেয়া হলো ।  সে একজন জীবন্মৃত মানুষে পরিণত হলো ।  তার পরিচিত মানুষদের কিছুই করার ছিলো না অপেক্ষা করা ছাড়া ।  আর তাই ,  যা হবার কথা ছিলো ,  যেন উঠোনে ছড়ানো চাল পোয়াতী মুরগী কিচকিচ করতে করতে খেয়ে নিলো ,  ঠিক তেমনই আলগোছে তাকে হত্যা করে রাস্তার ধারে ফেলে রাখা হলো ।  এই গল্প এক বেদনাবিধূর পরাজয়ের গল্প ,  ব্যর্থতার গল্প ,  আত্মসমর্পণের গল্প ।  গল্পটি ভালো লেগেছে ,  তবে কীভাবে আরো ভালো করা যেতো সে ব্যাপারে কিছুটা আক্ষেপ রয়ে গেছে ।  রিশাদের গল্পে জাদুবাস্তবতার ব্যবহার বেশ কুশলতার সাথেই সম্পাদিত হয়ে থাকে ,  এই গল্পটি তেমন কিছু ডিমান্ড করছিলো ।  তা না করে এভাবে ফ্ল্যাট কাহিনী বলে যাওয়াটা কিছুটা আশাহত করেছে ।  সেই এক বছরে শাহেদের ব্যক্তিগত জীবন নিয়ে কিছু বলা হয় নি ,  কীভাবে সে দ্রুত নিশ্চিত মৃত্যুর মাঝামাঝি সময়টায় বহুবার মারা গেলো ,  দূরে সরে গেলো ,  এসবের বিস্তারিত বিবরণ থাকলে ভালো হতো ।   কাঁটাচামচের ভুল যাত্রা গল্পটির শুরুটাও দারুণ ।  পাঠক রীতিমত নড়ে চড়ে বসবেন ।   " কাঁটাচামচ দিয়ে একজনের চোখ গেলে দেয়ার ক্রিটিক্যাল মুহূর্তে আমার বেশ কিছুদিন আগের একটি অনুভূতির কথা মনে পড়ে যাবে এবং প্রতিবেশীর বদলে নিজেকেই মেরে ফেলতে ইচ্ছে হবে ,  মনে হবে আমিই তো চেয়েছিলাম ,  এরা উৎসব নিয়ে আসুক ,  দুএকটা ভালো - মন্দ কথা বলুক - এখন এই আক্রোশের কোনো মানে নেই .  .  .  " পূর্বে উল্লেখিত গলল্পটির সাথে এটার পার্থক্য হলো এখানে পাল্টা আক্রমণের কথা ভাবা হয়েছে ।  আগের গল্পটির নিরাপদ বাতাবরণ থেকে বেরিয়ে এসে; বলা যায় সেট হয়ে আসা ব্যাটসম্যান যেমন ডান্সিং ডাউন দ্যা উইকেটে এসে ছক্কা মারার চেষ্টা করেন তেমনটা অনেকাংশেই ।  এখানেও রয়েছে মৃত্যু ,  কার তা অবশ্য বিস্তারিত বলা হয় নি ।  কোন একটা ছেলে ,  যে রক্তাক্ত শহরের শাহেদের মত নাস্তিক ,  তার মৃত্যু নিয়ে আবর্তিত ।  এই গল্পটি মূলত আক্রমণ করেছে তথাকথিত প্রগতিশীল ,  সুশীল মডারেট সমাজকে; যারা এমনতর মৃত্যুকে নিশ্চুপ অভ্যর্থনা জানায় ।  তাদের খুশিতে ঝিকমিক চোখে একটা কাঁটাচামচ বিঁধিয়ে দেয়ার প্রবল ইচ্ছে শেষতক ব্যর্থতায় পর্যবসিত হয় ।  এমনটাই হয়ে থাকে ,  হয়ে আসছে ,  এবং এটাই হয়তো বা সাম্প্রতিক ট্রেন্ড !  কাছাকাছি থিমের লেখা দুটি গল্পের মধ্যে এটিই শ্রেয়তর ,  এবং নিঃসন্দেহে সাহসী একটা লেখা ।  এভাবেই তো লেখকদের এগিয়ে আসা দরকার তাদের সোশ্যাল কমিটমেন্ট থেকে ।  বব ডিলানের কালজয়ী গান ব্লোয়িং ইন দ্যা উইন্ড থেকে সুধোই তাদের ,   " Yes ,  how many deaths will it take till he knowsThat too many people have died  ?  " কবীর সুমনের অনুবাদে ,   " কত হাজার মরলে তবে মানবে তুমি শেষে ?  বড্ড বেশি মানুষ গেছে বানের জলে ভেসে ?  "  কেবিন নাম্বার এগার গল্পটিতে আবারও আমরা পাই চিকিৎসক রেশাদকে ।  মৃত্যুস্পর্শী রোদ গল্পটির মত এখানে অবশ্য এতসব দম আঁটকানো দৃশ্যের সমাহার নেই ।  একজন মধ্যবয়েসী মৃত্যপথযাত্রী ব্যক্তির জীবনের শেষ দিনগুলোর কথা বিবৃত হয়েছে এখানে ।  নিশ্চিত মৃত্যুর দিকে এগিয়ে যেতে যেতে সে তার চিকিৎসককে একটি মর্মস্পর্শী চিঠি লেখে ।  যেন তাকে সময়ের আগেই মেরে ফেলা হয় ।  একজন স্নেহময়ী পিতা ,  প্রেমময় স্বামী কেন এমটা চাইছেন ?  তিনি তার দুর্ভাগ্যকে টেক্কা দিতে এবং পরিবারকে একটু আগেভাগেই মৃত্যপরবর্তী শোক সামলিয়ে গুছিয়ে নেয়ার জন্যে তার এই বিষাদী চাওয়া ।  চিঠি পেয়ে চিকিৎসকটি আপ্লুত হন ।  হয়তো বা বয়স কম বলেই ,  হয়তো বা মৃত্যু নিয়ে তার রোমান্টিসিজমের কারণে ,  বয়েস বাড়ার সাথে সাথে সে নিশ্চয়ই এসব অনুভূতির জঞ্জাল ছুড়ে ফেলার জন্যে একটি ভাগাড় খুঁজে নিতে পারবেন !  নন্দিনী ,  নন্দিনী গল্পটি এই গ্রন্থের দ্বিতীয় ভালোবাসার গল্প ,  এবং অবশ্যই তা রিশাদের স্বকীয়তায় ভাস্বর ।  মূল চরিত্রটি জীবনের প্রথম  ' জলযোগে ' র পর এক অভূতপূর্ব অনুভূতির সম্মুখীন হয় ।  সারাক্ষণ কে যেন ডেকে চলে তার অতল গহীনে ,   " নন্দিনী ,  নন্দিনী !  "  ।  কোথায় উৎপত্তি এই কুহকডাকের ?  কেন ,  কে ডাকছে তাকে ?  কী তার উদ্দেশ্য ?  তার নেশার ঘোর কি এখনও কাটে নি ?  আশেপাশের কোন বাসায় নন্দিনী নামক কোন মহিলা এসেছে ,  তার স্বামী তাকে এই নামে ডেকে চলে ?  নির্ঘুম রাত ,  বন্ধুদের মশকরা ,  আর মায়ের উদ্বিগ্নতায় ক্রমশ আর জবুথবু হয়ে পড়ে সে ।  সে কি নন্দিনীকে খুঁজে পাবে ?  কোথায় ,  কীভাবে ?  শেষটায় বেশ একটা শকিং চমক আছে ,  যা পাঠককে ভাবাবে নিশ্চয়ই ।  মানুষ মাত্রই অতীতচারী ।  সাইকেলের ডানা গল্পে লেখককে নস্টালজিক হতে দেখি ।  চট্টগ্রামের ছয় বছর ,  হোস্টেল লাইফ ,  ময়মনসিংহের নিস্তরঙ্গ জীবন ,  সাইকেলে করে শহর ভ্রমণ ,  দশ টাকা বাজির ক্রিকেট খেলা ,  বাবা - মার সরকারী চাকুরীর সুবাদে নানুর কাছে বড় হওয়া ,  অতঃপর ইট পাথরের ধানমন্ডিতে ঘাঁটি গেড়ে বসা ।  অতীতচারিতার সাথে কিছু বিষাদ জমা হয় তার মনে ।  কিছু আক্ষেপ ,  ক্যাম্পাস থেকে একটা সনদ পেলো মাত্র ,  তার লেখক জীবন ,  অথবা বন্ধুটির মুকাভিনয় প্রতিভা কিছুই মুল্যায়িত হলো না ,  এসব নিয়ে হতাশা ,  অতঃপর আবার ফিরে আসা দৈনন্দিনে ।  সাদামাঠা ,  স্পষ্ট গল্প ।  অনেকেরই মনের কথা বিবৃত হয়েছে এখানে ।  সর্বশেষ গল্প ,  ডেলফিনার কবুতর ।  গল্পটি ভালো না খারাপ এই মতামতটির আদৌ কোন গুরুত্ব নেই ।  কারণ ,  গল্পটি অন্যরকম ।  এক হাজার বিষাদী ,  প্রেমময় ,  নস্টালজিক ভালো গল্পের চেয়ে একটা আনকোরা  ' খারাপ '  গল্প ভাবনার জগতে প্রবল আলোড়ন তোলে ,  এবং রিশাদের কাছ থেকে সেটাই প্রার্থিত ।  তবে এটাও ঠিক ,  সব গল্পেই এমন নিরীক্ষা চালালে তা সহজপাচ্য হয়ে ওঠে না ,  কিছুটা ক্লান্তিকর হয়ে যায় ব্যাপারটা ।  তাই ,  এমন গল্প দু - তিনটে রাখাই ভালো বোধহয় ।  লেখক এবং তার বন্ধু অর্পার ফেসবুক চ্যাটিং থেকে গল্পটার উৎপত্তি ।  অর্পার সাথে লেখকের সম্পর্কটা ঠিক স্পষ্ট নয় ।  তারা বন্ধু ।  শুধুই কি বন্ধু ?  গল্পে উদ্ধৃত আছে যে লেখক বিবাহিত ।  আর তাই অর্পা প্রশ্রয়ের সাথে জিজ্ঞাসা করে ,   " তোমার বউ কোথায় ?  এত রাতে আমার সাথে টাংকি মারছ কেন বসে বসে ?  "  ।  তারা একটি নতুন গল্প তৈরি করতে চায় ।  অর্পাই শুরু করে ।  সে প্রস্তাব দেয় ডেলফিনা নামক একটি মেয়েকে নিয়ে গল্প বানাতে ।  ডেলফিনা ।  ভালো ছবি আঁকে ।  ডেলফিনা খ্রিস্টান ।  সে পালিয়ে বিয়ে করেছে মাহিদ নামের একজন মুসলমান ছেলেকে ।  ধীরে ধীরে তারা ডেলফিনা এবং মাহিদের জটিলতাময় জীবনে ঢুকতে শুরু করে ,  অথবা বৃথাই জটিল করতে শুরু করে তাদের জীবন ।  ডেলফিনা কবুতর পুষতো ।  হঠাৎ একদিন কী মনে করে সে তিনটে কবুতর জবাই করে খেয়ে ফেলে ।  কবুতরগুলো তার কাছে আশ্রয় চেয়েছিলো ।  পৃথিবীটা দিনকে দিন কবুতরদের জন্যে বসবাস অযোগ্য হয়ে উঠছিলো ।  কিন্তু ডেলফিনা তাদের অনুনয় শোনে নি ।  গল্প তৈরির সাথে সাথে অর্পা এবং লেখকের চ্যাটিংও চলতে থাকে ।  লেখকের মতে ডেলফিনা সেক্সুয়াল ফ্রাস্টেশনে ভুগছে ।  অর্পা ব্যাপারটি নিয়ে লেখককে বেশ একটা টিপ্পনি কাটে মওকা পেয়ে ।  পুরুষতান্ত্রিক সমাজের শিশ্নমস্তকতা নিয়ে বিদ্রুপ থাকে সেখানে ।  ধীরে ধীরে চরিত্রদুটি জীবন্ত হয়ে ওঠে ।  স্রেফ একটা গল্পের চরিত্র হয়ে থাকে না আর ।  ডেলফিনা আর মাহিদ যখন হানিমুনে যায় ,  গল্প বের করে আনার অভিপ্রায়ে তাদের হোটেলরুমে চোখ গলিয়ে দিয়ে ট্রেসপাস করার অপরাধে দুজনকেই বিচলিত হতে দেখা যায় ।  ডেলফিনার চরিত্র আরো দুর্বোধ্য হতে থাকে ক্রমান্বয়ে ।  চিত্র প্রদর্শনীর প্রসঙ্গ উঠলে সে মাহদের কাছে তার কুমারীত্বের রক্ত নিয়ে আসে ,  অবিকল তার মত দেখতে একজন ছায়ামানবীর সাথে কথা বলে ।  যাপিত জীবনকে আরো স্পাইসি করতে দুজনেই পরকীয়া করবে কি না মাহিদকে প্রস্তাব দেয় ।  কেন এমন হচ্ছে ?  এমনটাই কি হওয়ার কথা ছিলো ?  বিয়ের আগের সম্পর্ক উত্তাপ আর ওম হারিয়ে এমন শীতল উন্মাদনায় মেতে ওঠাই কি নিয়তি ?  ডেলফিনা মাহিদের কাছে একটি নাইলনের দড়ি আব্দার করে বসে ফাঁস নেয়ার জন্যে ।  সেসময় মাহিদ তার কলিগ রিতার সাথে ফ্লার্ট করছিলো । অতঃপর ?  ডেলফিনার গোপন বাক্সে আরো কিছু কবুতর যুক্ত হয় ।  তারা কোথা থেকে এলো ?  তারা কি আসলেই নিরীহ প্রাণী ,  নাকি ডেলফিনার জীবনকে ছাড়খাড় করে দেয়া নিরামিষ ,  পানসে ব্যক্তিরা ?  কবুতরগুলি কি তার বাবা ,  ছায়াবন্ধু এবং মাহিদ ?  ডেলফিনা কী করবে কবুতরগুলোকে নিয়ে ?  গল্প শেষ হয় কি হয় না ,  অর্পা আর লেখক বিদায় নেয় পরষ্পরের কাছ থেকে ।  ডেলফিনা এবং তার কবুতরগুলোকে সৃষ্টি তো করা হলো ,  এবার সামাল দেবে কীভাবে ?  এক অলঙ্ঘনীয় দ্যোতনায় পেণ্ডুলামের মত দুলতে থাকে লেখক ।  আসলে কে সত্যি ,  প্রেমময় ডেলফিনা ?  নিম্ফ ডেলফিনা ?  ক্রেইজি ডেলফিনা ?  লেখকের সামনে আর ভাবনার খোলা প্রান্তর থাকে না ।  তবে কি সেও ডেলফিনার জাদুর বাক্সের একজন বন্দি ?  এগুলো লেখা নেই গল্পে ,  তবে আমার কাছে প্রশ্নগুলি এমনভাবেই এসেছে ।  অন্য পাঠক হয়তো ভিন্নভাবে দেখবে গল্পটি ।  তার সাথে লেখকের চিন্তা নাও মিলতে পারে ,  আর সেটাই এই গল্পের বহুমাত্রিকতার গুণ ।  তো এই হলো সংক্ষেপে রিশাদের দিকশূন্যপুরে ভ্রমণ ।  কিছু ব্যাপারে লেখকের দৃষ্টি আকর্ষণ করতে চাই ।  প্রথমত ,  প্রায় সবগুলো গল্পই নামপুরুষে লেখা ।  এটি একঘেয়েমি এনে দেয় ।  গল্প নির্বাচনের ক্ষেত্রে আরো বৈচিত্র আনয়ন প্রয়োজন ।  যেমন ,  মুক্তচিন্তার মৃত্যুকে নিয়ে দুটো গল্প রয়েছে ,  একটি রাখলেই ভালো হতো ।  হাসপাতাল নিয়েও একই কথা ।  এছাড়া লেখক নিজেকে বেশিরভাগ ক্ষেত্রেই সদ্য মেডিক্যাল থেকে পাস করা গ্রাজুয়েট হিসেবে দেখিয়েছেন ।  কেমন হতো যদি তিনি একজন মৃত্যুপথযাত্রীর বেশ ধরে একটি গল্প লিখতেন ?  অথবা নিজেকে নারী চরিত্র হিসেবে উপস্থাপন করতেন ?  এছাড়া বেশ কিছু গল্পের শুরুটা একইরকম ।  ঝড়জল এবং বৃষ্টির পর প্লাবিত অন্ধকার শহর নিয়ে ।  বৈচিত্র সুন্দর ।  রিশাদের কাছ থেকে প্রত্যাশা আরো বেশি ,  এবং তিনি  লেখালেখির ক্ষেত্রে সিরিয়াসলি ভাবছেন ।  তাই একজন সহযাত্রী হিসেবে এ কথাগুলো বলা ।  শুভপাঠ । 
                            
                    




উড্ডয়নিকা

 ছেলেটা এক দৃষ্টিতে তাকিয়ে আছে জানালার দিকে ।  ওখান থেকে একটা হোটেলের নিয়ন আলো দিয়ে তৈরি সাইনবোর্ড দেখা যায় ।  হোটেল গ্রিনভিউ ।  ঠিক সন্ধ্যা ছয়টার সময় সাইনবোর্ডের আলোগুলি জ্বলে ওঠে ।  সারারাত জ্বলতে থাকে ।  ছেলেটা বেশিরভাগ সময়েই তার রুমের ভেতর থেকে এক দৃষ্টিতে চেয়ে থাকে হোটেলের লাইটের দিকে ।  ঘুমের সমস্যা হচ্ছে তার ।  তাই রাত জাগতে হয় ।  আর রাত জাগতে হয় বলেই একদৃষ্টিতে সেদিকে তাকিয়ে থাকা ।  রাতের বেলা ,  যখন সব শুনশান , তখন তার রুমের জানালা দিয়ে বাইরে তাকালে শূন্য রাজপথকে রাতের মেঘনার কালো পানি মনে হয় ।  অনুভূতিটা অনেকটা এরকম ,  সে লঞ্চে করে নদী পার হচ্ছে ,  সামনের বিল্ডিংগুলোও লঞ্চ বা ফেরি ।  আর চারিপাশের নিকষ অন্ধকার হলো নদী ।  ছেলেটা কল্পনাপ্রবন ।  তাই এই একাকীত্ব আর একঘেয়ে সময়কে সে নিজের মত কারে সাজিয়ে নিতে পারে ।  এজন্যেই তার সময় খুব একটা খারাপ কাটে না ।  বয়স কত হতে পারে ছেলেটার ?  সতের ?  কিংবা আঠারো ।  বিত্তশালী বাবা - মার কাছ থেকে দেদার পকেটমানি পেয়ে কনসার্টে উল্লাসনৃত্য করার পর ইয়াবা না হলে তার চলতো না ?  ইয়াবা সেবন করে হার্টথ্রব প্রস্টিটিউটদের এমন কী মিডিয়া জগতের নারীদের শরীরের সাথে শরীর মেলাতো ।  কী সব দিন ছিলো !  উদ্দাম উল্লাস ,  টানা তিনরাত জেগে থেকে পার্টি ,  চেনা - অচেনা যেকোনো মেয়ে পেলেই আলিঙ্গন অথবা চুমু ।  হু কেয়ারস !  ইয়াবাঘটিত উৎসব শেষ হলে টানা ঘুম ।  এভাবে বেশ কাটছিলো দিন ।  কিন্তু তার বাবা - মা বাধ সাধলেন ।  একবার মদ্যপ অবস্থায় বাসার আসবাবপত্র ভাঙচুর করার পর তারা প্রথমবারের মত বিষয়টির গুরুতর দিকটি দেখতে পেলেন ।  ছেলে উচ্ছন্নে গেছে এই বিলম্বিত বোধোদয়ের পর তারা তাকে  দ্রুত একটি মাদকাসক্তি নিরাময় কেন্দ্রে নিয়ে গেলেন ।  ছেলেটি তখন ছিলো নেশায় বুঁদ ।  তাই সে কোনো প্রতিরোধ করার চেষ্টা করে নি ।  নিরাময় কেন্দ্রে আসার সময় সে অনেকটা ঘোরের মধ্যে ছিলো ।  ঘুমে চোখ ভেঙে আসছিলো ।  প্রথম তিনটা দিন সে ঘুমিয়েই কাটিয়ে দেয় ।  চতুর্থ দিনে একটু বোধ ফেরার পর সে তার বর্তমান পরিস্থিতির শোচনীয় দিকটা দেখতে পায় ।  বহির্গমনের সব দরোজাই তালা দেয়া ।  তার সাধের আইফোনটাও বাজেয়াপ্ত করেছে তারা ।  কারো সাথে যোগাযোগের কোনো উপায় নেই ।  এখানে এই বদ্ধ ঘরে সময় কাটবে কীভাবে ?  থাকতে হবে কম করে হলেও একমাস ।  সে কি পাগল হয়ে যাবে ?  তবে মানুষের একটা গুণ হলো যেকোনো  পরিস্থিতিতে অভিযোজিত হতে পারে ।  এক্ষেত্রে ছেলেটা তার এই দুঃসময়ে গ্রিনভিউ হোটেলের বাতি জ্বলা আর নেভা প্রত্যক্ষ করেই তার অভিযোজিত সময় কাটিয়ে দিতো ।  নিয়ন সাইনটা তার চোখাচোখি হবার ফলে সে ওটার ব্যবচ্ছেদ করতো আপন মনে ।  কোন অক্ষরের রঙটা কমে গেছে ,  কোনটা একটু দেরিতে আলো দেয় এসবই ছিলো তার সময় কাটানোর ব্যবস্থা ।  সময় বড় শক্ত জিনিস কিছু ক্ষেত্রে ।  তাকে কাটানো যেই সেই ব্যাপার না ।  তাই ছেলেটিও সময়ের টুঁটি চেপে ধরে কামড়ে ,  খামচে তাকে কাটার চেষ্টা করে ।  কষ্টেসৃষ্টে কিছু সময় কাটায় ।  এভাবেই সময় কাটছে ছেলেটির ।  অথচ আগে ,  আহা কী দিন ছিলো .  .  . 
সেই দিনটা ,  যেদিন সে ঠিক করেছিলো লাস্ট স্টেশন অফ ড্রাগে পৌঁছাবে ,  এই দিনটার কথা কখনও ভুলতে পারবে না সে ।  ফেনসিডিল ,  ইয়াবাতে তার নিরাশক্তি ধরে গিয়েছিলো ।  বোতল বোতল ফেনসিডিল খেতো ,   পঞ্চাশ - ষাটটা করে ইয়াবা নিতো তারপরেও যেন আরো কিছু দরকার ছিলো ।  অবশেষে পেয়েই যায় এলএসডি;লাস্ট স্টেশন অফ ড্রাগ বলে যার সুপরিচিতি আছে ।   তারপর তিনটা দিন কী যে কাটলো তার !  রিকশায় করে এ্যারাম বারের কাছে নামার সময় তার মনে হচ্ছিলো সে যেন একজন হেলিকপ্টারের পাইলট ।  তার কানে যেন ঢাউস আকৃতির হেডফোন লাগানো ।  হেলিকপ্টারের ডানা ঘুড়ছে ,  প্রচন্ড শব্দ ।  আর রিকশা থেকে নামার সময়টা যেন প্যারাসুটে করে অনেক উঁচুতে থাকা বিমান থেকে লাফ দেয়া !  এইতো জীবন !  মাদকের রঙে রাঙানো উড্ডয়নশীল উদ্দাম জীবন ।  এ যেন এক সমান্তরাল জীবন ।  নেশাবিহীন জীবনটা তখন শুষ্ক ,  শুকনো ,  পরিত্যাগকৃত একটি নিরামিষ বেঁচে থাকা ।  সমান্তরালে চলা নেশাগ্রস্থ জীবনের কাছেই সে বেঁচে থাকার অবলম্বন খুঁজে পায় ।  অনেক উঁচুতে উঠছে সে এখন ।  সাত আসমান পার হয়ে যাবে বোধ হয় ।  আরে এইতো ,  চলে এসেছে !  জলমেঘ ,  শব্দমেঘ ,  মিথ্যা মেঘ ,  হাওয়াই মিঠাই মেঘ ,  গম্ভীর মেঘ ,  চপল মেঘ ,  মেঘেদের রাজ্যে তার অলীক উড্ডয়ন ।  তবে এই আনন্দ বেশিক্ষণ থাকলো না ।  শুরু হলো পতন ।  সে নামছে ,  নামছে ,  অভিকর্ষজ ত্বরণের সূত্র মিথ্যা প্রমাণিত করে তার চেয়েও তুমুল জোরে নামছে ।  পতন কার্যক্রম সঠিকভাবে সম্পাদিত হবার পর সে নিজেকে আবিষ্কার করে তার শোবার ঘরে ।  ঘরটা কেমন যেন দুলছে !  দুলছে টেবিলল্যাম্প ,  টেবিল ,  চেয়ার ,  বই ,  কম্পিউটার ।  দুলুনিটা তার ভালোই লাগে ।  সে নিজেকে কুঁকড়ে হাঁটুটা মাথার কাছে এনে হাত দিয়ে গিঁট দিয়ে দেয় ।  এভাবে থাকতে বেশ লাগছে তার ।  চোখ বন্ধ করলেই আলোর বর্ণালী আর সিডি প্লেয়ারে বাজতে থাকা গানগুলো যেন ঠিক ঠিক তার মস্তিষ্কের মধ্যে পৌঁছে গেছে ।  তার মাথার ভেতর গান বাজছে ।  প্রতিটা শব্দ সে আলাদাভাবে বুঝতে পারছে ।  শব্দগুলো যেন জ্যান্ত !  তাদের প্রত্যেকের আলাদা চরিত্র এবং বৈশিষ্ট্য আছে ।  রিনিঝিনি শব্দ ,  মাতাল শব্দ ,  দুঃখী শব্দ ,  দুষ্ট শব্দ ,  সেক্সি শব্দ ,  গম্ভীর শব্দ ।  তার মস্তিষ্কটাকে যেন প্লেগ্রাউন্ড বানিয়ে ইচ্ছেমতো ছোটাছুটি করছে শব্দেরা ।  তার মাথাটা হালকা লাগতে থাকে ।  সে শুয়ে পড়ে ।  একটু চোখ বন্ধ করেছে কী করে নি নতুন এক ভয়াবহ অভিজ্ঞতা তার জন্যে অপেক্ষা করে থাকে ।  শব্দগুলো হঠাৎ করে চলে যায় ।  আর তাদের স্থানে হুড়মুড় করে আসতে থাকে স্মৃতিরা ।  ভালো স্মৃতি ,  মন্দ স্মৃতি ,  যেন টাইম ট্রাভেলে বের হয়েছে সে ।  মায়ের বকুনি ,  বাবার শাসন ,  দুজনের সাথে সিনেপ্লেক্সে সিনেমা দেখতে যাওয়া ,  বন্ধুর সাথে মারামারি ,  গলাগলি ,  আড়ি ,  ভাব ,  প্রেমিকা ,  প্রথম চুম্বন ,  তারপর ব্রেকআপ .  .  . তারপর ব্রেকআপ .  .  . তারপর ব্রেকআপ !  এলএসডি পুরোনো স্মৃতি গভীর গহন থেকে তুলে আনতে পারে জানে সে ।  কিন্তু হঠাৎ করে দুঃখের স্মৃতি মনে করিয়ে দিয়ে গ্যাঁট হয়ে বসে থেকে যন্ত্রণা দেয়ার কাজটা যে এমন অবর্ণনীয় কষ্টের হবে তা ছেলেটি জানতো না ।  এখন তার মাথার মধ্যে ঘুরছে ,  শুধু ঘুরছে তার প্রাক্তন প্রেমিকার কথা ।  চিৎকার করে কাঁদতে থাকে সে ।  কেন তুমি চলে গেলে ?  আর আমিই বা কেন মাসখানেক পরে একটা মেয়ের সাথে ফ্লার্ট করা শুরু করলাম ?  আমি কি তাহলে লোফার ?  লুচ্চা ?  হায় খোদা !  আমি এত খারাপ কেন ?  হুহু করে কাঁদতে থাকে সে ।  আর তারপর !  অনেক কিছুই হারিয়ে গেছে মস্তিষ্কের স্মৃতির এ্যালবাম থেকে ।  এখন সে আছে শহরের প্রসিদ্ধ একটি মাদক নিরাময় কেন্দ্রে ।  
সে এখানে এসেছে দশদিন হলো ।  কমপক্ষে নাকি তিনমাস থাকতে হবে ,  এটা কল্পনা করতেই তার ভয় লাগছে ।  এতদিন এখানে থাকবে কীভাবে ?  নিরাময় কেন্দ্রের অন্যান্য রোগীদের সাথে তার তেমন একটা মেলে না ।  মিশ খায় না ।  সে প্রায় সারাক্ষণ জানলা দিয়ে উদাস নয়নে হোটেল গ্রিনভিউয়ের দিকে তাকিয়ে থাকে ।  বিশেষ করে রাতের বেলা ।  যেন বিশাল সাগরে সে একজন জাহাজযাত্রী আর হোটেল গ্রিনভিউ একটা বাতিঘর যার আলো আসছে দশতলার ছাদের একটা নিয়ন সাইন থেকে ।   
ডায়েরি  " ওরা আমাকে এখানে পাঠিয়েছে ,  বেশ ভালো কথা ।  তিন মাসের আগে এখান থেকে যাওয়া যাবে না এটা খুব খারাপ কথা ।  এখানকার খাবার - দাবার অবশ্য বেশ ভালো ।  নিয়মের নিগড়ে বেঁধেছে দিন ।  সকাল নয়টায় নাস্তা ।  সকাল এগারটায় আবার হালকা নাস্তা এবং প্রেসার মাপা ।  দুপুর দুইটায় ভাত ।  বিকেল পাঁচটায় নাস্তা ।  সাতটায় প্রেসার মাপা ।  নয়টায় রাতের খাবার ।  এখানে বেশ কিছু ইন্টারেস্টিং ক্যারেকটার আছে ।  একজন কথা নাই বার্তা নাই হঠাৎ করে মুরগী ডিম পাড়ার সময় যেমন শব্দ ব্যবহার করে তেমন করে কককককককক ডাকতে থাকে ।  আরেকজন আছে ,  কথাপ্রসবা ।  দুইটা মিনিট সে চুপ করে থাকতে পারে না ।  অনবরত কথা বলেই যাচ্ছে ,  বলেই যাচ্ছে ,  কীভাবে যে পারে !  আরেকজন মাদার সুপ্রিম !  দশ বছর ধরে সে এমন কোন নেশা নাই যা করেনাই ।  হেরোইন ,  পেথেডিন ,  কোকেইন ,  মরফিন .  .  .  অথচ সে দিব্যি ভালো স্বাস্থ্যের একজন প্রাণবন্ত মানুষ ।  আমি এত নেশা জীবনেও করতে পারবো না ।  নির্ঘাৎ মারা পড়বো ।  আমার জন্যে ফেন্সিডিল আর ইয়াবাই ভালো ।  এলএসডি নিয়ে সেবার যা অবস্থা হয়েছিলো না !  পুরো তিনদিন ধরে অতীতের দুঃখের কথা মনে করে শুধু কেঁদেছি ।  মানসম্মান আর থাকবে না ।  সেদিন ডাক্তার এসেছিলেন গ্রুপ কাউন্সেলিংয়ের জন্যে ।  সবার সাথেই তিনি আলোচনা করলেন ।  আমার সাথে কথা বলার সময় আমিও খুব আবেগ দিয়ে বলে ফেললাম ড্রাগসের কারণে আমার কী কী ক্ষতি হয়েছে ,  এবং এসব অনুধাবন করে আমি কী পরিমাণ অনুতপ্ত ,  এইসব হাবিজাবি ।  শালারা আমাকে ছাড়ুক না ,  বের হয়ে প্রথমেই যাবো ইয়াবার পিনিক নিতে ।  " 
সন্ধ্যা ছটা বাজে ।  এখনই গ্রিনভিউ হোটেলের নিয়ন সাইনটা জ্বলে উঠবে ।  ছেলেটা নিবিষ্ট নয়নে তাকিয়ে থাকবে সেদিকে ।  এতটুকু আলো না পেলে কি চলে ! 
 _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _  _ 
একদিন হঠাৎ !  হোটেলটির ছাদে একটা পরী দেখতে পেলো ছেলেটা ।  অদ্ভুত ব্যাপার !  এখানে পরী আসবে কোথা থেকে !  শুভ্র দুটি ডানা আর হরিণচোখের পরীটি কি ছেলেটার দিকেই তাকিয়ে আছে ?  নাহ ,  হ্যালুসিনেশন হবার তো কথা না ।  ওসব সাইকোডেলিক ড্রাগস নেয়া হয় না এখন  আর ।  ধুর ছাই !  কোনো মেয়ে হয়তো ডানা লাগিয়ে ছাদে উঠে মজা করছে ।  কিন্তু .  .  . আরে আরে এ কী !  পরীটা উড়ছে !  সত্যি পরী !  উড়ে তার জানলার কাছেই আসছে ।  আরো বিস্ময়ের ব্যাপার হলো ,  অন্য কেউ তাকে দেখছে না ।  পরীটা ক্রমশ তার দিকে আসছে ।  এসেই গেলো শেষতক !  মিষ্টি করে হাসলো পরী ছেলেটির দিকে চেয়ে । 
 - এই ছেলে ,  বলোতো আমি কে ? 
 - তুমি .  .  .  পরী !  এখানে আসলে কীভাবে ? 
 - তোমরা তো পরীরাজ্যের নিয়মকানুন জানো না ।  কখনও কখনও কোন পরীকে মর্ত্যের মানবদের সাথে দেখা করার সুযোগ দেয়া হয় ।  আমি সুযোগটা পেয়ে গেছি !  আর তোমাকেই পছন্দ করলাম ।  আশা করি আমরা খুব ভালো বন্ধু হবো । 
 - ভালো বন্ধু হবে ভালো কথা ।  কিন্তু আমার ওপর ওসব খবরদারী করতে যেয়ো না যেন ।  ড্রাগস আমি অত সহজে ছাড়ছি না । 
 - আরে বোকা আমি তো জানিই তুমি এমন ।  তোমার ড্রাগস তোমার কাছেই থাকুক ।  আমার কী ।  পরীদের সম্পর্কে তোমাদের ধারণা যে ওরা খুব ন্যাকা - বোকা হয় আর বিড়ালের মত মিউমিউ করে আহ্লাদী কথা বলে ,  তাই না ? 
 - হাহা !  বিড়ালের মত মিউমিউ !  তোমাকে অবশ্য অমন লাগছে না । 
 - এই আমি যাই ।  তোমার ছুটি কবে ? 
 - এই তো সপ্তাহখানেক আছে আর ।  
এই সপ্তাহটা ওদের খুব ভালো কাটে ।  সবাই ঘুমিয়ে পড়লে পরী চলে আসে ছেলেটার জানলায় ।  তারপর তারা গল্পে মেতে ওঠে ।  অফুরান তাদের গল্পের সম্ভার ,  পরীরাজ্য থেকে চাংখারপুল ,  ফুচকা থেকে আপেল ,  ফুটবল থেকে ইচিং বিচিং কত গল্প !  গল্পের আর শেষ নাই ।  এক সপ্তাহ পরে যখন ছেলেটি ছাড়া পেলো রিহ্যাব থেকে পরীটি আকাশ থেকে তাকে ছুড়ে দিলো উড়ন্ত চুম্বন ,  যা শুধু ছেলেটিই দেখতে পেলো ।   
পরী বিষয়ক ফ্যান্টাসি বা হ্যালুসিনেশন যাই হোক না কেনো ,  ছেলেটা এসব নিয়ে তেমন ভাবে নি আর ।  এত মাদক তার শরীরে ঢুকেছে ,  তার ওপর আবার হাইডোজের ঔষধ !  হ্যালুসিনেশন তো হতেই পারে ।  এখন এই কথা কাউকে বললেও সমস্যা ।  নির্ঘাৎ পাগল ঠাউরে বিশিষ্ট মনোবিজ্ঞানীর কাছে পাঠিয়ে দেবে ।  অত ঝামেলার কী দরকার !  পরীকে নিয়ে তো ভালোই চলছে ,  চলুক ! 
পরী ইদানিং ঘনঘন আসে তার কাছে ।  এসে সেই ফালতু আলাপ ,  খাওয়া দাওয়া হয়েছে না কি ,  আজকের আবহাওয়াটা কেমন ,  নতুন পোষাক .  .  .  খুব ধীরলয়ে সে মাঝেমধ্যে ছেলেটির মাদকাসক্তি ছেড়ে দেয়ার পরামর্শ দেয় ।  তেমন করে বলা হয়না দেখে ছেলেটাও তেমন গা করে না ।  তবে দিনদিন পরীর চাহিদা বাড়তে থাকলো ।  সে ছেলেটির হাত ধরতে চায় ,  তাকে চুমু খেতে চায় ,  আলিঙ্গন করতে চায় ।  এসবই অবশ্য তার মনের কথা ।  মুখ ফুটে বলা হয় নি কখনও ।  তবে সে বলবে একদিন নিশ্চয়ই ।  সাহস করে সে একদিন বলেই ফেললো , 
 - এই যে ছেলে ,  তোমার সামনে সবার আরাধ্য একটা আস্ত পরী দাঁড়িয়ে আছে অথচ তোমার কোন ভ্রুক্ষেপই নেই ।  তোমার কি ইচ্ছা করে না আমার হাত ধরতে ? 
 - ওহ ,  আসলে হয়েছে কী .  .  .  তোমাকে খুলেই বলি ।  আমার সেক্সুয়াল আর্জ অনেক কমে গেছে ড্রাগস আর ঔষধের প্রভাবে । 
 - শুধু সেক্সটাই কী সব ?  একটু হাত ধরলে কী হয় ? 
 - কিছুই হয় না ।  দাও ধরি । 
 - এরকম মরাকাঠের মত ধরে আছো কেন ?  যাকগে ,  থাক ।  লাগবে না । 
ছেলেটির এখন আর এসব ন্যাকামি ভালো লাগে না ।  রিহ্যাব থেকে ফেরার পর সে মাদকের প্রতি আরো আকৃষ্ট হয়েছে ।  নতুন নতুন ড্রাগস নিচ্ছে দেদারসে ।  এসব দেখে পরীটার ইচ্ছে হয় তাকে নিষেধ করতে ।  কিন্তু সাহস পায় না ।  আর বলেই বা লাভ কী !  সে শুনবে এই কথা ?  তারপরেও একদিন সে সবকিছু তাকে খুলে বলার সিদ্ধান্ত নেয় ।  দীর্ঘ বক্তব্য হবে ।  ছেলেটির কাছে যাবার আগে সে বেশ কয়েকবার আউড়ে নেয় ।  
ছেলেটি তখন কোকেইন স্নিফ করছিলো ।  বিমর্ষ মনে তা দেখে পরী বললো , 
 - তোমার সাথে কিছু কথা ছিলো । 
 - বলে ফেলো । 
 - তুমি কি বুঝতে পারো ,  তুমি কি পেয়েছো ?  আমি কে জানো তো ?  আমি পরী ।  সত্যিকারের পরী ।   আমি তোমার কোন হ্যালুসিনেশন বা অন্যান্য মানসিক রোগের দ্বারা সৃষ্টি হইনি ।  আমি নিখাঁদ পরীরাজ্যের পরী ।  কখনও কখনও কোন পরীকে পৃথিবীতে পাঠানো হয় কারো ত্রাতা হতে ,  অথবা স্রেফ খেলাচ্ছলে উড়ন্ত অবস্থায় কাউকে দেখানোর জন্যে ,  যার এই অভিজ্ঞতা বর্ণনের অভিজ্ঞতা হাসি তামাশার বিষয়ে পরিণত হয় অন্যদের কাছে ।  ।  কিন্ত কখনও কখনও কোন পরী মর্ত্যে এসে  কোন এক যুবকের প্রেমে পড়ে যায় ।  পরীদেরও মন আছে ।  তারা শুধু ফেইরি টেলের ঝকঝকে ছবি না ,  অথবা পরীরাজ্যে নৃত্য - স্নান - গানের মাধ্যমে মাতোয়ারা হয়ে জীবনের সার্থকতা খোঁজে না ।  পরী আর মানুষের মধ্যে মিলন সম্ভব না ,  তবু পরীরা কাউকে বেশি ভালোবেসে ফেললে তার প্রতি আজীবন ভালোবাসা বজায় রাখে ।  যেমন আমার তুমি ।  তুমি প্লিজ আর নেশা করো না ।  
ছেলেটির তখন হেরোইনে ওভারডোজড হয়ে টালমাটাল অবস্থা ।  সে জেনেছে নেশাই তার প্রকৃত ,  বিশ্বস্ত প্রেমিকা ।  তার কাছে পরী বা নারী কোনকিছুরই মূল্য নেই । 
 - কী বললে তুমি ? 
ভয়ংকর রক্তাভ চোখে তাকিয়ে আছে সে ।  পরী ভয় পেয়ে যায় ।  নিজেকে সামলে নিয়ে বলে , 
 - তুমি নেশা ছেড়ে দাও । 
 - নেশা ছাড়লে তোমার কী ?  পরী - নারী এসব কিস্যু না আমার কাছে । 
 - ভুল ভেবো না ছেলে !  তোমার প্রথম প্রেমিকা তোমাকে ছেড়ে গিয়েছিলো তোমার মাদকঅভ্যাসের জন্যে ।  সে ছিলো একজন নারী ।  তোমাদের মর্ত্যের নারীদের মন বোঝা আসলেই দায় ।  তবে পরীরা কিন্তু যাকে একবার ভালোবাসে ,  তাকে কখনই ছেড়ে যায় না ।  বলতে কুণ্ঠাবোধ হচ্ছে ,  তবুও মিলিয়ে দেখো ।  তোমার আশেপাশের যেসব সুন্দরী মেয়ে আছে তাদের চেয়ে আমি কতগুণ সুন্দরী ।  আমার মুখের দিকে তাকাও ।  একবার ।  পূর্ণদৃষ্টিতে । 
ছেলেটির চেহারায় একটা বুনোভাব ফুটে উঠেছে ।  পরী - নারী ,  নারী - পরী কেউ কি এলএসডির এক হাজার ভাগের একভাগ আনন্দ দিতে পারবে ?  এসব ফালতু কথা অনেক শুনেছে ।  এখন এটার একটা সমাপ্তি দরকার ।  পরীটাকে সে ছুরি দিয়ে আঘাত করতে গিয়ে ব্যর্থ হয় ।  পরীটা ভগ্ন হৃদয়ে উড়ে চলে যায় ।  অনেক দূরে ,  ওপরে ।  
ছয় মাস পর ।  ছেলেটির খুব উড়তে ইচ্ছে করছিলো ।  উড়তে চাইলে ওড়া অবশ্য কোন ব্যাপার না তার জন্যে ।  গাঁজা ,  মদ ,  ফেন্সিডিল ,  কোকেইন .  .  .  কত কী আছে !  কিন্তু ইদানিং আর তার ওরকম ওড়াউড়ি ভালো লাগে না ।  ফুটো হওয়া লিভার আর নষ্ট হয়ে যাওয়া একটা কিডনি প্রপেলার হিসেবে মোটেও উপযোগী না ।  আর তাই সে ফিরে যায় উৎসমুখে ।  গ্রিন ভিউ হোটেলের দিকে যেতে থাকে সে ।  এই সেই হোটেল ,  যেখানে সে দেখেছিলো একটা সত্যিকারের পরীকে ।  দেখেছিলো নিয়ন সাইনের বাতিঘর ।  এখানে যাবে সে ।  একদম ছাদে উঠে গিয়ে একটা লাফ ।  ব্যাস ,  শেষ !   
পরিচিত লোকের সুপারিশের সুবাদে সে হোটেলটির ছাদে উঠতে সক্ষম হয় ।  রেলিংয়ে উঠে দাঁড়ায় ।  আশেপাশে দেখে ,  কোথাও পরীটাকে খুঁজে পাওয়া যায় কী না ।  নাহ ,  নেই সে ।  হয়তোবা পরীরাজ্যে অন্য কারো জন্যে বীণা বাজাচ্ছে ।  হায় নেশা !  নারীরুপ পরী ,  পরীরূপ নারীর সম্মিলিত ভালোবাসাও যখন তাকে ঠেকাতে না পারে তাহলে আর তার পতন ঠেকাবে কে ?  রেলিংয়ের ওপর টলোমলো পায়ে দাঁড়িয়ে থাকে সে ।  জীবনের সর্বশেষ এবং সর্বশ্রেষ্ঠ পিনিক; মৃত্যু ,  এই গন্তব্যে নিয়ে আসার জন্যে বস্তগুলো; এলএসডি , ইয়াবা ,  ফেন্সিডিল সোৎসাহে তার পেছনে এসে দাঁড়িয়ে থাকে ।  ছেলেটাকে একটা আলতো ধাক্কা দিয়ে তারা মরণের উদ্দেশ্যে চিয়ার্স করে ।  আর ছেলেটি পড়তে থাকে ,  তার লেদার জ্যাকেট ,  কব্জির ব্রেসলেট ,  শরীরের বিভিন্ন স্থানে আঁকা নানারকম ট্যাটু সব একসাথে থেবড়ে লেপটে চুবড়ে গ্ল্যামারাস বা  ‘ কুল ’  নেশাখোড়ের বায়োগ্রাফির শেষ অংকে পৌঁছে খুব বিচ্ছিরিভাবে নাড়ি - ভুড়ি আর মল - মূত্রের সাথে মিশে যায় ।  
আর তখন ,  কোন একজন মমতাময়ী তরুণী ,  যার সাথে ছেলেটার ভীষণ ভাব ছিলো ,  নতুন প্রেমিকের সাথে চুম্বনে ব্যতিব্যস্ত ,  আর সেই পরীটা ?  গোলাপ ফুলের পোষাক আর মাথায় সবুজ ঘাসের টুপি পড়ে নৃত্যরত অবস্থায় ভাবতে থাকে ,  ছেলেটার সাথে কী আদিখ্যেতাই না করেছিলো সে ! 
 

                    




ভায়োলেন্স ড্রেইন

 আমার বুকের মধ্যে প্রতিদিন গোখরা সাপের বিষ জমে ।  রক্ত হয়ে যায় জমাট বাধা কালো বরফির মতো পিণ্ড ।  এত বিষ আমি উগড়ে দেবো কোথায় ?  শিরায় শিরায় রক্তের বদলে বিষ ,  সিনায় সিনায় পলাতক সাহসের চোরাটান ।  আমার অক্ষম সাহস শরীর ও মন থেকে বের হয়ে গিয়ে ভীতমুখে জানায় ,  সে আসতে চায় আমার কাছে ।  কত দূরের সেই ডাক .  .  . আবছা হতে হতে আমার কাছে আসতে গিয়ে মিলিয়েই যায় প্রায় ।  আমি শুনি কী শুনি না .  .  . বড় ইচ্ছে করে সকল দ্বিধা ছুড়ে ফেলে তার সাথে সাথে পথ চলতে ।  কিন্তু আমি পারি না ।  দেহের ভেতর বিষ জমে জমে আমাকে জীবন্মৃত করে ফেলেছে ।  এই বিষ দৃশ্যমান নয় ।  আমি জানি না তার আকার ,  রঙ ।  তাতে কী !  বিষাদ এবং অক্ষম ক্রোধের উপজাত এই বিষ যেন পণ করেছে আমাকে নাস্তানাবুদ করে ছাড়বেই ।  এই বিষে মিশে আছে ধর্ষিতা তরুণীর রক্ত ,  তার বাবা মার কান্না ।  এই বিষে মিশে আছে কলেজপড়ুয়া উচ্ছল প্রাণবন্ত সেই কিশোরের হাহাকার ,  যার বিকেল বেলায় মাঠ দাপিয়ে ফুটবল খেলার কথা ছিলো ,  অথচ এখন হাসপাতালে শুয়ে আছে দুর্বৃত্তদের আঘাতে হারানো পায়ের স্মৃতি নিয়ে ।  অথবা সেই লোকটি ,  ব্যাংক থেকে নিজের সঞ্চয় নিয়ে ফেরার পথে ছুরিকাহত ,  তার সর্বস্ব হারানোর চিৎকারে বেড়ে চলে আমার বিষের কাঁটা ।  এত ভার আমি বইবো কী করে ?  আমি যে আর পারি না !  অন্তস্থ গরলের বুদবুদ পেট - বুক হয়ে আমার গলার কাছে এসে থমকে গিয়ে চেপে ধরে ।  এত বিষ আমি উগড়াবো কোথায় ?  
  গত কয়েকমাস ধরে আমি প্রবল মানসিক বিপর্যয়ের মধ্য দিয়ে যাচ্ছি ।  আমার চোখের সামনে একজনকে খুন হতে দেখেছিলাম ।  ব্যাপারটা খবরের কাগজে পড়লে স্রেফ একটা সংখ্যাই পড়তাম আমি হয়তো ,  যেমন  " পান্থপথে ছিনতাইকারীর  ছুরিকাঘাতে একজন নিহত "  ।  এ তো কোনো ব্যাপারই না !  মাত্র একজন নিহত ।  আমি হয়তো সকালের নাস্তার সাথে খবরের কাগজটা হাতে নিয়ে খেলা আর বিনোদনের পাতায় চলে যেতাম পরমুহূর্তেই ।  ডিমের কুসুমটা আয়েশ করে পাউরুটির সাথে মাখাতে গিয়ে  " কাওরানবাজারে জোড়া খুন "  দেখে হয়তো বা ইশ বা আহা উহু জাতীয় কোন শব্দ করে টিভির চ্যানেল পাল্টাতাম ।  কিন্তু সেদিন আমি চোখের সামনে একজনকে খুন হতে দেখে ,  তার যন্ত্রণাকাতর মুখ ,  হাত দিয়ে পেট চেপে রেখে রক্তক্ষরণ বন্ধ করার ব্যর্থ চেষ্টা ,  সর্বোপরি চোখের সেই নীরব আকুতি ,  তার নিঃশ্বাসেরা বিশ্বাস ভঙ্গ করে চলে যাচ্ছিলো ,  এমন অবস্থায় খুব কাছে থেকে কাউকে দেখলে মানসিক বিপর্যয় ঘটা অস্বাভাবিক কিছু না ।  এখন পত্রিকায় এরকম কোনো খবর দেখলে ,  যা মানবিকতার পরিপন্থী;খুন , জখম ,  ধর্ষণ ,  ইত্যাদি চোখে পড়লেই আমার নিঃশ্বাস ঘন হতে থাকে ,  মুষ্টিবদ্ধ হয় হাত ,  আমার ইচ্ছে করে খুনী ,  ধর্ষক; এমন গুরুতর অপরাধীদের নিজের হাতে শাস্তি দিতে ।  সেইদিনের প্রত্যক্ষ করা ঘটনাটি আমার জীবন আমূল বদলে দিয়েছে ।  আমরা যারা নিরীহ মানুষ ,  যাদের জীবনে তেমন কিছু ঘটে না কখনো ,  তাদের ওপর মানুষরূপী দানবদের এই সহিংসতা মেনে নিতে পারি না কোনভাবেই ।  খবরের কাগজে এমন ঘটনাগুলোর শিরোনামে ব্যবহৃত সংখ্যাগুলোকে শুধুই সংখ্যা হিসেবে দেখি না এখন আর ।  প্রতিটি মৃত্যুর পেছনে রয়েছে প্রাণবন্ত একটি জীবন ।  আমি খবরের কাগজে শুধু সংখ্যা না ,  জীবন পাঠ করি ।  মৃত্যু আমার কাছে জীবনের স্মারক হিসেবে ধরা দেয় ।  আমাদের তিলেতিলে গোছানো জীবনকে অনাকাঙ্খিত মৃত্যু এসে এক লহমায় নেই করে দিবে ,  এতই সহজ ব্যাপারটা ?  আমি মেনে নিতে পারি না কোনোভাবেই ।  আমার হৃৎস্পন্দন বেড়ে যায় ,  বৃদ্ধি হয় রক্তচাপ ,  কপালের ওপর বিন্দু বিন্দু ঘাম জমে ।  
  - তুই খবরের কাগজ পড়া বাদ দে ।  এসব পড়ে কোনো লাভ নেই ।  খামোখা নিজের ওপর প্রেসার নেয়া ।  
আমার অগ্রজ  ' তুতো ভাই শাহীন আমাকে পরামর্শ দিলেন ।  
 - না ,  আমি খবরের কাগজ পড়া বাদ দেবো না ।  এসব এড়িয়ে চলা মানে অস্বীকার করে চলা ।  আমি কিন্তু খুব খুঁটিয়ে খুঁটিয়ে এই খবরগুলি পড়ি ।  এ থেকে সৃষ্ট শারিরীক এবং মানসিক সমস্যার কথা জেনেও ।  কেন জানো ? 
 - কেন ? 
 - আমি একবারের জন্যে হলেও প্রতিশোধ নিতে চাই ।  আমাদের ঢিমেতালে চলা করাপ্টেড বিচার ব্যবস্থার কথা তো জানাই আছে ।  ওরা কখনই সুবিচার এনে দিতে পারবে না ।  তাই আমি অন্তত একবার প্রতিশোধ নিতে চাই ,  নিগৃহতদের হয়ে । 
 - এর সাথে খুঁটিয়ে পড়ার কী সম্পর্ক ? 
 - আমি দেখি এমন কোন ঘটনা আমার আশেপাশে ঘটছে কী না ।  অপরাধীর কাছে কোনভাবে যাওয়া যায় কী না ।  যদি আমার আয়ত্তের মধ্যে থাকে তবে আমি প্রতিশোধ নিয়েই ছাড়বো ।  
 - কীভাবে প্রতিশোধ নিবি ?  খুন করবি ? 
 - খুন - অঙ্গহানি - আহত যেকোন একটা করবোই ।  
 - খারাপ না ব্যাপারটা ।  এটার সঙ্গে আমিও যুক্ত হতে চাই ।  
 - সত্যি ?  তাহলে তো খুব ভালো হয় ।  আসলেই ,  বুঝেছো এভাবে আর কতকাল নতজানু হয়ে থাকবো ?  তোমার সমর্থন পেয়ে বেশ চাঙা অনুভব করছি ।  এখন থেকে তাহলে তুমিও খবরের কাগজে খুন - ধর্ষণ বা এরকম অন্যান্য সংবাদগুলো মনোযোগ দিয়ে পড়ো ।  খেয়াল রাখবে ,  আমাদের আশেপাশে এমন কিছু ঘটছে কী না ।  
 - খেয়াল রাখবো । 
তার এই আশ্বাসে আমি সাহস পাই ।  শরীরে জমে থাকা বিষ আক্রান্ত রক্তপিণ্ডগুলো যেন একটা তরলতা পায় ।  আমি বেশ হালকা অনুভব করি ।  
 এক মাস পার .  .  . 
 আমাদের মধ্যে কিছুটা অসহিষ্ণুতা দেখা দিয়েছে ।  এখন আর ওই ধরণের কোন খবর পড়লে আমি অসুস্থ বোধ করি না ।  ওরকম কোনো খবরের শিরোনাম দেখলে উত্তেজিত হই বরঙ ।  কোথায় খুন হলো বা কে মারা গেলো এসবের চেয়ে বেশি গুরুত্বপূর্ণ কোথায় ঘটলো ঘটনাটি ।  আমাদের কাছেপিঠে কিছু ঘটে না বলে মনমরা হয়ে থাকি ।  আর হাতের মুঠো আরো শক্ত হতে থাকে প্রতিজ্ঞার দৃঢ়তায় ।  আমাদের এই ছোট্ট সবুজ দেশটায় এত বেশি অনাচার ,  অবিচার ,  সহিংসতা .  .  . বিচারব্যবস্থার কম্ম নয় সবগুলোর সুরাহা করা ।  তাই আইন নিজের হাতে তুলে নিবো আমরা ।  মুছে দেবো অকালপ্রয়াত ছেলের জন্যে ক্রন্দনে বেদনাবিহবল মায়ের অশ্রূ ।  ধর্ষিতা কন্যার বাবাকে ধর্ষকের পুরুষাঙ্গ উপহার দিয়ে উচিত বিচারের দৃষ্টান্ত স্থাপন করবো ।  এসব চিন্তা আমাকে উদ্দীপ্ত করে ।  ফলে আমার মানসিক সমস্যাটা অনেকটাই কেটে যায় ।  শরীরের ভেতর মওকা পেয়ে জাঁকিয়ে বসা বিষটুকু নেমে যায় ।  আমি এবং শাহীন ভাই এসব নিয়ে আলোচনা করি ।  
 - নিখোঁজের চারদিন পর স্কুলছাত্রের লাশ উদ্ধার । 
 - কোথায় ? 
 - ঢাকাতেই ।  তবে ধামরাইয়ে ।  
 - বাদ ।  মিরপুর স্পেসিফিক্যালি মিরপুর এক নংয়ে কিছু পাও কী না দেখো ।  আর আমাদের এলাকায় হলে তো কথাই নেই ! 
 - ফটিকছড়িতে সিএনজি চালক খুন ।  ধুর ! 
 - ফটিকছড়িটা কোথায় ? 
 - চট্টগ্রাম । 
 - শিক্ষকদের মারপিটও ভৎর্সনায় স্কুল ছাত্রের আত্মহত্যা ।  বাগেরহাটে ।  
 - ধুর !  ধুর ! 
 হঠাৎ করে আমি আমাদের এই কর্মপ্রক্রিয়া এবং পরিকল্পনার মাঝে একটা গলদ আবিষ্কার করি ।  এর আগে এসব খবর পড়লে আমি যন্ত্রণা অনুভব করতাম ।  মানুষ কেন এত নিষ্ঠুর ,  মানুষ কেন মানুষের ওপর এত নিষ্ঠুরতা দেখায় এসব ভাবনা আমার মনটাকে তিক্ত করে দিয়ে বিষের মত প্রতিক্রিয়া দেখাতো ।  আমি চাইতাম পৃথিবীতে মমতার মেঘ থেকে বৃষ্টি নামুক ,  তাতে স্নাত হই আমরা সবাই ।  কিন্তু এখন , অবচেতন মনেও কি আমি চাইছি না , আমার এলাকায় খুন - ধর্ষণ বা এরকম ভয়াবহ কোন অপরাধ সংঘটিত হোক ?  ব্যাপারটা আসলে এভাবে দেখা উচিত ছিলো ,  ওসব অপরাধ কমে আসুক ,  আমাদের এলাকাতেও না আসুক ।  কিন্তু আমরা এখন যেন নিজেদের বীরত্ব এবং শক্তিমত্তা পরখ করে দেখতে এতটাই উৎসুক ,  কোন অপরাধকর্মের বিবরণ পড়ে ওটা আমাদের এলাকার মধ্যে না পড়লে ক্ষেপে যাই ।  
 - সাতক্ষীরায় কিশোরীকে গণধর্ষণ । 
শাহীন ভাই বিরক্ত মুখে পড়ে শোনালেন । 
 - বাড্ডায় ট্যাক্সিক্যাব চালক খুন ।  কাম অন ম্যান !  সব অপরাধীরা অন্য এলাকায় থাকে কেন ?  এটা কেমন কথা !  আমাদের এলাকাতেও কিছু থাকতে পারতো ।  
নিজেকে আমার এ্যাকশন সিনেমার দুর্ধর্ষ নায়কের মতো লাগে ।  যে অপেক্ষা করছে ভিলেনের আগমনের । 
 - আমাদের এলাকায় একবার ঘটুক না এরকম কিছু !  একদম সাইজ করে দেবো !  
 - খুনের বদলা খুন ।  ধর্ষণের বদলে লিঙ্গ কর্তন ।  নো মার্সি । 
চোয়ালবদ্ধ প্রতিজ্ঞা আমাদের ।  
 আমি আবারও আমাদের গলদটা দেখতে পাই ।  আক্রান্তদের প্রতি সহানুভূতি এখন কাজ করছে না সেরকম ।  গলা অবধি জমে থাকা বিষ উগরানোর অপেক্ষায় নেই ।  আমরা চরমতম ভায়োলেন্স দ্বারা অবসেসড হয়ে আছি ।  কবে এরকম ঘটবে আমাদের এখানে ,  কবে ?  কবে আমরা সবার সামনে উদাহরণ হয়ে দাঁড়াবো ?  দূর ছাই ,  এটা কোনো গলদ না ।  গলায় বিষের থলি নিয়ে কোঁকানোর চেয়ে এই নায়ক হবার পরিকল্পনা হাজার গুণ ভালো ।  দিনে দিনে জমেছে অনেক চর্বি আর মাংস আমাদের শরীরে ।  ওগুলো টগবগ করে ফুটছে ।  শরীর থেকে বের হয়ে আসতে চাইছে ।  মানুষমাত্রই কি সুযোগের অভাবে নিরীহ ?  আমরা ন্যায়বিচার কায়েমের জন্যে বেশি উৎসুক নাকি সহিংসতার মাধ্যমে নিজেদের অতৃপ্ত খুনে স্বভাবকে স্বীকৃতি দিতে যাচ্ছি ?  একবার কোথায় যেন পড়েছিলাম ,  প্রতিটি মানুষেরই ভায়োলেন্সের চাহিদা রয়েছে ।  ছোটবেলায় সে চাহিদা পূরণ করা হয় খেলনা অস্ত্রাবলী দ্বারা ,  আর বয়স হলে সাইকো অথবা এ্যাকশান জাতীয় সিনেমা দেখে ।  এইভাবে কামার্ত ভায়োলেন্সকে পাচার করে শরীরের ভার লাঘব করার পদ্ধতিকে বলা হয় ভায়োলেন্স ড্রেইন !  আমরা কি তবে আমাদের ভায়োলেন্সের চাহিদাকে পূরণ করার জন্যে মিছে ন্যায়বিচারক সাজছি ?  গোল্লায় যাক ওসব চিন্তা ভাবনা ।  আমি উত্তেজিত হয়ে রহিত করে দেই ভাবনাগুলো ।  
 হঠাৎ একদিন আমাদের চাহিদামতো একটি খবরের সন্ধান পাই ।   " মিরপুরের পাইকপাড়ায় খেলা নিয়ে দ্বন্দ্বে কিশোর খুন "  ।  আমি উত্তেজনায় প্রায় দাঁড়িয়ে পড়ি !  আরে ,  এ তো আমাদেরই এলাকা !  শাহীন ভাইকে ডেকে বিস্তারিত পড়ে শোনাই খবরটা ।  নিহত কিশোরের বয়স চৌদ্দ ।  খুনীর বয়স সতেরো ।  খুন করা হয়েছে পিস্তল দিয়ে ।  খুনীর বাবা প্রভাবশালী লোক হওয়ায় পুলিশ না কি কোনরকম ট্যাঁ ফো করছেন না ।  সে না করাই ভালো ।  আমরা আছি কেন তাহলে ?  ভয়ানক পৈশাচিকতা অনুভব করি আমি নিজের ভেতর ।  
 - কাজ শুরু করে দেয়া দরকার । 
গম্ভীর মুখে শাহীন ভাইকে বলি । 
 - হ্যাঁ ।  জিনিসপাতি যোগাড় করতে হবে আজকের মধ্যেই । 
কী কী জিনিস লাগবে তার একটা লিস্ট করি আমরা ।  কীভাবে হত্যাকাণ্ড সংঘটিত হবে তার পরিকল্পনা করি ।  
 যথাসময়ে শাহীন ভাই প্রয়োজনীয় জিনিসগুলো নিয়ে আসেন ।  সবকিছু ঠিকঠাক ।  একটু পরেই কাজে নেমে পড়বো ।  শাহীন ভাই অর্ডার দিয়ে বেশ চমৎকার একটা কাকতারুয়া বানিয়েছেন ।  সাথে দুটো খেলনা পিস্তলও কিনে এনেছেন ।  একদম আসল পিস্তলের মত শব্দ হয় ।  ফটাস ফটাস !  ঢিশিয়া ঢিশিয়া !  কাকতারুয়াটিকে দশ মিটার দূরে রেখে আমরা গুলিবর্ষণ করি তার ওপর ।  ঢিসা ঢিসা !  খুনের বদলে খুন ।  এটাই তোর প্রাপ্তি ।  ঢিশিয়া !  
দেখুন ,  আপনারা আবার ভাববেন না যে আমরা ভয় পেয়েছি বা আমাদের মুরোদ নেই বাস্তব জীবনের সত্যিকারের ভিলেইন এলাকার প্রভাবশালী নেতার সন্তানকে খুন করার ।  অবশ্য ভাবতেও পারেন সেরকম ,  ভাবতে তো আর বাধা নেই !  কী আর করা !  আমি কাকতারুয়াটিকে আবার মারতে গিয়ে দেখি গুলি শেষ হয়ে গেছে !  


                    




ছায়ার নিবাস

 তারা দুইজন বসে ছিলো এই ভীড়বাট্টা ,  কংক্রিট অরণ্য ,  আর তেলজলঘামের শহরের একটি হ্রদের ধারে ।  জলের কাছে এলে তাদের বিক্ষিপ্ত মন কিছুটা স্বস্তি পাবে বলেই সপ্তাহের শেষ কর্মদিবসে এখানে তাদের আগমন ।  যুবকদ্বয়ের মনের বিক্ষিপ্ততা এবং হতাশার কেন্দ্রে রয়েছে লিখতে না পারার কষ্ট ।  অনেকদিন ধরেই তারা কিছু লিখতে পারছে না ।  তারা গল্প খুঁজেছিলো ঝাউবনের সামুদ্রিক হাওয়ায় ,  তারা গল্প খুঁজেছিলো প্রান্তিক মানুষের ব্রাত্য নিত্যনৈমিত্তিকে ,  তারা নতজানু হয়ে প্রার্থনা করেছিলো নক্ষত্রনিবাসে ,  তাদের এই আকুল আকুতির জবাবে তারাগুলো শুধু মিটমিট করে হেসেছিলো ।  এভাবে নানারকম অবজ্ঞা ,  টিটকিরি আর ভর্ৎসনায় পিছু হটে তারা ফিরলো জলের কাছে ।  পুড়ছে নিকোটিন ,  ক্যাফিনের প্রভাবে তারা আলতো করে ঝেড়ে ফেলে দিতে চায় কর্মদিবস থেকে অর্জিত ক্লান্তি ।  তারা দুইজন লেখক ,  রাশেদ আর রিফাত ,  রাইটার্স ব্লকে আক্রান্ত হয়ে হ্রদের ধারে বসে হতাশা বিনিময় করছিলো ।  
 - পেইন  , বড় পেইন রাশেদ ভাই ।  এখন আফসোস হচ্ছে কেন যে লেখালেখি শুরু করেছিলাম !  
 - তোমাকে কী আর বলবো ,  আমার নিজেরও তো একই অবস্থা ।  খারাপ সময় আসতেই পারে কিন্তু এত দির্ঘস্থায়ী হবে তা ভাবি নি ।  
 - আমি সেদিন লেখার চেষ্টা করেছিলাম ।  দশ লাইন লেখার পর দেখি তিন বার  ' তারপর '  লিখেছি ।  ছুড়ে ফেলে দিয়েছিলাম কাগজটা ।  
 - চলো উয়ারি বটেশ্বরের দিকে যেয়ে কয়েকদিন কাটিয়ে আসি ।  ওখানে বেশ ভালো জঙ্গল আছে ।  বিভূতির  ' আরণ্যক '  ফ্লেভার পাওয়া যাবে বেশ ।  
 - আর তারপর গড়গড়িয়ে গল্প বেরুতে থাকবে আমাদের কলম থেকে ?  মনে হয় না ।  সেই তো ফিরে আসতে হবে ধূলি - ধোঁয়াময় এই বিষাক্ত শহরে ! 
 - না এসে উপায় কী !  এখানে আমাদের চাকুরি ,  ব্যাংক এ্যাকাউন্ট ,  সিনেপ্লেক্সে থ্রিডি ,  প্লাজমা টেলিভিশন ,  সন্তান ,  স্ত্রী .  .  . সব ।  পালাবে কোথায় তুমি ?  
 - সুখ !  একেই মনে হয় বলে সুখ ।  তাই না রাশেদ ভাই ?  
 - হ্যাঁ !  শাস্ত্রে তো এমনই বলে ।  আমরা সুখী ।  
 - সুখ একটা আশ্চর্য অভিশাপ । 
 - ভালো বলেছো ।  এই কথাটার জন্যে তোমাকে একটা সিগারেট খাওয়ানো যায় ।  
 রিফাত এবং রাশেদ ।  দুজনই স্বনামধন্য গল্পকার ।  ছোটগল্প লেখেন তারা ।  বেশ কয়েকটি বইও প্রকাশিত হয়েছে ।  পাঠক এবং সমালোচকদের প্রশংসায় ধন্য হয়েছে তাদের রচনা ।  লেখালেখির সুবাদে বিভিন্ন সেমিনার বা ওয়ার্কশপে গিয়ে দুজনের মধ্যে বেশ ভাল বন্ধুত্ব হয়ে গেছে ।  সেই বন্ধুত্বের সূত্র ধরে একে অপরের বইয়ের সমালোচনা ,  গল্পের পেছনের গল্প ,  সামনে যা লেখা হবে এসব নিয়ে তারা ঘন্টার পর ঘন্টা আলাপ করতো ।  তারা ছিলো সৃষ্টির আনন্দে উদ্বেল ,  ঝলমলে এবং প্রাণবন্ত ।  তবে আজ এই হ্রদের ধারে বসে আছে তারা মলিন মুখে ,  হারিয়ে ফেলেছে সেই রোশনাই ।  
  - তোমার বয়স কত রিফাত ? 
 - ২৭
 - ২৭ সংখ্যাটা কিন্তু বেশ শিল্পমণ্ডিত ।  সঞ্জীবদা গেয়েছিলেন  " আমার বয়স হলো সাতাশ /  আমার সঙ্গে মিতা পাতাস ।  ওদিকে শাহাদুজ্জামানের একটা গল্প আছে সাড়ে সাতাশ ।  সাতাশটি গল্প লেখার পর তিনি আর কিছু লিখতে পারছিলেন না ।  তখন পুরোনো গল্পগুলোর চরিত্রগুলোকে একসাথে বেঁধে তিনি লিখেছিলেন ঐ গল্পটি ।  
 - অনেকটা ফেদেরিকো ফেলেনির এইট এ্যান্ড হাফের মতো ,  তাই না ? 
 - হ্যাঁ ।  গল্পেও তার উল্লেখ ছিলো ।  
 হ্রদের জলে পার্শ্ববর্তী এলাকায় কনসার্টের জন্যে সজ্জিত আলোর প্রতিফলনে বেশ মায়াময় একটা দৃশ্য সৃষ্টি হয়েছে ।  সবাই বেশ সুখী এখানে ।  তরুণ - তরুণীদের মধ্যে জুটিবদ্ধ হয়ে খুনসুটি করছে ,  মওকা পেয়ে চুমু দিতেও কোন বিলম্ব নেই তাদের !  এখানে আরো আছে নস্টালজিয়ায় আক্রান্ত হওয়া দম্পতিদের জোড়া ।  চারিদিকে সবাই বন্ধু ।  হাসির হুল্লোর ,  তামাশার ফোয়ারা ,  স্বাস্থ্যে টগবগ করা ছেলেমেয়েদের জগিং ।  শুধু দুইজন রাইটার্স ব্লকে আক্রান্ত লেখক যেন বড্ড বেমানান এখানে ।  বিষণ্ণ । 
  - রাশেদ ভাই ,  পেইন দরকার বুঝলেন ,  পেইন !  যন্ত্রণা ,  বিষণ্ণতা ,   মানসিক বিকারগ্রস্ততা এসব ছাড়া লেখা আসবে না ।  আপনার কথাই ধরেন ।  প্রথমদিকে কি লেখাই না লিখতেন !  জাদুবাস্তবতা ,  মেটাফর ,  সিম্বল ,  ক্রেইজি ক্রোনোলোজি ,  কত নিরীক্ষাই না করেছেন !  কোথায় হারালেন সেই আপনি ?  আপনি বিয়ে করেছেন ,  মেয়ের বাপ হয়েছেন ,  এখন আপনার সুখী জীবন ।  আর আমি ?  আমিও একজন সফল মানুষ ।  সফল একামেডিশিয়ান ।  বিয়ে করলাম সম্প্রতি ।  আপনি তো এসেছিলেন ,  তাই না ?  রান্নাটা ভালো হয়েছিলো বেশ ।  আসুন আমরা এখন সুখী মুদি দোকানদারের মতো হিসেব নিকেশ করতে বসি ।  কয় মণ ঘি লেগেছিলো ,  টিকিয়ায় মাংস ঠিকমত দেয়া হয়েছে কী না ,  রোস্টের লবণ ঠিকঠাক হয়েছিলো কী না ।  বাদ দেন এইসব লেখালেখি
 - এ এক অদ্ভুৎ দ্বান্দ্বিক পরিবেশ ।  এখান থেকে বের হওয়া অত সহজ না ।  আমার মেয়েটা ভিকারুন্নিসাতে চান্স পেয়েছে ।  আমি তাকে নিয়ে ফ্যান্টাসি কিংডমে গিয়েছিলাম ।  তার আনন্দ দেখে মনটা ভরে গিয়েছিলো ।  এই সুখের কোন তুলনা হয় না ।  অপরদিকে আমার গায়ে সুখের চাদর এসে ঢেকে দিচ্ছে যাবতীয় এভিল থটস ,  ডার্ক এ্যারেনা ,  মানুষের মনের অন্ধকার অলিগলির শুলুক সন্ধান ।  আমি এখন আর নিজেকে জোর গলায় নরকের রাজপুত্র বলতে পারবো না ।  সুখের মেদ গলে টসটস করে পড়বে আমার মৃতপায় এ্যানার্কিস্ট ডিসটোপিয়ান জগৎ ।  ওরা মরে যাবে ,  খুব কষ্ট পেয়ে মরে যাবে ।  গল্প আমি এখনও লিখি ।  ফরমায়েশী ।  ওসবের কথা তোমাকে বলি নি আগে ।  ওহ !  চুরমার হয়ে যাচ্ছে আমার ভেতরটা !  আমি কোথায় ছিলাম ,  আর এখন কোথায় এলাম !  আমি আমার কন্যার হাত ধরে সবুজের আলে হাঁটতে চাই ,  আবার মানুষের মনের অন্ধকার প্রকোষ্ঠেও পৌঁছাতে চাই ।  আমি কোথায় যাবো জানি না ! 
 - আপনাকে একটা কঠিন সত্যি কথা বলি ।  ইউ আর ডান ।  আর আমি তো সেভাবে শুরুই করতে পারলাম না ।  আমরা দুজনেই হারিয়ে যাবো একসময় ।  কেউ আমাদের মনে রাখবে না । 
 - চলো এখান থেকে উঠি ।  
 - উঠে কোথায় যাবেন ? 
 - নগর পরিভ্রমণে বের হবো ।  হাঁটাহাঁটি করি কিছুক্ষণ চলো । 
 - আপনি কি ভাবছেন এখান থেকে কোন গল্পের প্লট পেয়ে যাবেন ? 
 - না ,  ঠিক সেরকম উদ্দেশ্য নিয়ে বেরুই নি ,  তবে যদি কিছু পেয়ে যাই তাহলে তো ভালোই ।  চলো উঠি । 
 - চলেন ।  
 সোডিয়াম লাইটের আলোয় প্লাবিত শহরে বিষণ্ণ দুই যুবক হাঁটতে থাকে ।  উদ্যানের পাশ দিয়ে যাবার সময় পতিতাদের মাদক আহবানের পেছনে যে কষ্টের ইতিবৃত্ত সেটা নিয়ে গল্প হতে পারতো ।  অথবা বাসে ওঠার প্রতিযোগিতায় ব্যর্থ হয়ে যে বৃদ্ধ  হুমড়ি খেয়ে পড়লেন ,  তার জীবন নিয়েও কিছু লেখা যেতো ।  অথবা কিছুই না ,  স্রেফ একটা বেলুন যা পথশিশুর হাত থেকে পড়ে গিয়ে দফারফা হয়েছে তার মধ্যে কি প্রবেশ করতে পারতো না কিছু বায়বীয় শব্দ ?  তারপর সেই বেলুন উড়তো আকাশে ,  পেটে শব্দের শোকেস নিয়ে ।  উড়তে কার না ভালো লাগে ?  সে বেলুন হোক ,  বা পতিতা বা বাসের হেল্পার ,  কিংবা বিষাদী গল্পকার !  আকাশে উড়ছে অসংখ্য ফানুস ।  কারা যেন কোন একটা বিজয় উদযাপনের জন্যে ফানুস ছুড়েছে ।  সবাই উল্লসিত হয়ে দেখছে ।  শুধু হতাশ দুই গল্পকার একবার দেখেই দৃষ্টি অন্যখানে নিবিষ্ট করলো ।  ওরা শোক উদযাপন করবে ।  উড়বে না ।  
  - ফানুস উড়ছে আকাশে ।  কী তার রঙ আর জেল্লা !  কী প্রাণময়তা ওদের ভেতরে !  আর আমরা !  
 - এই ফানুস নিয়ে একটা গল্প লিখলে কেমন হয় রাশেদ ভাই ?  
 - ফানুস নিয়ে ?  উমম .  .  . লেখা যায় ।  সবকিছু নিয়েই তো গল্প লেখা যায় ।  আগে আমি এক সেকেন্ডের ভগ্নাংশের অনুভূতি নিয়ে দশ পাতা গল্প লিখেছি ।  আর এখন !  
 - ধরেন একটা মেয়ে ,  তার কষ্টগুলো লিখে রাখে ডায়েরির পাতায় ।  লিখতে লিখতে তার সাথে কষ্টগুলোর সখ্যতা হয়ে যায় ।  তারপর মেয়েটির জন্মদিনে মোমবাতি ,  ডায়েরির পাতা ,  আগুন আর গ্যাস মিলে ফানুস হয়ে তাকে সারপ্রাইজ দেবার জন্যে আকাশে ওড়ে ,  আর স্কাই রাইটিং করে  " হ্যাপিবার্থডে টু ইউ !  " 
 - থিমটা তো বেশ ভালো !  লিখে ফেলো তুমি । 
 - আচ্ছা লিখবো ।  কিন্তু আপনি কী লিখবেন ?  
 - আমার আর হয়েছে লেখা !  
 - এক কাজ করি আসেন ,  দুইজনই এক থিম নিয়ে লিখে ফেলি ।  
 - লিখবো বলছো ? 
 - থিমটা হয়তো বা এত ডিপ না ,  তবে অনেকদিনের বন্ধ্যাত্ব ঘুচিয়ে দেবার জন্যে এমন হালকা একটা থিম স্টার্টার হিসেবে মন্দ হয় না ! 
 - আচ্ছা দেখা যাক । 
 - দেখা যাক আবার কী !  চলেন ,  এক্ষণি চলেন আমার বাসায় ।  কড়া দুই কাপ কফি খাবো দুজনে ,  তারপর তুমুল লেখালেখি ।  কাম অন ম্যান !  চিয়ার আপ !  হোয়াই দ্যা লং ফেস ?  কাম অন ! 
রিফাতের কথার ভেতর একটা প্রাণবন্ত বৈদগ্ধ ছিলো ।  অনেকদিন পর এটার দেখা পেয়ে রাশেদের ভেতরেও উত্তেজনা সৃষ্টি হলো ।  তার মনে হচ্ছিলো সে এবার পারবে ।  অনেকদিন পর লেখার তাড়ণা জাগ্রত হয় তার ভেতর ।  
 - চলো তবে রওনা দেয়া যাক !  
তারা একটা ট্যাক্সিক্যাব ভাড়া করে রিফাতের বাসার উদ্দেশ্যে রওনা হয় ।  
  * 
ক্রিং ক্রিং
  কলিংবেলের আওয়াজ ।  দরোজা খুলে দিলেন একজন কাঁচা - পাকা চুলের প্রৌঢ় ব্যক্তি ।  
 - আমি জানতাম তোমরা আসবে ।  পথ ভুল করে আমার এখানে আসাই তোমাদের ভবিতব্য ছিলো ।  এসো রাশেদ ,  এসো রিফাত ।  আমার গল্পের দুই চরিত্র ।  আমি বড় একাকী বুঝলে !  তোমরা আসলে ভালো লাগে ।  ইদানিং লেখালেখিও তেমন আসে না ।  পুরোনো চরিত্রগুলো চলে গেছে অনেক দূরে ।  এখন তোমরাই আমার ভরসা ।  
 - ওসব ছাড়েন জনাব সৃষ্টিকর্তা !  লেখার ক্ষমতা আপনার নেই আর ।  ইউ আর কার্সড ফরএভার ।  
রিফাত বেশ অহমিকার সুরে বলে । 
 - আমরা আপনার মগজে ঘোরাঘুরি করবো ,  আপনি যন্ত্রণা পাবেন যন্ত্রণা !  আপনি লিখতে চাইলেও পারবেন না ।  আপনার আর নতুন করে দেয়ার কিছু নেই ।  কিন্তু আমরা তো আর আপনার গল্পের স্থবিরতায় চিরবন্দী হয়ে থাকতে পারি না !  আমরা এখন লিখবো ।  ফানুস নিয়ে লিখবো ,  মানুষ নিয়ে লিখবো ,  তরুণী নিয়ে লিখবো ,  ব্যালকনি নিয়ে লিখবো ।  আপনি বরং কাশির ঔষধ আর ইনসুলিন নিয়ে ঘুমিয়ে পড়ুন ।  
 লেখক তার চরিত্রদের এমন বিশৃঙ্খলা এবং বিদ্রোহে আহত হলেও হাল ছেড়ে দেন নি ।  তিনিও পুরোনো লেখার খাতাটা নিয়ে বসে পড়েন লিখতে ।  কত লেখা আছে সেখানে !  নতুন করে কিছু একটা লিখতেই হবে তাকে ।  তিনি পাতা ওল্টাতে থাকেন ।  কী আশ্চর্য !  পাতাগুলোয় কোনো লেখা নেই ।  সব পৃষ্ঠা সাদা !  আর ওদিকে তার গল্পের চরিত্র দুজন লিখে চলেছে দ্রুতগতিতে ।  লেখকের খাতা থেকে অজস্র চরিত্র ,  অনুভূতি ,  টুইস্ট ,  নিরীক্ষা সব চলে যেতে থাকে ওদের কাছে ।  এ এক অদ্ভুৎ অভ্যুত্থান !  গল্পের চরিত্রগুলো বুঝে গেছে এই একাকী বুড়ো আর তাদেরকে সামলে রাখতে পারবে না ।  তুমুল গতিতে স্প্রিন্ট চলছে ।  রাত বাড়ে ।  ছায়ারা দীর্ঘ হয় ।  দীর্ঘতর হয় ।  অতি দীর্ঘ হয় ।  ছায়ার নিবাসে গুটিশুটি মেরে লেখক বুঝতে পারেন ,  দিনে দিনে তার ছায়াই বেড়েছে শুধু ।  তিনি একজন ছায়াবন্দী ।  ,  অথর্ব শব্দভিক্ষুক ।  সাদা হয়ে যাওয়া ডায়েরির পাতাগুলো খুলে ভিখিরীর মতো বসে থাকেন তিনি ।  কোথা থেকে যদি একটা শব্দ পাওয়া যায় !  চরিত্র গড়া যায় !  কাহিনী বানানো যায় ! 
 বিশেষ কৃতজ্ঞতা -  মাশরুর ইমতিয়াজ
 

                    




তাবিজের বীজ

 ছোটবেলায় রাসেল  ঘুমের মধ্যে ভয় পেয়ে চিৎকার করে উঠতো এবং বিছানা ভেজাতো ।  তার মা ছিলেন ধর্মপ্রাণ মানুষ ।  জীবনের চলার পথে হোঁচট খেলে বা যেকোন রকম বেকায়দায় পড়লে ধর্মগুরুদের শরণাপন্ন হয়ে তাবিজ - কবচ - সুরামিশ্রিত পানি ইত্যাদি সংগ্রহ করে অভয় খোঁজাটা ছিলো তার নিত্যদিনের অভ্যাস ।  তার স্বামী - সন্তান থেকে শুরু করে খোঁয়াড়ের গরু - ছাগল ,  এমন কী বাসার আসবাবপত্রগুলোও তার এহেন আচরণের ভুক্তভোগী অথবা সেবা গ্রহণ করে ধন্য হতো !  রাসেলের ক্ষেত্রেও তার ব্যত্যয় ঘটে নি ।  প্রথমদিকে তার মা তেমন একটা গুরুত্ব দেন নি ।  তবে ক্লাশ ফাইভে পড়ার সময়ও যখন এই সমস্যা থেকে পরিত্রাণ পাওয়া গেলো না তখন তিনি গ্রামের দশ মাইল  ব্যাসার্ধের মধ্যে অবস্থিত সেই সময়ের সবচেয়ে নামজাদা পীরের কাছে গেলেন ছেলেকে নিয়ে ।  শহরে যেমন প্রসিদ্ধ ডাক্তারদের সিরিয়াল পাওয়া মুশকিল ,  সেই সময়ের গ্রামে একই ব্যাপার ঘটতো পীরদের ব্যাপারে ।  বিশালদেহী পীরজাদা আটরশিয়ে ওয়া রাজারবাগ সাল্লাম তাকে দেখে হুংকার দিয়ে উঠলেন ,   " কী সমস্যা তোর বল !  "  ।  তিনি কাঁদোকাঁদোভাবে বিছানা ভেজানো এবং ভয় পাওয়ার ইতিবৃত্ত বয়ান করলে হুজুর শুনে যারপরনাই গম্ভীর হয়ে মেঘগুরগুর কণ্ঠে তার খাদেমদের নির্দেশ দিলেন বালকটির কোমড়ে একটি  " স্পেশাল "  দোয়াসম্বলিত তাবিজ বেঁধে দিতে ।  পীরের খাদেমবর্গ রাসেলের মায়ের ভাগ্যের প্রশংসা করে ।  এই স্পেশাল তাবিজ দিয়ে নাকি তজবীর কাজও করা যাবে ।  অর্থাৎ ইহকালের বিপদ থেকে যেমন মুক্তি দিবে ,  তেমন পরকালের জন্যে  " নেকি স্কোর "  বাড়ানোর জন্যে এটার গিঁটে গিঁটে হাত দিয়ে জিকিরও করা যাবে ।  টুইনওয়ান আর কী !  ছেলেকে তাবিজবন্ধ অবস্থায়  খুশীমনে বাসায় নিয়ে যাওয়ার দুদিন পর যখন আবারও সে বিছানা ভেজালো ,  তাতে বিন্দুমাত্র নিরুৎসাহিত না হয়ে ভক্তিগদগদভাবে মা বললেন ,   " আটরশির পীরের দাওয়াই ,  দেরীতে হলেও কাজ করবেই ।  তোমরা বাপু বড্ড অস্থির !  অত অস্থিরতা ভালো না ,  বুঝলে ?  "  ।  এক মাসের পরে যখন রাসেল  বিছানা ভেজানো বন্ধ করলো তখন পরিতৃপ্ত কন্ঠে মা পীরের গুনগান করতে লাগলেন । 
 মা গত হয়েছেন অনেকদিন ।  তবে মায়ের সৌজন্যে পাওয়া সেই তাবিজ রাসেল  এখনও কোমড়ে বেঁধে রেখেছে ।  যেকোন ভয় - বাঁধা - বিপত্তি ইত্যাদি যা কিছু আসুক না কেন রাসেল  কোমড়ের কাছে থাকা অলৌকিক দড়িটায় হাত বুলিয়ে নির্ভার হয়ে রাতে ঘুমুতে পারে ।  দুঃস্বপ্ন যে সে দেখে না ,  তা না ,  তবে দেখলেও তাবিজের সাথে  ' বেয়াদবী '  করা হবে মনে করে সেটা চেপে যায় ।  মানুষকে সে বড় মুখ করে বলে "  কামের মতো কাম করছি ছোটবেলায় তাবিজটা নিয়া ।  আমার কোমড়ের তাবিজ ।  যেকুনো সমস্যায় সমাধান আপনা আপনি হয়ে যায় ।  পীরের কি নেয়ামত !  সুবহানাল্লাহ !  " 
 এই বলাটা যে তাকে প্রায় বলাৎকার করে ফেলবে সেটা কে জানতো !  ফজরের নামাজের পর পার্কে গিয়ে কিছুক্ষণ জগিং করাটা তার বহুদিনের অভ্যাস ।  মিনিট দশেক জগিং করার পর সে যখন পার্কের বেঞ্চে বসে একটু বিশ্রাম নিচ্ছে ,  তখন কিছু মুখোশ পরা ছেলে এসে তাকে পাকড়াও করলো ।  
 - কী মুরুব্বী !  হাওয়া খাইতে আইছেন ?  মালডা দেন দিহি ! 
ছিনতাইকারীদের অপরিপক্কতায় বিরক্ত হলো রাসেল ।  এই সুবহে সাদেকের সময় পার্কে জগিং করতে এলে কেউ নিশ্চয়ই পকেট ভর্তি টাকা পয়সা নিয়ে আসবে না !  কিছুটা তাচ্ছিল্য ভরা ঔদাসিন্নে সে নিজেকে সমর্পণ করে বললো ,  
 " সার্চ কৈরা দেখো ।  কিছু পাইলে নিয়া যাও "  । 
ছিনতাইকারীদের উৎসাহের অবশ্য কমতি নেই ।  তারা তার শার্ট চেক করে কিছু পেলো না ।  রাসেল নির্ভার নিরুদ্বেগে বেঞ্চে বসে থাকলো ।  তারা যখন তার ট্রাউজারের স্পর্শকাতর অঙ্গগুলোর আশেপাশে হাত চালাতে লাগলো ,  তখন কিছুটা অস্বস্তি পেয়ে বসলো তাকে ।  ছিনতাইকারীদের হাস্যমুখ ততক্ষনে কঠিন হওয়া শুরু করেছে ।  আশঙ্কার সাথে রাসেল ভাবলো কিছু টাকা ছিনতাইকারীদের জন্যে নিয়ে আসলেই ভালো হতো ।  ঠিক সেই মুহূর্তেই তার অতি সাধের তাবিজের ওপর হাত দিলো দুর্বৃত্তরা । 
 - মালডা পায়া গেছি বস । 
হাসিমুখে একজন জানালো ।  তারপর সাবধানে তাবিজের গিট্টু খুলে বস্তুটা তাদের নেতাকে দিলো ।  
 - আপনে ভাবসিলেন আমরা হাইজ্যাকার ,  নেশাখোর তাই না ?  ভুল ভাবসিলেন ।  আমরা ঐসব খুচরা কাম করি না ।  আপনের তাবিজটা অপহরণ করলাম ।  আগামী তিন দিনের মধ্যে দশ লক্ষ টাকা দিয়া এটা ছাড়ায় আনবেন ।  
 - এইটা কী করতাছেন ভাই ! 
ট্রাউজারের ফিতা হাতে ধরে আর্তনাদ করে উঠলো রাসেল ।  ততক্ষণে ছিনতাইকারীরা পগারপাড় ! 
 শোকস্তব্ধ রাসেল বাসায় গেলো ১০২ ডিগ্রি জ্বর নিয়ে ।  তার স্ত্রী এবং একমাত্র কন্যাসন্তান বাসায় সবসময় জবুথবু হয়ে থাকে রাসেলের চড়া মেজাজের কারণে ।  আর রাসেলও স্ত্রী - কন্যার ওপর বাড়তি খবরদারি করে নিজের পুরুষকারকে পুরষ্কৃত করা হয়েছে ভেবে সন্তুষ্ট থাকে ।  কিন্তু আজ এ কী বিদ্ধস্ত হাল তার !  
 - কী হৈসে তোমার ? 
শঙ্কিত কণ্ঠে সে জিজ্ঞেস করে । 
 - অপহরণ !  অপহরণ করসে ! 
 - কারে অপহরণ করসে ?  কেডা করলো ? 
 - আমার তাবিজ অপহরণ করসে !  সর্বনাশ হয়ে গেছে আমার ! 
 - কী কইলা ?  তাবিজ অপহরণ ?  
 - হ !  আমার তাবিজ নিয়া গেছে কুত্তার বাচ্চারা ।  
 - তাবিজ অপহরণ করসে ? 
কোনমতেই বিশ্বাস হতে চায় না রাসেলের স্ত্রী রুমার ।  তার কন্যা নিলুও অবিশ্বাসের দৃষ্টিতে তাকায় ।  
তাদের কথা এবং চাহনিকে পাত্তা না দিয়ে সে বিলাপ করতে থাকে ।  তার বর্তমান ,  অতীত ,  ভবিষ্যৎ ,  পরকাল ,  ইহকাল ,  সবই বাঁধা ছিলো এই তাবিজে ।  অন্তত সে তাই মনে করে ।  এখন সে আবার ঘুমের ভেতর পেচ্ছাব করে বসবে নাকি ভেবে ডুকড়ে কেঁদে ওঠে সে । 
 আধাঘন্টা পরে ফোন আসে অপহরণকারী দলের নেতার তরফ থেকে ।  
 - কী খবর রাসেল মিয়া ?  ভালা আছো ?  তাবিজের মুক্তিপণের কথা মনে আছে তো ? 
 - আপনেরা কারা ?  কেন এমুন করতাছেন ?  আমি গরীব লোক । 
 - গরীব বড়লোক নিয়া তর্ক করবার চাই না ।  তিন দিনের মধ্যে পার্কের পশ্চিমপাশে মুক্তিপণের টাকা দিয়া যাইবেন ।  দশ লাখের থে এক টাকাও কম না ।  পুলিশে খবর দেয়াটা ঠিক হবে কী না এইডা আপনার বিচার ।  
টাকা রাসেল খুব একটা কম ইনকাম করে নি ।  দশ লাখ টাকা কষ্ট করে হলেও সে ম্যানেজ করতে পারবে ।  তবে তিন দিনের আগে টাকাটা না দেয়াই সমীচীন বলে সে মনে করলো ।  কোনভাবে যদি টাকা না দিয়েই তাবিজটা ফিরিয়ে আনা যায় তাহলে ক্ষতি কী !  এত ভালো তাবিজ আজকালকার দিনে পাওয়া দায় ।  সব জিনিসের মতো পীরেও আজকাল ভেজাল ঢুকে গেছে ।  মানুষের ভক্তিও আর আগের মতো নেই ।  কোন সাহসে কুলাঙ্গারেরা তাবিজ অপহরণের চিন্তা করে !  ওদের কী কবরের আজাব আর হাশরের ময়দানের গজবের ভয় নাই ?  
 ভয় ।  এই ভয়ের পিঠে চড়েই শৈশবটা কেটেছে রাসেলের ।  কোন একটা ভুল করে ফেললেই মায়ের বকুনি ,  সাথে নরকের শাস্তির বর্ণনা ,  এসব শুনতে শুনতে রাসেলের মধ্যে স্রষ্টার প্রতি ভীতানুভব গড়ে ওঠে ।  স্রষ্টার দয়াদাক্ষিণ্যের ভাগ তার পাতে কমই পড়েছে বলে মনে করে সে ।  তাই যে কাজটি নিজের মেধা এবং পরিশ্রম দিয়ে করা সম্ভব সে কাজটির সাথে স্রষ্টার সংযোগ না ঘটলে সেটি সম্পাদন করা অসম্ভব ভাবতো সে ।  মা তাকে শিখিয়েছে কোন সুরা পড়িলে কী হৈবে ,  কোন আমল করিলে কুফা কাটিবে ,  কোন স্বপ্ন দেখিলে কী হৈবে ইত্যাদি ।  তবে শুধু শাস্তির কথা না ,   " সোয়াব ইনকাম " এর ব্যবস্থা কীভাবে করা যায় তাও শিখিয়ে দিয়েছিলেন মা ।  তাই রাসেলের মনোজগতে নিয়মিত তোলপাড় হতো সোয়াব আর পাপের গণিতের দ্বারা ।  মিথ্যা কথা বলে এক বছর দোজখে স্বশ্রম কারাদণ্ড জারি হয়ে গেলে কোন একটা সূরা পড়ে সেটা কাটিয়ে দেবার ব্যবস্থা করতো সে ।  এইসব নেকী - পাপ - সোয়াব ক্যালকুলেশনে তার কোমড়ে বাঁধা তাবিজটির ভূমিকা ছিলো ব্যাপক ।  যেহেতু এটা তৎকালীন সেলিব্রেটি পীরদের মধ্যে সুপারস্টার আটরশির পীরের দেয়া ,  তাই এটির প্রতি তার আস্থা ছিলো খুব ।  প্রথমবার যখন সে বাজে পাড়ায় গিয়ে যৌনকর্ম করে জিনাদার হলো ,  তার পরেই সে তাবিজটিতে হাত দিয়ে দুরুদ শরীফ পড়ে পাপমুক্ত হয়েছিলো ।  এ কাজটা অবশ্য নিয়মিতই করতে হতো ।  কারণ বাজে পাড়ার একটি মেয়ের প্রেমে পড়ে গিয়েছিলো সে ।  এর পর বয়স বাড়ার সাথে সাথে সে নতুন নতুন পাপের দেখা পেলো সে ।  মদ্যপান ,  ঘুষপ্রদান ,  সুদ গ্রহণ ,  চোখের পাপ ,  মুখের পাপ ,  কানের পাপ .  .  . চারিদিকে খালি পাপ আর পাপ ।  আকণ্ঠ পাপে নিমজ্জিত হয়ে সে তাবিজের ওপর হাত দিয়ে জিকির করতো ।  কাকতালীয়ভাবে এই তাবিজ তার মনোবাঞ্জাগুলো পূরণ করতে সক্ষম হয়েছিলো কয়েকবার ।  তাই এটাকে অন্যরকম গুরুত্বের সাথে দেখে সে ।  তার বিশ্বাস ,  এই তাবিজের জোরেই সে বেহেশত গমন করবে ঠিক ঠিক ।  
  - এই শুনছো ?  নীলুর গা ' টা গরম গরম লাগতেছে ।  ওকে একটু ডাক্তারের কাছে নিয়ে যাও না ।  
রুনা দাবী পেশ করে রাসেলের কাছে ।  রাসেল তখনও তাবিজের শোকে কাতর হয়ে শয্যাশায়ী ।  
 - কানের কাছে ভ্যানভ্যান কইরো না তো ।  একটু গা গরম হইলেই ডাক্তারের কাছে যাইতে হইবো এমন আহ্লাদ তো ভালো না ।  
 - দুইদিন পরপর জ্বর হইতাছে মেয়েটার ।  
 - হৌক গা ।  এরাম একটু আকটু হয়ই ।  আর আমি নিজেই তো বিছানায় পৈড়া আছি ।  রোগী মানুষকে খাটাইতে চাও ,  এইডা তোমার কেমুন বিবেচনা ?  
 - তুমি সুস্থ মানুষ পার্ক থেইকা ফিরা আইসা এমন জ্বরের মধ্যে পড়লা কী ভাবে ?  
 - আরে বেভুল মাইয়ামানুষ ,  কতবার কইরা কমু আমার তাবিজ অপহরণ করসে !  দশ লাখ টেকা মুক্তিপণ চাইসে ।  দিতে না পারলে তাবিজটা ছিড়া ফালাইবো ।  
এমন ভয়ংকর সম্ভাবনার কথা বলতে গিয়ে তার গা শিউরে উঠলো । 
 - ছিড়া ফেললে কী হবে !  সামান্য একটা তাবিজ .  .  . 
 - চুপ থাক বেকুব মাইয়া !  গুনাহগার মেয়েছেলে ।  তাবিজের মাহাত্ম্য তুই কী বুঝবি !  
 - আপনে তাইলে তাবিজ ছাড়ানোর জন্যে দশ লাখ টাকা দিবেন ? 
এই প্রশ্নের জবাব দিতে গিয়ে কিছুটা অপ্রস্তুত হয়ে পড়ে রাসেল ।  এই তাবিজের মাধ্যমে সূরা পড়ে সে ঠিক কত নেকি কামাই করেছে ,  তার মূল্য দশ লাখ হবে কী না ভাবতে গিয়ে তার মাথায় জট পাকিয়ে যায় ।  তাবিজের পরলৌকিক মূল্যমানের সাথে ইহকালের মুক্তিপণ ঘোষিত টাকা ঠিক কীভাবে সামঞ্জস্যপূর্ণ করা যায় তা ভাবতে ভাবতে সে গভীর ঘুমে তলিয়ে যায় ।  
 তার ঘুম ভাঙে সেলফোনের রিংটোনের শব্দে ।  অপহরণকারীদের নেতা ফোন করেছে ।  
 - এত বেশি ভাবোনের কি আছে রাসেল সাহেব ?  আমরা কিন্তু ভিক্টিমকে টর্চার করা শুরু করুম । 
এই তুলনাহীন ভিক্টিমকে ঠিক কীভাবে টর্চার করবে রাসেলের মাথায় আসে না ।  তার চিন্তাটা প্রকাশ্যরূপ পায় বিব্রত সংলাপে । 
 - তাবিজরে টর্চার ?  সেইডা কেমনে ? 
 - আপনের তাবিজকে গরম পানির মধ্যে চুবামু ।  কেচি দিয়া কাটমু ।  রঙ জ্বইলা যাইবো ।  পাওয়ার কইমা যাইবো । 
এমন সম্ভাবনার কথা ভাবতেও ভয় করে রাসেলের । 
 - আমারে আপনারা সময় দেন ।  তিন দিন তো সময় দিছেনই ।  আমি এর মধ্যেই টাকাটা যোগাড় কইরা ফালামু ।  
 ফোন রাখার পরে সে পায়চারী করতে থাকে ঘরের ভেতর ।  মেয়েটা কোকাচ্ছে জ্বরের ঘোরে ।  ডাক্তারের কাছে নেয়া দরকার ।  নীলুর কাছে গিয়ে একটু বসবে নাকি ?  নাহ ,  স্রষ্টার পাক কালামের হেফাজত করতে পারে নি সে ।  এখন সন্তান সন্ততির ঋতুপরিবর্তন ঘটিত আহ্লাদী অসুখের পরিচর্যা করতে গেলে বিশাল বেয়াদবী হয়ে যেতে পারে ।  তাবিজটার অভাব পরতে পরতে অনুভব করছে সে ।  কোমড়ের কাছে কী যেন একটা নেই নেই !  পারলৌকিক সুখের বন্দোবস্ত তো আছেই ,  এছাড়াও রয়েছে দীর্ঘদিনের অভ্যাস ।  নাহ ,  তাবিজটাকে ফিরে পেতেই হবে ,  ভাবে সে ।  তবে দশ লক্ষ টাকার মায়াও তো কম না ।  কোনভাবে যদি এমন বন্দোবস্ত করা যেত যে ,  সাপও মরবে আবার লাঠিও ভাঙবে না !  যদি মুক্তিপণ না দিয়েই ফেরত পাওয়া যেত তাবিজটা !  দশ লাখ টাকা তো ছেলেখেলার বিষয় না ।  দোনোমোনা করে পুলিসের কাছে ফোনটা করেই বসে সে ।  
 - হ্যালো !  মিরপুর থানার ওসি বলছি । 
 - ভাই !  আমার অপহরণ হৈসে .  দশ লাখ টাকা না দিলে ছাড়বে না ।  তিনদিন সময় ।  
 - কে অপহরণ হয়েছে ?  আপনার ছেলে নাকি মেয়ে ? 
 - না মানে .  .  .  আমার তাবিজ ,  উনাকে ধরে নিয়ে গেছে কয়েকটা ছেলে । 
 - তাবিজ মানে ?  কী বলেন এইসব ?  ফাইজলামো করেন থানায় ফোন করে ?  পুলিসের প্যাঁচ তো দেখেন নাই ।  দিমু একেবারে দশমাসের জন্যে হাজতে ভৈরা !  যত্তসব । 
ফোন রেখে দেন রাগী অফিসার ।  রাসেলের দুর্ভোগ বাড়ে আরো ।  সে প্রায় একটা বক্ররেখার মত করে মাথাটা সামনের দিকে ঝুলিয়ে হাঁটে ।  দুর্ভোগ অর্কেস্ট্রাকে জমিয়ে তোলে তার মেয়ের জ্বরাক্রান্ত গোঙানি ।  তবে সেটা রাসেলের বর্তমান মনোভাবের প্রেক্ষিতে ছিলো ধীর এবং নিচু লয়ের ।  তাই সে শুনতে পায় নি ।  
 এদিকে রাসেলের তাবিজ অপহরণের ঘটনাটা পাড়ায় চাউর হয়ে গিয়েছে ।  লঘু চিত্তের ফূর্তিবাজ ছোকড়া এবং প্রসাধন বিশেষজ্ঞ মেয়েরা এটাকে হেসে উড়িয়ে দিলেও ধর্মপ্রাণ গোষ্ঠীর মধ্যে রাসেলের পীরানুগত্য প্রশংসার দৃষ্টিতেই দেখা হয় ।  জীবনের শেষপ্রান্তে উপনীত বৃদ্ধ - বৃদ্ধারা অশ্রূ বিসর্জন করেন রাসেলের সৌভাগ্য কামনা করে ।  সমবেদনা জানাতে আসা প্রতিবেশীরা সান্ত্বনা এবং উৎসাহ জানাতে আসলে রাসেল যখন টাকা ধার চাইলো ,  তখন তারা উদাস হয়ে জানলার  বাইরের দৃশ্য দেখতে গিয়ে কেটে পড়লে আবারও একটা শোচনীয় অবস্থার মধ্যে পড়তে হয় তাকে ।  
 দেখতে দেখতে তৃতীয় দিন চলে এলো ।  অনেক কষ্টে শেষতক দশ লাখ টাকা যোগাড় করে ফেলেছে সে ।  এতগুলো টাকা দিতে গিয়ে বুকটা ফেটে যাচ্ছে তার ।  কিন্তু কী আর করা !  এই তাবিজের মাধ্যমে সে ইহকালের বালা মুসিবত থেকে মুক্তি পাবে ,  আবার পরকালের লোভনীয় অনন্ত জীবনের টিকেটও পেয়ে যাবে ।  কত্ত সোয়াব সে বাগিয়েছে তাবিজের মাধ্যমে তার লেখাজোখা নেই ।  সে তুলনায় দশ লাখ টাকা খুব বেশি কি ?  সে টাকা নিয়ে বের হতে যাবে পার্কের দিকে ,  তখন তার পথরোধ করে দাঁড়ালো রুনা ।  
 - কই যান আপনে ?  
 - সেইডা দিয়া তোমার কী ?  যাইতেছি এক কাজে । 
 - দশ লাখ টাকা নিসেন তো ?  মুক্তিপণ দিতে যান ? 
 - এই তো বুইঝা ফালাইসো ।  এখন পথ ছাড়ো । 
 - পথ ছাড়বো মানে ?  আপনেরে আজ ধরসি ,  কোনো ছাড়াছাড়ি নাই । 
 - মানে কী !  এইসব কী কৈতাসো ?  
 - মানে হৈলো গিয়া ,  আপনের মাইয়াডা আজকে তিনদিন ধইরা জ্বরে আক্রান্ত আপনে একবারও দেখতে আইছেন ?  নিজের মেয়েরে যদি অপহরণ করতো তাইলেও মনে হয় আপনি এত পেরেশান হইতেন না ।  
কথাটি একেবারে ফেলে দেবার মত না ।  তাই রাসেল চুপ করে থাকে ।  রুনাকে ঠেলে দিয়ে সে গম্ভীরভাবে এগিয়ে যায় ।  
 পার্কের নির্দৃষ্ট জায়গায় পৌঁছানোর পর সে দেখতে পায় অপহরণকারীরা সময়নিষ্ঠতার পরিচয় দিয়ে আগেভাগেই গিয়ে বসে আছে ।  
 - আয়া পড়ছেন রাসেল সাব ?  মালপানি ঠিকঠাক মতো আনছেন তো ?  দেখি । 
রাসেল তাদের কাছে টাকাগুলো হস্তান্তর করে ।  
 - গুড ।  খুবই ভালা ।  এখন যান ।  বাসায় গিয়া সুন্দর একটা ঘুম দেন । 
 - আমার তাবিজ ?  আমার তাবিজ ! 
আর্তনাদ করে ওঠে সে । 
 - আরে তাবিজ তো আমাগো কাছে থাকতাসেই ।  অত টেনশন করেন ক্যা ?  
 - আপনেগের কাছে থাকতেসে মানে কী !  
 - মানে হৈলো গিয়া ,  তুই দোজখে পুইড়া মরবি হারামখোর নাফরমান ।  সোয়াব তো দূরের কথা ,  তাবিজের খেদমত করতে না পারার কারণে কবিরাহ গুণা অর্জন কৈরা দোজখে পুড়বি হাজার বছর ।  
 - আচ্ছা আপনেরে একটা চান্স দেই , 
আরেকজন বলে পাশ থেকে , 
 - আপনার অসুইখ্যা মাইয়াডারে অপহরণ করুম ।  তারপর টাকা চামু ।  চিন্তা কইরা দেখেন ,  বারোমাসি অসুইখ্যা একটা মাইয়া যে আপনার টাকা লস করতাসে খালি ,  আর এইদিকে টুইনওয়ান তাবিজ দিয়া ইহকাল আর পরকালের বন্দোবস্ত করতাসেন ঠিকঠাক ।  এখন আপনার মাইয়াডারে যদি আমগোর কাছে দেন ,  তাইলে তাবিজডা ছাইড়া দিমু ।  আপনি মরার পর মুনকার নাকিরের প্রশ্নের সঠিক উত্তর দিবেন ,  হাশরের ময়দানের পেরেশানি থিকা বাঁচবেন ,  আর তারপর তো বেহেশতের চিরসুখী জীবন ।  ভাবেন ।  খুব খিয়াল কৈরা ভাবেন ।  
 রাসেল ভাবে ।  তার মেয়ে ।  একমাত্র মেয়ে ।  ওদিকে দুই ভুবনের নিরাপত্তা নিশ্চিতকারী অলৌকিক বস্তু ।  কোনটার দাম বেশি ?  সে তার শৈশব থেকে যৌবন পর্যন্ত তাবিজের মাধ্যমে প্রাপ্ত সকল উপকারের কথা ভাবে ।  সে ভাবে বেহেশতের সুপেয় মদ ,  চিরযৌবনা নারী আর গেলমানদের কথা ।  সে ভাবে ।  ভাবতে থাকে ।  শুধু ভাবতেই থাকে ।  
 সে ভাবে ।  রাসেল ভাবে ।  রাসেলরাই শুধু ভাবে ।  রাসেলরা ,  বিশ্বাসের রণহুংকার দিয়ে তাড়া করে বেড়ায় পৃথিবীর ছোটখাটো সুখ ,  টুকরো অনুভূতি ,  স্ত্রীর হাত ছাড়িয়ে নিয়ে সন্তানকে কোল থেকে ছুড়ে ফেলে তারা এগুতে থাকে সাত আসমান ভেদ করে বেহেশতের দিকে .  .  . 


                    




আনন্দিত আন্দোলন

সকাল ৯টায় অফিসে এসে কিছুক্ষণ নিজের ডেস্কে কাজ করার পরে লিজার মধ্যে একটা বিদ্রোহী স্বত্তা জেগে উঠলো ।  তার মনে হলো এই প্রতিষ্ঠানটি বন্ধ করে দেয়া উচিত ।  সে আর কিছু না ভেবে গটগট করে তাদের এমডি আহসান সাহেবের রুমে গেলো ।    - স্যার !  কিছু জরুরী কথা ছিলো ।  আপনার সময় হবে ?  - এসো । চশমাটা খসে গেলে মুশকিল !  তাই নাক আর কানের সাথে চশমাটি ঠিকমতো বিন্যাস্ত করে জিজ্ঞাসু দৃষ্টিতে তাকালেন লিজার দিকে ।  - স্যার !  আমার মনে হয় এই প্রতিষ্ঠানটি বন্ধ করে দেয়া উচিত ।   - আশ্চর্যের ব্যাপার !  আমি নিজেও এই কথাই ভাবছিলাম ।  আচ্ছা ,  বন্ধ করে দেয়ার পক্ষে তোমার যুক্তিগুলো কী কী বয়ান করো তো !  - কোন কারণ নেই ।  মনে হলো আর কী !  - বাঁচালে !  যদি বলতে এইসব কর্পোরেট হুলিগানিজম ,  ম্যাটেরিয়ালিস্টিক জীবনযাপন ,  গ্রামে ফিরে চলো ইত্যাদি ইত্যাদি তাহলে বড় বিপদে পড়ে যেতাম ।  আমার নিজেরও মনে হচ্ছিলো বন্ধ করে দিলেই ভালো হয় ।  কোন কারণ ছাড়াই মনে  হয় এমনটা ।  তোমারও মনে হয় জেনে ভালো লাগলো ।  জেন্টল পিপল থিঙ্কস এলাইক ।  এখন যাও ডেস্কে বসো অথবা সবাইকে জানিয়ে দাও এই আন্দোলনের কথা ।  আর আমি আজকে সারাদিন ঘুমাবো ।  ডোন্ট ডিস্টার্ব মি ।   - থ্যাংকিউ স্যার !  এত সহজে ,  বিনা ব্যাখ্যায় স্যার বিষয়টি অনুমোদন করবেন লিজা ভাবতেই পারে নি ।  স্টিলের ব্যবসা তাদের ।  এক্সপোর্ট কোয়ালিটি স্টিল রপ্তানি করে উন্নত দেশগুলোয় ।  প্রতি বছরে লাভের অংক শুধু বেড়েই চলে ।  কর্মকর্তাদের মধ্যে কোন অসন্তোষ নেই ।  ভালো রকম ইনক্রিমেন্ট তো আছেই ,  উৎসবে - পার্বনে মোটা অংকের বোনাসও পায় সবাই ।  নিজ কক্ষে যাবার আগে লিজা আয়নার সামনে কিছুক্ষণ প্র্যাকটিস করে নেয় কী বলবে না বলবে সবার সামনে !  উচ্চকণ্ঠ হয়ে সবাইকে শশব্যস্ত করে গলার রগ কাঁপিয়ে বক্তব্য দেয়ার কোনো দরকার নেই ।  অফিসের এটিকেট মেনেই সবাইকে বলা যাবে ।  তার কক্ষে সব মিলিয়ে আটজন বসে ।  সেখানে গিয়ে মৃদু উঁচু গলায় সবার দৃষ্টি আকর্ষণ করে সে ,    " একটি বিষয়ে সবার দৃষ্টি আকর্ষণ করছি ।  অনেক তো কাজকম্ম হলো ।  এবার ছুটির পালা ।  আমার মতামত চাইলে বলবো ,  এনাফ ইজ এনাফ ।  এই প্রতিষ্ঠানটিকে বন্ধ করে দেয়া হোক ।  কারণ জানতে চান ?  কোনো কারণ নেই ।  আমাদের এমডি সাহবেও এই বিষয়ে একমত হয়েছেন ।  "  - সত্যি কথা বলতে কী ,  আমরাও এমনটাই ভাবছিলাম ।  গত বেশ কিছুদিন ধরে এটা নিয়ে আলোচনা করছিলাম আমরা ।  কিন্তু সাহস পাই নি বলতে ।  আপনি বলাতে সাহস পেলাম ।  এমডি সাহেবও রাজী হয়েছেন ,  সত্যি ?  তাহলে কাজ শুরু করে দেয়া যাক !  সবাই মিলে নানারকম কাগজ দিয়ে ব্যানার ,  ফেস্টুন আর প্ল্যাকার্ড বানাতে থাকে ।  জ্বালাময়ী কোনো বক্তব্য ছিলো না সেখানে ।  প্রতিটা কক্ষে গিয়ে  " ইউনাইটেড স্টিল করপোরেশন বন্ধ করো "  লিখে সেঁটে দিয়ে ঘুমাতে গেলো সবাই ।  ঘুম থেকে উঠে হালকা নাস্তা করে সবাই মিলে একটা মিটিংয়ে বসে গেলো ।  এমডি সাহেব নেতৃত্ব দিচ্ছিলেন সেটার ।  তার ভাষণ শুনছিলো সবাই মনোযোগের সাথে ।   " আই ,  এমডি আহসান মোল্লা ,  হেয়ার বাই ডিক্লেয়ার দ্যা শাট ডাউন অফ ইউনাইটেড স্টিল করপোরেশন ,  অন বিহাফ অফ .  .  . অন বিহাফ অফ .  .  . অন বিহাফ অফ মি !  " তার এহেন রাজনৈতিক সুষমামণ্ডিত ,  প্রভাবিত বক্তব্য শুনে কেউ কেউ বেশ খুশি হন ,  আবার মৃদু উষ্মাও প্রকাশ করেন অনেকে ।   - স্যার ,  এইটা কী বললেন !  আপনি কড়া ডানধারার সমর্থক হতে পারেন ,  কিন্তু সবার সামনে সেটা এভাবে প্রকাশ করায় আমাদের অনুভূতি আঘাত পেয়েছে ।  আরেকদল এর প্রতিবাদ করেন ,  " সবকিছু নিয়ে অনুভূতি গেলো গেলো বললে তো হবে না ।  আপনারা সব সময় আমাদের আগে এ্যাটাক করেন ।  " বেশ একটা হৈ হল্লা লেগে যায় ।  তবে লিজা সহ কজন নেতৃস্থানীর কর্মকর্তার চেষ্টায় সবাই শান্ত হয় আবার ।  তবে আলোচনা আর তেমন জমলো না ।  মোদ্দা কথাটি তো একই ,  যত তাড়াতাড়ি সম্ভব প্রতিষ্ঠান বন্ধ করো ।  তবে কেন এই হঠাৎ বন্ধের পাঁয়তারা তা অবশ্য স্পষ্টভাবে কেউই জানে না ।  আলোচনা সংক্ষিপ্ত করে ক্ষিপ্ত কর্মকর্তা কর্মচারীগণ অফিসের সবখানে নানা বর্ণের ব্যানার এবং প্ল্যাকার্ড দিয়ে সজ্জিত করেন ।   সেদিন রাতে সবার খুব ভালো ঘুম হয় ।  ভোর হতে না হতেই সবাই অফিসের দিকে ছোটে হুড়মুড় করে ।  অফিসটা যে করেই হোক বন্ধ করতে হবে ।  সবার আগে উপস্থিত লিজা ।  তখন অফিসের দারোয়ান এবং ঝাড়ুদারও আসে নি ।  বন্ধ দরোজার সামনে ঘোরাফেরা করে সে তার অস্থিরতা লঘু করতে চায় ।  ঐ যে ,  আসছে দারোয়ান ।  তার খুব ইচ্ছে করে এই যে অফিস বন্ধের কার্যক্রম সংঘটিত হতে যাচ্ছে ,  তা সম্পর্কে তাকে কিছু বলে ।  কিন্তু এটা করতে সে অক্ষম ।  কারণ এই বিষয়টি শুধু এ গ্রেড এর কর্মকর্তা কর্মকর্তাদেরই জানার কথা ।    - কী খবর আপা ?  আইজ এত তাড়াতাড়ি আইলেন যে ?    - জরুরী কাজ আছে ।  তুমি তোমার কাজ করো ।  সকাল আটটার মধ্যেই সবাই মোটামুটি এসে যায় ।  সবার মধ্যেই দুর্দান্ত আনন্দ ।  নটার সময় এমডি সাহেব এলেন ।  এসেই লিজাকে তলব করলেন তার রুমে ।   - তারপর লিজা !  কাজের কদ্দুর হলো ?  - বেশ ভালো স্যার !  গতকাল তো সবাই বেশ ভালো রেসপন্স করেছে ।  এবং এটা যথাযথ গোপনীয়তার মধ্যেই রাখা হয়েছে ।  পিওন ,  ঝাড়ুদার বা দারোয়ানেরা কেউ কিছু জানে না ।  জানলে তারা নিশ্চিতভাবেই বাগড়া দেবে ।    - আজকের কর্মসূচি কী ?   - ওহ স্যার ,  ডেনমার্ক থেকে যে শিপমেন্ট আসার কথা ছিলো ,  ওটা সম্ভবত এসে গিয়েছে ।  ফোন করে খবর নিতে হবে ।   - তো দেরী করছো কেন ?  ফোন করো যাও !   - জ্বী স্যার যাচ্ছি ।   - এখন তো কাজের অনেক চাপ ,  প্রায় দ্বিগুণ ।  অফিসের শিডিউলড কাজের পাশাপাশি অফিস শাটডাউনের কাজও করতে হবে ।  তোমার বোঝা উচিত ।  গজগজ করতে করতে লিজা তার ডেস্কে গিয়ে বসলো ।  ফোনে কিছুক্ষণ কথা বলার পর একটা স্বস্তির শ্বাস ফেললো ।  সবকিছু ঠিকঠাক হচ্ছে ।  অফিসের কাজকর্ম করতে করতে তারা খোশগল্পে মেতে ওঠে ।  সবাই এখান থেকে বেরিয়ে যাবার পরে কী করবে ,  তাদের স্বপ্ন নিয়ে বলতে থাকে ।   - আমার স্বপ্ন .  .  .  এখানকার পাট চুকে গেলে দুই মাস খালি ঘুরবো দেশে - বিদেশে ।   - আমার স্বপ্ন .  .  .  আমাদের বাসার ছাদের বাগানটায় আরো অনেক বেশি সময় দেবো ।  সবুজে সবুজে স্নিগ্ধ হয়ে যাবে জায়গাটা ।  প্রাণভরে শ্বাস নেবো !  - আমার স্বপ্ন .  .  . স্বপ্ন নিয়ে আলোচনায় তারা এত বেশি মগ্ন হয়ে ছিলো ,  পিওন সোহেল কখন চা নিয়ে এসেছে সবার জন্যে বুঝতেই পারে নি ।  সবাই আতঙ্কে সিঁটিয়ে যায় ।  এরা যদি তাদের মূল উদ্দেশ্য জেনে যায় ,  তাহলে পরিকল্পনার দফারফা হয়ে যাবে একদম ।  তারা তো আর লিজাদের মতো সুখবিলাসী হয়ে সুবিধাবাদী লেজাচরণ করে স্বপ্ন দেখার স্পর্ধা করতে পারে না !  একদম মোটাদাগের জীবন যাপন করে তারা ।  কোম্পানি বন্ধ করে গ্লাইডারে করে উড়তে বিদেশের কোন পাহাড়ে যেতেই পারে লিজারা ,  সোহেল সেই  স্বপ্ন দেখারও সাহস পায় না ।  উশখুস করতে থাকে তারা ।  সোহেল কি বুঝেই ফেললো ?  যদি অত্যাধিক অস্থিরতায় তাদের মনের চাঞ্চল্য বাড়াবাড়ি রকম বেড়ে না যেতো ,  তবে তারা ঠিকই বুঝতে পারতো যে ,  সোহেলের আচরনে কোন অস্বাভাবিকতা নেই ।  কিন্তু লিজার মনে হলো সোহেল ধীর পায়ে হেঁটে সবাইকে ক্রুর চোখে পরখ করতে করতে মাথায় অশুভ কোন ফন্দি আঁটছে ।   - কী খবর সোহেল ?  ভালো আছো তো ? শুকনো মুখে লিজা জিজ্ঞাসা করলো ।  লিজার কাছ থেকে খাতির পেয়ে সোহেল তো খুশিতে ডগমগ !  তার উচ্ছসিত উত্তরে সবাই স্বস্তি পেলো ,  সে কিছু জানে না এ ব্যাপারে ।  মিটিং বেশ ভালোই জমে উঠেছিলো ,  হঠাৎ একটি জরুরী কথা মনে পড়ায় লিজা বাগড়া বাঁধালো ।   - সবাই কি ভুলে গেছে আজকে রয়াল স্টিলের টেন্ডারের কথা ?  আলোচনা মুলতবী রেখে সবাই কম্পিউটারের সামনে বসুন ।  নতুন জয়েন করা একটি ছেলে তার অস্বস্তি ঝেড়ে ফেলে জিজ্ঞেস করেই ফেললো ,  - ইয়ে মানে ,  আমরা না এই প্রতিষ্ঠানটি বন্ধ করার জন্যে আন্দোলন করছি ?  তাহলে কাজ করার কী দরকার ? ছেলেটির অপরিপক্ক মনোভাবের পরিচয় পেয়ে সবাই কিছুটা বিরক্ত হলেও এই বয়সে এমন অকাল বিদ্রোহী মনোভাব থাকতেই পারে ভেবে তাকে ক্ষমা করে দিয়ে বোঝাতে শুরু করলো ,  - শোনো বোকা ,  এই প্রতিষ্ঠানটি বন্ধ করার জন্যে আমাদের আন্দোলন বহাল থাকবে সবসময়ের জন্যে ।  তাই বলে কাজ বন্ধ রাখবো কেন ?  এটা অনেকটা সজারুর পিঠে মিঠে পিঠে দিয়ে কাঁটায় কাঁটায় ক্ষতবিক্ষত করার মতো ব্যাপার ।  তারপর আমরা জলহস্তির মতো বিশাল হাঁ করে কলাগাছ খাবো ।  কিছু বোঝা গেলো ?  বলে চোখ পাকিয়ে তাকায় বক্তা ।  স্বাভাবিকভাবেই ছেলেটি কিছু বোঝে নি ।  সে নার্ভাস ভঙ্গিতে মাথা নাড়লো ,  হ্যাঁ বুঝেছে সে ।  অন্য সবাই মৃদু হাসলো ,  কারণ তারা জানে ,  এখানে বোঝার কিছুই নেই ।  মনে যা আসে ইচ্ছেমত তা মুখের কাছে সাজিয়ে রেখে পরিবেশন করলেই হলো ।  কেন তারা এই আন্দোলন করছে নিজেরাও ঠিকঠাক জানে না ।  এই কোম্পানি বন্ধ হয়ে গেলে তাদের সচ্ছল জীবন হুমকির মুখোমুখি হবে ,  নানারকম বিলাসিতার ধারেকাছেও যাওয়া যাবে না ।  তারপরেও তাদের কাছে মনে হয় ,  এর চেয়ে যুক্তিগ্রাহ্য আর কোনো কিছুই হতে পারে না ।  আবার এটাও মনে হয় ,  কাজ বন্ধ করাটা সম্ভব না ।  কাজপোকা তাদের শরীরে কামড়ায় ,  মাথার চুলের ভেতর লুকিয়ে থেকে রক্ত খায় ।  তাদের আর কোনো উপায় নেই ।  এই প্রতিষ্ঠান বন্ধ করে দেয়ার রোমান্টিসিজমের ঘাড় মটকে দেয় বিভীষণ দায়িত্বসমূহ ।  লাঞ্চের সময় এমডি সাহেব সবাইকে তলব করলেন ।  তাকে দেখে মনে হচ্ছে কিছুটা বিরক্ত ।  বিরক্তি ঢাকার কোন চেষ্টা নেই তার মধ্যে ।  কপালের ঘাম রুমাল দিয়ে মুছে সবার দিকে রোষকষায়িত দৃষ্টি মেলে তিনি বলা শুরু করলেন ,  - আপনাদের দিয়ে আসলে কিছু হবে না ।  কিছু আশা করাই ভুল ।  খালি ব্যানার ,  ফেস্টুন ,  আর প্ল্যাকার্ড লাগিয়ে রাখলেই তো হবে না ।  প্রতিষ্ঠান বন্ধ করার জন্যে যেসব অফিসিয়াল ক্রাইটেরিয়া তার কোনোটাই তো মেইনটেন করা হচ্ছে না ।  এতদিন এখানে কাজ করেও আপনারা দাপ্তরিক কাজ কিছুই বোঝেন না ।  ভেরি স্যাড ।  এবার লিজার বলার পালা ,  - স্যার ,  ডন্ট বি ম্যাড !  কাজের তো কেবল শুরু ।  আর ব্যানার ,  ফেস্টুন ওগুলো সব উঠিয়ে ফেলেছি ।  পিওন ,  দারোয়ানরা দেখলে মুশকিল ।  আমরা পেপারওয়ার্ক করার কাজ শুরু করবো খুব শিঘ্রী ।    - খুব শিঘ্রী মানে কবে ?   - এইতো একটা স্মারকলিপি তৈরি করছি ।  এটা প্রেসিডেন্টের কাছে যাবে ।  অনুলিপি যাবে শিল্পমন্ত্রী ,  সমাজকল্যাণ প্রতিমন্ত্রী আর .  .  .  - আমি এসব কিছু বুঝি না বা জানতে চাই না ।  আমি মার কাছে যাবো ।  এ্যাঁ এ্যাঁ এ্যাঁ ! এমডি সাহেব শিশুর মতো কাঁদতে শুরু করলেন ।  কান্না সংক্রামক ।  পুরো হলের লোকজন এ্যাঁ এ্যাঁ ,  ভেউ ভেউ ,  ভ্যা ভ্যা প্রভৃতি অব্যয়িকায় ডুবে গেলো ।  সেই মূহুর্তে চা দেয়ার জন্যে রুমে ঢুকলো মাজেদ নামের একজন পিওন ।  তার দিকে কেউ খেয়ালই করলো না !  সে অবাক হয়ে কান্নাপর্ব দেখতে লাগলো ।  দুর্ভাগ্যজনক ব্যাপার এই ,  সেখানে ডাঁই করে রাখা সমস্ত লিখন তার নজরে পড়লো ।  সে পড়তে জানে না ,  তাই ফাইভ পাশ দারোয়ান মকবুলকে ডেকে নিয়ে এলো ।  দেখাদেখি সবাই চলে এলো ।  তাদের পেটের ওপর ফ্লাইংকিক দেবার এই প্রস্তুতিতে রেগে গিয়ে সকল কর্মকর্তাকে কান্নাকক্ষে তালা মেরে রাখলো ।  এতে অবশ্য লাভের চেয়ে ক্ষতিই হলো বেশি !  তাদের কান্না আরো বেড়ে গেলো ।  এভাবে পুরো একদিন চলে গেলে বাধ্য হয়ে তারা তালা খুললে এক অভূতপূর্ব সৌহার্দপূর্ণ দৃশ্যের অবতারণা হয় ।  তারা সবাই একে অপরকে আলিঙ্গন করে ।  কে পায়াভারী কর্মকর্তা আর কে পেটেভাতে কর্মচারী তা নিরূপন করা কঠিন হয়ে যায় ।  তবে এই আন্তরিকতা বেশিক্ষণ স্থায়ী হয় না ।  পুরো একদিন অফিস বন্ধ রাখার ফলে অনেক কাজ জমে আছে ।  কর্মকর্তারা ভাবেন ,  সব কাজ শেষ করে আবারও প্রতিষ্ঠানটি বন্ধ করে দেয়ার আন্দোলনে শামিল হবেন তারা ।  আর কর্মচারীরা আরো বড় আকারের তালা কিনে আনে ।  এইবার আটকালে আর বের হতে দেয়া যাবে না !  তবে পরস্পরের এই কার্যক্রম এক দুষ্টচক্রের ভেতর পড়ে গেছে ,  যা কেউ ভাবে নি এখনও ।  লিজারা আন্দোলন করে যাবে ,  আবার কাজও করবে ।  না করে কী পারে !  ওয়ার্কআহোলিক ! মকবুলরা মওকামতো লিজাদের পেয়ে দরজা বন্ধ করে শাস্তি দেবে ।  কিন্তু আবার সময়মত খুলেও দেবে ।  না দিয়ে কি পারবে ?  সামান্য কর্মচারী তারা ।  বড়সাহেবদের শাহরিক যন্ত্রণা আর যন্ত্র হয়ে ওঠার কুমন্ত্রণা তারা বুঝলে তো !   






একটি কাটপিসযুক্ত গল্প

  ( মূল গল্প )  জেনির জীবনে এত বড় দুঃসময় আর আসে নি ।  ইয়ার ফাইনাল পরীক্ষা সামনেই ,  কত পড়া বাকি !  গত চার বছরে কঠোর পরিশ্রম করে নিজের পড়ালেখার খরচ চালিয়েছিলো সে ,  কখনও টিউশনি করে ,  কখনও পার্টটাইম জব করে ।  কখনও সে অবুঝ ছাত্রের বোকা বোকা প্রশ্নের সামনে অনেক কষ্টে মেজাজ নিয়ন্ত্রণ করে চশমাটা ঠিক করতে করতে শান্ত স্বভাবের শিক্ষিকা ,  কখনও ফোনে মধুকণ্ঠে কাস্টমারের দৃষ্টি আকর্ষণ করার জন্যে লাস্যময়ী সেলসগার্ল ।  কত কিছুই না করলো সে গত চার বছরে !  এমন অবস্থা হবার কথা ছিলো না যদি তার বাবা সুস্থ থাকতেন ।  বিশ্ববিদ্যালয়ে ভর্তি হবার কিছুদিন পরেই তার বাবা স্ট্রোক করে শয্যাশায়ী হলেন ।  আর সেই সাথে ভেঙে পড়লো টিমটিম করে জ্বলতে থাকা সম্মানিত জীবন যাপন করার চেষ্টায় নিয়োজিত মধ্যবিত্ত পরিবারের অর্থনৈতিক কাঠামো ।  মধ্যবিত্ত পরিবারের মেয়েদের অবশ্য এমন অবস্থার জন্যে প্রস্তুত থাকতেই হয় সবসময় ।  জেনিও নিজের খরচ চালানোর ভারী জোয়ালটাকে কাঁধে নিয়ে অসুস্থ বাবার স্বপ্নপূরণের আচষা রুক্ষ জমিনটা কর্ষণ করে চলছিলো ।  তাই সে পড়াশোনা করার সময় পেত খুব কম ।  পরীক্ষার দু সপ্তাহ আগে থেকে যে পড়াটা পড়তো ,  তাতেই মোটামুটি মানুষকে বলার মতো ফলাফল আসতো ।  কিন্তু এবার আর তাও হলো না ।  পরীক্ষার এক সপ্তাহ আগে বাবা মারা গেলেন ।  বাবাহীন পৃথিবীর কাঠিন্য ভালোমত বোঝাতেই যেন জেনির মৃত্যুর সাথে যুক্ত হলো সর্বশেষ কেতাবী পরীক্ষা ।  
 কাটপিস - ১  ( এই অংশের সাথে মূল গল্পের কোন সম্পর্ক নেই ।  পরস্পর সম্পর্কহীন কিছু যৌন বর্ণনা মাত্র ।  আপনি চাইলেই সাচ্ছ্যন্দের সাথে এটাকে এড়িয়ে যেতে পারেন ।  পরবর্তী কাটপিস অংশগুলোর জন্যেও একই কথা প্রযোজ্য ) 
 - কী করো জেনি ? 
 - এই তো ,  কিছু না ।  
 - রুমে কেউ আছে ? 
 - না ,  নেই ।  কেন গো ?  
 - দরকার আছে গো !  
 - উমম !  তোমার দরকার তো জানি পাজি কোথাকার !  
 - তুমি এখন কী পরে আছো ? 
 - সালোয়ার কামিজ । 
 - কী রঙের ? 
 - সবুজ । 
 - নিচে কিছু পরোনাই ? 
 - এ্যাই রাসেল ,  আমি ফোন রেখে দিবো কিন্তু ।  হিহিহি ! 
 - বলো না ,  নিচে কিছু পরো নাই ? 
 - উম ।  হু ।  পরেছি । 
 - কোন কালারের ব্রা পরেছো ? 
 - সাদা । 
 - তোমার কামিজটা খোলো । 
 - এ্যাই !  উহু !  হুম !  ন্ না ! 
 - খোলো না লক্ষী !  
 - উম । 
 - খুলেছো ? 
 - হুম । 
 - ব্রাটাও খুলে ফেলো । 
 - খুলেছি । 
 - তোমার বুকে আমার মৃদু স্পর্শ .  .  . 
 - হু .  .  . 
 - তোমার নিপল চুষছি .  .  .  আহা !  কত তৃষ্ণার জল সেখানে ! 
 - রাসেল .  .  . 
   ( মূল গল্প )  খবরটা যখন পেলো ,  তখন সকালের পিঠে সূর্যটা আলতো করে চাপড় দিয়ে তাকে জাগাচ্ছিলো ।  মৃদু সূর্যালোক ।  মিষ্টি তার স্পর্শ ।  জেনি গভীর ঘুমে নিমগ্ন ছিলো তখন ।  সারারাত জেগে পড়তে হয়েছে ।  আধোঘুমে ফোনটা ধরে সে প্রথমে বিশ্বাসই করতে পারে নি যে বাবা নেই ।  মনে হচ্ছিলো স্বপ্নলোকের দেবতারা তার সাথে কোন নির্মম রসিকতা করছে ।  ধাতস্থ হবার পরেও তার মাথা কাজ করছিলো না ।  বাবা নেই !  বাবাবিহীন পৃথিবী সে কল্পনাও করে দেখে নি কোনদিন ।  দুঃখ - কষ্ট ছাপিয়ে সে আশ্চর্য এক শূন্যতা অনুভব করতে লাগলো ।  তার মনে হচ্ছিলো মগজের ভেতর কেউ একটা দ্রুত ঘুর্ণায়মান লাটিম ছেড়ে দিয়েছে ।  সে দাঁড়াতে গিয়ে পাঁক খেয়ে পড়ে গেলো ।  সে অবস্থায় অনেকক্ষণ বসে থাকলো জড়ভরতের মতো ।  মাথার মধ্যে ঘুরেছে উদ্ভুত পরিস্থিতির সাথে হাত ধরে আসা নতুন বিপর্যয় গুলো ।  
 টাকা ,  টিকেট ,  বাস নাকি ট্রেইন ?  পাওনা আদায় ,  কাপড় - চোপড় ।  ব্যাগ গোছানো ।  পরীক্ষা ,  শোকপালন ,  আবার ঘুরে দাঁড়ানোর চেষ্টা ।  পারবে কি সে ?  
 কাটপিস - ২ এখানে জেনির গোসল করা নিয়ে কথা বলা যেতে পারে ।  গোসলখানায় ঢোকার পর সে পুরোপুরি নগ্ন হয়ে যায় ।  তার পিনোন্নত বক্ষ ,  ছিপছিপে শরীর আর বাঁক খাওয়ানো শরীরের মধ্যপ্রদেশ সে নিজেই মুগ্ধ হয়ে দেখে ।  এই তো আরেক সম্পদ তার ।  মাঝেমধ্যে সাবান দিয়ে গা কচলাতে গিয়ে যখন তার ক্ষুধার্ত বন্য জংলি ত্রিভুজটার কাছে হাত চলে আসে ,  সেই হাত আরো গভীরে ঢুকতে চায় ।  সে দুটো আঙুলকে শিশ্ন মনে করে নিজেতেই নিজে প্রবেশ করে ।  তখন তার রাসেলের কথা মনে পড়ে খুব ।  রাসেল এত লাজুক কেনো ?  সে কি বোঝে না তাকে সমস্ত দেয়ার জন্যে সবসময়ই প্রস্তুত থাকে জেনি ?  রাসেল যদি এখন থাকতো ,  যদি তার শক্ত দুটো হাত দিয়ে স্তন চেপে ধরতো ,  যদি তাদের ঠোঁট আর জিভ পরস্পর সংযুক্ত হয়ে শুষে নিতে চাইতো একে অপরের শরীরের অমৃতসুধা !  আগ্নেয়গিরির গিরিখাঁদে দ্রুত জেনির আঙ্গুল চলতে থাকে ।  
 মূল গল্প  ধারের টাকাগুলো আদায় করে আর কিছু টাকা ধার করে যাওয়া আসার ভাড়া যোগাড় হলো শেষপর্যন্ত ।  সে আশ্চর্য বিষণ্নতার সাথে লক্ষ্য করলো যে সদ্য পিতা হারানোর শোককে কীভাবে কবজা করে নিচ্ছে নিষ্ঠুর দৈনন্দিন !  বাবা মারা গেছেন ,  সেই সময়টা সে পাশে থাকতে পারে নি ,  এই কষ্টের সাথে যোগ হয়েছে বাড়িতে যাবার টাকা যোগাড়ের চিন্তা ,  করুণ মুখ করে একে একে বন্ধুদের কাছে যাওয়া ,  আর অশ্রূর বিনিময়ে অর্থ পেয়ে ভারমুক্ত হওয়া ।  ভারমুক্ত !  এই কঠিন পরিস্থিতে কী  লাগসই একটা শব্দ !  যে শূন্যভার বাবা তার বুকে জমা দিয়ে গেছেন ,  তা কি কখনও পূরণ হবে ?  কিছুতেই না ।  কেন সে বাবার পাশে বসে তার হাত জড়িয়ে ধরে কাঁদতে পারলো না ?  কেন সে তাকে  " কিছু হয়নি বাবা ,  এই যে আমি তোমার পাশে "  বলে সাহস যোগাতে পারলো না ?  কেন সে এখন বাড়ি যাওয়া আসার ভাড়া ওঠাতে এবং পরীক্ষার কারণে বাড়িতে কয়দিন থাকা যাবে এসব নিঠুর হিসেব কষতে ব্যস্ত ?  কিন্তু  হিসেব না করে উপায়ই বা কী !  পরীক্ষা তাকে দিতেই হবে ।  নিজের জন্যে ।  সংসারের জন্যে ।  হিসেবটা না করলেই নয় ।  বাসায় কিছু বইপত্র নিয়ে যাবে নাকি ?  এই শোকের পরিবেশে সে বাবার মৃতদেহের গন্ধমাখা ঘরে বসে বসে অর্থনীতির কঠিন সূত্রগুলো মুখস্ত করছে ভাবতেই কেমন গা রি রি করে ওঠে ।  সুতরাং সেই চিন্তা বাদ দিয়ে দিলো সে ।  দুঃখিত বাবা ,  তুমি কেনো ভুল সময়ে চলে গেলে ?  কিসের এত তাড়া ছিলো তোমার ?  জেনি ভাবে ।  ভাবতে ভাবতেই নাঘুমো রাতের ক্লান্তি নিয়ে টলোমলো পায়ে হাঁটতে হাঁটতে বাসস্ট্যান্ডের উদ্দেশ্যে রওনা দেয় ।  সকালের বাস মনে হয় না পাওয়া যাবে ।  দুপুরের বাস অবশ্যই পাওয়া যাবে ।  এর ফাঁকে একটু সময় ঘুমিয়েও নিতে পারবে !  হাহ !  ঘুম !  জৈবিক প্রয়োজনের কাছে শোকার্ত মন শেষতক পরাজিতই হয় ,  এমন কঠিন নিয়ম সৃষ্টিকর্তা কেন বানালেন ?  
 কাটপিস - ৩ সেদিন রুমে কেউ ছিলো না ,  এক বড় আপা সোনিয়া আর জেনি ছাড়া ।  সোনিয়ার আচরণ বড্ড ক্ষ্যাপাটে ।  সে মাঝেমধ্যে এমন সব কথা বলে ,  জেনির মধ্যে একটা আধা আকৃষ্ট আধা বিকর্ষিত সাইকোসেক্সুয়াল অনুভূতির জন্ম নেয় ।  মাথা ঝিমঝিম করতে থাকে ।  এই তো সেদিন সোনিয়া বলেছিলো
 " জেনি ,  আমি যদি ছেলে হতাম ,  তাহলে তোকে তুলে নিয়ে গিয়ে রেপ করতাম ।  তুই এত সেক্সি কেন রে ?  " 
বলতে বলতে সে জেনিকে জড়িয়ে ধরে ।  ঠোঁটে চুমু দেয়ার চেষ্টা করে ।  জেনি প্রথমদিকে খুব বিরক্ত হলেও অভ্যাসবশত ,  অথবা পুরুষসঙ্গের স্বল্পতায় ভোগা অবদমিত কামনার বশে পরের দিকে অনিচ্ছা স্বত্তেও নিজেকে ছাড়িয়ে নিতো ।  সেদিন ,  সেই নির্জন রুমে বর্ষার তুমুল বর্ষণে প্রকৃতি যখন সিক্ত ,  সোনিয়া আপা পেছন থেকে জড়িয়ে ধরার সময় সে নিজেও সিক্ততা অনুভব করে ।  জংলি মাংসল ত্রিভুজের প্রারম্ভিক সিক্ততা ।  সোনিয়া আপা তাকে গলা জড়িয়ে ধরে বলে , 
 " কী করো জেনিসোনা ?  কী এত পড়ো ?  " 
সোনিয়া আপার কণ্ঠে মাদকতা ।  ভারী নিঃশ্বাসের সাথে সর্বগ্রাসী আগুন জ্বলে উঠছে ।  তার হাত স্থির থাকছে না ।  পিঠ থেকে কাঁধে ,  কাঁধ থেকে কামিজের ভেতর স্তনবৃন্তে ঘুরে বেড়াচ্ছে ।  আর সেইসাথে কাঁধে একটা চুমু ।  খুব মৃদু ।  যেন এক কোটি কিলোমিটার দূরের সাইক্লোনের হাওয়া একটু ছুঁয়ে গেলো ।  তারপর আরো এলাকা অধিগ্রহণের সাথে সাথে সাইক্লোনটা ক্রমশ কাছে আসতে থাকলো ।  জেনি ঝট করে ঘুরে তাকালো সোনিয়ার দিকে ।  এই সুযোগের অপেক্ষাতেই ছিলো সে ।  তাকে জাপটে ধরে জোর করে ঠোঁটে চুমু দিতে লাগলো ।  ন্যাচারাল রিফ্লেক্সে জেনি প্রথম প্রথম বাধা দিলেও পরে সে সক্রিয় হয়ে ওঠে ।  
 - একটা দুমুখো বড় ডিলডো থাকলে বেশ হতো রে জেনিসোনা ,  তাই না ?  
জেনি কোন উত্তর দিতে পারে না ।  সে তখন তার সংরক্ষিত ত্রিভুজ এলাকা উন্মুক্ত করে দিয়েছে সোনিয়ার জন্যে ।  সোনিয়া পাকা মেয়ে ।  ঠিক ঠিক জি স্পট খুঁজে নিয়ে জিভ দিয়ে লিক করতে লাগলো ।  এই অবস্থায় কামাতুর গোঙ্গানি ছাড়া আর কোন শব্দ বের হতে পারে মুখ থেকে ?  
 মূল গল্প  বাসায় মাত্র একদিন থাকলো জেনি ।  মরাবাড়িতে মানুষের ভীড়ে সৌজন্য রক্ষা করে চা - নাস্তার ব্যবস্থা করার মতো কাজ করতে করতে জেনির উপলদ্ধ জীবনে কঠিন বাস্তবতার প্রলেপ শোককে কিছুটা হলেও হালকা করলো ।  আর ফাঁক পেয়ে নিজের ঘরে একা কাঁদতে কাঁদতে তার নতুন উপলদ্ধি হলো যে ,  বাবা ছাড়া জীবনও সম্ভব ।  কষ্টকর ,  তবুও সম্ভব ।  শোকের শকুন তারদিকে আড়চোখে চেয়ে থাকলে জেনি তাকে ধাওয়া দিয়ে উড়িয়ে দেয় ।  জেনি আবার উঠে দাঁড়াবে ।  পরীক্ষা দেবে ।  সংসারের খরচ চালাবে ।  পরদিন সকালের বাসেই সে ঢাকার উদ্দেশ্যে রওনা হয় ।  
 কাটপিস - ৪ জেনি স্বপ্ন দেখছে ।  রাসেল তার বলশালী দু হাত দিয়ে নিষ্ঠুরভাবে জেমির সবুজ শাড়ি খুলে ফেলছে ।  তার পরনে এখন ব্লাউজ আর পেটিকোট ।  ব্লাউজের বোতাম খুলবার সময় রাসেল কোন তাড়াহুড়ো করলো না ।  ধীরতার সাথে একটা একটা করে বোতাম খুলছে ।  আবার সেই বক্ষবন্ধনী কেনো !  রাসেল এবার আর ধৈর্য্য ধরে রাখতে পারলো না ।  টান দিয়ে ছিড়েই ফেললো ।  জেনি থরথর করে কাঁপছে ।  তার স্তন আর স্তনবৃন্তে অজস্র চুমুর চুমুক ।  আর এক হাত পেটিকোটের ভেতর দিয়ে রসসিক্ত যোনীতে নিবিড়ভাবে আঙলি করছে ।  জেনি আর পারছে না ।  উত্তেজনার বশে মারাই যাবে যেন .  .  .  
 মূল গল্প  গাবতলী বাসস্ট্যান্ডে নেমে সাত নাম্বার লোকাল বাসে চড়ে বসলো জেনি ।  সিএনজিতে গেলে ভালো হতো ,  তবে অত টাকা তার নেই এই মুহূর্তে ।  এখন সন্ধ্যা সাতটা ।  বাসের কন্ডাক্টর যাত্রীদের গালিগালাজ আর কটুক্তি উপেক্ষা করে এখনও ডেকেই চলেছে  " এই শ্যামলী ,  কলাবাগান ,  সাইন্সল্যাব ,  আজিমপুর .  .  .  "   " ভাই একটু চাইপা দাঁড়ান না "  
জেনি মনে মনে বড়ই অস্থির বোধ করছে ।  সাড়ে আটটায় হলের গেট বন্ধ করে দেয় ।  সে কি সময়মত পৌঁছুতে পারবে ?  
 "  একটু তাড়াতাড়ি করেন না ভাই " 
মিনতিভরা কণ্ঠে সে আবেদন জানায় কন্ডাক্টর আর ড্রাইভারের কাছে ।  কিন্তু কে শোনে কার কথা !  সবাই শুধু নিজ প্রয়োজনটাই বোঝে ।  জেনির হলে কখন গেট বন্ধ হবে এটা তাদের জ্ঞাতব্য বিষয় হতে পারে না ।  অবশেষে একটি পিঁপড়াও ঢুকতে পারবে না ,  এমন অবস্থার সৃষ্টি হলে ড্রাইভার গাড়ি ছাড়ার সিদ্ধান্ত নেয় ।  জ্যাম ঠেলে অবশ্য এগুতে পারে খুব সামান্যই ।  পৌনে আটটার সময় কেবল শ্যামলীতে পৌঁছুলো বাসটি ।  
জেনির শোকের ঘায়ে নুনের ছিটার মতো জড়ো হয়েছে হোস্টেলে সময়মতো পৌঁছোনোর চিন্তা ।  সাড়ে আটটার মধ্যে পারবে তো ?  রাস্তার ভাবচক্কড় খুব একটু সুবিধের মনে হচ্ছে না ।  বাধ্য হয়ে এখন হলের লিডারগোষ্ঠীর দ্বারস্থ হতে হবে ।  গত চার বছরে জেনি এ কাজটি একবারও করে নি ।  নেতৃস্থানীয় সুকন্যারা উপকার করেন ঠিকই ,  কিন্তু তার বদলে অনেকসময় বিশাল খেসারত দিতে হয় বেশিরভাগকেই ।  কিন্তু জেনির অতশত ভাবলে তো চলবে না !  আর মাত্র পাঁচদিন পর পরীক্ষা শুরু ।  আর আজ রাতে সময়মত যদি হলে পৌঁছুতে না পারে ,  থাকবে কোথায় সে ?  এই শহরে রাত্রি যতই নিঝুম হয় ,  তার সাথে সাথে পাশবিক যৌন দুর্বৃত্তপনা মাথাচাড়া দিয়ে ওঠে ।  বাসটা এইবার কিছুটা জোরে চলছে ।  জ্যাম ফিকে হয়ে এসেছে শ্যামলী পার হবার পর ।  আরো ৩৫ মিনিট সময় বাকি আছে ।  এর মধ্যে কি যেতে পারবে সে ?  বাধ্য হয়ে জেনিকে ফোন করতেই হয় , 
 - হ্যালো !  সুমাইয়া আপা ?  আমি জেনি বলছি ।  ফোর্থ ইয়ার ফাইনালের জেনি ।  জ্বী খুলনার ।  হ্যাঁ বাড়ি গিয়েছিলাম ।  আমার বাবা মারা গেছেন তো ।  আজকে আমার পৌঁছুতে দেরী হতে পারে ।  একটু দেখেন না বিষয়টা !  জ্বী ?  কেয়া আপার কাছে ফোন করবো ?  উনার নাম্বারতো আমার কাছে নেই ।  কষ্ট করে যদি মেসেজ করে দেন .  .  .  ওকে আপা ।  অনেক ধন্যবাদ ।  খোদা হাফেজ ।  
কেয়া আপার কাছে ফোন করে জেনি ।  ফোন বাজছে ,  কেউ ধরছে না ।  জেনি উৎকন্ঠিত হয়ে বারবার ফোন করেই যায় ।  ওদিকে সোয়া আটটা বেজে গেছে ।  সায়েন্স ল্যাবের কাছে আবার সিগন্যাল পড়লো একটা ।  কী যে হবে !  
 কাটপিস - ৫   জেনির পরনে সবুজ রঙের কামিজ ।  নীল সালোয়ার ।  আকাশী রঙের ওড়না ।  তার বুকের মাপ ৩৬ ডি ।  নিপলের রঙ খয়েরি ।  ব্রা পরেছে কালো রঙের ।  তার ফর্সা চেহারার সাথে এই রঙ খুব মানায় ।  জেনির মুখোমুখি বসা ছেলেটা উঁকিঝুকি মেরে দেখার চেষ্টা করছে ।  ষোল বছররের ছেলেরা আইন অনুযায়ী শিশু ।  আসলে তাদের মতো লম্পট কমই থাকে ।  ছেলেটা এক দৃষ্টিতে জেনির কাঁধের দিকে তাকিয়ে থাকে ।  কালো রঙের ব্রায়ের স্ট্র্যা প দেখা যাচ্ছে ।  শরীরের ভেতরটা আরো না জানি কত সুন্দর !  আজকে একে ভেবে হাত না মারলেই না !  
 # পাঠক ,  জেনি গন্তব্যে সঠিকসময়ে পৌঁছুতে পেরেছে কী না তা জেনে আপনার ,  আমার লাভ কী !  কাটপিসগুলো কেউ এড়িয়ে যায় নি আমি বাজী ধরে বলতে পারি ।  কাটপিসগুলো জোড়া লাগিয়ে আমরা বরং জেনির যৌন অভিজ্ঞতা এবং ভাবনাকে সম্বল করে ঘুমোনোর আগে একবার হস্তমৈথুন করে নেই ,  কী বলেন ?  আমাদের কাছে হয়তো এটাই মূল গল্প ।  পিতৃশোকে কাতর এবং নানা ঝঞ্ঝায় পর্যুদস্ত জেনিকে নিজ বাসায় একরাত রাখলে যে আপনি তার ওপর মাঝরাতে ঝাঁপিয়ে পড়বেন না তার নিশ্চয়তা কী ?  তাই জেনির গন্তব্য নিস্প্রয়োজন ।  ওহ ,  শেষ করার আগে জেনি সম্পর্কে আসল কথাটাই তো বলা হলো না !  তার ভাইটাল স্ট্যাট ৩৬ - ২৬ - ৩৬ ।  


                    




মৃত্যানুষ্ঠান

 দিনগুলি বেশ ভালোই কাটছিলো আমার ।  কিন্তু হঠাৎ করেই মরে গেলাম ।  মরে যাওয়াটা একদম আকস্মিক ।  ভাবতেও পারি নি সুস্থ দেহের তরতাজা মনের এই আমি এত তাড়াতাড়ি মৃত্যুবরণ করবো ।  ঘটনার প্রথম ধাক্কাতে আমি খুব ভেঙে পড়ি ।  কারো সান্ত্বনাতেই কোন কাজ হয় না ।  এক দীর্ঘমেয়াদী বিষণ্ণকাল আমার সম্মুখে এসে দাঁড়ালো ।  মরে যাবার দুঃখটা ভুলতে আমি শিবরামের হাসির বই এবং জিম ক্যারির কিছু কমেডি সিনেমা কিনে নিয়ে আসলাম ।  কিন্তু বন্ধুবান্ধব আর স্বজনদের ক্রমাগত শোকবার্তামূলক ফোন আর ই মেইল পেতে পেতে বই আর সিনেমা দেখে মৃত্যুজনিত বিহবলতা কাটিয়ে ওঠার চেষ্টা বিফলেই গেলো ।  যেমন এই মুহূর্তে ফোন করেছে আমার ঘনিষ্টতম বন্ধু আসিফ ।  নাহ ,  ফোনটা বন্ধ করেই রাখতে হবে দেখছি ।  মানুষের কোন কমনসেন্স নেই !  বিরক্ত হয়ে ফোনটা ধরলেও কথাবার্তায় তা প্রকাশ হতে দেই না । 
 - হ্যালো ! 
 - হ্যালো শিহাব ,  তুই নাকি মারা গেছিস ? 
 - হ্যা দোস্ত ।  হঠাৎ করেই মরে গেলাম । 
 - কীভাবে মরলি ?  
 - সেটা এখনো নিশ্চিত না ।  অনেক কারণেই হতে পারে ।  ভাবছি ।  ভেবে কোন কূলকিনারা পাচ্ছি না ।  
 - ভেরি স্যাড ।  তুই আমার সাথে দেখা করতে পারবি আজকে ?  
 - কেন ? 
 - এই যে মরে গেলি হঠাৎ করে ,  তার কারণ অনুসন্ধান করবো দুজনে মিলে । 
আমি ওর নির্দয়তায় মর্মাহত হলাম ।  একজন মৃত মানুষকে নিয়ে এত কিসের টানা হেঁচড়া !  আমি ফোনটা বন্ধ করে দিয়ে ভাবতে বসি ।  কিজন্যে মারা গেছি তার জন্যে আসিফের সাথে বসে গবেষণা করার কোন মানে হয় না ।  শরীরটা ভীষণ অবসন্ন ।  কেন মারা গেলাম ?  কোন অপরাধে ?  সেই মফস্বলী মেয়েটা ,  যার সাথে দুই বছর প্রেমের অভিনয় করে সপ্তাহখানেক আগে ব্রেক - আপ করে ফেলেছি তার অভিশাপে ?  নাকি সেই রিকশাওলাটার ,  যে দুইটাকা বেশি চেয়েছিলো বলে তাকে থাপ্পড় মেরেছিলাম তার অভিযোগে ?  এই দুটো কি খুব বড় অন্যায় ,  যার জন্যে মৃত্যু অবধারিত ?  
যেদিন মারা গেলাম সেদিনের কথা মনে পড়লে এখনো শিউরে উঠি ।  ভালো মানুষ ,  অফিসে কাজ করছিলাম ।  একটা বিশাল ট্রান্সলেশনের কাজ গছিয়ে দেয়া হয়েছিলো আমাকে ।  দ্রুতহাতে টাইপ করতে গিয়ে হঠাৎ দেখলাম আমার হাত কাজ করছে না ।  একদম থেমে আছে ।  জলের গেলাশটা ঠিকই ধরতে পারছি ,  ঢকঢক করে পানিও খেলাম সেখান থেকে ,  কিন্তু অফিসের কোন কাজ করতে গেলেই স্থবির হয়ে যাচ্ছে সবকিছু ।  গলা শুকিয়ে শিরীষ কাগজ ,  হাত দুটোয় যেন একশ কেজি ওজন ভর করেছে ।  একটা বহুজাতিক কোম্পানিতে এ্যাপ্লাই করার জন্যে সিভি প্রস্তুত করেছিলাম ।  সেটি আমার দিকে তাকিয়ে ভেংচি কেটে হেসে জানালা দিয়ে উড়ে চলে গেলো ।  আর তখনই আমি বুঝতে পারলাম যে এটাই মৃত্যু ।  মুখ ম্লান করে বসের কাছে গেলাম ।  খবরটা শুনে তার কী প্রতিক্রিয়া হবে ভাবতেই ভয় করছে ।  মৃত্যু ব্যাপারটা সবসময়ই ব্যথাতুর ,  কিন্তু তিনি কি আর সেসব বুঝবেন ?  তার দরকার হলো কাজ ।  এই বিশাল সওদাগরী অফিসে থেমে যাওয়া মানেই মৃত্যু ।  কাঁচুমাচু মুখ করে তার রুমে ঢুকলাম । 
 - স্যার ,  আমি মারা গেছি ।  
এনে সুধালেন , 
 - দুঃখজনক ব্যাপার ।  কখন মারা গেলেন ? 
 - এই তো কিছুক্ষণ আগে ।  ওভারিয়ান টিউমারের প্রবন্ধটা অনুবাদ করার সময় ।  
 - তা কী কারণে মারা গেলেন বুঝতে পেরেছেন কিছু ?  
 - হয়তো বা ,  তবে স্যার ব্যাপারটা পারসোনাল ।  আপনাকে বলতে চাচ্ছিলাম না ।  
 - পার্সোনাল ব্যাপারের গুষ্টি মারি ! 
এবার স্বরুপে ফিরলেন তিনি ।  আমি এই ভয়ই করছিলাম ! 
 - আপনারা অফিসের কাজ বাদ দিয়ে যা তা করে বেড়াবেন ,  আর কাজের মধ্যিখানে জরুরী অবস্থায় তেলতেলে মুখ করে এসে বলবেন যে  “ স্যার মারা গেছি ”  ফাইজলামি পেয়েছেন নাকি ? 
 - যা হবার তা তো হয়েই গেছে ।  একটু যদি কনসিডার করতেন ,  হয়তো বা দ্রুতই অভিশাপ কেটে যাবে ,  আমি বেঁচে উঠবো ।  আমাকে পনের দিনের ছুটি দিন স্যার ,  এর মধ্যে দেখেন ঠিকই সামলে নেবো ,  স্যার ! 
 - আপনাকে এক সপ্তাহের ছুটি দিলাম ।  এর মধ্যে অভিশাপ কাটিয়ে পুনর্জ্জীবিত হয়ে আসতে পারলে আসবেন নইলে ইউ আর স্যাকড ।  এখন যান তো .  .  .  আপনার গা দিয়ে বোঁটকা গন্ধ বেরুচ্ছে ,  উহ হু ! 
ভগ্ন মনে অফিস থেকে বের হলাম আমি ।  বাসে উঠে আবার ঝামেলা লাগলো কন্ডাক্টরের সাথে ।  সে আমার কাছে পুরো ভাড়াই চাচ্ছে ,  কিন্তু আমি হাফ ভাড়ার বেশি দেবো না ।  মৃতদের জন্যে হাফ ভাড়ার ব্যবস্থা করেছে সরকার ।  কিন্তু বাসমালিকেরা এখনো সেই পুরোনো নিয়মেই চলছে ।  এমন বিশৃঙ্খলা যেই দেশে ,  তার হবেটা কী !  অগত্যা আমাকে পুরো ভাড়াই দিতে হলো ।  আমি গজগজ করতে করতে জানালার পাশের সিটে বসে আমার দ্বারা সংঘটিত সাম্প্রতিক পাপাচারের কথা ভাবতে লাগলাম ।  মফস্বলের মেয়েটা ?  নাকি বুড়ো রিকশাওলাটা ? 
মেয়েটা খুব কাঁদছিলো ।  আমাকে হৃদয়হীন বলে ভর্ৎসনা করছিলো ।  আমি এরকম আরো কত মেয়ের সর্বনাশ করেছি জানতে চাইছিলো ।  বড্ড সেকেলে তার কথাবার্তা ।  এই যুগে কেউ সতীত্ব বছরের পর বছর আগলে রেখে বাসর রাতে অপরিচিত কোন পুরুষকে বিলিয়ে দেয়ার মত অনগ্রসর চিন্তা করতে পারে ?  আসলে আমার ভাগ্যটাই খারাপ ।  কতজন এর চেয়ে ঢের বেশি সময় ধরে কত কত মেয়েকে প্রতারিত করছে ,  তাদের বেলায় কিছু হয় না ,  আর আমার ক্ষেত্রে সেটাই হয়ে গেল মৃত্যুর কারণ ?  অবশ্য মৃত্যু ব্যাপারটাই এরকম ।  বলে কয়ে আসে না ।  আমার ভাগ্যটাই খারাপ ।  এইসব অতি সংবেদনশীল মানুষের সাথে মেলামেশা করাটা বিপদজনক ।  কখন কে হৃদয়ে আঘাত পেয়ে বসে ,  আর আমাদের মতো আধুনিক মননের এই যুগের সাথে সামঞ্জস্যপূর্ণ সত্যিকারের মানুষেরা ঈশ্বরের দরবারে হৃদয়হীন বলে আখ্যায়িত হয়ে মৃত্যুবরণ করে !  
সেই বুড়ো রিকশাওলাটা ,  যাকে আমি চড় মেরেছিলাম ,  যার চোখ থেকে সবুজ অশ্রূ নির্গত হচ্ছিলো ,  সেই নোংরা লোকটার আর্জি কেন যে আমার মত ধোপদূরস্ত ,  ব্যস্ত ,  উন্নত প্রজাতির মানুষের সাময়িক রূঢ়তার সাথে জিতে গেলো ,  কিচ্ছু ভেবে পাই না ।  ঈশ্বর ইদানিং বড় বেশি খামখেয়ালী হয়ে গেছেন ।  
যাই হোক ,  এসব নিয়ে ভেবে আর কী হবে !  সামনে অনেক কাজ ।  দাফন - কাফনের ব্যাপার আছে ।  একটা মিলাদ দিলে ভালো হয় ।  তারপর আবার চল্লিশার আয়োজন করা ।  আমি একলা মানুষ ,  সব আমাকেই করতে হবে ।  মিলাদে কোন আইটেমটা দিলে ভালো হয় ?  এই গরমে তেহারি বা কাচ্চি না দেয়াই ভালো ।  জিলিপি ,  খেজুড় ,  আর একটা করে আপেল - যথেষ্ট ।  পরিচিতজনদের খবর দিতে হবে ।  
 - হ্যালো ,  মা ?  একটা খারাপ খবর আছে ,  মন শক্ত করো । 
 - কী হয়েছে বাবা ? 
ওপাশ থেকে মা ’ র উদ্বিগ্ন কণ্ঠ ।  
 - আমি মারা গেছি ।  
 - কী বলিস !  কেমন করে ?  কবে ?  কীভাবে ?  
 - এইতো আজ দুপুরেই ,  কাজ করতে করতে হঠাৎ মারা গেলাম ।  বাবাকে এখনই কিছু বলো না যেন !  তিনি অসুস্থ মানুষ .  .  . আর শোন ,  কালকে বিকালে বাদ আছর একটা মিলাদের আয়োজন করেছি ।  চলে এসো তোমরা ।  
মা কোন কথার উত্তর দেন না ।  ওপাশ থেকে বিলাপ করে কাঁদেন ।   “ আমার এত ভালো ছেলেটা !  ও কারো সাথে অন্যায় করতেই পারে না ।  কে যে তাকে অভিশাপ দিলো !  কোন সে নিষ্ঠুর লোক ।  তার ওপর গজব পড়ুক !  ” 
এসব শুনতে শুনতে আমার মনও সিক্ত হয়ে গেলো ।  কিন্তু বাস্তবতা বড় কঠিন ।  যা হয়েছে তাকে মেনে নিতেই হবে ।  আমি ফোন রেখে দিয়ে অন্যান্যদের মিলাদে আসার আমন্ত্রন জানাতে থাকলাম ।  মাইকিং এর ব্যবস্থাও করতে হবে ।  এরপর কুলখানি ,  চল্লিশা .  .  . মরে গিয়েও হাঁফ ছাড়ার জো নেই ।  মিলাদে বাবা - মা আসেন নি ।  আমার মৃত্যুসংবাদ শুনে তারা এতই কাতর হয়ে পড়েছেন যে ধাঁই ধাঁই করে প্রেসার বেড়ে গেছে দুজনের ।  এখন তাদের কোন ক্ষতি না হলেই হয় !  মিলাদ শেষ হবার পরে সবাই এসে মলিন মুখে শোক প্রকাশ করতে লাগলো ।  শোক প্রকাশের মাঝে অবশ্য পেট পুরে মালঞ্চের সুস্বাদু খিচুড়ি খাবার তুষ্টি অনেকেই গোপন করতে পারছিলো না ।  অনেকেই অবশ্য মিছে আশা দিচ্ছিলো এই বলে ,  আধুনিক আধ্যাত্মবাদ অনেক উন্নত হয়েছে ,  ঠিকমতো ধ্যাণ এবং প্রার্থনা করতে পারলে আবার জীবিত হওয়া যাবে ।  শুনে আমি একটা দীর্ঘশ্বাস ফেললাম ।  সেই ভাগ্য খুব কম জনেরই হয় ।  একবার হৃদয়হীনতার দায়ে দোষী হয়ে অভিশাপের খপ্পরে পড়লে আত্মাশূচি করাটা বড্ড কঠিন ।  ঈশ্বরের এই নতুন হেঁয়ালী সাথে খাপ খাইয়ে চলাটা দুষ্কর হয়ে যাচ্ছে দিনকে দিন ।  সরলা মফস্বঃলী কিশোরী ,  বুড়ো হাড় জিরজিরে রিক্সাচালক ,  ভীড়ের যেকোন একজন মানুষ ,  ঘুলঘুলিতে বাসা বাঁধা চড়ুই পাখি ,  পদতলে পিষ্ট হওয়া দোমড়ানো ঘাসফুল ,  কখন কার অভিযোগে মৃত্যুযোগ হয় কেউ বলতে পারে না ।  আর তাই সঠিক কারণটি ভেবে বুঝে বের করে আত্মশূদ্ধির চেষ্টায় রত হওয়াটা খুব কঠিন । 
 - কী এত ভাবছিস তখন থেকে ? 
আমার কাঁধে হাত রেখে আসিফ জিজ্ঞেস করলো । 
 - ভাবছি ,  কী অপরাধে এমন হলো ।  
 - আরে বাদ দে ওসব ভাবাভাবি ।  কবর কোথায় হবে ঠিক করেছিস ?  
 - মীরপুর বুদ্ধিজীবি গোরস্থানে গিয়ে কথা বলতে হবে । 
 - যা করার তাড়াতাড়ি কর ভাই !  বলতে সংকোচ হচ্ছে ,  তবুও না বলে পারছি না ,  তোর গা দিয়ে বিকট বোঁটকা গন্ধ বের হচ্ছে ।  
 - আচ্ছা চল দাফন কাফনের যোগাড়যন্ত্র করি । 
 মৃত্যু সংক্রান্ত ব্যবসায় নিয়োজিত বেশিরভাগ দোকানের নামই একরকম ।  শেষ বিদায় বা আলবিদা এরকম ।  আমরা শেষ বিদায় স্টোরে গিয়ে কাফনের কাপড় এবং খাঁটিয়া কিনলাম ।  সাথে কিছু আগড়বাতি আর গোলাপজল । 
 - মূর্দা কে ?  সঙ্গে আনছেন ? 
 - জ্বী আমি । 
 - একদম ফার্স্টক্লাস খাঁটিয়া আর কাপড় সদাই করছেন ।  কবর খোড়ার লোকও চাইলে আমাদের এখান থিকা নিতে পারেন ।  মার্কেট প্রাইসের চেয়ে কম দামে রাখবো ।  
ঝানু ব্যবসাদার দোকানীর সাথে আমার আর কথা বলতে ইচ্ছে করে না ।  সারাদিন অনেক ধকল গিয়েছে ।  তবে দামাদামির সুযোগ পেলে আসিফ ছাড়ে না ।  
 - আরে ভাই ,  বেচারা জীবনে প্রথমবারের মতো মারা গেলো ,  ওর মানসিক অবস্থাটা বিবেচনা করবেন না ?  আরো তো মরবে ,  আপনাদের সার্ভিস ভালো পাইলে এখানেই আসবো বারবার ।  একটু কনসিডার করেন না ! 
 - নারে ভাই ,  ব্যবসা বানিজ্য ভালা না ।  আর আমাদের গোরখোদক স্পেশাল প্রশিক্ষণ পাওয়া ।  তারে এর চেয়ে কম দামে পাইবেন না । 
বাদানুবাদ শেষ হলে পরে আমাকে খাঁটিয়ায় শুইয়ে দেয়া হয় ।  কাফনের কাপড়ের শুভ্রতায় যেন মেরু অঞ্চলের শীত হামলে পড়ছে ।  শোক সঙ্গীতের ধর্মীয় সংস্করণ এই শবযাত্রাকে আরো ভৌতিক আর গম্ভীর করে তুলেছে ।  মহাগ্রন্থ থেকে উৎসারিত মন্ত্রে জীবনতন্ত্রের বিদায়ী সুর ।  
 আমি ভাবছি ,  ভেবেই চলেছি .  .  .  কী অপরাধে এমন হলো ?  আমি চড়ুই ছানাদের আদর করি নি বলে ?  ঘাসফুল মাড়িয়ে গিয়েছিলাম বলে ?  আমি হৃদয় ভেঙেছি সরলা কিশোরীর ,  আমি পিতার বয়েসী রিকশাঅলাকে প্রহার করেছি ,  আমি গোপনে পাশের বাসার মেয়েটির স্নান দেখেছি ,  আমি সুন্দরবনের প্রাচীন বৃক্ষের গায়ে মূত্রত্যাগ করেছি ,  আমি .  .  . 
 মনে পড়েছে .  .  .  বুঝতে পেরেছি .  .  .  কেন এমন হলো আমি বুঝতে পেরেছি !  এখন কিছুদিন ধরে অনুশোচনা আর প্রার্থনায় সময় কাটালেই আবার জীবিত হয়ে উঠবো ।  কিন্তু ওরা আমাকে কবরে শুইয়ে দিয়েছে ।  আমার শরীরে মাটি পড়ছে ঝুরঝুর করে ।  আমি ওদেরকে থামাতে চাই ,  কিন্তু পারি না ।  আমি ডুবে যাচ্ছি ,  গেঁথে যাচ্ছি আরো গভীরে ,  আমার চিন্তাশক্তি হ্রাস্ব পাচ্ছে ,  ঘোলাটে হয়ে আসছে সবকিছু ।  আমার খুব ঘুম পাচ্ছে ,  চিন্তা করতে পারছি না কিছু ।  একটু আগে যেন কী ভেবে প্রায়শ্চিত্তের বুনিয়াদ গড়তে গিয়েছিলাম ?  মনে পড়ছে না ,  কিছুতেই মনে পড়ছে না ।  থাক ,  আর মনে করে কাজ নেই ।  কালকে সকালে উঠে পরিস্কার হয়ে অফিসে যেতে হবে ।  হৃদয়ের ঈশ্বরের অনেক বায়নাক্কা দেখলাম ধৈর্য্য ধরে ।  সে বড়ই অভিমানী ।  তার অভিমান কাটতে সময় লাগবে অনেক ।  ততক্ষণ বরং সওদাগর ঈশ্বরের কাছে সমর্পণ করি নিজেকে ,  এটাই সুবিবেচনার কাজ হবে !         
 

                    




আশ্চর্য হাস্যদৃশ্য

  ( কৌতুক - ১ )  
টিভির এক চ্যানেলে গতানুগতিক লাইভ প্রোগ্রাম হচ্ছে ।  উপস্থাপিকাঃ হ্যালো ,  আপনি কোথা থেকে কল করেছেন ? 
কলারঃ ঢাকা থেকে 
উপস্থাপিকাঃ ঢাকার কোথা থেকে ?  
কলারঃ লালমাটিয়া 
উপস্থাপিকাঃ ওয়াও !  আমিও লালমাটিয়াতে থাকি !  লালমাটিয়ার কোথায় থাকেন আপনি ? 
কলারঃ আমিনুদ্দি এপার্টমেন্টে
উপস্থাপিকাঃ কি আশ্চর্য !  !  আমিও তো ওই এপার্টমেন্টে থাকি !  !  আপনার ফ্ল্যাট নাম্বার কত ?  ?  
কলারঃ আরে উজবুক !  আমি তোমার স্বামী !  বাসার চাবি তুমি কোথায় রেখে গেছো !  ”  
 হাস্য গবেষণা কেন্দ্রের মিটিংয়ে কৌতুকটি পরিবেশিত হলো ।  তারপর চুলচেরা বিশ্লেষণ করে প্রতিবেদন এলো এরকম , 
  " কৌতুকটিতে বেশ কয়েকটি গলতি রয়েছে ।  প্রথমত ,  স্বামী ভদ্রলোক প্রথমেই কেন বললেন না চাবির কথা ?  দ্বিতীয়ত ,  এখানে লালমাটিয়ায় বসবাসরত বিবাহিতা নারীদের মোটাদাগে উপস্থাপন করে এক ধরনের বৈষম্য প্রকাশিত হয়েছে ।  কল্পিত কোন নাম ব্যবহৃত হলে সমস্যাটা কাটানো যেতো ।  তৃতীয়ত ,  উপস্থাপিকা মহিলা টেলিফোনে তার স্বামীর গলার স্বর চিনতে এত সময় নিলেন কেন ?  তবে কি এটা আমাদের সমাজের ভেঙে পড়া দাম্পত্য ব্যবস্থাকে আরো উশকিয়ে দিতে উৎসাহ যোগাবে ?  এটা কোনভাবেই গ্রহণযোগ্য নয় ।  চতুর্থত ,  স্বামী ভদ্রলোক উজবুক গালি দেয়ায় উজবেকিস্তানের মানুষের অনুভূতিতে আঘাত হেনেছেন ,  যেটা স্পষ্ট রেসিজম ।  সবদিক বিবেচনা করে কৌতুকটিকে হাস্য অনুপযোগী বিবেচিত করা হলো "  ।  
 ঢাকা শহরের হাস্য গবেষণা কেন্দ্রের বেশ ব্যস্ত সময় যাচ্ছে ।  এই অঞ্চলের মানুষ হাসতে ভুলে গেছে ।  যদিও পৃথিবী এখন খাদ্যে ,  প্রাচুর্যে ,  বিত্তে ,  বস্ত্রে স্বয়ংসম্পূর্ণ হয়েছে ,  সবার জন্যে রয়েছে কাজ এবং বাসস্থান ।  তারপরেও ঢাকার মত বিভিন্ন শহরে মানুষ হাসতে ভুলে যাচ্ছে ।  এটা আদতে কোন সমস্যা ছিলো না ,  কারণ হাসতে না পারলেও মানুষ বেঁচে থাকতে পারে ,  কাজ করতে পারে ।  তবে হৃদরোগে আক্রান্ত ব্যক্তিদের সংখ্যা হঠাৎ করে বাড়তে থাকলে এটা নিয়ে একটা সমীক্ষা চালানো হয় ,  এবং সমীক্ষার ফলাফলে দেখা যায় যে হাস্যহীনতার দরুণ মানুষ স্নায়বিক এবং উচ্চরক্তচাপে ভুগে হৃদরোগে আক্রান্ত হচ্ছে ।  এতে করে শহরের কর্মযজ্ঞ ব্যাহত হলে ঊর্ধতন কর্তৃপক্ষ ব্যাপারটাকে গুরুত্বের সাথে নেয় ,  এবং হাস্য গবেষণা কেন্দ্র স্থাপিত করে ।  বর্তমানে হাস্য গবেষণা কেন্দ্রের কর্মপরিধি ব্যাপক ।  এখানে মোটা বেতনে চাকুরী করে বিশ্ববিদ্যালয় থেকে পাশ করা মেধাবী ছাত্র ছাত্রীরা ,  অবসরপ্রাপ্ত সরকারী আমলারা পায়াভারী পদবী বগলদাবা করতে ছাড়েন না ।  সরকার হাস্য মন্ত্রনালয়ও খুলেছে হাস্য উন্নয়নের জন্যে ।  প্রচুর টাকা ,  প্রচুর মেধা ব্যয় হচ্ছে ,  কিন্তু কাজের কাজ কিছুই হচ্ছে না ।  মানুষ হাসছে না ।  হাস্য গবেষণা কেন্দ্রের একটি বড় শাখা হলো কৌতুক গবেষণা ।  আগেকার যুগে মানুষ কী ধরনের কৌতুক পড়ে হাসতো তা নিয়ে বিস্তর গবেষণা হয় এখানে ।  পুঙ্খানুপুঙ্খ বিশ্লেষণ করে তারা এমন একটি কৌতুক রচনার গবেষণায় মশগুল যা মানুষকে হাসাবেই ।  তাই জনপ্রিয় প্রাচীন কৌতুকগুলোকে কাটাছেড়া করে তা যুগোপোযোগী করা যায় কী না সেটা নিয়ে তারা এন্তার ভাবছেন ।  
  ( কৌতুক - ২ ) 
রাতের বেলা চান্দু ঘুমাতে গেলো ।  মশার কামড়ে অতিষ্ঠ হয়ে সে মশারি টানালো ।  কিন্তু ভুলক্রমে একটা জোনাকি পোকা মশারির ভেতর ঢুকে পড়ল ।  বাতি নিভানোর পরে চান্দু যখন জোনাকিটা দেখল তখন হাহাকার করে উঠে
বলল .  .  . হায় হায় !  !  মশা তো আমারে টর্চলাইট জ্বালাইয়া খুঁজতেছে !  আমি এখন কই যাই ?  " 
 গবেষণালদ্ধ ফলাফলঃ
এই কৌতুক থেকে আমরা দেখতে পাই ,  চান্দু নামের যুবকটি মানসিকভাবে ভারসাম্যহীন ছিলেন ।  তাই জোনাকি আর মশার মধ্যে তফাৎ বোঝার সক্ষমতা তার ছিলো না ।  মানসিকভাবে পিছিয়ে থাকা একজন মানুষকে নিয়ে হাস্যরস সমীচীন নয় ।  অথবা এমনও হতে পারে ,  সে নেশাগ্রস্ত ।  তাই তার স্বাভাবিক বুদ্ধি লোপ পেয়েছিলো ।  নেশার করাল গ্রাসে যুবসমাজ আক্রান্ত ।  সেটাকে গ্লোরিফাই করে কৌতুক বানিয়ে হাসাটা রীতিবিরুদ্ধ ।  এছাড়াও চান্দুর জীবন নিয়ে ঘাঁটাঘাঁটি করলে আমরা দেখতে পাবো ,  সে একজন দরিদ্র এবং উচ্ছন্নে যাওয়া ছেলে ।  কোনো স্বাভাবিক পরিবার তাদের সন্তানাদির নাম চান্দু রাখবে না ।  চান্দু নামটি অপরাধপ্রবন মানুষদের মধ্যে বেশি দেখা যায় ।  তবে কি এটা তাদের নতুন কোন অপরাধের পায়তারা ?  অনেক অসঙ্গতি এবং অপ্রীতিকর বস্তুর সমন্বয়ে গঠিত কৌতুকটিকে হাস্য অনুপযোগী ঘোষনা করা হলো ।   
 মানুষ হাসছে না ,  মানুষ মরছে ।  মানুষ হাসছে না মানুষ কাঁদছে ।  মানুষ হাসছে না ,  তবুও ভালোবাসছে ।  বিজয়ী মানুষ হাসছে না ।  আনন্দাশ্রূ বলে কিছু নেই ।  আছে শুধু বেদনার অশ্রূ ।  এমন কী কিছু কিছু শিশুও জিনগতভাবে বিবর্তিত হয়ে হাস্যহীন হয়ে জন্মাচ্ছে ।  শহর থেকে গ্রাম ,  গ্রাম থেকে দুর্গমতম অঞ্চলেও হাস্যহীনতার ভাইরাস ছড়িয়ে পড়ছে ।  বেশিরভাগ বিজ্ঞ ব্যক্তিই মনে করেন কারণটা সামাজিক না ,  জীবতাত্ত্বিক ।  নইলে না হাসার তো কোনো কারণ নেই ।  ভয়ানক কোনো ভাইরাস ছড়িয়ে পড়ে হাস্যআলস্য তৈরি করছে বলে তাদের ধারণা ।  এর স্বপক্ষে অবশ্য এখনও কোনো প্রমাণ পাওয়া যায় নি ।  সমাজ গবেষকেরা বলেছেন অঞ্চলভেদে মানুষের হাস্য উৎপত্তির কারণ বিভিন্ন হতে পারে ।  সবার এমন সম্মিলিত প্রচেষ্টায়ও কোনো কাজ হচ্ছে না ।  হাসিমুখ কমছে তো কমছেই ।  আর হাস্য গবেষণা কেন্দ্রগুলো গবেষণা চালিয়ে যাচ্ছে তো যাচ্ছেই .  .  . 
  ( কৌতুক - ৩ )  
এক ক্রেতা একটি ব্যাগের দোকানে গিয়ে দোকানদারকে বলছে 
ক্রেতা :  তাড়াতাড়ি আমাকে একটা ব্যাগ দিন তো !  ট্রেন চলে যাচ্ছে ।  ট্রেন ধরতে হবে  ! 
দোকানদার :  দুঃখিত ।  ট্রেন ধরার মতো এতো বড় ব্যাগ আমার দোকানে নেই । 
 গবেষণালদ্ধ ফলাফল :  যান্ত্রিক সভ্যতাকে তুচ্ছ করে দেখা হয়েছে এই কৌতুকে ।  আমাদের মহান যন্ত্রাদীই তো সর্বোৎকৃষ্ট অবলম্বন ।  ট্রেন নামক যানটি যোগাযোগ ব্যবস্থায় বিপ্লব ঘটিয়েছে ।  একসাথে এত মানুষ আর কোন মাধ্যমে পরিবহন করা যায় না ।  সেই ট্রেনকে ব্যাগের মাধ্যমে ধরতে চাওয়ার যে হীন প্রচেষ্টা তা নিঃসন্দেহে আমাদের সভ্যতাকে প্রশ্নবিদ্ধ করবে ।  অতএব ,  এটি হাস্য অনুপোযোগী ।  
  ( কৌতুক - ৪ ) 
মেয়ে দেরী করে বাড়ি ফিরলো | 
বাবা জিজ্ঞাসা করলো  “ কোথায় ছিলে  ?  ” 
মেয়ে বললো  - বন্ধুর বাসায়  । 
বাবা মেয়ের সামনেই তার দশজন বন্ধুকে ফোন দিল
৪ জন বললো  “ ও তো এখানেই ছিলো ” 
২ জন বললো  “ ওহ আংকেল !  ও তো এই মাত্র বের
হয়ে গেল ”  ! 
৩ জন বললো  “ ও তো আমার বাসায়  । পড়ছে  ।  ও
কে কি ফোনটা দিব ?  ”  
শেষজন আরো এক কাঠি সরেস  ।  সে বললো  “ হ্যা  , বাবা , 
বলো …  ”  
 গবেষণালদ্ধ ফলাফল :  গণমনস্তাত্ত্বিক মনোসংবেদনশীলতার একটি করুণ উদাহরণ ।  আজকালকার মেয়েরা পুরুষতান্ত্রিকতার জাঁতাকলে পিষ্ট হয়ে নিজেদেরকে আর আলাদা ভাবতে পারছে না ।  সবে মিলে এক বিশাল একীভূত অস্তিত্ত্ব হিসেবে ভাবছে নিজেদের ।  এর ফলে মিথ্যে কথা বলার প্রবনতা বাড়ছে ।  হারিয়ে যাচ্ছে পিতার প্রতি আনুগত্য ।  আর সবচেয়ে ভয়ংকর ব্যাপার হলো তারা নিজেদের আলাদা করে চিনতে পারছে না ।  এ সংক্রান্ত নথি নারী মন্ত্রনালয়ে পেশ করার জন্যে বলা হলো ।  
  ( কৌতুক ৫ ) 
হাবলু নতুন টেলিভিশন কিনেছে ।  বাড়ি ফিরেই সে টেলিভিশনটা এক ড্রাম পানির ভেতর ডুবিয়ে দিল । ঘটনা দেখে ছুটে এলেন এক প্রতিবেশী । 
প্রতিবেশী :  আরে ,  করছ কী ,  করছ কী ?  ! 
হাবলু :  আর বলবেন না ।  নতুন টিভি কিনলাম । দোকানদার বলল ,  রঙিন টিভি !  ভাবলাম ,  ব্যাটা ঠকিয়ে দিল কি না ,  তাই পানিতে ডুবিয়ে দেখছিলাম , রং উঠে যায় কি না ! 
 গবেষণালদ্ধ ফলাফল :  আবারও মহান যন্ত্রের ওপর আঘাত ।  আবারও সেই হীন ষড়যন্ত্র ।  সাদাকালো টেলিভিশন বিলুপ্ত হয়েছে অনেক আগেই ।  সুতরাং এখানে সাদাকালো বা রঙীন যাচাই করার কোন সুযোগ নেই ।  কৌতুকটির প্রাচীনত্ব বিবেচনায় নিলে তো আরো ভয়াবহ বিপদ ।  পৃথিবীর অনেক অধিবাসীই যান্ত্রিক সভ্যতা ,  ঘন্টা বেঁধে দেয়া জীবনে খাপ খাওয়াতে না পেরে অরণ্য অভিবাসী হবার কথা ভাবছে ।  কেউ কেউ পুরোনো জিনিস ফিরিয়ে এনে সভ্যতার অগ্রগতির চাকা বন্ধ করার কৌশল ফাঁদছে ।  এক্ষেত্রে রঙীন আর সাদাকালোর বিভাজন প্রকট করে তুললে তা আমাদের অর্জিত উন্নতি এবং মহান যন্ত্রাদির প্রতি হুমকি হিসেবে আবির্ভূত হয়ে মানুষকে অতীতচারী করে দিতে পারে ।  আমরা পশ্চাদপদ হতে চাই না ।  স্মৃতি আঁকড়ে ধরে থাকার রোমান্টিসিজম গ্রহণযোগ্য হতে পারে না ।  সুতরাং অবশ্যই এটি হাস্যউদ্রেককারী নয় ,  বরং বিপদজনক হিসেবে বিবেচিত হবে ।  
 মানুষ নির্বিকার মুখে কাজ করে যায় ।  দেশে এখন কোনো বেকার নেই ।  মানুষ অবলীলায় অন্যজনের গলায় ছুরি চালায় ।  কারো কোনো বিকার নেই ।  শহরে খুনী বাড়ছে ।  পেডোফিল বাড়ছে ।  ধর্ষণ প্রতিদিনকার ব্যাপার ।  শহর থেকে দেশ ,  দেশ থেকে মহাদেশে ,  পুরো পৃথিবীতে ঘোর ডিসটোপিয়া ।  মানুষের অস্থিরতা প্রকাশ পাচ্ছে মানচিত্রে ।  ভূমি আর তেল দখলের জন্যে যুদ্ধাবস্থা চতুর্দিকে ।  প্রতিটি দেশেরই এখন আছে নিজস্ব পারমানবিক সমরাস্ত্র ।  অস্ত্র আর যন্ত্র ঈশ্বরকে হটিয়ে দিয়ে শীর্ষস্থানে এখন ।  চারিদিকে কাজ ।  চারিদিকে মেশিনের শব্দ ।  চারিদিকে যুদ্ধ ।  চারিদিকে মৃত্যুর স্পর্শ ।  হয় কাজ ,  নয় যুদ্ধ ,  চালাও যন্ত্র ,  ধরো অস্ত্র !  সভ্যতার শীর্ষবিন্দুতে এসে এটাই এখন মূলমন্ত্র মানুষের ।  এই বিশ্বাস মানবজাতির মধ্যে জন্মেছে যে যন্ত্র দিয়ে যেকোন কিছু পাওয়া সম্ভব ।  অস্ত্র দিয়ে যেকোন স্থান অধিগ্রহণ সম্ভব ।  এই সব সম্ভবের যুগে উৎকর্ষের চরম সীমায় পৌঁছে মানুষ হাসতেই পারতো প্রাণখুলে ।  কিন্তু কোথায় হাসি ?  কোথায় সে বিলীন ?  বায়োলোজিকাল ,  মেটাফিজিকাল ,  সোশাল ,  সব ধরণের গবেষণাকে বৃদ্ধাঙ্গুলি দেখিয়ে হাসি উধাও ।  হাস্য গবেষণা কেন্দ্রগুলিতে কারিকুলাম ভিটা জমা পড়ছে সবচেয়ে মেধাবীদের ।  
  ( ইন্টারভিউ - ১ ) 
 - আপনি হাস্য গবেষণা কেন্দ্রে কেন কাজ করতে চান ? 
 - আমার কাছে ব্যাপারটা বেশ চ্যালেঞ্জিং মনে হয়েছে । 
 - একটু বিস্তৃত করে বলুন । 
 - এই যে হঠাৎ করেই মানুষ হাসতে ভুলে গেলো .  .  . 
 - হঠাৎ করে না ।  এটা এক দীর্ঘ প্রক্রিয়ার পরিণতি ।  আপনি আসতে পারেন এখন ।  
 বাতিল !  
 পান থেকে চুন খসলেই প্রার্থীকে বাতিল ঘোষণা করা হয় এখানে ।  হাস্য গবেষণা কেন্দ্রগুলিতে সবচেয়ে মেধাবীরাই কেবল কাজ করতে পারে ।  আগে যেমন ছিলো নাসা ।  
  ( ইন্টারভিউ - ২ ) 
 - আপনি হাস্যবিলুপ্তির ইতিহাস সম্পর্কে কতটুকু জানেন ? 
 - যতটুকু পারি জেনেছি ।  
 - তা তো মুখস্থ অনেকেই বলতে পারবে ।  ব্যাপারটা আসলে আপনাকে ভাবতে হবে সভ্যতার উৎকর্ষের মন নিয়ে ।  মহান যন্ত্রের দর্শন অনুধাবন করে ।  অস্ত্রের অধিকারসূচক বিস্ফোরনে । 
 - হ্যাঁ ,  আমি জানি সেটা ।  হাসির বিষয়গুলো অবশ্যই হতে হবে যন্ত্রসম্মত এবং সভ্যতার অনুগামী ।  এ পর্যন্ত পাওয়া তথ্যের ভিত্তিতে আমরা জানি যে ,  হাসি দেহকে সচল রাখে ।  ফলে মানুষ দীর্ঘদিন কাজ করতে এবং বাঁচতে পারে ।  সভ্যতার জন্যে এটা শুভ বিষয় ।  এছাড়া হাসিকে খুঁজে ফেরার কোন যুক্তি আছে বলে আমি মনে করি না ।  
 সিলেক্টেড ।  
  ( কেস স্টাডি
স্থান -  ল্যাবরেটরি ,  হাস্য গবেষণা কেন্দ্র ,  ঢাকা ) 
 গম্ভীরমুখো প্রফেসর গুরুত্বের সাথে একটি জীবন্ত নমুনা বিশ্লেষণ করছেন ।  
 " এখানে দেখতে পাচ্ছেন একজন পাহাড়ী তরুণকে ,  যে এখনও হাসতে জানে ।  সে সময়ে অসময়ে ,  কারণে অকারণে হাসে ।  আপাতদৃষ্টিতে অর্থহীন মনে হলেও তার এই অফুরান প্রাণচাঞ্চল্যের মর্মোদ্ধার করতে পারলে আমরা হাস্য উৎপত্তির ব্যাপারে অনেকটাই এগিয়ে যাবো ।  "  
তরুণটি তাদের দিকে তাকিয়ে হাসে ।  দরাজ গলায় একটা প্রাচীন গান ধরে ,  
 " তুই লাল পাহাড়ের দেশে যা
রাঙামাটির দেশে যা
ইথাক তুকে মানাইছেনা রে
ইক্কেবারে মানাইছেনা রে " 
 " আমাদের গবেষণালদ্ধ ফলাফলে দেখতে পাচ্ছেন ,  তার হাসির কার্ভটা শহরে আসার পরেই হঠাৎ ফল ডাউন করেছে আকস্মিকভাবে ।  আমরা এর কারণ অনুসন্ধান করে বের করবো ।  " 
উৎসুক প্রশিক্ষনার্থীরা এগিয়ে আসে ।  তারা নানা প্রশ্ন করতে থাকে পাহাড়ী যুবকটিকে ।  এভাবে এক সপ্তাহ পার করার পর যা হয় ,  তা হলো আরো একজন হাস্যলুপ্ত মানুষের আবির্ভাব ঘটলো ।  গবেষণাগার থেকে বাইরে পাঠিয়ে তাকে একটা ফ্যাক্টরিতে কাজ করতে সেঁধিয়ে দেয়া হলো ।  প্রশিক্ষনার্থীরা আলোচনা করতে থাকে এই বলে যে ,  খুব কাছাকাছি পৌঁছুনো গিয়েছিলো এবার ।  হাসিকে শক্তিতে রুপান্তরিত করে তা দিয়ে বিদ্যুৎ তৈরি করতে উৎসাহী একজন পদার্থবিদ তো বলেই ফেললেন আর মাত্র একমাসের মধ্যেই হাসির রহস্য উদঘাটিত হবে ।  মানুষ হাসবে ,  প্রাণপ্রাচুর্যে বলীয়ান হয়ে দেশকে আরো যন্ত্রবতী এবং অস্ত্রবতী করে ফেলবে ।  নতুন একটা পারমাণবিক প্রকল্পের কাজ শুরু হয়েছে ।  এসময় প্রচুর শ্রম এবং শক্তি প্রয়োজন ।  এই অস্ত্রটা পৃথিবীর তাবৎ মোড়ল আর তার সাঙ্গপাঙ্গ ষণ্ডাগুণ্ডাদের সিধে করে দেবে ।  এখন হাসির অভাবে যদি কিছু শক্তি নষ্ট হয়ে কাজের গতি মন্থর করে দেয় ,  আখেরে তার জন্য দেশকে কঠিন মাশুল দিতে হতে পারে ।  
  ( বিশেষ সভা ) 
 পরিস্থিতির গুরুত্ব বিবেচনা করে জাতিসংঘ তার সকল সদস্য দেশগুলিকে নিয়ে একটি বিশেষ সভা আহবান করেছে ।  মোটামুটি সব দেশই এই সমস্যায় আক্রান্ত ।  গ্লোবালাইজেশনের কঠিন শিকলে সবাই বাঁধা ।  তাই শিকলের একপাশ আক্রান্ত হলে আরেক পাশ কি আর স্থির থাকতে পারে ?   তবে এই গুরুতর পরিস্থিতিতেও জাতিসংঘ মধ্যপ্রাচ্যে বিদ্যমান অসম যুদ্ধ স্থগিত করতে পারে নি ।  বলা ভালো ,  চেষ্টাই করে নি তেমন ।  এজন্যে অবশ্য অদৃশ্য পিঠ চাপড়ে দেয়ার লোকজন আছে ।  সবাই জানে তারা কে ,  কিন্তু কেউ বলছে না ।  
জাতিসংঘের মহাসচিব তার বক্তৃতা শুরু করলেন ।  সব ভাষায় তা স্বয়ংক্রিয়ভাবে অনুদিত হয়ে পৌঁছে গেলো প্রতিটি রাষ্ট্রের নিযুক্ত দূতের কাছে ।  কথা তো সেই একই ,  সেই গৎবাঁধা বুলি ,  মানুষ হাসতে পারছে না ।  এর ফলে অনেক শক্তির অপচয় ঘটছে ।  হাস্য গবেষণা কেন্দ্রগুলো কাজ করে যাচ্ছে ,  কিন্তু কাঙ্খিত ফলাফল আসছে না ।  ইত্যাদি ।  সবাই যখন আলোচনায় অথবা ঝিমুনিতে ব্যস্ত তখন একটা অদ্ভুত ব্যাপার ঘটলো ।  কোথা থেকে যেন একটা কাগজ উড়ে এলো মহাসচিবের কাছে । 
আশ্চর্য সে কাগজ ।  কতরকম বর্ম আর বুহ্য ভেদ করে ঠিক ঠিক ঢুকে গেলো !  হালকা নীলচে রঙের লাইনটানা কাগজ ।  সুপ্রাচীন এক বস্তু ।  
 সেই কাগজের ইতিহাসটা দীর্ঘ ।  
 ( আশ্চর্য কাগজ )  
এখানে মিশে আছে ভাবুক কবির রাতজাগা অস্থিরতা ,  প্রণয় অপেক্ষায় অস্থির হয়ে থাকা চপলা তরুণী ,  পাখিদের ঠোঁট ,  মেঘেদের খুনসুটি ,  জোনাকির ওম ,  শিশুর গায়ের ঘ্রাণ ,  ঘাসের নুপুর ,  বুনোহাসের টাপুর টুপুর ।  কোন এক বর্ষারাতে ছাদে  গান করতে থাকা যুবকের দল হয়তোবা এই কাগজে লিখেছিলো দারুণ নতুন কোনো গান ।  অথবা অভিমানী কোনো বালক চুপদুপুরে লিখেছিলো ঘর ছাড়ার পিছুটান !  হয়তোবা সেই কাগজটা ছিলো কোনো ব্যর্থ কবির কবিতা লেখার চেষ্টায় ক্রমাগত কাটাকুটি করে যাওয়া ।  যারই হোক ,  এই কাগজ ছিলো না যন্ত্রের ,  ছিলো না অস্ত্রের ,  ছিলো না ভূমি অধিগ্রহণের মরণপন লড়াইয়ে ,  ছিলো না তেল উত্তোলনের উত্তাল সমরে ,  ছিলো না পারমাণবিক বোমার প্রনেতা বিজ্ঞানীর হস্তে ।  সেই কাগজটা পড়ে ছিলো কোন গুহায় ,  বা সমুদ্রতটে অথবা নিঝুম অরণ্যে ।  বছরের পর বছর ,  নির্জীব ।  তার হঠাৎ ডানা গজালো পাখিদের মতো ,  পরীদের মতো ,  আর সে উড়ে চললো বিশ্বসভার মধ্যলগ্নে ।  
 এই কাগজের জন্যে কোনো অনুবাদক যন্ত্র নেই ।  কিন্তু কী আশ্চর্য ,  সবাই ঠিকঠাক পড়তে পারছে এর দুর্বোধ্য লিপি ।  আর তার চেয়েও আশ্চর্য ,  এসব পড়ে তারা হাসছে !  এতদিনের গবেষণায় কোনো ফল পাওয়া যায়নি ,  মেধাবী বিজ্ঞানী ,  সমাজতাত্ত্বিকরা ব্যর্থ হয়েছেন ।  কিন্তু এই আশ্চর্য কাগজের অবাক অক্ষরগুলো এই অসাধ্য সাধন করলো কত আয়েশে !  শুরুটা হলো মহাসচিবকে দিয়ে ।  কাগজটার হঠাৎ উড়ে আসায় বিরক্ত হয়ে তিনি যখন এটাকে ছুড়ে ফেলে নিরাপত্তারক্ষীদের গাফিলতির কারণ অনুসন্ধান করে আচ্ছা করে কড়কে দিবেন বলে ভাবছিলেন ,  তখনই কাগজের অক্ষরগুলো তার কাছে স্পষ্ট হতে থাকে ,  এবং তিনি এর মধ্যে তুমুল হাস্যরসের উপাদান খুঁজে পান ।  সেখানে ছন্দে ছন্দে লেখা ছিলো , 
 যুদ্ধ না করিলে পরে
দেখো কত মানুষ বাঁচে
করিলে আক্রমন অপরে
নিজে কি জ্বলবেনা আঁচে ? 
 তিনি হলরুম কাঁপিয়ে হেসে ওঠেন ।  কাগজটা উড়তে উড়তে প্রতিটি রাষ্ট্রের নিয়োজিত প্রতিনিধিদের কাছে যেতে থাকে ।  আর একজন করে হাস্যরত মানুষের সংখ্যা বাড়তে থাকে ।  কখনও সেখানে সূক্ষ্ণ অর্থবাহী ছড়া ,  কখনও সেখানে বলিষ্ঠ শ্লোগান ।  দেশের সাথে সাথে কাগজের লেখাটাও পাল্টাতে থাকে ।  যেমন ,  জাপানের প্রতিনিধি পড়লেন এভাবে ,   " অধিক শ্রম দিয়ে নিজেদের যন্ত্রের দাসানুদাস করে কি সুখ পান আপনারা ?  ছুড়ে ফেলুন এই যান্ত্রিক ,  প্লাস্টিক সভ্যতা !  "  এটা পড়ে হাসতে হাসতে ক্ষুদ্র চোখগুলো ক্ষুদ্রতর হতে থাকলো জাপানিজ ভদ্রলোকের ।  আমেরিকার নিযুক্ত দূতের কাছে লেখাটা ছিলো ,  
  " দ্বিতীয় বিশ্বযুদ্ধ পরবর্তী সকল যুদ্ধের হোতা এই ঘৃণ্য আমেরিকা ধ্বংস হবে যেইদিন ,  সেদিন সভ্যতার নতুন দুয়ার উন্মোচিত হবে "  ।  
আমেরিকান ভদ্রলোক গমগমিয়ে হেসে উঠলেন ।  এভাবে স্থানান্তরিত হতে হতে শ্লোগানে ,  ছড়ায় ,  কবিতায়; শান্তি ,  সাম্য ,  ভ্রাতৃত্য ,  যুদ্ধবিরোধী ,  যান্ত্রিক সভ্যতা বিরোধী নানারকম কথকতা হাসির কৌতুক হয়ে বেদম হাসাতে লাগলো সবাইকে ।  সবার পড়া শেষ হলে কাগজটি ভগ্ন মনোরথে আবার উড়াল দেয় নতুন গন্তব্যের দিকে ।  এমন বিদঘুটে হাসির কোন কারণ খুঁজে না পেয়ে নিজেকে অবহেলিত এবং অপমানিত মনে করছে সে ।  সে না হয় প্রাচীন কোন বৃক্ষের পাদদেশে অবস্থিত গুহায় বাকি জীবনটা কাটিয়ে দেবে ।  উড়তে উড়তে সভ্যতার প্রতিনিধিদের সভাকক্ষ থেকে ভেসে আসা হাসির শব্দে স্বস্তি পেতে চাইলো একবার ,  কিন্তু সেটা আর মানুষের হাসির মতো লাগে না তার কাছে ।  হায়েনার ক্ষুধার্ত আস্ফালন মনে হয় ।  ছিড়ে - খুড়ে সব খেয়ে নিবে ,  সবারই অসীম ক্ষুধা ,  কিচ্ছু অবশিষ্ট রাখবে না আর ।  বোকা কাগজটা বুঝতে পারে ,  পাখি হওয়া হবে না তার আর ।  ডানাদুটো বুঝি খসেই যাবে এবার !   
                            
                    




দ্বিধাগ্রস্ত সাহসের মৌসুমে

 হঠাৎ করেই আমার সাথে দেখা হয়ে গেলো সাহসের ।  সে একরত্তি ছোট্ট একটা অস্তিত্ব ,  পকেটে করেই ঘুরে ফেরা যায় অনায়াসে ।  সে আমাকে দেখে উষ্ণ অভ্যর্থনা জানালো ।  আমি সসংকোচে আমার কড়ে আঙ্গুল দিয়ে তার হাত স্পর্শ করলাম ।  সাথে সাথেই কী একটা দারুণ পরিবর্তন ঘটে গেলো !  আমি অনুভব করলাম আমার ভেতরের ভীতু ,  জবুথবু অন্তঃপুরে রণদামামা বাজছে ।  ভয়ে সিঁটিয়ে থাকা হৃদয়টা রক্তোচ্ছাসে প্লাবিত হয়ে আনন্দডম্বুরের সাথে নৃত্যরত ।  মনের ভেতর তোলপাড় ,  এতদিন সাহসের অভাবে যা যা করতে পারি নি সব আজকের ভেতরেই করে ফেলবো ।  সাহস ছাড়া আমরা কী ভীষণ কাপুরুষ আর নপুংশক যেন সমুদ্রতটের মাতাল ঢেউয়ের ঝাপটায় ত্রস্ত বালিহাঁস সেঁধিয়ে যাচ্ছে চোরাবালিতে ।  আমি উঠে দাঁড়ালাম ভস্ম থেকে জীবন পাওয়া ফিনিক্সের মতো ।  এবার আমার উড্ডয়ন কাল মৃত ইচ্ছের স্তব্ধ অম্বরে ।  
সাহসের সাথে দেখা হয়ে যাওয়াটা আমার জন্যে অবশ্যম্ভাবীই ছিলো ।  বেশ অনেকদিন ধরেই প্রস্তুতি নিচ্ছিলাম তার সাথে দেখা করার ।  চুপিচুপি রাত নেমে এলে আমার একাকীত্ব যখন জাঁকিয়ে বসতো পাথর হয়ে বুকের পরে ,  তখন তাকে ঠেলে সরিয়ে দিতে গিয়েই একদিন হঠাৎ আবিষ্কার করে ফেললাম তার অস্তিত্ব ।  একা হয়ে গেলেই আমি ভীতু হয়ে যাই ।  আমার প্রতিদিনের হেরে যাওয়া ,  প্রবঞ্চনা ,  গঞ্জনা ,  গোত্তা খাওয়া উচ্চাভিলাস আর আহত ইচ্ছেরা চারিপাশে ঘিরে ধরে ভয়ার্ত আবহ সঙ্গীতের শোকগীতি গায় ।  তখন ঘামে আমার শরীর ভিজে আসে ,  গলা শুকিয়ে শিরীষ কাগজের মত খসখসে হয়ে যায় ,  আর হৃৎপিণ্ডটা খাঁচায় বন্দী বাচ্চা খরগোশের মতো লাফাতে থাকে ।  একাকীত্বজাত এসব ভয়ার্ত অনুভূতি ক্রমশই আমাকে গ্রাস করে বিপন্নতার ঘুপচি সড়কে দানবসদৃশ মরণযানদের হুড়োহুড়ির ভেতর ঠেলে দিচ্ছিলো ।  সংঘর্ষের কবল থেকে নিজেকে বাঁচাতে গিয়ে ছুটতে ছুটতে গলদঘর্ম হয়ে একদিন হঠাৎ করেই সিদ্ধান্ত নিয়ে ফেললাম আর নয় এভাবে ত্রস্ত হরিণীর মতো ছুটে পালিয়ে জীবনসন্ধান ।  একদিন জানালা খুলে দিয়ে আমার অভ্যস্ত আবদ্ধতাকে উড়িয়ে দিলাম চৈতালী বাতাসের সাথে ,  ঘর আলো করে জীবনরঙে রাঙিয়ে দিলো নক্ষত্রের বক্ষ থেকে আবির্ভূত অলীক আভা ।  সেই হাওয়া আর আলোর মন্টাজ আমায় জীবনকে অন্যভাবে ভাবতে শেখালো ।  আর সেইদিন থেকেই একটু একটু করে মনোবল সঞ্চয় করছিলাম সাহসের সাথে দেখা করার টিকেট ক্রয়ের জন্যে ।  দিনকেদিন আমার মধ্যে বিশ্বাসের শেকড় দৃঢ়ভাবে প্রোথিত হচ্ছিলো ,  সাহসের সাথে দেখা হয়ে যেতে খুব বেশি দেরী নেই হয়তো ।  
 আমি জানতাম সাহসকে পেতে হলে বিশেষ কিছু ঘটাতে হবে ,  যা আমার আত্মবিশ্বাসকে বাড়িয়ে দেবে ।  হয়তো বা বাসের ভীড়ে সুযোগসন্ধানী লম্পট যুবককে খুব একচোট নিয়ে নেয়া ,  অথবা যার জন্যে বিনিদ্র রাত কাটে ,  সেই মেয়েটার কাছে গিয়ে বুক চিতিয়ে দাঁড়িয়ে গাঢ় কণ্ঠে ভালোবাসার কথা জানানো ।  সাহস আমার কাছে চলে আসতে পারে হাঁটতে গিয়ে ধাক্কা লাগা দশাসই রূঢ় ব্যক্তির দেহ থেকে হেলেদুলে অথবা দশতলা উঁচু দালানের প্রাচীরে বসে থাকা অবস্থায় উড়েউড়ে ।  আমার ক্ষেত্রে সাহসের আগমন অবশ্য এতসব ঘটনার অছিলার ধার ধারেনি ।  প্রথমে যেমন বলেছি ,  হঠাৎ করেই দেখা হয়ে গেলো তার সাথে !  তখন আমি রাত জেগে নানারকম আকাশকুসুম চিন্তায় মগ্ন ছিলাম ।  ভাবতে গিয়ে বেশিরভাগ সময়ই ভাবনাগুলো নেতিবাচক অনুভূতি দ্বারা গ্রেপ্তার হয়ে ভয়সরনী ধরে বিপদজনক ভ্রমন শুরু করতে বাধ্য হয় ।  সেদিন তেমন কিছু হচ্ছিলো না ।  আমি অপেক্ষা করে ছিলাম ,  এসো কদর্য হীনমন্যতা ,  বোবা ব্যথা ,  পঙ্গু যন্ত্রণা !  না ,  তারা কেউই আসছিলো না ।  চিন্তার সাম্পানে চিত্তের সম্পদ বোঝাই হতে লাগলো ।  এতদিন ধরে জমানো বিশ্বাসের মাটির ব্যাংকের আধুলিগুলো ঝনঝন করে বাজতে লাগলো ,  আমি নিজেকে পূর্ণ এবং আত্মবিশ্বাসী অনুভব করলাম ।  আর ঠিক তখনই দেখলাম সাহসের ছোট্ট শরীরটা ।  কখনও তা ভোরঘোষক তেজী মোরগের লাল ঝুঁটির মতো ,  কখনও তা ফুটবল খেলায় প্রতিপক্ষের ভয়ংকর ট্যাকল সয়ে এগিয়ে যাওয়া দুর্ধর্ষ স্ট্রাইকারের রক্তমানচিত্র ।  আমার একটা মোরগ ছিলো ছেলেবেলায় ,  আমি একসময় ফুটবল খেলতাম ।  সাহসের বিভিন্ন রূপ আমার শরীরে সাচ্ছন্দ্যে ঘুরে বেড়াতে লাগলো কাঁচপোকার মতো ।  সেই স্পর্শে আমার চোখে প্রশান্তির ঘুম নেমে এলো ।  কতদিন এমন আরাম করে ঘুমোই নি !  
 সাহসের স্পর্শে মানুষ সুন্দর হয় ।  সতেজতার সুবাস ছড়িয়ে পড়ে পাহাড় থেকে নিয়ে আসা টাটকা চা পাতা গরম পানির সাথে মেশানোর মত করে ।  সাহসের স্পর্শে মানুষের চোয়াল দৃঢ় আর জ্যামিতিক আকৃতিতে ঋজু হয়ে প্রতিজ্ঞা করে নানাবিধ ।  সকালে ঘুম থেকে উঠে এসব নতুন অনুভূতিতে ঋদ্ধ হয়ে স্নান সেরে চললাম এই শহরের পথে দৃপ্ত পায়ে ।  অনেক কিছু করার বাকি ,  আমার কোন তাড়া নেই অবশ্য ।  বুকপকেট আঁকড়ে ধরে নতুন পৃথিবীর দিকনির্দেশনা দিচ্ছে আমায় সাহস ।  এতদিন ভয়ে ,  আত্মবিশ্বাসের অভাবে যা যা করতে পারিনি ,  নিজেকে দেয়া সেসব প্রতিশ্রূতি পালন করার যথাযথ সময় উপস্থিত ।  আজ আমি প্রিয় নারীর কাছে গিয়ে উপহার দেবো একতাড়া গোলাপ ।  কাল দেনাদারের কলার চেপে ধরে হুমকি দেবো ,  পাওনা টাকাটা পরিশোধ না করলে তার বিবিধ ক্ষতির বয়ান দিয়ে ।  পরশু যাবো দূর পাহাড়ে ,  উঠবো চূড়ায় আর দেখবো আশ্চর্য মেঘদলের ছোটাছুটি ।  ধীরে ধীরে বড় হবে আমার নিরাকার সাহস ।  হাতের তেলো থেকে উঠে আসবে সে মনের চূড়ায় ।  কাঁচপোকা থেকে ঘাসফড়িঙের আকৃতি পাবে সে ।  একসময় আমার সমান বড় হয়ে ছায়াসঙ্গী হয়ে চলতে থাকবে পাশেপাশে ।  সে অবশ্য অনেক পরের কথা ।  ততদিনে আমার সব জয় করা হয়ে যাবে ।  আমি পারবো ।  স্পর্ধিত অহংকারে প্রত্যয় ব্যক্ত করি ।  
  - একটু চাইপা খাড়ান না মিয়া ।  আপনে তো পুরা গায়ের ওপর উইঠা পড়ছেন ।  বাসে চড়েন নাই জীবনে ?  মফিজ কুনহানকার ! 
বড্ড বাজে সময় বেছে নিলো লোকটা এমন আচরণের জন্যে ।  অন্যসময় হলে হয়তো আমি মিনমিনে কণ্ঠে মৃদু প্রতিবাদ করে সরে দাঁড়াতাম ।  কিন্তু ততক্ষণে আমার কাঁচপোকা সাহস চঞ্চল পায়ে হাঁটা শুরু করেছে ।  আমি শীতল চোখে তাকালাম লোকটার দিকে ।  এর সাথে বেশি কথা বলে সাহসের নিক্তিটা ভারী করে নেয়া নিতান্তই খেলো ব্যাপার মনে হলো আমার কাছে । 
 - সবার সাথে এক আচরণ করলে কি চলে মিয়াভাই ?  নিজে সরেন ভালোয় ভালোয় ।  আর একবার ব্যাড ল্যাংগুয়েজ ইউজ করলে জিহবা টাইনা ছিড়্ড়া ফালামু ।  
আমার বলনে এবং চলনে এমন কিছু ছিলো যে লোকটা আর কথা না বাড়িয়ে গজগজ করতে করতে সরে পড়লো ।  সাহসপোকা তখন কাঁচপোকার আকৃতি থেকে ঘাসফড়িং হয়ে গেছে ।  বড়সড় পোকাখেকো ম্যানটিস ।  গন্তব্য তখনও অনেক দূর ।  মিরার সাথে কথোপকথনটা ঝালিয়ে নেয়া যাক ।  
 - মিরা ,  তোমাকে ভালোবাসি ।  হয়তো বা আমি তেমন কোন কেউকেটা নই ,  হয়তো বা আমার অনেক খামতি আছে ।  কিন্তু জেনো একটা জিনিসের কমতি নেই আমার ।  তোমাকে পাবার জন্যে সঞ্চিত দূরন্ত সাহস ।  যত বাধাই আসুক না কেনো ,  আমি লড়বো বুক চিতিয়ে ।  বিশ্বাস রাখবে কি আমার প্রতি ?  
 হ্যাঁ ,  আমি জানি সাহস দিয়ে মন জয় নাও করা যেতে পারে ।  কী দিয়ে যে মন জয় করা যায় সেটা এক গভীর সংশয়ের বিষয় বটে !  তবে মিরাকে পাই বা না পাই ,  এতদিনের সংকোচ ,  ভীতি আর হীনমন্যতাকে জয় করে এতদূর পথ পাড়ি দিয়ে তাকে এই কথাগুলো বলার ফলে নিজের প্রতিই আমার ভালোবাসা বেড়ে যাবে ,  জীবনটা হবে অনেক সহনীয় এবং সুখময় ।  সাহসের ম্যানটিস হয়ে যাবে দূরন্ত চড়ুই ।  তার পরিচর্যা করার জন্যে হলেও মিরাকে এই কথাগুলো বলা দরকার ।  আরো অনেক অনেক পথ অতিক্রম করতে হবে আমাকে ।  সাহসের পরিচর্যা না করলে চলবে কী করে !  
 বাস থেকে নেমে কেমন যেন ফাঁকা ফাঁকা লাগছে সবকিছু ।  কী যেন একটা নেই !  অস্বস্তি আর সংশয় ভর করলো আবার আমার মধ্যে ।  বুকপকেটটা কেমন যেন খালি খালি লাগছে ।  তবে কী .  .  .  আমার আশঙ্কাকে সত্যি প্রমাণ করেই বুকপকেটের শূন্যতা জানান দিলো সাহস আর নেই ।  পকেটমার হয়ে গেছে ।  নামার সময় একজন লোকের সাথে বচসা হয়েছিলো ।  বলা যায় আমিই যেচে পড়ে করেছিলাম ।  কোন দরকার ছিলো না তার ।  সেই লোকটা ছিলো ভীতু আর আত্মবিশ্বাসহীন চেহারার শীর্ণ শরীরের একজন ,  আর আমি সাহসের দম্ভে গর্বিত প্রবল পুরুষ !  অযথাই তাকে গালমন্দ করেছিলাম .  .  . 
  - হালার কৈত্থিকা যে এইসব আসে !  
 লোকটা দুঃখিত চোখে চেয়েছিলো আমার দিকে ।  
  - ঐ কন্ডাক্টর ,  এইসব বলদরে বাসে ওঠাও কিল্লিগা ?  
 লোকটা স্থির দৃষ্টিতে আমার দিকে চেয়েছিলো ।  এখন বুঝতে পারছি ,  আমার দিকে মানে নির্দিষ্ট করে বললে আমার বুকের দিকে ,  বুকপকেটে রক্ষিত সাহসের  দিকে ।  তার মতলবটা যদি তখন বুঝতে পারতাম !  কিছুক্ষণ পর সে তাড়াহুড়ো করে উঠে  গিয়ে আমার বুক ঘেঁষে চলে যায় ।  তারপর থেকেই কেমন যেন অস্বস্তি লাগা শুরু ,  ক্রমবর্ধমান অস্বস্তিটা এখন ভীতির রূপ নিয়েছে ।  এত কষ্টে অর্জিত সাহসটা শেষমেষ পকেটমার হয়ে গেলো !  হতাশায় ফুটপাতের ওপর মাথা চেপে ধরে বসে পড়ি আমি ।  কিছুক্ষণ এভাবে থাকার পর মুখ তুলে আমি দেখতে পাই সে লোকটাকে ।  যে আমার পকেট মেরে সাহস নিয়ে গেছে ।  তার চোখমুখে বলিষ্ঠ বিশ্বাসের ছাপ ।  প্রতি পদক্ষেপে সাহসের সৌন্দর্য ।  এগিয়ে আসছে আমার দিকেই ।  আমি আমার ভুলটা বুঝতে পারি ।  সাহসের অতি ব্যবহারে যে নৈতিক অবক্ষয় হবার সম্ভাবনা থাকে ,  দুর্বল মনের মানুষেরা তা সামাল দিতে পারে না ।  হয় তারা আরো দুর্বল হয়ে যায় ,  নয়তো শয়তান হতে থাকে ।  শয়তানতম ,  যাকে কোন কিছুই স্পর্শ করে না ।  আমার মতো মৌসুমী সাহসী লোকেরা দুর্বলের প্রতি সাহস ফলিয়ে অন্যায় করে মনঃপীড়ায় ভুগে আবারও ভীতু হয়ে পড়লে পকেটের ফাঁক গলে সাহস চলে যায় ,  অথবা প্রতিপক্ষ ছিনিয়ে নেয় ।  লোকটা আমার দিকেই আসছে ।  কিছুক্ষণ আগের অপ্রীতিকর ঘটনার শোধ তুলতে কি না কে জানে !  লোকটা এসে যায় আমার কাছে ।  কলার ধরে উঁচিয়ে তোলে আমাকে ।  
 - ৬৬৬ / ৩ বাড়িটা কোথায় ? 
দুর্বিনীত দামাল প্রশ্ন তার ।  ৬৬৬ / ৩ ।  মীরাদের বাড়ি ।  শেষ পর্যন্ত সে এমনভাবে শোধ তুলবে ভাবতেও পারি নি ।  জীবন হয়তো এমনিভাবেই মৌসুমী সাহসী দুর্বল লোকদের পরাজয়ের চড়কায় করে ঘোরাতে থাকে ।  আমি দুর্বল ভঙ্গিমায় দিক নির্দেশনা দেই মীরাদের বাড়ির ।  লোকটা আমায় একটা চড় বসায় সজোরে ।  তারপর বিজয়ীর হাসি হেসে যেতে থাকে মীরাদের বাসার অভিমুখে ।  আমি গাল চেপে শূন্য পকেটে বিমূঢ় বসে থাকি ।  অর্ধসাহস আর অর্ধশয়তানী সংযোগে পৃথিবীর নিঃস্বতম মানুষ হয়ে অপেক্ষা করে থাকি সাহসের নতুন মৌসুমের জন্যে ।   
  # বছর দুই আগে একটি কবিতা পড়ে বেশ উদ্বেলিত হয়েছিলাম ।  অবশেষে কবি  " সোনালী ডানার চিল "  এর কবিতা পলাতক সাহসকে উপজীব্য করে গল্পটি লেখা হলো ।   
                            
                    




দয়া করে বৃহস্পতিবারে মরুন

 দৃষ্টি আকর্ষণ এতদ্বারা সবার অবগতির জন্যে জানানো যাচ্ছে যে আপনার শারীরিক অসুস্থতা ,  মানসিক বৈকল্য ,  আত্মহত্যা করার ইচ্ছা ,  পুরোনো রোগের মাথাচাড়া দিয়ে ওঠা ,  কিংবা অলঙ্ঘনীয় মৃত্যু ,  যাই আসুক না কেন ,  বৃহস্পতিবারের আগে আপ্যায়ন করা যাবে না ।  এটা সকল হোস্টেল ,  বসতবাড়ি এবং মেসের জন্যে প্রযোজ্য হবে ।  আর আপনি যদি একান্তই অসমর্থ হোন সামলাতে ,  তাহলে এর দ্বারা উদ্ভুত অনাকাঙ্খিত অসহযোগিতার দরুণ সৃষ্ট দুর্বিপাকের জন্যে কর্তৃপক্ষকে দোষারোপ করা যাবে না ।  নিম্নে কিছু বিশেষ নিয়মাবলী বর্ণিত হলো ,  যা আপনাকে এ প্রজ্ঞাপনটি অনুসরণ করতে সাহায্য করবে ।  
১ /  আত্মহত্যা করতে চাইলে শক্ত নাইলনের রশি দিয়ে ফাঁস নিন ।  এতে মৃত্যু তরান্বিত হবে ,  ঝুঁকিবিহীন একটি প্রক্রিয়া ।  বিষপান করবেন না ।  স্টোমাক ওয়াশের হ্যাপা রয়েছে ।  ছাদ থেকে লাফিয়ে পড়বেন না ।  আপনার আশেপাশের পরিবেশ সুন্দর রাখুন ।  বিষপান বা ঘুমের বড়ি সেবনে আত্মহত্যার চেষ্টা করলে গ্রেপ্তার করা হবে ।   
২ /  প্রেসার হাই হয়ে গেলে অহেতুক কাউকে ডাকাডাকি করবেন না ।  মাথায় জলপট্টি দিয়ে শুয়ে থাকুন ।  এমনিতেই কমে যাবে ।  তবে বৃহস্পতিবার হলে যদি প্রেসার ১৬০ / ১০০ এর মতো অনুভব করেন ,  তাহলে অন্যান্যদের ডাকতে পারেন ।  অন্য দিনগুলিতে স্ট্রোক করার আগ পর্যন্ত শুয়ে থাকুন । 
৩ /  হঠাৎ বুকে ব্যথা অনুভব করলে হার্টের রোগ ভেবে কাবু না হয়ে গ্যাসের ট্যাবলেট খান ।  ভালো হয় সিরাপ পান করলে ।  অনেকসময় গ্যাসের চাপ হার্টএ্যাটাকের মতো দেখায় ।  আর এতেও যদি সমাধান না হয় তবে বৃহস্পতিবারের জন্যে অপেক্ষা করুন ।  
 অন্যান্য সব আচমকা প্রাণঘাতী রোগের ক্ষেত্রেও এমন পন্থা অবলম্বন করুন ।  
 কেন এই বৃহস্পতিবার ?  
কারণ এর পরে দুটো ছুটির দিন আছে ।  ফলে আপনি অসুস্থ হলে বা মারা গেলে আপনার শোকসন্তপ্ত পরিবার / রুমমেট শোকের ধকল কাটিয়ে নেবার সময় পাবেন ,  অথবা হাসপাতালে সারারাত ছোটাছুটি করতে হলে তারা পরের দুইদিন বিশ্রাম নিয়ে সতেজ হয়ে কর্মস্থলে যোগদান করতে পারবেন ।  এভাবে আপনার মৃত্যু বা অসুস্থতা বৃহস্পতিবারে সংঘটিত হবার ফলে রবিবার থেকে সবাই শোক এবং ক্লান্তি ঝেড়ে ফেলে কর্মস্থলে যোগ দিয়ে সার্বিক উন্নয়নে সহযোগিতা করতে পারবেন ।  এক্ষেত্রে বড় ধরণের কোন গড়মিল দেখা গেলে আইনানুগ ব্যবস্থাও নেয়া হতে পারে ।  
  - আদেশক্রমে নগর কর্তৃপক্ষ ।  
 সারা শহর ছেয়ে গেছে এই নির্দেশিকায় ।  শহরের মানুষজন এই অদ্ভুত দীর্ঘ পোস্টার দেখে চমকে গেলেও কর্মজীবী মানুষেরা ধাতস্থ হয়ে ঠান্ডা মাথায় বিবেচনা করে এতে নগর কর্তৃপক্ষের প্রজ্ঞাই দেখতে পান ।  দেশের বর্তমান অর্থনৈতিক দৈন্যের কথা চিন্তা করলে এটি চমৎকার একটা সুপারিশ ।  আর নগরায়নের সাথে সাথে সাম্পর্কিক বিচ্ছিন্নতা বাড়তে থাকার ফলে পরস্পরের প্রতি যে সামাজিক অনাস্থা তৈরি হয়েছে তার উপশমের জন্যে বৃহস্পতিবারকে মরণ বা অসুস্থতা দিবস হিসেবে পালন করলে সামাজিক দায়িত্ব পালনে কুণ্ঠা থাকবে না ,  উপরন্তু পারস্পরিক সম্পর্কটা ঝালাই করে নেবার একটা ভালো উপলক্ষ্য হতে পারে সেটা ।  অবশ্য বেকার এবং অকর্মণ্য মানুষেরা ,  মূলত বৃদ্ধেরা এই বিজ্ঞপ্তি দেখে ভীষণ অসন্তোষ প্রকাশ করা শুরু করলেন ।  তারা এক ঝটিকা মিছিল করে মৃতবন্ত শ্লোগান দিয়ে এক সমাবেশের আয়োজন করেন ।  সেখানে তাদের উদ্যোক্তা বলেন ,   
 " কেন শুধু বৃহস্পতিবারকে প্রাধান্য দেয়া হবে ?  আমরা অথর্ব বৃদ্ধ অসুস্থ মানুষ ।  পরকালের ডাক শুনতে পাচ্ছি ।  আমরা বুড়ো বয়সে প্রচুর এবাদত করে পর্যাপ্ত পরিমাণ সোয়াব কামিয়েছি ,  এখন সুবিধেমত ওপারে গিয়ে অপ্সরা আর সুরার হিসেব বুঝে নিলেই হয় ।  তো আমরা যেকোন দিন অসুস্থ বা মৃত হতে পারি ,  এতে কর্মঘন্টায় কি রদবদল হলো বা কে বিশ্রাম পেলো না ,  কে শোকাভিভূত হলো ,  এসব ভেবে দেখার সময় আমাদের নেই ।  সারাজীবন তো কষ্ট করেছি ,  মৃত্যুটাও কি পছন্দমত দিনে হবে না ?  " 
বক্তৃতার এ পর্যায়ে তিনি থেমে গিয়ে যথাযথ আবেগ প্রকাশ করলে সবার প্রবল হাততালি উপহার পান ।  তার বক্তব্য শেষে মঞ্চে অধিষ্টিত হন বেকার সমাজের একজন প্রতিনিধি ।  বৃদ্ধের করুণ থরোথরো ভাষণের পর তার তেজোদ্দীপ্ত কণ্ঠ শুনে সবাই নড়েচড়ে বসে ।  
 " আমরা আপনাদের সাথে একাত্মতা জানিয়ে এখানে এসেছি ।  আমরা বয়সের ভারে ন্যুব্জ নই ,  তবে হতাশার পেষণে ক্লান্ত ।  আমাদের তেমন কোন অসুখ বিসুখ নেই ,  তবে আত্মহত্যাপ্রবনতা আছে ।  উল্লেখিত প্রজ্ঞাপনে ঝঞ্ঝাট কমানোর জন্যে নাইলনের রশি দিয়ে আত্মহত্যা করতে বলা হয়েছে ।  কিন্তু আমাদের অনেকেরই এই পন্থাটা পছন্দ নয় ।  আমাদের বিশাল একটি অংশ হতাশা ভুলবার জন্যে ঘুমের বড়ি সেবন করে ।  এতে নেশা এবং ঘুম দুই ' ই হয় ।  আত্মহত্যা করার ক্ষেত্রে আমরা এটাকেই সর্বোৎকৃষ্ট পন্থা হিসেবে মেনে নিয়েছি ।  এটা ব্যথাহীন এবং নরম মৃত্যুর নিশ্চয়তা দেয় ।  অনেকসময় ব্যর্থ হতেই পারি আমরা ,  কিন্তু সেক্ষেত্রে স্টোমাক ওয়াশকে ঝামেলা এবং কর্মঘন্টা থেকে বিয়োজন ধরে নিয়ে জরিমানা করাটা কোনমতেই মেনে নেয়া যায় না ।  আমরা এর বিরুদ্ধে দুর্বার প্রতিরোধ গড়ে তুলবো ।  " 
 প্রবল করতালি শেষে তারা যখন সমাজের দন্ডমুন্ডের নির্বাহী আদেশের প্রতিবাদে বড় একটা জমায়েত করার সন্তুষ্টিতে কিছুটা জিরিয়ে নেবে ভাবছে ,  ঠিক তখনই বেরসিক ,  নিষ্ঠুর পুলিসের দল এসে তাদের ঠেঙিয়ে উচ্ছেদ করে ফেললো ।  
 নগরবাসী ,  যারা এতক্ষণ দ্বিধার মধ্যে ছিলো ,  তারাও প্রশাসনের এই কঠোর অবস্থান দেখে নিশ্চিত হয়ে গেলো যে বৃহস্পতিবারের ব্যাপারটা কোন কৌতুক নয় ।  
 ব্যাপারটা কৌতুক তো নয়ই ,  এটা সাম্প্রতিক আলোচিত ঘটনাবলী এবং প্রশাসন কর্তৃক গৃহীত কর্মসূচীর মধ্যে সবচেয়ে উচ্চস্থানে থাকবে সেটা ঠাহর করা গেলো কিছু ঘটনা ঘটার পর ।  
 ছেলেটি একা থাকে ।  তার মা সমুদ্রসমান ভালোবাসা নিয়ে পড়ে আছে দূরের সবুজ এক গ্রামে ।  সবুজ গ্রাম ।  কোমল মাটি ।  উড়োংধনু ফড়িং ।  মিঠে মেঠোপথ ।  সেখানে কোন সাপ্তাহিক ছুটি নেই ।  সাতদিন কাজ করার বালাইও নেই ।  তারা এখনও শহরের দিন মেপে একে অপরকে সহযোগিতা করার বা মরার নতুন প্রকল্প সম্বন্ধে জানে না ।  সেই মেঠোভুলোটিয়ে গ্রাম থেকে ছেলেটা কর্ম সংস্থানের জন্যে শহরে চলে এলো ।  কংক্রিট অরণ্যে রোপিত হলো আরো একটি শেকড় ।  অনেক গভীরে ।  শেকড় প্রতিস্থাপনের এই জটিল প্রক্রিয়ায় মানিয়ে নিতে না পেরে সে মানসিক বৈকল্য এবং শারীরিক অসুস্থতার সম্মুখীন হলো ।  শহরে নতুন হওয়ায় সে সাম্প্রতিক আলোচিত প্রজ্ঞাপনটি ঠিক বুঝে উঠতে পারে নি ।  তাই সপ্তাহের মধ্যিখানে যখন তার পেট নেমে গেলো ,  বার পনেরো বাথরুমে গিয়ে সে নেতিয়ে পড়লো ,  তখন তার ভয় হলো ভীষণ ।  সে কাতরস্বরে তার রুমমেটকে অনুরোধ করতে লাগলো তাকে হাসপাতালে নেবার জন্যে ।  রুমমেট ঝানু শহরবাজ ।  সে গ্রাম্য বালকটিকে এক পলক নিরীখ করে কড়া স্বরে সুধোলো ,  
 - আজকে কী বার ?  
 - জ্বী মঙ্গলবার ।  
 - তাহলে আজকে তুমি কি মনে করে অসুস্থ হলে ?  আর হলেই যদি ,  তবে সেটা প্রকাশ করে সাহায্য চাইলে কেন ?  দিনকাল খুব খারাপ ভাইডি ,  চারিদিকে চর ।  কেউ যদি এখন পুলিসে খবর দিয়ে বলে যে ,  এই মেসের একজন পেট খারাপ হবার কারণে সপ্তাহের মাঝামাঝিতে রাত দশটার সময় হাসপাতালে যাবার জন্যে পীড়াপিড়ী করছে ,  তাহলে জরিমানাটা কি আমি দেবো ?  
অবুঝ গ্রাম্য বালক পেটের মোচড় ভুলে গিয়ে হা করে তাকিয়ে থাকলো ।  পরমুহূর্তেই বমি করে ঘর ভাসানোর পর সে আবারও তার অনুরোধের পুনরাবৃত্তি করতে থাকলে তার কক্ষ প্রতিবেশী বাধ্য হয়ে পুলিসে খবর দেয় এই গর্হিত আইনবিরোধী কাজটি করার জন্যে ।  তাকে দুইশত টাকা জরিমানা করা হয় ,  আর একরাত জেলযাপন ।  তার কক্ষ প্রতিবেশী সুচারূভাবে নাগরিক দায়িত্ব পালন করে আরামের একটা ঘুম দিয়ে পরদিন ঝরঝরে শরীরে অফিসে যায় ।  
 এভাবেই গ্রাম্য বালক ,  আত্মহত্যাপ্রবণ কিশোরী ,  এবং শয্যাশায়ী বৃদ্ধেরা জেল জরিমানার সম্মুখীন হলে পরে তাদের আন্দোলন অনেকটাই স্তিমিত হয়ে আসে ।  এই প্রকল্পটি সাফল্যের পথে এগিয়ে যায় এবং বৃহস্পতিবারে মৃত্যু এবং অসুস্থতার হার বাড়তে থাকে ।  
 এই চক্রের মধ্যে পড়ে আমি পুষে রাখি পৈটিক গোলযোগ ,  আর কাশি এবং গ্যাসের সমস্যা ।  আমি তেত্রিশ বছর বয়সের তাগড়া জোয়ান ।  আমার তেমন অসুখবিসুখ নেই ।  সারা সপ্তাহ কাজ করি আর সাপ্তাহিক ছুটির দুইদিন ঘুমাই ।  তাই বৃহস্পতিবারের বায়নাক্কা নিয়ে আমাকে আপাতত চিন্তিত না হলেও চলবে ।  আর থাকিও পরিবারের সাথে ।  স্ত্রী ,  বাবা ,  মা ,  ভাই ।  তাই কোন গোলযোগ হলে  " বিশ্বস্ত সূত্রের ভিত্তিতে "  আমাকে ধরে নিয়ে যাবে এমন সম্ভাবনাও নেই ।  সেই আমার একদিন বৃহস্পতিবার রাতে শরীরটা ভীষণ খারাপ লাগতে শুরু করলো সম্ভবত হাই  ব্লাড প্রেসার ।  দরদর করে ঘামতে লাগলাম ,  আর মাথাটা মনে হচ্ছিলো কেউ একজন চেপে ধরে বসে আছে ।  চোখ বন্ধ করলেই মাথায় একটা চক্কড় লাগে ।  বাসায় প্রেসার মাপার যন্ত্র আছে ।  মেপে দেখা গেলো ১৪০ / ৯০ ।  কিছুক্ষণ মাথায় পানি ঢালার পর কমবে কী ,  আরো বেড়ে দাঁড়ালো ১৫০ / ৯৫ !  হাসপাতালে মনে হয় যেতেই হচ্ছে !  অসুস্থ হবার জন্যে চমৎকার একটি দিন ।  বৃহস্পতিবার ।  আমার স্ত্রী এবং বাবার অফিস নেই কাল ।  হাসপাতালে নেবার দরকার হলে ছুটোছুটি করতে কোনই দ্বিধা হবে না তাদের ।  আবার প্রেসার মাপলাম ,  ১৫০ / ১০০ ।  বাসার সবাই বলতে লাগলো হাসপাতালে নেয়া দরকার ।  আমি এই শারীরিক বিপর্যয়ের মধ্যেও একটা আত্মশ্লাঘা অনুভব করলাম ।  মেসবাড়ি বা হোস্টেলে যেখানে ১৬০ / ১০০ প্রেসার না ওঠা পর্যন্ত অন্যদের ডাকা নিষেধ ,  আর আমি এবং আমার পরিবার ১৫০ / ১০০ রক্তচাপ নিয়েই হাসপাতালে যাবার বিলাসী চিন্তা করতে পারছি ।  পরিবারের সাথে থাকার সুবিধেটাই আসলে অন্যরকম ।  আর তাছাড়া আমার নিজেরও অনেক কাজ জমে ছিলো অফিসে ।  বুধবার বা মঙ্গলবার হলে বিপাকে পড়ে যেতাম ।  বাসার কাউকে না বলে হয়তো বা চুপ করে শুয়ে ঘামতাম ।  এই ,  প্রেসারটা মাপো তো আরেকবার ,  
১৪০ / ৯০
এইতো কমে আসছে ।  তবে বাড়লেও ক্ষতি ছিলো না ।  আজ বৃহস্পতিবার ।  হাসপাতাল বা কবরে যাবার জন্যে উৎকৃষ্ট একটা দিন ।  
 সেই গ্রাম্য ছেলেটি ,  যে পেটের দুর্দিনে পেটের দুর্বিপাকে পড়ে জরিমানা গুনেছিলো ,  সেও ইদানিং শহরের হালচাল শিখে গেছে খুব ।  পেটব্যথা হলে এখন আর সে কাউকে ডাকে না ।  চুপিসারে মায়ের কথা মনে করে এক গেলাস স্যালাইন খেয়ে নেয় ।  সে শিখে গেছে শহরের বিচ্ছিন্ন এবং হঠাৎ জেগে ওঠা সামাজিকতা ।  যে ছেলেটি গ্রামে থাকতে তার পোষা বাছুরের অসুস্থতার জন্যে পশু চিকিৎসকের বাড়িতে যেতো দুবেলা ,  সে তার আশেপাশের মানুষের অসুস্থতা দেখলে ভ্রু কুঁচকে ক্যালেন্ডারের দিকে তাকিয়ে দিন দেখে নেয় ।  হ্যাঁ ,  ছেলেটা এখন শহুরে আবহাওয়ার সাথে মানিয়ে নিয়েছে ,  শরীরটা পোক্ত হয়েছে বেশ ,  আর চাকুরীও পেয়ে গেছে একটা কর্পোরেট হাউজে ।  সে এখন আর সবুজ ঘাসের মালা গলায় হাওয়ার মুকুট মাথায় বেঁধে আল ধরে হাঁটতে হাঁটতে মুরুব্বীদের শরীরের হাল হকিকত জানতে চায় না ।  এই শহর যাকে একবার নেয় ,  তার খোলনলচে পাল্টে দেয় পুরোপুরি ।  
  .  .  . তারপরেও কেউ কেউ থাকে না ,  যাবতীয় নিয়ম আর শেকলের বিরুদ্ধতাবাদী ,  শহরবিমুখ ,  সবুজআকুল মেঠোমনের মিঠে মানুষ ?  ঐ যে ,  ফুটপাতের আবর্জনার সাথে বাস করা ক্ষুধার্ত শিশুটিকে অম্লানবদনে কোলে তুলে নিয়ে খাবার গুঁজে দেয় হাতে ?  তারা এসব মানতে চায় না ।  না চাইলে হবে কী ,  তাদেরও তো রোগবালাই আছে ,  এবং শহরের নিয়মানুযায়ী বৃহস্পতিবারের আগে অসুস্থ হওয়া বা মৃত্যুবরণ করা যাবে না ,  শরীর না মানলে তারা কি স্পর্ধার সাথে রোববার রাতে মেসের মানুষজনকে ডেকে অনুকম্পা চায় জেল জরিমানার ভয় না করেই ?  
 হ্যাঁ ,  
  - ভাই ,  আমার শরীরটা খুব খারাপ লাগছে ।  ছোটবেলা থেকে আমার হার্টের সমস্যা ,  কিছু একটা করেন ! 
সে অনুরোধ জানায় মেসবাসীকে ।  সবাই তার সাহস দেখে অবাক হয়ে যায় !  সপ্তাহের সূচনাদিনে এমন করে কেউ বলতে পারে ?  মানুষের কি কাজকাম নেই ?  ঘুম নেই ?  বিশ্রাম নেই ?  ছেলেটির যে হার্টের ব্যারাম আছে তা কমবেশি সবাই জানে ।  একদম মরমর অবস্থা হলে অন্য কথা ,  কিন্তু সামান্য বুকব্যথার জন্যে কে এত ছুটোছুটি করতে যাবে ?  অসুস্থ হবার জন্যে বড় খারাপ একটা দিন ।  এখন যদি কেউ পুলিসে খবর দেয় ,  তাহলেই হয়েছে !  মোটা অংকের জরিমানা গুনতে হবে ।  সাথে হাজতবাস তো রয়েছেই !  ছেলেটি আবারও অনুনয় করে ,  এবার বেশ তেজের সাথে
 - ভাই ,  এসব বৃহস্পতিবারের অমানবিক নিয়মকানুন আপনারা কেনো মানছেন ?  এই আইনটা কি আপনাদের সভ্যতা পরিপন্থী মনে হয় না ?  আমরা মানুষ ,  কেউ স্বার্থপর ,  কেউ উদার ,  কেউ সুস্থ ,  কেউ অসুস্থ ,  এই ভিন্নতাই তো আমাদের সৌন্দর্য ।  এভাবেই তো আমরা পরস্পরের সাহায্যে এগিয়ে আসবো ,  মানবতাকে ঋদ্ধ করবো ।  হ্যাঁ ,  আমি স্বীকার করছি ,  আমি সয়ে যেতে পারবো ,  বৃহস্পতিবারের জন্যে অপেক্ষা করতে পারবো ।  কিন্তু এ আমার প্রতিবাদ ,  অমানবিক আইনের বিরুদ্ধে ।  আসুন আপনারা ,  আমাকে হাসপাতালে নিন ,  সারারাত আমার পেছনে ব্যয় করুন ,  একটা দিন না হয় রাতে ঘুমুলেন না ,  কী এমন ক্ষতি হবে তাতে ?  
দেশের আইনের প্রতি এরকম খোলাখুলি বিরুদ্ধাচরণে সবাই স্তম্ভিত হয়ে গেলো ।  পুলিস ডাকার কথাও ভুলে গেছে সবাই ।  তবে গোলমাল শুনতে পেয়ে পুলিস উপযাচক হয়ে এসে তাকে গ্রেপ্তার করে নিয়ে গেলো ।  
 আইনভঙ্গ ,  নৈরাজ্যসৃষ্টি এবং রাষ্ট্রের স্বার্থবিরোধী কর্মকাণ্ডে লিপ্ত থাকার কারণে তার এক মাসের জেল হয়ে গেলো ।  সাথে দুই হাজার টাকা জরিমানা ।  অনাদায়ে আরো পনেরো দিনের জেল ।  
 মা , 
আমি ওদের এসব নিয়মকানুন মানতে চাইনি ।  মানুষের এই যে একে অপরের প্রতি সহানুভূতির অভাব ,  স্বার্থাণ্বেষণে অবিরত ছুটে চলা ,  মেপে মেপে কথা বলা ,  কড়া গুনে আবেগ প্রকাশ ,  এমন তো তুমি আমাকে শিখাও নি ।  তুমি আমাকে শিখিয়েছিলে পাখিপ্রকরণ ,  মেঘনামচা ,  আকাশচুরি ।  তুমি না আমাকে শিখিয়েছিলে মানুষের প্রতি বিশ্বাস হারানো পাপ ?  মনে আছে তোমার ?  সেই যে আপা যখন মেডিক্যাল ফার্স্ট ইয়ারে পড়তো ,  আমি রাস্তা থেকে একজন মুমূর্ষু রোগীকে বাসায় নিয়ে এসেছিলাম ।  রক্ত দরকার ছিলো তার ।  কিন্তু হাসপাতালে ভর্তি হবার মতো সামর্থ্য তার ছিলো না ।  আমরা তার জন্যে ক্যানুলা ,  সিরিঞ্জ এসব কিনে ঘরেই রক্ত দিলাম ।  সেটা কী অপরাধ ছিলো মা ?  বলো !  ধুর ,  তুমি তো কোনো কথাই বলতে পারো না ।  কেন তুমি হারিয়ে গেলে কথা না বলার দেশে ?  এখন এখানে আমাদের নিয়ম করে বাঁচতে হয় ,  দিন মেপে অসুস্থ হতে হয় ,  অসময়ে মৃত্যুও এখানে অসম্মানের ব্যাপার ।  আমি আর এসব নিতে পারছি না মা ।  আমিও তোমার কাছে যাবো ।  জেলখানার ত্রিশ দিনে আমি মানসিকভাবে বিপর্যস্ত হয়ে পড়েছি ।  ওরা আমার সাথে কেমন আচরণ করেছে তা বলে তোমার মন খারাপ করিয়ে দিতে চাই না ।  আমি চলে যাচ্ছি ।  ১২০টা ডরমিকাম ট্যাবলেট কিনেছি ।  আমার ফাঁসি নেবার সাহস নেই ।  আজ বৃহস্পতিবার ।  ওদেরই জয় হোক ।  আমার খুব আপন কিছু মানুষজন এখানেও আছে ।  লাশ সৎকার এবং শোকযাপনের জন্যে দুটো দিন তো ওরা পাচ্ছেই !  তারপর গা ঝাড়া দিয়ে উঠবে ।  
 এটুকু লিখে কী মনে করে যেন খিলখিল করে হেসে উঠলো ছেলেটা ।  ট্যাবলেটগুলো ফেলে দিলো জানালা দিয়ে ।  চিঠিটা কুচিকুচি করে ছিড়ে আগুনে পুড়িয়ে দিলো ।  তারপর ব্যাগ নিয়ে রওনা দিলো প্রাচীন সবুজের দিকে ।  যেখানে তার নাড়ী পোঁতা ।  মৃত্যুর জন্যে ভালো দিন বাছাই করার ঔদ্ধত্য সে দেখাতে চায় না ।  সে যাবে সেই পাখিদের নিবাসে ,  যেখানে বেঁচে থাকার জন্যে প্রতিটা দিনই ভালো ।  যাবার পথে দেয়াল থেকে একটা সেই দিবসীয় পোস্টার ছিড়ে নিলো ।  এটা দিয়ে কাগজের নৌকো বানিয়ে ঝিলের জলে ভাসানো যাবে ।  
                            
                    




জঠর :  হামিম কামালের রোমাঞ্চকর অধিবাস্তব অভিযান


  " আমাকে যদি কেউ এভাবে ভালোবাসতো ,  তো আমি সন্তানের মা হওয়ার বাসনা পরিত্যাগ করতে পারতাম "  ।  আমার কাছে মনে হয়েছে এই লাইনটিই জঠর উপন্যাসের প্রাণভোমরা ।  বিচ্ছিন্নভাবে এই বাক্যটি পাঠ করলে একটা বড় রকমের ধাক্কা খাওয়ার সম্ভাবনা রয়ে যায় ।  প্রকৃতিমাতার অশেষ অনুগ্রহেই কেবল সন্তান লাভের মত অবর্ণনীয় সুখের অনুভূতি ধারণ করা সম্ভব ।  মাতৃত্ব একটি বিশাল অর্জন ।  মানবজাতিকে চলমান করে রেখেছে বংশপরম্পরায় নিজের বীজ ছড়িয়ে দিয়ে নশ্বর এই জীবনের ওপাড়ে মহিরুহ হয়ে টিকে থাকার প্রেরণা ।  মাতৃত্বের সাথে অন্য কোন অনুভূতির তুলনা হয় না ।  যে অকল্পনীয় ব্যথা সহ্য করে একজন নারী মা হয়ে ওঠেন ,  তার সাথে তুলনাযোগ্য কিছু নেই ।  আমি দেখেছি ছোট্ট শিশুকে তার পুতুলটিকে বাবু ডেকে যত্ন নিতে ,  মিছেমিছি ঔষধ দিতে ,  খাইয়ে দিতে ,  স্নেহানুভূতিতে আপ্লুত হতে  ।  বাৎসল্যের এই অভাবনীয় বোধ সে কোথা থেকে পেলো ?  বলছিলাম আমার তিন বছর বয়েসী মেয়েটির কথা ।  যার মাঝে মাতৃস্বত্বা আবিষ্কার করে আমি হয়ে উঠেছি শিশিরভেজা সবুজ ঘাসের মত আর্দ্র ,  ঘরের আঙিনায় লতিয়ে ওঠা গুল্মটির মত হরিৎ ।  নারী জীবনের এই অসাধারণ উন্মেষপ্রক্রিয়া শৈশব ,  কৈশোর পেরিয়ে পরিণত বয়সে এসে উপনীত হলে তারা হয়ে ওঠেন কুসুমপেলব এবং একইসাথে চিনের মহাপ্রাচীরের মত দৃঢ় আর বিশাল ।  কিন্তু জঠর উপন্যাসে বিজয়া কুসুমকলি নামক নারী চরিত্রটি এ কী বললেন ?  আজকাল নানা ধরণের ঘটনা ঘটছে ।  পরকীয়া ,  নাগরিক জীবনের ক্লেশ ,  অশান্তি এসব বেড়েই যাচ্ছে ।  এমন কী মা পর্যন্ত হয়ে উঠছেন হন্তারক ।  জঠর উপন্যাসের বিজয়া চরিত্রটি কি তবে তেমন কোন মানসিক বৈকল্যে ভোগা অথবা ভোগের নেশায় একশটি  যৌনতার দেবী ইশতার হয়ে ওঠা কোনো নিম্ফ ?  সে কেন মাতৃত্বের স্বাদ থেকে স্বেচ্ছায় নিজেকে বঞ্চিত করতে চাচ্ছে ?  সে ব্যাপারে আলোচনার পূর্বে জঠর উপন্যাসের কালপঞ্জিতে চোখ বুলিয়ে নেয়া যাক ।   উপন্যাসের শুরুতে সমতট নামক এক কল্পিত শহরে ঘুণে ধরা ,  ক্লেদাক্ত ,  অশূদ্ধ পরিবেশে বসবাসকারী একটি যুগলের দেখা পাই ।  মোম এবং সোমা ।  নানা সমস্যায় জর্জরিত ,  দূষিত ,  অর্ধমৃত সেই শহরে অসুস্থতা আর মৃত্যুই যেন পরম আকাঙ্খিত ধন !  মানুষ বাঁচছে অথবা বাঁচছে না ,  মরছে অথবা মরছে না ,  ব্যবসা চলছে ,  চলছে খুব ।  ভুখানাঙ্গা মানুষের শরীরসেতু দলিয়ে মুচড়িয়ে বখতিয়ারের ঘোড়ায় সওয়ার হয়ে চলে যাচ্ছে ধর্মোন্মাদদের দল ,  তাদের পিছু  নিয়েছে কর্পোরেট মাফিয়ারা ।  এই বিপদসঙ্কুল বিরুদ্ধ পরিবেশে সবুজ হৃদয়ের ,  তাজা ফুসফুসের প্রাণবন্ত মানুষেরা দিনে দিনে হারিয়ে ফেলে তাদের তাৎপর্য ।  হয়ে ওঠে বিবর্ণ ।  খোয়াতে থাকে প্রাণশক্তি ।  এভাবেই চলে যেতে হয় ,  এমনটাই নিয়ম এখানে ।  মোম এবং সোমা যুগলের ক্ষেত্রেও এমন একটি আক্রমণ এলো ।  মোমের অর্ধাঙ্গিনী সোমা ফুসফুসের এক বিরল রোগে ভুগতে শুরু করলো ।  মোমের ভাষ্যে ,   " শহরের প্রবীণতম চিকিৎসকটি তার মৃত্যুপ্রহর ঘোষণা করে ফেললেন এরপর ।  শহরের অপরাপর অসংখ্য হতভাগ্য মানুষের তুলনায় সোমার অসুখটা হয়তো ভদ্রস্থ ছিল রীতিমতো ।  কিন্তু ওই  ' অপর '  মানুষগুলো নির্লিপ্ত স্বাভাবিকতায় মৃত্যুর পরোয়ানাকে মেনে নিয়ে থাকে ।  আমি মোম তা করতে পারি নি "  ।  দীর্ঘ প্রারম্ভিকার পর এই বোধনচিহ্নময় মনোলোগের মাধ্যমেই মূলত উপন্যাসটির যাত্রা শুরু হয় ।  এর পরের দৃশ্যকল্পে মোমের এক নিবিড় মায়াময় স্বপ্নের মাধ্যমে সে তার ভাবী যাত্রাটি শুরু করার ব্যাপারে একটি  ' ঐশ্বরিক '  ইঙ্গিত পায় ।  সে স্বপ্নে তারা একটি অরণ্যসংকূল নির্জন ভূখণ্ডের রুপালী নদী ধরে ডিঙি নৌকোয় করে কোথাও যাচ্ছিলো ।  সামনে অরণ্যের গহীন অন্ধকার ,  আর স্বচ্ছ জলের ভেতর বহুবর্ণী উদ্ভিদ এবং মাছ ।  বৈঠা চালিয়ে মোম যাচ্ছে কোথায় ?  হঠাৎ সোমা উঠে দাঁড়ালো টলটলায়মান পায়ে কোনমতে ভারসাম্য রক্ষা করে ।  নিঃসন্দেহে ঝুঁকিপূর্ণ ।  এমন একটা পলকা নৌকোয় করে অনির্দিষ্ট গন্তব্যে পৌঁছোনোর জন্যে যে পরিমাণ মানসিক এবং শারীরিক শক্তির প্রয়োজন তা কি এই দম্পতি বহন করতে পারবে ? মোমের দরকার ছিলো একজন গার্ডিয়ান এ্যাঞ্জেলের ।  যে তাকে সঠিক পথ দেখাবে ।  প্রকৃতির কুটিল ,  নৃশংস এই পরিকল্পনাকে নস্যাৎ করে দিতে প্রজ্ঞাবান কারো পরামর্শ দরকার ছিলো তার ।  প্রকৃতির নির্মিত  ' মায়াচক্র '  একটা আশীর্বাদ হয়ে এসেছিলো মোম এবং সোমার জীবনে ।  মোম এবং সোমা ,  এক বৃষ্টির দিনে যাদের অকস্মাৎ একটি পার্কে দেখা হয়ে যায় একটি কদম গাছ খুঁজতে গিয়ে ।  এভাবেই সৃষ্টি হয় মায়াচক্র ।  তারা সানন্দে এই চক্রে নিজেদের অন্তরীণ করে রাখেন ।  এর ধারাবাহিকতায় তুষ্ট প্রকৃতি তার উদ্দেশ্য সাধনের জন্যে পরবর্তী পদক্ষেপ নেন ।  তাদেরকে বন্দী করেন মায়াশেকলে ।  যাবতীয় ধর্মীয় এবং সামাজিক নিয়ম কানুন নিষ্ঠার সাথে পালন করে তারা বিবাহ করেন ।  কিন্তু সুসময় সাধারণত দীর্ঘস্থায়ী হয় না ।  আর তাই ,  সোমা আক্রান্ত হলো এক জটিল ব্যাধিতে । পাঠ পরিক্রমায় আমরা আন্দাজ করতে পারি যে ,  মোম এবং সোমা ছিলো নি : সঙ্গ ।  তাদের আত্মীয় - স্বজন ,  শুভানুধ্যায়ী ,  বন্ধু বান্ধব খুব বেশি ছিলো না ।  তাই প্রকৃতির সিদ্ধান্তের বিরুদ্ধে আসন্ন মহা অভিযানের রসদ সংগ্রহ করতে মোম খুঁজে ফিরছিলো এমন কাউকে যিনি তাদেরকে একটা কার্যকর রূপরেখা প্রদান করতে পারেন ।  এমন অবস্থায় সহজাত প্রবৃত্তি বা বলা যায় ষষ্ঠ ইন্দ্রিয়ের দ্বারা চালিত হয়ে মোম খুঁজে পায় পার্শ্ববর্তী টং এর দোকানের একজন নিয়মিত এবং নীরব খদ্দের ,  একজন শ্মশ্রুমণ্ডিত বৃদ্ধকে ,  যাকে সে তার বর্তমান সংকটকাল খুলে বলে ।  মোম এই বৃদ্ধের নাম দেয় বেদব্যাস ।  তিনি নীরবে সব শোনেন ,  কিন্তু কোন মতামত দেন না ।  এসময় মোমের মনে এক ধরণের দ্বৈরথ চলতে থাকে ।  সে কি ঠিক মানুষের কাছে গেছে ,  নাকি খামোখা একজন চালচুলোহীন ভবঘুরে বৃদ্ধ ভিখারীর পেছনে সময় নষ্ট করছে ?  পরবর্তী অধ্যায়ে আমরা জানতে পারি যে মোম সঠিক মানুষের কাছেই গিয়েছিলো ।  তার কাছ থেকে সে একটি  " অচিন্ত্য উপহার "  লাভ করে ,  যার নাম  " প্রজ্ঞালিপির খাতা "  । এবং এই অংশে পাঠকের ধৈর্যচ্যুতি ঘটে যাওয়ার সমূহ সম্ভাবনা রয়েছে ।  যদিও অধ্যায়টি মাত্র দুই পৃষ্ঠা বিস্তৃত ,  তবে প্রজ্ঞালিপির খাতা সম্পর্কে বেদব্যাসের দীর্ঘ বয়ান ,  কার্যপ্রণালী ,  নানারকম তত্ত্ব এবং তথ্যের ব্যাখ্যা বিপুল জটিলতায় ভরপুর এবং অনেকাংশেই দুর্বোধ্য ।  এজন্যেই হয়তো লেখক ব্যাখ্যা বিশ্লেষণ বেশি করতে চেয়েছেন ,  যা জটিলতাটিকে আরো বাড়িয়ে দিয়েছে ।  একদম সোজা সাপ্টা ভাষায় সরলীকরণ করে যা অবশিষ্ট থাকে তা হলো ,  প্রজ্ঞালিপির খাতায় আসন্ন অভিযান সম্পর্কে দিক নির্দেশনা রয়েছে ।  সাদা খাতাটিতে ধীরে ধীরে একটি মানচিত্র ফুটে উঠবে ।  একটি দ্বীপ ,  যার রং নীল ,  এবং চারপাশের পানির রং সবুজ ।  ধীরে ধীরে দ্বীপটির রং সবুজ এবং পানির রং নীল হয়ে উঠলে বেদব্যাসের প্রণীত নির্দেশনা অনুযায়ী মোম বুঝতে পারে রওনা দেবার সময় এসে গেছে ।  এখান থেকে গল্প হয়ে ওঠে দারুণ গতিময় ।  নানারকম বাধা - বিপত্তি ,  সংশয় ,  বিশ্বাস অবিশ্বাসের দোলাচল ,  নানারকম মানুষ সব মিলিয়ে একটা টানটান উত্তেজনাপূর্ণ ভ্রমণ শুরু হয় ।  তাদের কাছে কোনো পথপ্রদর্শক ছিলো না ,  মানচিত্র ছিলো না ।  " পথই চিনিয়ে দিবে পথকে "  এই আপ্তবাক্য বুকে ধারণ করে আত্মবিশ্বাসে বলীয়ান হয়ে পথ চলতে থাকে এই সাহসী এবং দৃপ্ত যুগল ।  পথিমধ্যে তাদের দেখা হয় মোমের শিক্ষাগুরুর সাথে ,  বদ মতলবকারী ধুরন্ধর এক লোকের সাথে ,  যে তাদের অনিষ্ট করতে প্রস্তুত ছিলো ।  প্রজ্ঞা এবং শক্তির সমন্বয়ে তাকে পরাভূত করতে সক্ষম হয় তারা ।  দীর্ঘ গন্তব্যে পৌঁছুতে বারবার বাহন বদল করতে হয় তাদের ।  বাস থেকে ট্রেন ,  আবার নতুন ট্রেন ,  পথই চিনিয়ে দিচ্ছিলো নতুন পথ ।  তাদের গন্তব্য ছিলো নীলাভূমি নামক অঞ্চল ।  তবে তার আগে মনের ডাকে তারা নেমে পড়লো শপথনগরে ।  সেখানে মোমের বন্ধু অপু বসবাস করে ।  মেধাবী এই ছেলেটি পদার্থবিদ্যার শিক্ষক ।  শপথনগরে পরবর্তীতে তারা আরো কিছু শুভানুধ্যায়ী পেয়ে যায় ।  অপুর প্রেমিকা বিজয়া ,  বিজয়ার বন্ধু নীপার ,  এবং অপুর মাসী ।  বইয়ের ভূমিকায় লেখক লিখেছেন তার স্ত্রীর দুরারোগ্য অসুখের চিকিৎসা করতে গিয়ে যেসব অভিজ্ঞতা এবং মানসিক টানাপোড়েনের সম্মুখীন হতে হয়েছে দেশে এবং পার্শ্ববর্তী দেশ ভারতে ,  তারই রূপকরূপ এই উপাখ্যান ।  তাই এই উপন্যাসে যখন অপুর মাসি জিজ্ঞেস করেন  " তোমরা কি বাংলা থেকে এসচো ?  "  তখন আমরা জ্ঞাত হই নতুন দেশে এসে গেছে মোম এবং সোমা ।  শপথনগরের রহস্যময় ভূখণ্ডে উন্মোচিত হবে তাদের অভিযানের নতুন মাত্রা । এই পর্যায়ে মূল কাহিনীর সমান্তরালে কিছু সাবপ্লট ধরে এগিয়েছেন লেখক ।  মিঠাইবুড়ো ,  শৈলশিরার সাধিকা এসব অধ্যায় বেশ বৈচিত্র এনে দিয়েছে লেখাটিতে ।  আড্ডা ,  ভোজন ,  নগর পরিভ্রমণ ,  এভাবে বেশ কেটে যাচ্ছিলো তাদের দিন ।  মোম এবং সোমা জানতো তাড়াহুড়োর কিছু নেই ।  সময়মতই তারা সংকেত পেয়ে যাবে নীলাভূমিতে যাত্রা করার ।  এর মাঝে বিজয়া কুসুমকলির সাথে বেশ সখ্যতা হয়ে যায় তাদের ।  বিজয়া এবং অপু ।  তারা বুদ্ধিমান ,  প্রাজ্ঞ এবং ঋদ্ধ ।  এই অভিযানের জন্যে মানসিক রসদ যোাগাতে তারা ছিলো আকূলপ্রাণ ।  মোম এবং সোমার মত তারাও কোন তাড়াহুড়ো করে নি ।  জানতো ,  সময় হলেই তাদের সব প্রশ্নের জবাব দেবে তারা ।  অবশেষে যখন মোম বুঝতে পারলো যে আবারও তাদের যাত্রা শুরু করার সময় উপনীত ,  তখন সব খুলে বললো তাদেরকে ।  আর এই পর্যায়েই বিজয়া সেই অসাধারণ উক্তিটি করলো ,  যা এই লেখার শুরুতেই ব্যবহার করেছি ,  এবং উপন্যাসটির প্রাণভোমরা হিসেবে আখ্যা দিয়েছি ।  পুনরাবৃত্তি করা যাক ,   " আমাকে যদি কেউ এভাবে ভালোবাসতো ,  তো আমি সন্তানের মা হওয়ার বাসনা পরিত্যাগ করতে পারতাম "  ।  উপন্যাসটিতে এমন হেঁয়ালি ভরা বাক্যের অভাব নেই ,  তবে তার মধ্যে এটাই সেরা ,  এবং সবচেয়ে গুরুত্বপূর্ণ; যা শুনে শ্রোতারা হকচকিয়ে গিয়েছিলেন ।  বিজয়া এর ব্যাখ্যা প্রদান করলে এক আশ্চর্য প্রাকৃতিক দুর্নীতি এবং জিঘাংসার স্বরূপ উন্মোচিত হয় । বিজয়া এবং অপুর সম্পর্ক ,  আর মোম এবং সোমার সম্পর্কের তুলনা এই পর্যায়ে আবশ্যিক হয়ে পড়ে ।  বিজয়া এবং অপু ছিলো প্রকৃতির বাধ্যগত সন্তান ।  হ্যাঁ ,  তারা ছিলো একে অপরের প্রাণেশ্বর ।  তারা ছিলো বিশ্বস্ত এবং অদম্য ।  প্রকৃতিমাতার বেঁধে দেয়া পাণ্ডুলিপি অনুসারেই মসৃণ গতিতে অগ্রসর হচ্ছিলো তারা ।  পরিচয় - পরিণয় - বন্ধন - সঙ্গম এই চেনাপথেই তাদের নিয়তি বাঁধা ছিলো ।  প্রকৃতির গুডবুকে আরো অন্যান্য অসংখ্য মানুষের মতই তারা সগর্বে বিরাজমান ছিলো ।  আর অন্যদিকে মোম এবং সোমা !  প্রকৃতির অবাধ্য সন্তান ।  শাারীরিক প্রবৃত্তি যে তাদের ছিলো না তা নয় ।  কিন্তু হৃদয়বৃত্তিক অনুভূতির অনুরণনেই তারা কম্পিত ছিলো সবসময় ।  নিজের অস্তিত্বের স্বার্থে প্রকৃতি তাদের কঠিন পরীক্ষায় ফেলে ।  বিজয়ার ভাষায় ,  এ প্রকৃতির এক ভয়ানক দূরভিসন্ধি ।  এই নিয়মের ব্যত্যয় যারা করে তাদের প্রতি নির্মম হয়ে ওঠে প্রকৃতি ।  এই যে মানুষের বেড়ে ওঠা ,  অজস্র সঙ্গম করে বংশধর রেখে যাওয়া ,  সবই প্রকৃতির পাঠ্যসূচী অনুযায়ী কৃত ।  সঙ্গম ক্ষমতা হারালে মানুষের চামড়া কুঁচকে যায় ,  দৃষ্টিশক্তি হ্রাস্ব পায় ,  ক্রমশ অথর্ব হয়ে উঠে মৃত্যুর জন্যে অপেক্ষা করতে থাকে তারা ।  নিষ্ঠুর প্রকৃতি তাদেরকে বুঝিয়ে দেয় ,   " এবার চলে যাও বাছা ,  তোমার প্রয়োজন ফুরিয়েছে !  "  ।  মোম এবং সোমার মাঝে এক অদ্ভুত অসামাঞ্জস্য লক্ষ্য করে প্রকৃতি ।  তারা মানসিক ঘনিষ্টতায় এতই তৃপ্ত ,  যে শরীরের কথা তাদের কদাচ মনে পড়ে ।  এর ফলে প্রকৃতি বিভ্রান্ত হয়ে পড়ে ,  এবং সবশেষে এক বিপুল চক্রান্তের পরিকল্পনা করে ।  মোম এবং সোমার মধ্যে যেকোন একজনকে ছিনিয়ে নিতে হবে ।  এর ফলে একজন নিঃসঙ্গ হয়ে যাবে ,  এবং সে নতুন একজন সঙ্গী খুঁজে নিয়ে অত্যন্ত  ' প্রাকৃতিক '  ভালোবাসবে সঙ্গীকে ।  আর এভাবেই জয়ী হবে তার কূট পরিকল্পনা ।  রহস্য গল্পের ঝানু ডিটেকটিভ যেমন সমস্ত কার্যকারণ বিশ্লেষণ করে একটি চমক জাগানিয়া উপসংহার টানেন ,  তেমনি বিজয়ার এই বিদায়ভাষণ নিঃসন্দেহে পাঠকহৃদয়কে চমকিত করবে ,  ভাবনার খোরাক জুটোবে ,  অনেকদিন স্মৃতির চিলেকোঠায় জোৎস্না ছড়াবে ।  অবশেষে তারা পৌঁছোয় লৌকিক দ্যুলোকে ।  তাদের কাঙ্খিত গন্তব্যে ।  এ পর্যায়ে কাহিনীটা দারুণ থ্রিলিং এবং এ্যাডভেঞ্চারাস হয়ে ওঠে ।  যেমনটি অনেক সিনেমা বা বইয়ে দেখেছি আমরা ,  প্রতিকূল পরিবেশে বেঁচে থাকার ,  শত্রুকে পরাভূত করার এক অসম দুঃসাহসিক অভিযান শুরু হয় ।  প্রকৃতির পক্ষ থেকে হত্যাচেষ্টা করা হয় সোমাকে ।  কখনও বিশাল উল্কাপিণ্ড পাঠিয়ে ,  কখনও সাগরজলে ডুবিয়ে ।  বারংবার ধ্বংস হয় তাদের ভিটে ।  প্রেরণ করা হয় ভৌ্তিক শিশুদের ।  যারা ভয়াল ফিসফিস করে ওঠে  " আমাকে নাও ,  আমাদের নাও ।  "  প্রেরণ করা হয় শ্যাওলাবাহিনী ,  যারা এক প্রতীকী যুদ্ধে অবতীর্ণ হয় ,  বংশবিস্তার করেই ছাড়বে ।  সোমা এবং মোম প্রাণপনে লড়তে থাকে নিজেদের সমস্ত শক্তি এবং কৌশল প্রয়োগ করে ।  ঠান্ডামাথার একেকটি চালে পরাভূত করতে থাকে প্রকৃতিকে ।  কিন্তু তারা কি জয়ী হয়েছিলো ?   নাকি সেটা ছিলো একটা ভ্রান্তিযজ্ঞ ?  অপুর জবানীতে ,   " এই যে যুদ্ধটা অংশ আর উৎসের ,  এটা কি আদৌ কোন জয় পরাজয় নির্ধারক যুদ্ধ ?  মানুষ এমনই এক শক্তি , যেটা বারবার প্রকৃতির সঙ্গে যুদ্ধ করে জিতেই ছেড়েছে ।  মানুষের জিৎই তো প্রকৃতির জিৎ ।  নিজের ভেতরেই তো প্রকৃতি লীন হে থাকে ।  "  । সোমের ভাবনাও খুব ব্যতিক্রম কিছু না ।  সে ভাবে ,   " কী আশ্চর্য দেখো !  তোমাকে হারাতে এসে তোমারই কাছে চাইছি ।  এতেই প্রমাণিত হয় ,  এই তুমি কত প্রকটভাবে আমি নিজেই !  "  । উপন্যাসটির এর পরেও আরো সাত / আটটি পৃষ্ঠা রয়েছে ।  সেখানে আছে নতুন চরিত্র ,  নতুন ঘটনা ,  নতুন বাঁক ,  নতুন তত্ত্ব ,  নতুন ভাবনা ।  সেটুকু বলে পাঠকের রসাস্বাসদনে ব্যাঘাৎ ঘটাতে চাই না ।  জঠর উপন্যাসটি কতটুকু ভালো তার চেয়ে আমার কাছে বেশি গুরুত্বপূর্ণ এটি কতটা নতুন ।  অনেক প্রাজ্ঞ ব্যক্তি বলেন সব গল্প নাকি বলা শেষ ।  তাই বলে কি গল্প উপন্যাস লেখা থেমে থাকবে ?  মোটেও না ।  পুরোনো ,  ক্লিশে ,  চর্বিত চর্বন কাহিনীকে সৃজন আল্পনায় রাঙিয়ে নতুন করে বলতে হবে ।  হামিম কামাল তার জীবনে সংঘটিত সঙ্কটকালকে রূপকের নক্সায় আবৃত করে আমাদের কাছে যা উপস্থাপন করেছেন ,  তা সম্পূর্ণ নতুন একটি গল্প হয়ে গেছে ।  এটা পড়ে যে আনন্দ আমি পেয়েছি তা অনুসন্ধিৎসু শিশুর বাবার হাতঘড়ি ভেঙে ফেলে তার কলকব্জা নিয়ে খেলার আনন্দের সমতূল্য ।  সুররিয়াল ছোটগল্প অনেক পড়েছি ।  কিন্তু আস্ত একটা উপন্যাস ,  তাও আবার বাংলা ভাষায় ?  আমার জন্যে এটা একটা নতুন অভিজ্ঞতা ।  ছোটগল্পে অধিবাস্তবতা ধারণ করা যতটা সহজ উপন্যাসে তা মোটেও নয় ,  আর এক্ষেত্রে একটি বা দুটো দৃশ্যকল্প নয় পুরো উপন্যাসটিই তেমন ,  এবং শুরু থেকে শেষ পর্যন্ত তা বহাল থেকেছে ।  বিচ্যুতি নেই বললেই চলে ,  আরোপিত মনে হয় নি কোথাও ।  সংলাপগুলো ভারী ,  দীর্ঘ এবং মর্যাদাময় ।  মঞ্চনাটকের মতো ।  কিছু কিছু দৃশ্যকল্প ভায়োলেন্ট ,  ভীতি উদ্রেককারী এবং আনকোরা ।  পড়তে পড়তে বইটি রেখে চোখ বন্ধ করে সেসবের দৃশ্যায়ন করতে ইচ্ছে জাগে ।  বইটিতে অজস্র ছোট ছোট অধ্যায় আছে ।  নামগুলোও অভিনব ।  যেমন , জিভকর্তন ,  মিত্রসঙ্গম ,  মানপর্ব ,  মায়াপর্ব ,  ভ্রান্তিযজ্ঞ ,  যুগলাবশেষ প্রভৃতি ।  এটা পাঠকের মনোযোগ ধরে রাখার জন্যে চমৎকার কৌশল নিঃসন্দেহে ।  উপন্যাসটির নির্মাণে লেখক অত্যন্ত যত্নশীল ছিলেন ।  কোথাও সুর কেটে যায় নি ।  আগাগোড়াই নিচ্ছিদ্র এবং পাঠকের নিবিড় মনোযোগ প্রার্থী এই উপন্যাসটিতে পাঠক তার ভাবনার আকাশে নতুন একটি নক্ষত্র খুঁজে পাবেন এই আশাবাদ আমার যৌক্তিক বিশ্বাস । 
                            
                    




পেপার কাপ

শব্দগুলোকে একটু শৃঙ্খলে বাঁধতে পারলে ,  নিজের মত করে গড়ে নিলে কত অদ্ভুত আকৃতিই না দেখা যায় !  শব্দেরা অন্তহীন বৃষ্টির ধারায় আমার ডায়েরীর ছেড়া কাগজের পেয়ালায় বসত খুঁজে নেয় ।  শব্দ থেকে বিচ্ছুরিত আলোয় দেখতে পাই কত হাসি ,  গান ,  কান্না !  কিশোরীর রিনিঝিনি হাসির শব্দে ভেঙে পড়ে নৈঃশব্দ্যের কাঁচ ।  বাতাসের হাহাকারে অস্ফুট শুনি অগুনতি মানুষের আর্তনাদ ।  ভালোবাসার নিঃসীম সমুদ্র থেকে ঢেউ এসে ভাসিয়ে নিয়ে যায় আমার কাগজের পেয়ালায় জমে থাকা শব্দদল ।  তারা মিশে যায় শব্দের সাগরে কোন মহত্তর উদ্দেশ্যে ।  তাদেরকে হারিয়ে যেতে দিই আমি ।  শব্দের শৃঙ্খল মানেই হারিয়ে গিয়ে খুঁজে নেয়া নতুন করে ।  তোমার শব্দ ।  আমার শব্দ ।  কাঠঠোকরাটার ঠকঠকে অনুসন্ধান ।  বিড়ালশিশুর আদুরে ওমসুর ।  কলেজ পালিয়ে লেকের ধারে বসা ছেলেটার গিটারের টুংটাং ।  মহাবিশ্বের চারিপাশে ঘিরে থাকা শব্দের বলয়ে আবৃত থাকতে চাই আমি ।  তারা আমায় আহবান করে ,  তারা আমায় উদ্দীপনা যোগায় ,  আমি ডায়েরির পাতা ছিড়ে উড়িয়ে দিই ।  কাগজের পেয়ালা বানাই ।  আর তাতে টুপটাপ করে আশ্রয় নেয় শব্দধারা ।  আমি চুমুক দিই আয়েশে ।  সোহাগী বউয়ের মতো চকমকি পাথরের আলো জড়িয়ে ধরে থাকে আমায় ।  আমি স্পষ্ট দেখতে পাই শব্দনৃত্য ।  আমার চারিপাশে বেজে ওঠে অপার্থিব সঙ্গীত । যখন আমি কাগজ আর কলম নিয়ে বসি ,  তখনই কেবল এই অপার্থিব শব্দতরঙ্গ  দৃশ্যমান হয় ।  ওরা দস্যি ছেলের মতো দলবল ধরে চলে আসে বেশুমার ।  ছুটে বেড়ায় প্রজাপতির মতো ।  আমি ওদের বহুবর্ণা ডানা দেখি ।  আমি কাগজের পেয়ালা বানাই ।  একটু পরে মেঘ করবে ।  বৃষ্টি হবে ।  সেই বৃষ্টির সাথে ঝরে পড়বে বিশূদ্ধতম শব্দ ।  আমার অনুভূতির সপ্তসুর ভ্রমের ক্রম শোনাবে ।  আমি হারিয়ে যাবো গোলকধাঁধায় ।  শব্দের সাথে পথ চলতে চাইলে হারিয়ে যেতেই হয় ।  আমার এ পথচলা শেষ হবার নয় ।  তুমি মোহময়ী তরুণী ।  সে বেকার যুবক ।  তোমাদের স্তব্ধতার গান শুনতে পাই আমি ।  কোন বেদনায় একাকী বসে থাকো বারান্দায় এলোচুলে ,  কোন হতাশায় এ্যাশট্রেতে ছাইমেঘ জমা করো সেসবের শব্দরূপ দিই আমি ।  তোমাদের অকথিত অনেক কথা ,  কান্না যা আমার কাছে অশ্রূত ,  টিপটিপ করে ফোঁটায় ফোঁটায় জমা হয়  কাগজের পেয়ালায় ।  আমাকে একটু একলা সময় দাও ,  আমি তোমাদের সব গল্প লিখে ফেলবো ।  তোমাদের কারো কারো গল্প চটকদার ,  হাসিতে ভরপুর ,  কারো গল্পে অসীম শূন্যতা ,  কেউ বা ভাবে তার কোন গল্পই নেই !  আসলে সবারই গল্প জমা থাকে পৃথিবীর চারিপাশে ,  জমা থাকে অনন্ত নক্ষত্রবিথীর মাঝে ।  আমি উড়াল দেই   এসবের সন্ধানে আমার শব্দশকটে করে ।  কখনও কখনও পেয়ে যাই এমন সব অচেনা অনুভূতির খোঁজ ,  পৃথিবীতে যেগুলো যথেষ্ট স্থান না পেয়ে মুখ থুবড়ে পড়ে ছিলো ।  মহাশূন্যে বিলীন হয়ে যাবার মতো আনন্দ আর কোথাও নেই ।  এ যেন অনেক প্রাণের সমন্বয়ে গঠিত এক অশরীরী স্বত্বা ।  আমি নেই নেই ,  কোথাও নেই .  .  .  আমি কোথাও যাই না তবুও শব্দরথে করে ঘুরে আসি আরেক পৃথিবী । দরোজায় কে যেন কড়া নাড়ছে কর্কশভাবে ।  বাড়িভাড়া বাকি পড়েছে দুই মাসের ।  সেটার জন্যে তাগাদা দিতে এসেছে হয়তো ।  লোকটা রূঢ় ভঙ্গিতে কথা বলে ।  যেন আমি এক অনাহুত আপদ ।  অবশ্য বাসা ভাড়া বরাবর বাকি রেখে আমি তার কাছে চাঁদমুখ আশা করতে পারি না ।  পৃথিবীর চারিপাশে শব্দশিকার করে বেড়ানো এ্যাডভেঞ্চারাস আমি বাড়িঅলার রুদ্ররূপের মুখোমুখি হয়ে দ্রুত লুকিয়ে ফেলি কাগজের পেয়ালা ,  শব্দধনু ,  আর অব্যাখ্যনীয় সপ্তসুর ।  যেসব শব্দে নিঃসীম অনুভূতির ছোঁয়া নেই ,  যা কখনও শব্দাকাশে রঙধনু হয়ে উঠবে না ,  এমন সব পারিপার্শ্বিক বাস্তব শব্দাবলী বাড়িওলার কণ্ঠ নিঃসৃত হয়ে দুর্বৃত্তের মত ঢুকে পড়ে আমার মনের গোপন ঘরে ।  তল্লাশি করে কিছু পাবে না অবশ্য ওরা ।  আমি তাদেরকে লুকিয়ে রেখেছি অনেক অনেক গহীনে ।  এখন আমাকে যেসব শব্দের মুখোমুখি হতে হচ্ছে সেসবের সন্ধান পেতে হলে পরিব্রাজক হওয়া লাগে না ।  না চাইতেই ধরা দেয় তারা ।  চারিপাশে ঘুরঘুর করতে থাকে সস্তা মেকাপে সজ্জিত পতিতার মতো ।  ঘিরে ধরে তারা আমায় ।  আমি অসহায় দাঁড়িয়ে থাকি ।  হাতের নখ কামড়াই ।  নাক ঘেমে ওঠে ।  অথচ নিত্য ব্যবহারে ক্লিশে করে ফেলা এই লোকটার গতানুগতিক শব্দসম্ভারও বাঁধা আছে মহাশূন্যের মহান রশিতে ।  সেই টান সে অনুভব করতে পারে না ।  কিন্তু আমি চাইলেই তার বোধনের অতীত শব্দগুলোকে তল্লাশি চালিয়ে খুঁজে বের করতে পারি ।  একটু খালি সময় দরকার ।  একটু সময় পেলেই আমি রগচটা বাড়িঅলার মহাশূন্যে গচ্ছিত শব্দগুলো একত্রিত করে সুন্দর একটা গল্প বানাতে পারি ।  সময় ফুরিয়ে যাচ্ছে ছিপিখোলা শিশিতে রক্ষিত বায়ুর মতো ।  শব্দকে ধরে রাখা যায় ,  সময়কে যায় না ।  অথচ আমার গহীন শব্দগুলো সময়ের সাথে সম্পর্কিত ।  এভাবেই সময়ের পরিক্রমায় কত শব্দ হারিয়ে নিঃস্ব হচ্ছি আমি !  আমার জানলা খোলা যায় না ।  নর্দমাটা ভরাট হয়ে গেছে ।  সেখান থেকে ধক করে গন্ধ আসে ।  বন্ধ জানলার কপাট চিবিয়ে ধরে পাশের নির্মাণাধীন ভবনের জন্যে কাজ করে যাওয়া মিক্সচার মেশিনটা ভেতরে আসতে চায় ।  পাশেই বস্তিতে ঝগড়া হচ্ছে খুব ।  আজকেও কড়া নাড়ছে বাড়িঅলা ।  প্রতিদিন তার আসবার কী প্রয়োজন !  আমি তো এক সপ্তাহ সময় চেয়ে নিয়েছি ।  এসবের মধ্যে থেকে মহাজাগতিক শব্দ পরিভ্রমনের জন্যে গচ্ছিত সময় প্রবল ঝড়ের ঝাপটায় আমার শব্দসাম্রাজ্য চুরমার করে দিয়ে চলে যায় ।  আমি সময়ের বিচ্ছিরি তৈলাক্ত হাত ধরি ।  বারবার ফসকে যেতে চায় ।  তবে অব্যাহত প্রচেষ্টায় একদিন তাকে ঠিকই পাকড়াও করে ফেলি ।  তার পিছে ছুটতে ছুটতে পিষে ফেলি শব্দের বাড়িঘর ।  তারা আমার এমন আচরণে অবাক তাকিয়ে থাকে ।  এই আমাকে তারা চেনে না ।  তারা চোখ মুছতে মুছতে আমাকে নিঃস্ব করে চলে যায় ।  হতভাগা এই আমি বুঝতেই পারি না কী হারালাম !  এখন আমি কয়েকটি শব্দের পুনরাবৃত্তিক প্রয়োগেই বেশ বেঁচে থাকি ।  অফিসের কাজ শেষ হয়ে এলে সহকর্মীকে বলি  ‘ যাই ’  ।  মাসের প্রথমে বেতন পেয়ে বাড়িঅলাকে বলি  ‘ ভাড়াটা ’  ।  আরো যেসব শব্দ প্রয়োজন পড়ে সেগুলো হলো ,  কেমন আছেন ?  আমি ভালোও আচ্ছাথ্যাংকিউস্যরিস্যার স্যার স্যারসময়ের পিচ্ছিল তৈলাক্ত হাত এখন আমি সাবান ,  কয়লা আর ছাই দিয়ে ঘষে মেজে পরিষ্কার বানিয়ে ফেলেছি ।  সময়ের বহুল ব্যবহারে তার হাতটা হয়ে উঠেছে কড়া ওঠা শক্ত এবং কর্কশ ।  এখন আর ছুটে যাবার ভয় নেই আমার কাছ থেকে ।  সারা সপ্তাহের ক্লান্তি আমার চোখে ।  পরদিন ছুটি ।  সপ্তাহে এই একটা দিনই ছুটি আমার ।  কিন্তু আজ কিছুতেই কেন যেন ঘুম আসছে না ।  এপাশ ওপাশ করি ।  উঠে গিয়ে পানি খাই ।  কোলবালিশটা জড়িয়ে ধরি ।  হঠাৎ করে দরোজায় মৃদু শব্দ হয় ।  কারা যেন খুব কুণ্ঠিতভাবে কড়া নাড়ছে ।  কারা হতে পারে ?  কীসের এত ভয় তাদের ?  নাকি অধিক পরিশ্রমের ফলে আমার অডিটরি হ্যালুসিনেশন হচ্ছে ?  এত রাতে কারা আসবে ?  সতর্ক হয়ে কান খাড়া করি আমি ।  হ্যাঁ শব্দটা স্পষ্টতর হচ্ছে !  খুব চেনা চেনা লাগছে ।  কে যেন গান শুনছে ।  সেই হারিয়ে যাওয়া গান , বিটলস এর Across The Universe ,  Words are flowing out like endless rain into a paper cupThey slither wildly as they slip away across the universePools of sorrow ,  waves of joy are drifting through my opened mindPossessing and caressing meএই গানটা একসময় আমার কতো পরিচিত ছিলো !  কত আপন ছিলো !  এর দ্বারা অনুপ্রানিত হয়ে আমি বানিয়েছিলাম আমার শব্দসাম্রাজ্যের মেঘলা আকাশের বৃষ্টিধারা ধরে রাখার জন্যে কাগজের পেয়ালা ,  পেপার কাপ !  নিঃসীম বৃষ্টি ।  অবিরল ধারা ।  আমার কাগজের পেয়ালায় ছলকে ছলকে পড়তো অশ্রূনদী ,  আনন্দতরঙ্গ !  আমার ঘুমহীন রাতের নৈঃশব্দ্যকে নৈকট্য ভেবে প্রতিবেশীর ঘর থেকে বাজানো গান শব্দাণু হয়ে ভীড়তে চাইছে আমার কাছে । Images of broken light which dance before me like a million eyesThey call me on and on across the universeThoughts meander like a restless wind inside a letter boxThey tumble blindly as they make their way across the universeলক্ষ চোখ থেকে আলো এসে এক অদ্ভুত রংধনু তৈরি করেছে ।  আমাকে ডাকছে তারা ।  আমি শুনতে পাচ্ছি অনন্তের সেই আহবান ।  আমার ভাবনাগুলো আঁকাবাঁকা পথে হেচড়ে চলছে ।  জট খুলছে ,  জট খুলছে !  খুব কষ্ট হচ্ছে ওদের সরিসৃপের মতো বুকে গড়িয়ে চলতে ।  এতদিনের অনভ্যাস !  ওরা উড়বে একটু পরেই ।  ওদের ডানা গজাবে ।  ওরা মেঘ ছোঁবে ।  ওরা পরী হবে ।  ওরা পাখি হবে ।  আর ক্ষণকাল এই সরিসৃপ দশা !   Sounds of laughter ,  shades of life are ringing through my open earsInciting and inviting meLimitless undying love which shines around me like a million sunsIt calls me on and on ,  across the universeশুনতে পাচ্ছি !  আমি কিশোরীর সেই গুমোট গম্ভীর কাঁচভাঙা রিনঝিনে হাসি শুনতে পাচ্ছি !  জীবনের ছায়াশরীরেরা আমার কানে ফিসফিস করে বলছে  " বেঁচে ওঠো ,  জেগে ওঠো "  ।  এই আমন্ত্রণ কি আমি প্রত্যাখ্যান করতে পারি !  প্রত্যাখ্যান করা সম্ভব ,  লাখো জীবনের সম্মিলিত স্বতস্ফূর্ত ফূর্তিতে বাঁচার আহবান ?  তাদের চোখে নক্ষত্রের আলো ,  জোনাক পোকার ঝিকিমিকি ।  আমি যাবো ,  আমি যাবো এই আলোকউৎসবে ,  হে ঈশ্বর আমার মনকে কেন্দ্রীভূত করতে সাহায্য করো ।  তোমার কাছে নতজানু হয়ে প্রার্থনা করছি .  .  . Jai Guru Deva OMNothing ' s gonna change my worldNothing ' s gonna change my worldNothing ' s gonna change my worldNothing ' s gonna change my worldহে ঈশ্বর আমার আজকের এই মহান অনুভূতি ,  চর পড়ে যাওয়া মনে গজিয়ে ওঠা সবুজ পৃথিবী ধ্বংস করো না ,  পরিবর্তিত করো না ।  আমি এখনও ফুরিয়ে যাই নি ।  আমার রসদ শেষ হয়ে যায় নি ।  আমি সূর্য থেকে আলো নিয়ে নিহারীকা থেকে মায়া নিয়ে ধূমকেতুর মত হঠাৎ চমকের ঠমকে মহাজাগতিক শব্দ ,  অব্যাখ্যনীয় অনুভূতিকে ধরবো ।  গানটা শেষ হয়ে যাচ্ছে ,  শব্দেরা চলে যাচ্ছে ,  ঘুমে আমার চোখ ভারী হয়ে আসছে ,  সময় নেই ।  সময় নেই একদম ।  এরই মধ্যে আমাকে তারকাখচিত শব্দের সমন্বয়ে তৈরি করতে হবে মহান বেদনার গান ,  অপ্রাপ্তির কাব্য ।  আমার বুকটা হুহু করে ওঠে হাহাকারে ।  শব্দরা ধরা দিচ্ছে ,  তারা আসছে আমার কাছে ,  তারা জড়িয়ে ধরছে প্রেমিকার মতো ।  আমার ঘুমোনো চলবে না ।  কিছুতেই না ।  সময় নেই ।  প্রবঞ্চক সময় চতুরতার সাথে আবারও আমাকে নিঃস্ব করে দিয়ে চলে যেতে পারে ।  শব্দের খোঁজে আমি ইতিউতি তাকাতে থাকি ,  খাঁমচে ধরার চেষ্টা করি .  .  .  আমার ঘুম পাচ্ছে ,  ভীষণ ঘুম !  ঘুমোনোর আগেই লিখে ফেলতে হবে ।  পেয়েছি !  পেয়েছি আমি !  একসময় যা প্রাসাদ ছিলো এখনকার সেই জীর্ণ শব্দঘরের অভাবী সংসার থেকে গুটিকয় শব্দ চুরি করে নিয়ে আসি চাতুরতার সাথে ।  আমারই ঘর ,  অথচ আমিই তস্কর !  হায় সময়ের খেয়ালীপনা !  টেবিল ল্যাম্পটা জ্বালিয়ে অফিসের প্যাড থেকে একটা কাগজ ছিড়ে নিয়ে খসখস করে লিখে ফেলি আমি আমাদের মহাব্যবস্থাপক বরাবর ,  লিখে ফেলি যাবতীয় আনুষ্ঠানিকতার নিকুচি করে অল্প কয়টি শব্দ ।   " আমি আর চাকুরী করবো না ।  আমি শব্দ পরিভ্রমনে বের হবো পৃথিবীর চারিপাশে ।  আমি শব্দের শৃঙ্খলে নিজেকে আবদ্ধ করে পান করবো চিরমুক্তির অমীয় পানীয় ।  তারপর আমি হারিয়ে যাবো ।  হারিয়ে যাওয়াটাই আমার নিয়তি "  আজ রাতের জন্যে এর চেয়ে সুন্দর কাব্য আর রচিত হতে পারতো না ।  যদিও এটা কখনও উদ্দিষ্ট স্থানে না পৌঁছোনোর সম্ভাবনাই বেশি ।  তারপরেও ,  কে বলতে পারে !  সে রাতে ,  সেই মায়াময় রাতে আমি স্বপ্ন দেখেছিলাম শব্দশকটে করে মহাপৃথিবীর চারিদিকে ঘুরে বেড়াচ্ছি ।  সেই রাতটা !  






স্ফুটনবিন্দু

  শাহীনের শরীরের মাংসগুলো ভীষণ তড়পাচ্ছে কদিন যাবৎ ।  যেন বেরিয়ে আসতে চায় শরীরের শৃঙ্খল থেকে ।  ব্যাপারটা নিয়ে গভীরভাবে চিন্তা করে শাহীনের মনে হলো সে এ কদিন বড্ড বেশি মাংস খেয়ে ফেলেছে ঘরোয়া আয়োজনে বা বিভিন্ন উৎসবে ।  সে জন্যেই হয়তো বা শরীরে কিছু বাড়তি মাংস যোগ হয়েছে ।  স্থান সংকুলানে সমস্যা হচ্ছে বলেই তারা এমন করছে ।  শরীর তার  স্বাভাবিক প্রতিরক্ষা ব্যবস্থায় কদিন পরেই তা ঠিক করে নেবে ।  এই ভেবে সে দুশ্চিন্তা করা আপাতত স্থগিত করে দিয়ে আমিষজাত খাদ্য গ্রহণে সংযমী হবার কথা ভাবে ।  কিন্তু দিনকে দিন তড়পানি বেড়েই চলে ।  মনে হয় যে শরীর থেকে ছিটকে যাবে ।  এটাকে অবশ্য শক্তিমত্তার প্রকাশও মনে করা যায় ,  সে ভাবে ।  শক্তি বৃদ্ধির ফলে এই অনাস্বাদিত কিলবিলে মাংসল অনুভূতি ।  এই বাড়তি শক্তি ,  বাড়তি মাংস দিয়ে ফলদায়ক কী করা যেতে পারে এই চিন্তায় মগ্ন হয়ে পড়ে শাহীন ।  অপেক্ষাকৃত শক্তিধর কাউকে পাঞ্জাযুদ্ধে আহবান করবে ?  দেয়ালে ঘুষি মারবে ?  ভারী বস্তু উত্তোলন করবে ?  এসব ভাবতে গিয়ে শরীর অতিক্রম করে মনের মধ্যেও আলাদা জোশ চলে আসে তার ।  তার চিন্তাভাবনা হয়ে ওঠে ধ্বংসাত্মক এবং বেপরোয়া ।  সে ঠিক করে এরপরের সুযোগেই এই বাড়তি শক্তির একটা বিলিবন্টন করে ফেলবে ।  অপেক্ষা করতে থাকে হাইজ্যাকারদের কবলে পড়ার ,  বা পকেটমারকে হাতেনাতে ধরার যাতে সে ঝাঁপিয়ে পড়তে মুখিয়ে থাকা মাংসপেশীগুলোকে শান্ত করতে পারে ।  
তাকে খুব বেশি দিন অপেক্ষা করতে হলো না ।  নৈরাজ্যের শহরে শাহীনের কাঙ্খিত বস্তু একটু চোখ কান খোলা রাখলেই সহজে খুঁজে পাওয়া যায় ।  বড় রাস্তার মোড়টা পার হতে গিয়ে সে একদিন দুজন রিকশাঅলার মধ্যে বেদম  মারামারি দেখতে পেলো ।  জনতা খুশিমনেই বৃত্তাবদ্ধ হয়ে দেখছিলো নৃশংস এই লড়াই ।  আর এসব দেখে শাহীনের মাংসপেশিগুলো যেন চিৎকার করে উঠলো একযোগে ,   " আমাদের কাজে লাগাও ,  শান্ত করো ,  তৃপ্ত করো "  ।  শাহীন তাদের কথাকে গুরুত্ব দিয়ে শার্টের হাতা গুটিয়ে চললো ব্যাপারটার একটা সুরাহা করতে ।  দৌড়ে তাদের কাছে পৌঁছুতে গিয়ে পায়ের এবং কোমড়ের পেশীগুলো ব্যবহৃত হবার উল্লাসে অশ্লীলভাবে হেসে উঠলো ।  ততক্ষনে একজন রিকশাঅলা অপরজনকে পেড়ে ফেলেছে ।  মাটিতে শুইয়ে কিল ঘুষি দিয়ে যাচ্ছে প্রবল ।  শাহীনের হাতের মাংসগুলো ততক্ষণে প্রস্তুতি নিয়ে ফেলেছে ।  সামনে কর্মব্যস্ত সময় ।  তড়পাচ্ছে তারা খুব ।  এই ছিটকে পড়লো বলে ! 
অবিশ্বাস্য যে আশঙ্কাটা গত কয়েকদিন যাবৎ শাহীন পুষে রেখেছিলো তাকে সত্য প্রমাণিত করে গোড়ালি থেকে এক টুকরো মাংস খসেই পড়ে গেলো ।  ছিটকে পড়লো ।  কমে এলো শাহীনের চলার গতি ।  অপ্রস্তুত ভঙ্গিমায় দাঁড়িয়ে রইলো বিবাদমান দুই শ্রমজীবির সামনে ।  তামাশা দেখতে ছেদ পড়ায় বিরক্ত জনতার ধমকে বাধ্য হয়ে শাহীনকে চলেই আসতে হলো সেখান থেকে ।  খুব ইচ্ছে ছিলো তার গোড়ালির মাংসটুকু নিয়ে আসবে ।  তা আর হলো না ।  ওটা ততক্ষণে ছোঁ মেরে নিয়ে গেছে একটা নেড়ি কুকুর ।  
মাংসেরা এখন তড়পানো বন্ধ করে নতুন খেলায় মেতে উঠেছে ।  তাদের মধ্যে এক নতুন ধরণের আন্তসংযোগ খেয়াল করছে শাহীন ।  খুব ধীরে ধীরে তরঙ্গায়িত হয়ে বার্তা চলে যাচ্ছে উরুর মাংসপেশী থেকে কাঁধ আর গলার সংযোগস্থলে ,  পুরুষাঙ্গ থেকে পেটে ।  তারা যেন ফিসফিসিয়ে কী বলছে ,  কীসের যেন ষড়যন্ত্র করছে ।  আরেকটু খেয়াল করে চাপা হাসির শব্দ শুনতে পেলো শাহীন ।  এইতো ,  এবার তাদের কথাবার্তাও বেশ শুনতে এবং বুঝতে পারছে সে । 
 - এই লোকটা একদম উজবুক ,  বুঝলি না ?  একটু গরম হয়ে উঠে স্লেজিং করলাম ,  কিছু এনজাইমের ক্ষরণ ঘটালাম আর সে ভাবতে শুরু করলো যে তার শরীরে অসীম শক্তি এসে ভর করেছে ।  সে সুপারম্যান হয়ে গেছে ।  
 - এর কাছে থাকার কোন মানে হয় না ।  একে তো উজবুক ,  তার ওপর দুর্বল ।  গোড়ালির মাংসটা ভালোই করেছে সময়মত সঁটকে পড়ে ।  আমাদের যে কবে এই সৌভাগ্য হবে ! 
 - সময়মতো ঠিকই সরে পড়বো দেখিস ।  ও বেচারা আর কতদিন গোপন রাখবে ?  গোড়ালির অর্ধেকটা তো গেছে ।  সেটা না হয় জুতো পরে ঢেকে রাখতে পারবে ,  কিন্তু মুখের মাংস যখন খসে পড়বে তখন কী করবে ?  
শাহীন আতঙ্কিত হয়ে তাদের সমস্বরে হাসির শব্দ শুনতে পায় ।  সে চেষ্টা করে বিদ্রোহী মাংসদলের বিরুদ্ধে নিজের কর্তৃত্ব জাহির করে হুমকি দিয়ে কিছু বলতে ।  জবাবে আরো উচ্চস্বরে হাসির শব্দ আর টিটকিরির বাণ ছুটে এলে সে পিছু হটে ।  ঠিক কী কারণে মাংসদল এরকম ফাঁদ পাতলো এবং ষড়যন্ত্রে লিপ্ত হলো সে বুঝে উঠতে পারে না ।  নিজের দেহটা রক্ষা করতে এখন থেকে যথেষ্ট হ্যাপা পোহাতে হবে বোঝাই যাচ্ছে ।  শাহীন শুয়ে শুয়ে তার পরবর্তী প্রতিরোধব্যবস্থা সম্পর্কে ভাবতে থাকে ।  স্পষ্টতই বোঝা যাচ্ছে যে এটা একটা ফাঁদ ছিলো ।  প্রথমে টগবগ করে ফুটে উঠে তাকে উদ্দীপ্ত করে বা ক্ষেপিয়ে তুলে অতঃপর কোন বিশেষ ঘটনার সম্মুখীন করে যখন সে উত্তেজনার চরম সীমায় পৌঁছে যাবে সে সুযোগে দেহ থেকে ছিটকে যাওয়া ।  এভাবে ধীরে ধীরে তাকে মাংসশূন্য করা ,  এটাই তাদের মাস্টারপ্ল্যান ।  কী ভয়ংকর !  তারা কেন এরকম করছে ?  ভাবতে গিয়ে মাংসগুলোর চরম অসহযোগিতায় তার দেহ শিথিল হয়ে আসে ।  সে ঘুমিয়ে পড়ে ।  
স্বপ্ন দেখে সে ,  তার মাথা থেকে মগজ বের হয়ে থলথলে পায়ে হেঁটে বেড়াচ্ছে ।  আহবান করছে সমস্ত মাংসপিন্ডকে বের হয়ে আসার ।  তার দেহ যেন অতি উচ্চ স্ফূটনাঙ্কের একটি বস্তু ।  প্রচন্ড তাপ দেয়া হচ্ছে তার শরীরে ।  সূর্যটা যেন কেয়ামতের দিনের মতো মাথার এক হাত ওপর থেকে অগ্নিবর্ষণ করে যাচ্ছে ।  দেহ ফুটছে কিন্তু গলছে না ।  অসহনীয় উত্তাপ সহ্য করে তার দেহের মাংসগুলো টিকে আছে ।  অপেক্ষা করছে কোন অলঙ্ঘনীয় আহবানের ।  কে সেই পরাক্রমশালী সূত্রধর ?  মস্তিষ্ক ।  তার আহবানে ফেটে ফেটে পড়ছে শরীর ,  ছিটকে ছিটকে পড়ছে মাংস ।  বুকের একাংশ বিস্ফোরিত হয়ে হৃৎপিণ্ড উন্মুক্ত হয়ে গেছে ।  ধড়াস ধড়াস শব্দে প্রানস্পন্দন শুধু নয় ধ্বংসের সঙ্গীতও রচিত হচ্ছে ।  হৃৎপিন্ডটা যাবে না ওখান থেকে ।  সে মজে আছে খেলায় ।  প্রাণের সলতেকে কোনক্রমে জ্বালিয়ে রেখে ছুড়ে ফেলছে অন্যান্য সব রসদ ।  টানটান হয়ে আছে উরুর চামড়া ,  সামান্য স্পর্শেই তা ছিঁড়ে গিয়ে অন্ত্যস্থ মাংস ,  চর্বি ,  আর যাবতীয় স্নেহজাতীয় পদার্থ ছিটকে পড়ে শামিল হচ্ছে মাংসের মিছিলে ।  তারা সবাই শাহীনের অবশিষ্টাংশকে ঘিরে মিছিল করছে ,  নাচছে আর ব্যঙ্গাত্মক শ্লোগান দিচ্ছে ।   " আমরা তোমার নই আর ,  ছিলাম না  কখনও "  ,   " মাংসহীন কদাকার ,  কী হবে তোমার এবার ?  "  ধীরে ধীরে শাহীনের দেহ মাংসশূন্য হতে থাকে ।  বুকের ভেতর হাহাকার জাগানো শূন্যতায় হৃৎপিন্ডটা হাহা করে হাসতে হাসতে স্পন্দিত হতে থাকে ।  
 ঘুম থেকে উঠে শাহীনের প্রথমেই মনে হয় তার গোড়ালির মাংসশূন্য অংশটা ঢেকে রাখতে হবে ।  কাউকে টের পেতে দেয়া যাবে না ।  ব্যাপারটা ব্যাখ্যা করা বেশ ঝঞ্ঝাটের হবে ।  কারণ এটা কোন সাধারণ ক্ষতচিহ্ন না ।  এখানে স্রেফ একফালি শূন্যতা ।  এ যুগের মানুষ বড় বিটকেলে বুদ্ধির ।  তারা ঠিকই আঁচ করে নেবে আদতে কী ঘটেছে বা ঘটতে যাচ্ছে ।  শাহীনকে উজবুক আর দূর্বল ঠাওরে মাংসদল যে কী ভয়ংকর পরিকল্পনা করেছে তা বের করে নিতে খুব একটু সময় লাগবে না ।  ইদানিং তাদের ভয়ডর অনেক কমে গেছে ।  শাহীনকে তোয়াক্কাই করে না ।  নিজেদের মধ্যে নির্বিঘ্নে আলাপ চালিয়ে যায় ।  আজকে সকালেই তো বলছিলো ,  বেচারা গোড়ালির মাংসপিণ্ডটা অতি উৎসাহ দেখাতে গিয়ে কুকুরের উদরস্ত হলো ।  এবার আর তা হবে না ।  বাকিরা সুযোগ পেলেই আলোখেকো বোকা পোকার মত যেখানে সেখানে ঝাঁপিয়ে পড়বে না ।  তারা আগে দেখে নেবে অবতরণের সুবন্দোবস্ত আছে কী না ।  যদি কোন সাহসী এবং দশাসই মানুষের শরীরে গিয়ে জমতে পারে তাহলে আর ঠেকায় কে !  মাংসের দলের কেউ কেউ আবার সেবামূলক কার্যে আগ্রহ প্রকাশ করে ।  তাদের মতে ,  সত্যিকারের ক্ষতিগ্রস্ত কোন মানুষ যাদের মাংসের অভাবে কার্যক্রম বিঘ্নিত হচ্ছে ,  তাদের শূন্যস্থান পূরণ করাটাই শ্রেয় হবে ।  তবুও এই অকেজো লোকটার শরীরে ঘাঁটি গেড়ে থাকা আর না ।  আর এজন্যে তাদেরকে যা করতে হবে তা হলো ,  তাকে যথেষ্ট পরিমাণ প্রণোদনা যুগিয়ে উদ্দীপ্ত করা এবং  তার ধারাবাহিকতায় যথাযথ পরিস্থিতির সৃষ্টি হলে উদ্দীপনার চরম বিন্দুতে পৌঁছে গেলে ঝাঁপ দিয়ে কাঙ্খিত স্থানে চলে যাওয়া ।  
এতসব কিছু জেনে শাহীনও বেশ সতর্ক রেখেছে নিজেকে ।  যত যাই ঘটুক ,  কোনভাবেই চরম উত্তেজিত হওয়া যাবে না ।  কোন পরিস্থিতিতেই না ।  তাহলেই সর্বনাশ ঘটে যাবে ।  মাংসগুলি ঝাঁপতালে ছন্দিত হয়ে পুনঃস্থাপিত হবে অন্য কারো শরীরে ।  শরীর ঠান্ডা রাখার জন্যে শাহীন খুঁজে পেতে কদুর তেল লাগায় সারা দেহে আচ্ছামতো ।  স্নেহবহুল খাদ্য বর্জন করে যদ্দুর সম্ভব ।  তারপরেও মাঝেমধ্যে সে বিদ্রোহের আগমনধ্বনি শুনতে পায় ।  ফিসফিসিয়ে কারা যেন করে যায় তাকে মাংসহীন করে ফেলার অভিসন্ধি ।  তারা এখন আরো সতর্ক এবং চতুর ।  সামান্য কোন সুযোগ পেলেই তা লুফে নেবে ।  সুযোগ পেতে খুব একটু সময় লাগে না ।  শাহীনের এক বন্ধুর ছেলের জন্মদিনের অনুষ্ঠানে ভরপেট বিরানি আর সফট ড্রিংকস খেয়ে ,  সুন্দরী মেয়েদের দেখে সে ভুলতেই বসেছিলো তার জীবনের মাংসঘটিত প্রতিকূল অবস্থার কথা ।  প্রায় পিঠখোলা ব্লাউজ পরিহিত স্বচ্ছ শিফনের শাড়ী পরা একজনকে দেখে তার শরীরের একটা অংশ উত্থিত হবার কালেই বিড়ম্বনাটা ঘটে ।  সে টের পায় তার শরীরে অসহ্য তাপ ।  মাংসগুলো যেন মেইলট্রেনের ডেলি প্যাসেঞ্জার ।  পিক টাইমে ট্রেইনে ওঠার জন্যে হুড়োহুড়ি শুরু করেছে ।  তার শরীর কাঁপতে শুরু করে ভয়ংকর উত্তেজনায় ।  দাঁতে দাঁত বাড়ি খায় কম্পনসংযোগে ।  কন্ঠনালীর ভেতর থেকে কে যেন বুনোস্বরে চিৎকার করে উঠতে চায় ।  দেহের ভেতরের জমিনে ভূমিকম্পের মত প্রলয় ।  খোলাপিঠের মেয়েটি তাকে দেখে এগিয়ে আসে সহযোগিতার জন্যে ,  
 " কী হয়েছে আপনার ?  শরীর খারাপ লাগছে ?  " 
 " হ্যাঁ ,  মানে একটু বেশি খাওয়া দাওয়া হয়ে গেছে কী না অনেকদিন পর ,  আমার আবার গ্যাসের সমস্যা ,  আর তাছাড়া গরমটাও যা পড়েছে .  .  . হেহে হেহে হেহে " 
শাহীনের অসংলগ্ন আচরণ এবং কথাবার্তায় মেয়েটি অবাক হলেও সবকিছু বুঝতে পেরেছে এমন একটা ভাব করে একমত হবার ভান করে ব্যাপারটা চুকিয়ে দিয়ে বিরক্তমুখে চলে যায় ।  তার ইচ্ছে ছিলো কিছুক্ষণ ফ্লার্ট করার ।  চলে যাওয়ার সময় সে বুঝতেও পারলো না শাহীনের পশ্চাদ্দেশ থেকে কিছু মাংস সন্তর্পণে বেরিয়ে গিয়ে তার স্তনে সেঁধিয়ে গিয়েছে ।  তার ব্লাউজ ফেটে যৌবন উপচে পড়ে ।  আর ছেলে ছোকড়ারা তা দেখে অশ্রূত সিটি বাজায় ।  সে না বুঝলেও শাহীন তার মাংসহীনতার নতুন অধ্যায়টা বেশ ভালোই বুঝতে পারে চেয়ারে বসতে গিয়ে পশ্চাতে ব্যথা অনুভব করে ।  সে ভাবে ,   " যাক ,  তাও পাছার ওপর দিয়ে গেছে ।  পেনিসের ওপর দিয়ে গেলেই তো গেছিলাম ।  "  
অবশ্য তার পুরুষাঙ্গ কারণে অকারণে উত্থিত হওয়া আর প্রস্রাব করা ছাড়া কোন কাজেই আসে নি ।  ছাব্বিশ বছর বয়স হয়ে যাবার পরেও সে এখনও কারো সাথে সঙ্গম করে নি ।  খুব শীঘ্রই যে করবে সে সম্ভাবনাও নেই ।  ওদিকে সফল অভিযান শেষে তার মাংসদল একে অপরের সাথে আলোচনায় মেতে ওঠে ।  একাংশ বলে ,  এবারে আরো বেশি পরিমাণ মাংসের স্থানান্তর হওয়া উচিত ছিলো ।  আরেক অংশ জানায় যে মাংস পরিবহনের সাথে শারীরিক উত্তেজনার কোনরকম রৈখিক সম্পর্ক নেই বিধায় ঠিক কোনবার কতটুকু মাংস পরিবাহিত হবে এটা বলা দুষ্কর ।  তার পুরুষাঙ্গ কিছু বলতে চাইলে সবাই তাকে থামিয়ে দেয় এই বলে যে ,  পুরুষাঙ্গ না থাকলে সে আর কোনকিছুতেই আকুতি বা উল্লাস প্রকাশ করবে না ,  উত্তেজিত হবে না ।  ফলে অন্যান্য মাংসপিণ্ডরা অসুবিধায় পড়ে যাবে ।  তাই পুরুষাঙ্গের অবস্থান হবে সবার শেষে ।  সবাইকে চলে যাবার ব্যবস্থা করে দিয়ে তারপর সে যাবে ।  শাহীন এসব শুনে ভাবে  " যাহ শালা ,  এখন থেকে পেশাব করা ছাড়া পেনিসকে দিয়ে কোন কাজই করাবো না ।  এই শালাকে অবলম্বন করেই বাকি মাংসগুলো চলে যাবার পাঁয়তারা করছে ।  “   কিন্তু ভাবলে হবে কী !  কোন একজন জ্ঞানী ব্যক্তি না বলেছিলো  " চামড়ার নলই সকল ক্ষমতার উৎস !  "  কথাটা একেবারে ফেলনা নয় ,  শাহীন বেশ বুঝতে পারে ।  
 শাহীন ইদানিং শরীর গরম করে এমন খাবার একদম খায়ই না বলতে গেলে ।  তারপরেও সিনেমা দেখতে গিয়ে সে হারিয়েছে বুকের একখণ্ড মাংস ,  পাওনাদারের সাথে ঝগড়া করতে গিয়ে কনুই এর মাংস গাপ হয়ে গেছে ।  এখন তাকে এই গরমের মধ্যেও ফুলহাতা শার্ট পরে থাকতে হয় সবসময় ।  সে বুঝতে পারে না তার শরীরের মধ্যে কেন এসমস্ত কাণ্ড ঘটে চলেছে ।  সে বুঝতে পারে না তার কী এমন খামতি ,  যার কারণে মাংসেরা তাকে দুর্বল আর বেকুব ঠাউরে চলে যেতে চাইছে ।  সে ২৬ বছর বয়সের একজন স্বাস্থ্যোজ্জ্বল যুবক ।  ভালো চাকুরি করে ।  তার গলদটা কোথায় !  ডাক্তারের কাছে যাবার কথা ভেবেছে সে ।  তাতে ভয়ানক ফল হয়েছে ।  টের পেয়ে মাংসমণ্ডলী হুমকি দিয়েছে এমন করলে তারা শরীরের যাবতীয় কার্যক্রম বন্ধ করে দিয়ে তাকে মৃত্যুবরণে বাধ্য করবে ।  এমনিতে তার শরীরের কলকব্জাগুলো ভালোই কাজ করছে ।  কোথাও কোন সমস্যা নেই ।  শুধু স্নেহজাত খাবার বেশি খেলে বা কোনকিছুতে উত্তেজিত হলে তবেই ফাঁকতালে মাংসগুলো সঁটকে পড়ার ধান্দা করে ।  শেষতক নাচাড় হয়ে সে মাংসদিগের কাছে অনুনয় করে বসলো ,   " কেন এমন করছো আমার সাথে ?  আমার কী দোষ ?  আমি কী অপরাধ করেছি যে তোমরা আমাকে ছেড়ে চলে যেতে চাইছো ?  "  ।  মাংসদল বেশ দার্শনিক একটা উত্তর দেয় ।   " দেখো ,  তুমি আসলে কী ?  আমাদের সমষ্টিই তো তুমি ।  আমাদের থাকা না থাকার ওপর তোমার তুমিত্ব কিছু বদলাবে না ।  কারণ এখানে  " আমরা "  আর  " তুমি "  সমার্থক ।  কোন সুন্দরী তরুণীর বক্ষ বা মাঝবয়েসী পুরুষের পেটে তোমার মাংস - চর্বি লেগে থাকা মানে সেটা তো তোমারই একরকম স্থানান্তর !  আমরা যাওয়া মানেই তোমার যাওয়া ।  আর কে না চায় বদল ,  হাওয়াবদলের মত দেহবদলও ভালো একটা অভিজ্ঞতা ।  হ্যাঁ ,  তোমাকে উজবুক বা দূর্বল বলাটা সাময়িক উত্তেজনার বশেই ছিলো ।  তবে একঘেয়েমি থেকে কত ভয়ংকর কিছুই না হতে পারে বলো ?  " 
এসব শুনে শাহীন বুঝতে পারে ব্যাপারগুলো বেশ ঘোঁট পাঁকিয়ে উঠেছে ।  এসব থেকে সহজে নিষ্কৃতি নেই ।  আর তাদের কথাও ঠিক তারা আর সে এখানে মিলেমিশে একাকার ।  তারা চাইছে দেহান্তরিত হতে ,  আর তাদের সমষ্টিই তো সে ।  তাহলে তার নিজের দেহের পক্ষে কেউ বা কারা আছে ,  যারা চাইছে না এই স্থানান্তর ।  কে বা কারা তারা ?  
শাহীন দিন দিন দূর্বল হয়ে পড়ছে ।  ইদানিং তার মাংসগুলো স্নায়বিক উত্তেজনা বা চর্বিজাতীয় খাবারের সৃষ্ট উত্তাপের মুখাপেক্ষী থাকে না ।  সুযোগ পেলেই ঝাঁপ দিয়ে চলে যায় অন্যের শরীরে ।  শরীরের অধিকাংশ অঙ্গই ক্ষয়প্রাপ্ত হয়েছে ।  অন্তস্থঃ বহিস্থঃ নির্বিশেষে সব অঙ্গই ।  এখন একটা মোক্ষম সময় অনুধাবনের ।  কারা দেহান্তরের পক্ষে আর কারা বিপক্ষে !  মেথড অফ এলিমিনেশন প্রয়োগ করে সহজেই এর খোঁজ পাওয়া গেলো ।  সম্পূর্ণ অক্ষত আছে কেবল তার পুরুষাঙ্গ আর মস্তিষ্ক ।  তবে কি তারাই এতদিন যুঝে গেছে তার পক্ষে ?  মানুষের ,  বিশেষ করে বলতে গেলে পুরুষের জীবন কি তবে পুরুষাঙ্গ চালিত এক মগজযান ?  সে কি এই অনুসিদ্ধান্ত থেকে পরিচালিত দীর্ঘ ব্যবহারিক পরীক্ষার একটা গিনিপিগ ?  সঠিক প্রশ্নটি করতে পারে নি বলেই এতদিন সে সঠিক উত্তর পাচ্ছিলো না ।  প্রশ্নের সন্ধান পেয়ে এবার সে সাগ্রহে অপেক্ষা করতে থাকে উত্তরের জন্যে ।  মস্তিষ্ককে স্টিমুলেট করার জন্যে প্রচুর গাঁজা আর শিশ্নকে শাবল বানানোর জন্যে ভায়াগ্রা ।  সাথে প্রচুর মধু আর মাংস খাবে ।  তারপর দেখা যাবে .  .  . 
 মস্তিষ্কের ভেতর যেন অনেকগুলো রঙধনু ঢুকে গেছে ।  চোখ বন্ধ করেও সে কেবল রঙ আর রঙ দেখছে ।  ডিজে পার্টিতে এক হাজার টাকা দামের টিকেট কিনে নিয়ে প্রচুর হাসছে সে ,  নাচছে আর লাফাচ্ছে ।  ডিজে পার্টিকেই সে তার পরীক্ষার জন্যে শ্রেয়তর স্থান ভেবেছে ,  কারণ এখানেই যৌনতন্ত্র আর মগজ স্টিমুলেটরের প্রকৃত পরীক্ষা হয় ।  আর এখানে প্রায় সবাই ঘোরগ্রস্ত থাকে বলে তার মাংসিক শূন্যতা নিয়ে কেউ মাথা ঘামাবে না ।  হ্যাঁ ,  মাংস আর মধু কাজ শুরু করেছে ।  তার শরীর উত্তপ্ত হয়ে স্ফুটনবিন্দুর দিকে এগিয়ে যাচ্ছে ।  অতিরিক্ত গাঁজার প্রভাবে মস্তিষ্ক তড়পাচ্ছে ।  বন্ধু ,  তুমি ছিটকে পড়বে কী ?  ভায়াগ্রার প্রভাবে মহাউত্থান ঘটেছে তার ।  ঐ যে একজোড়া ছেলে - মেয়ে নাচছে ,  মেয়েটার পরনে যৌনাবেদনময়ী পোষাক ।  শিশ্ন ,  তুমি খসে পড়বে কী ?  সে ছুটে গিয়ে মেয়েটিকে চুমু খেলো ।  তার সঙ্গের ছেলেটা খিস্তি করে উঠে ঘুষি মারলো তাকে ।  ব্যস !  এবার শুরু হবে আসল পরীক্ষা ।  প্রচণ্ড ক্ষিপ্ত হয়ে পাল্টা ঘুষি মারতে গিয়ে শাহীন খেয়াল করলো তার শরীর থেকে তীব্রগতিতে মাংস অবক্ষিপ্ত হচ্ছে ।  তার হাত ,  পা ,  উরু ,  পাছা ,  বুক ,  কাঁধ সবখান থেকে মাংস বুলেটের গতিতে ছিটকে পড়ছে এর ওর গায়ে ।  ডিজে ক্লাবের সদস্যেরা এমন মজার সঠিক সমঝদার ।  তারা কোন প্রশ্ন করলো না ,  তাদের মধ্যে কোন ভাবান্তর হলো না ।  মজা দেখবে বলে তাকে নগ্ন করে একটা খাঁচার মধ্যে পুরে রাখলো তারা ।  ততক্ষনে শরীরের সবখানের মাংসই ভীষণ রোষে নিক্ষিপ্ত হয়ে গেছে পুরো ক্লাবের সব সদস্যদের মাঝে ।  নতুন মাংসের সন্ধান পেয়ে ক্লাবের সদস্যরা মহা খুশি ।  তাদের মধ্যে হল্লা বেড়ে চলেছে ।  তারা আরো মাংসের দাবীতে গান ধরেছে নতুন ।  এখনও শাহীনের অস্থিসর্বস্ব দেহতে কিছু মাংস বাকি আছে ।  মাথার এবং পুরুষাঙ্গের ।  সবাই অপেক্ষা করছে কোনখান থেকে নতুন মাংস আসে ।  অনেক সময় পার হয়ে যায় ।  ডিজে ক্লাবের সদস্যরা নাচতে নাচতে ক্লান্ত ।  নতুন মাংসের আগ্রহে তাদের চোখ চকচক করছে ।  শাহীন তাদের দিকে তাকিয়ে কূটিল হাসি হাসে ।  সে তার প্রশ্নের উত্তর পেয়ে গেছে তখনই যখন তার হৃৎপিণ্ডটি উড়ে যায় ।  সেটা উড়ে খুব বেশিদূর যেতে পারে নি ।  এবং কেউ সেটার প্রতি কোন আগ্রহও দেখায় নি ।  সবাই শিকারীচোখে তাকিয়ে আছে তার মস্তিষ্ক আর পুরুষাঙ্গের দিকে ।  কোনটা আগে খসে পড়ে !  ডিজে ক্লাবে তখন স্টয়িক ব্লিসের গান চলছে ,  
 " দেখোনা এই যে আমি .  .  .  " 
ক্লাবের সব সদস্য তার দিকে তাকালে এই গানটার প্রতিধ্বণি হতে থাকে অবিরত সবার মাঝে ।  
 " এই যে আমি .  .  .  " 
 " এই যে আমি .  .  .  " 
 " এই যে আমি .  .  .  "  
সবার হঠাৎ করে মনে হয় এই যে যৌনগ্রন্থি আর বিকারগ্রস্ত মস্তিষ্কের সমন্বয়ে তৈরি হৃদয়হীন এই পাষাণ কঙ্কাল এটাই মূল সে বা তারা ।  বাকি সব মাংসবিদ্যা ,  যা তারা এতদিন নিজের মত করে জেনেছে ,  সব ভুল ।  এর মাংস ,  তার মাংস ,  তাদের মাংস ,  ভোগবাদী সমাজে এই মাংস বিকিকিনির হাটে কোনটাই নির্দিষ্ট কারো নয় ,  শুধুমাত্র যৌনাঙ্গ আর মস্তিষ্ক ছাড়া ।  তবে জায়গাটা যদি ডিজেক্লাব না হয়ে টেলিভিশনের কোন টকশো হতো ,  কে জানে মস্তিষ্কটাও খসে পড়তো কী না !  শাহীন তার উত্থিত পুরুষাঙ্গে হাত বোলাতে বোলাতে ভাবে এই পরীক্ষাটা পরে করে দেখতে হবে ।  আপাতত সে ডিজেক্লাবের হঠাৎ বেড়ে যাওয়া তাপমাত্রাটা নিয়ে ভাবে ।   
 যাক ,  অন্যদের মাংসও স্ফুটনবিন্দুতে পৌঁছে যাচ্ছে তাহলে !  
  # প্রোফেসর শঙ্কুর গল্পভাবনা   থেকে অনুপ্রানিত হয়ে ।  


                    




এই খবরটা আমায় নিয়েই

ছোট্ট একটা নিউজ এজেন্সিতে বরাতজোরে চাকুরি মিলে গেছে আমার সম্প্রতি ।  কাজকর্মের চাপ প্রচণ্ড ।  দিনে আট ঘন্টা প্রায় বিরতিহীন কাজ করতে হয় ।  বেতন সে তুলনায় সামান্যই ।  তারপরেও একটা ঠাঁট বজায় রেখে চলতে পারি এই যা ভালো দিক !  কেউ প্রশ্ন করলে গম্ভীরভাবে পকেট থেকে আইডি কার্ডটা বের করে দিয়ে বলি ,  সাংবাদিকতা পেশায় আছি ।  কথাটায় একটা শুভঙ্করের ফাঁকি আছে ।  সাংবাদিকতা বলতে যা বোঝায় ,  খবরের খোঁজে দেশের এ প্রান্ত থেকে ও প্রান্তে ঘোরাঘুরি ,  অনুসন্ধিৎসু মন নিয়ে খবরের ভেতরের খবরের ব্যাপক তত্ত্বতালাশ ,  সেরকম কিছুই আমাকে করতে হয় না ।  আমার কাজটা নিউজ প্রেজেন্টারের নয় ,  নিউজ পাবলিশারের ।  দেশের প্রত্যন্ত অঞ্চল থেকে সাংবাদিকেরা মেইল করে খবর পাঠায় ,  সেগুলো পরিমার্জন করে প্রকাশ করি ।  অবশ্য আমার মূল কাজ এটা না ।  মূল কাজ হলো অন্যান্য জাতীয় ,  স্থানীয় সংবাদপত্র ,  বিবিধ অনলাইন নিউজ এজেন্সি প্রভৃতি থেকে খবর একটু এদিক ওদিক করে পাবলিশ করা ।  বেশিরভাগ সময়ই পারলে কপি পেস্ট করে দিই ।  আমার বসের কাছে খবরের  কোয়ালিটির চেয়ে কোয়ানটিটিই বেশি গুরুত্বপূর্ণ ব্যাপার ।  তাই আট ঘন্টায় শতাধিক খবর প্রকাশ করে তাকে খুশি করতে পারলেই সেদিনটা একদম বৃথা যায় নি বলে মনে করি ।  অবশ্য মাঝেমধ্যে কিছু খবর আমি নিজেই লিখি ।  স্পোর্টস বা গ্ল্যামার ওয়ার্ল্ড এর আমার পরিচিত তারকা বা দল উল্লেখযোগ্য কিছু অর্জন করলে আবেগাপ্লুত হয়ে নিজেই লিখি মনের মতো করে ।  যেমন সেদিন মোহামেডান স্বাধীনতা দিবস গোল্ডকাপ এর শিরোপা জেতার পর এমনভাবে সংবাদটি পরিবেশন করেছিলাম ,  যেন আমি নিজেই উপস্থিত ছিলাম মাঠে ।  সাথে ছোটবেলার স্মৃতিচারণা ,  ফুটবল ঐতিহ্যের বিলীন দশা নিয়ে হাপিত্যেশ; সব মিলিয়ে বেশ মনগ্রাহী খবর হয়েছিলো একটা ।  এসব খবর যখন নিজের নামে প্রকাশ করি এবং পাঠকের প্রশংসা পাই ,  বেশ ভালো লাগে ।  অপেক্ষা করি ,  কবে এই পরিমাণকে মানের মাপকাঠি হিসেবে গণ্য করা বাজে নিউজ এজেন্সিটা থেকে চলে গিয়ে ভালো জায়গায় নিজের স্থান পোক্ত করতে পারবো ।  তবে তার আগে এই মেছোবাজারের হল্লাময় অফিসরুমে বসে কাট - কপি - পেস্ট এর মাঝে নিজের নামের সুলিখিত কিছু খবর প্রকাশ করতে হবে রেফারেন্স হিসেবে ।  এসব খবরের স্বত্ত্ব শুধুই আমার ।  ভবিষ্যতের হিসেবী পরিকল্পনার সাথে যাতে জড়িয়ে রয়েছে বিশুদ্ধ আবেগ ।  এমনিতে কী ধরণের খবর বেশি চাউর হয় ,  পঠনের শীর্ষে থাকে তা অবশ্য আপনারা জানেন ,  কারণ আপনারাই তো পাঠক !  এত গুরুত্বপূর্ণ সব খবর আমার মাধ্যমে পাবলিশড হয় ,  অথচ পাঠের শীর্ষে থাকে পর্ন তারকার অন্তর্বাস বিচ্ছেদ ,  কী করিলে যৌন স্বাস্থ্যের উন্নতি হইবে ,  কার উলঙ্গ ছবি বা ভিডিও বের হয়েছে ,  কোন তারকা অশালীন অঙ্গভঙ্গি করেছে এসব ।  আর আছে খুন ,  অপঘাতে মৃত্যু ,  দুর্ঘটনা ইত্যাদি ।  মৃত্যু যে এমন মারমুখো হয়ে চতুর্মুখে ধেয়ে আসছে ,  এত রকমভাবে ,  ভাবতেই কেমন একটা ভয়ার্ত অনুভূতি হয় ।  হবিগঞ্জে কেউ ব্রিজের দেয়াল ধ্বসে পড়ে গেলো তো ধানমণ্ডিতে ইলেক্ট্রিক মিস্তিরি হাই ভোল্টের শক খেয়ে মরলো ।  চরফ্যাশনে জমির দখল নিয়ে মারামারি করতে গিয়ে কেউ কোপ খেলো তো দামুড়হুদায় কারো মাথায় গাছের ডাল ভেঙে পড়লো ।  সারাদিনে যতরকম সংবাদ পাবলিশ করি তার বেশিরভাগই এমন মৃত্যু সম্পর্কিত ।  কিছু কিছু মৃত্যু খুব করুণ ,  কিছু মৃত্যু অদ্ভুত ,  কিছু নৃশংস ।  আমার অবশ্য অতসব যাচাই করে সমব্যথী হবার ফুরসৎ নেই ।  তার চেয়ে ভাবা ভালো কোন মৃত্যুটির খবর মানুষে বেশি পড়বে ।  আমি বেশিরভাগ সময় কপি - পেস্টে কাজ সারতে চাইলেও আমার বস তুহিন ভাইয়ের তাগাদায় মাঝেমধ্যে মর্মস্পর্শী বা আহাজারিমূলক লাইন ,  যেমন  " এখন কে দেবে অনাথ সন্তানদুটোকে বেঁচে থাকার নিরাপত্তা ?  "  অথবা  " আমাদের দেশ আজ পরিণত হয়েছে নরখাদকদের ভোজসভায় "  এমন কিছু যুক্ত করে দিতে হয় ।  এতে করে তিনি বেশ সন্তুষ্ট হন ।  আজকে একটার পর একটা অদ্ভুত আর বিষণ্ণ মৃত্যুর খবর আসছে ।   ময়মনসিংহে বয়লার বিস্ফোরণে ৩ শ্রমিকের মৃত্যু  , বগুড়ার সোনাতলায় পুকুরে ডুবে ভাইবোনের মৃত্যু ,  বালাগঞ্জে ট্রাকের মুখোমুখি সংঘর্ষে চালক নিহত ,  কুড়িগ্রামে বিদ্যুতায়ীত হয়ে মেকানিকের মৃত্যু  , সিলেটে ২ ট্রাকের মুখোমুখি সংঘর্ষ ,  চালক নিহত  , হবিগঞ্জে নৌকাডুবিতে মা - ছেলেসহ নিহত .  .  . দম ফেলবার জো নেই ।  একটানা কাজ করে ক্লান্ত শ্রান্ত হয়ে যখন ভাবছি তুহিন ভাইকে বলে একটু চা খেতে যাবো নীচে ,  ঠিক তখনই আশীর্বাদের মতো আমাদের অফিসের নেট সংযোগ গেলো বিচ্ছিন্ন হয়ে ।  খবর পেলাম ,  আগামী আধা ঘন্টার মধ্যে আর ফিরে আসার সম্ভাবনা নেই ।  খোশমেজাজে আমার খুপড়ি রুমটা থেকে বের হয়ে তুহিন ভাইয়ের অপ্রসন্ন মুখের দিকে তাকিয়ে মুচকি হেসে সহকর্মী শফিককে নিয়ে চা খেতে বেড়ুলাম ।  শফিক ছেলেটা চা খাবার সঙ্গী হিসেবে বেশ ভালো ।  বয়স কম ,  কল্পনাপ্রবণ ।  নানারকম আজগুবী কথা বলে পরিবেশটাকে হালকা রাখে ।  যেমন আজকেই চা খেতে খেতে বলছিলো ,   - বুঝলেন ববি ভাই ,  খবরের কাজ করতে গিয়া মাঝখান থিকা মনে হয় নিজেই খবর হয়া যাই ।   - কেমনে খবর হইবা ?   - আরে খবর হওয়া কোন বিষয় নাকি !  রাস্তা দিয়া হাঁটতে গিয়া একটা ট্রাকের লগে ধাক্কা খায়া অক্কা তুললেন ,  আপনি হয়া গেলেন খবর !  এই হলো শফিক !  অম্লানবদনে এমন সব নির্মম কথা বলে যেগুলো বাস্তবে রূপদান করা কঠিন !   - কিংবা মনে করেন বাসার কাজের মেয়েটারে ধর্ষণ কইরা তার চোখ দুইটা উপড়ায়া দু .  .  .  স্যরি বড়ভাই আই মিন ব্রেস্ট কাইটা কাবাব বানায়া খাইলেন ,  আপনি তো টক অফ দ্যা কান্ট্রি হয়া যাবেন ভাই ! আমি বেশ বিরক্ত হবার ভান করি ওর এসব নির্মম রসিকতায় ।  তবে অংশগ্রহণের লোভটাও সামলাতে পারি না ,  - তুমি না বড্ড বেশি ফাল পাড়ো ।  সাইকো জাতীয় চিন্তা ভাবনা সব ।  এর চেয়ে এক কাজ করি আসো ,  তুহিন ভাইকে গুম কইরা ফালাই ।  হালার কাছে দুই মাসের বেতন বাকি ।   - এইটা একটা ভালো আইডিয়া দিছেন বড় ভাই ।  গাধার মতো খাটাইবো ,  সাপ্তাহিক ছুটি বইলা কিছু নাই ,  কইলে আবার বড় বড় কথা ,   " সাংবাদিকতা একটি মহৎ পেশা ।  সাংবাদিক আর ডাক্তারদের কোন ছুটি নেই ।  ভালো সাংবাদিক হতে হলে তোমাকে সর্বক্ষণ সৃজনশীল চিন্তা করতে হবে ।  ইভেন আমি যখন কমোডে বসি ,  তখনও ট্যাবটা সাথে নিয়ে যাই নিউজ সম্পর্কে আপডেটেড থাকার জন্যে " নিখুঁতভাবে তুহিন ভাইয়ের বাচনভঙ্গি নকল করে বেশ একটা হাস্যমুখর পরিস্থিতির উদ্ভব ঘটায় সে ।  আমিও ফোড়ন কাটি ,   - হ !  সে ট্যাব নিয়া ইয়ে করতে যায় ,  আর আমগো আদ্যিকালের মোবাইলে নেটের কানেকশনই নাই ।  বড় বড় কথা কয় খালি ,  বাল !  এভাবে চা খেতে খেতে আমরা তুহিন ভাইয়ের বড় বড় কথা বলার নিন্দে করি ,  এবং তাকে কীভাবে শায়েস্তা করা যায় তা নিয়ে বিশাল সব পরিকল্পনা আঁটি ।  ইতিমধ্যে খবর এসে যায় যে নেটের লাইন ঠিকঠাক হয়েছে ।  কাজে নেমে পড়তে হবে ।  চাপান এবং কথার বাণে আমরা বেশ সতেজ অনুভব করে কাজ করতে বসে যাই ফের ।  কাজে মন বসে না আমার ।  নানারকম ভুল করতে থাকি ।  শফিক ছেলেটার প্রভাব বিস্তার করার ক্ষমতা প্রবল ।  ওর সাথে কিছুক্ষণ কথা বললেই তার বাকপটুতার সাথে এক ধরণের সন্ধি সৃষ্টি হয় ।  মনে হয় যে তার কথাটাই সঠিক ,  এবং এমনটাই হওয়া উচিত ।  এই যেমন গত আধা ঘন্টার চা - পানকালীন সময়ে সে তুহিন ভাইকে গুম করার কথা হাস্যচ্ছলে বলেও জাগিয়ে তুলেছে আমার অপরাধী স্বত্ত্বা ।  ধর্ষণের পর বিকৃত খাদ্যরূচি চারিতার্থ করার কথা বলে জাগ্রত করেছে আমার ভেতরের পশুটাকে ।  আমার বারবার ইচ্ছে করে এমন কোন খবর লিখতে ,   " প্রভাবশালী সংবাদব্যক্তিত্ব তুহিন আহমেদ গুমঃ নেপথ্যে বেতন নিয়ে কর্মচারীদের সাথে গোলযোগ "  ।  শফিকের যে কথাটি আমাকে সবচেয়ে আলোড়িত করেছিলো ,  তা হলো খবর করতে গিয়ে নিজেরই খবর হয়ে যাওয়া ।  যেকোন ভাবে !  গুম ,   খুন ,  ধর্ষণ .  .  . উপায়ের তো অভাব নেই ।  নিজে মরো ,  অথবা অন্যকে মারো ।  কোথাকার কোন কুলিয়ারচড়ের শ্রমিক ট্রাকের ধাক্কায় ,  সাতকানিয়ার গৃহবধু গলায় শাড়ি পেঁচিয়ে ,  কুলাউড়ার কিশোরী প্রেমে বঞ্চিত হয়ে সারাদেশের মানুষের কাছে আকর্ষণীয় নিউজ আইটেম হিসেবে পৌঁছে যাচ্ছে ,  আর আমি !  আমি কবে এই কপি - পেস্টের অসৃজনশীল চৌখুপি থেকে বেরুতে পারবো ?  নাহ ,  যেসব উপায়ের কথা ভাবছি সেসব করার মতো হিম্মত নেই আমার ।  নিজের নাম প্রকাশের সবচেয়ে ভালো উপায় হচ্ছে নিজে নিজে কোন আর্টিক্যাল লেখা ।  বার্সেলোনা - এ্যাটলেটিকোর মহারণ আজকে ।  এই খেলা নিয়ে আমার কত আগ্রহ !  কিন্তু মনমতো লিখতে হলে তো সময় দরকার কিছু ।  তুহিন ভাইয়ের বেঁধে দেয়া প্রতিদিন কমপক্ষে একশটা নিউজ পাবলিশ করতে গেলে সে সময় কদাচিৎ পাওয়া যায় ।  ঠিক আছে ,  আমিও দেখে নেবো .  .  .  সময় তো আর ফুরিয়ে যায় নি ।  একদিন নিজেই একটা নিউজ এজেন্সি খুলে বসবো ।  তখন দেখা যাবে .  .  .  - ববি ! তুহিন ভাইয়ের রাগত স্বর ফোনে ।  হকচকিয়ে গেলাম ।  আমি আবার কী দোষ করলাম !  - জ্বী তুহিন ভাই বলেন !  - গত তিনদিনে তোমার কাজের রেকর্ড শোনো ,  সোমবার কাজ করেছো সাত ঘন্টা উনপঞ্চাশ মিনিট ,  নিউজ দিয়েছো ৮৭ টা ।  মঙ্গলবার সাত ঘন্টা সাতান্ন মিনিটে ৮১ টা ,  বুধবার আট ঘন্টায় ৯৮ টা ।  অর্থাৎ মোট চৌদ্দ মিনিট কম কাজ করেছো ,  নিউজের লক্ষ্যমাত্রা থেকে ৩৪ টা দূরে ।  একটা মিনিট বেশি কাজ করতে চাও না তোমরা ।  তোমাদের দিয়ে হবেটা কী ?  - তুহিন ভাই ,  নেটের লাইন স্লো থাকে ,  তারপর ধরেন যাচাই বাছাই করতে গিয়ে .  .  . আমি মিনমিনিয়ে অস্পষ্ট স্বরে কথা অসম্পূর্ণ রাখি ।   - নেটের লাইন ঠিকই আছে ।  আর যাচাই বাছাই করার জন্যে যে স্পিড সেটা তোমাকে অর্জন করেই লক্ষ্যমাত্রায় পৌঁছুতে হবে ।  তোমাদের আসল সমস্যা হলো গিয়ে মোটিভেশনের অভাব ।  এমন মহৎ একটা পেশায় নিয়োজিত হবার সুযোগ পেয়েছো আমার মাধ্যমে অথচ এই যে লেইজি বোনস .  .  . শুরু করে দিয়েছে আবারও জ্ঞানগর্ভ কথাবার্তা !  আমার ইচ্ছে করে তাকে চিবিয়ে চিবিয়ে বলি ,   " মিস্টার তুহিন ,  দু মাসের টাকা বাকি রাখলে মোটিভেশনটা আসবে কোথা থেকে শুনি ?  "  কিন্তু সবেধন নীলমনি চাকুরিটা হারাবার শঙ্কায় আমার কিছু বলা হয়ে ওঠে না ।  আমি ফোন রেখে দ্রুত কাজ করতে থাকি ।  যা হয় হোক !  পঞ্চগড়ে দু মাথা অলা বাছুর হোক ,  ঠাকুরগাঁওয়ে ধর্ষিত তরুণী কে দোররা মারা হোক ,  ময়মনসিংহের মার্কেটে চাঁদাবাজী ,  গাজীপুরের কালিয়াকৈরে বজ্রপাতে মৃত্যু ,  তামাবিল সীমান্তে মৃত্যু ,  পর্নস্টারের সাবানের ব্র্যান্ড পরিবর্তন ,  পাঁচতারা হোটেলে পাঁচমিশালী মানুষ মিলে দেশের উন্নয়নের অলীক প্রবন্ধ পাঠ ,  হোক !  আমার তাতে কী !  আমি অর্ধযন্ত্র অর্ধমানবের মতো কাজ না করতে পারলে আমাকে অর্ধচন্দ্র দিয়ে বের করে দেয়া হবে ।  তখন শালা ফকিরারপুল থেকে লিভারপুল কোথাও একটা শোর উঠবে না ।  আমার কী !  ভীষণ ক্ষেপে গিয়ে কাজ করতে করতে খেয়াল করি ১০০টা খবর পাবলিশ হয়ে গেছে !  আরো আধাঘন্টা বাকি আমার কর্মঘন্টার ।  আহ !  এই সময়টা শুধুই আমার ।  এখন আর তুহিন ভাইয়ের রোষকষায়িত লোচনের ভয়ে তটস্থ থাকতে হবে না ।  এবার আমি লিখবো খবর আমার মনের মতন করে ।  অন্তর্জালের কোন এক ক্ষুদ্র পরিসরে জ্বলজ্বল করে জ্বলবে আমার নাম ।  এই তো আমার স্বপ্নপূরণের সিঁড়ি দেখতে পাচ্ছি ।  যদিও এটা কেবল একটামাত্র ধাপ ,  তবে শুরু করলেই শেষ করা যাবে ,  একদিন পৌঁছে যাব স্বপ্নসিঁড়ির শীর্ষে ।  কী নিয়ে লেখা যায় !  ভাবছি আমি ।  ভাবতে গিয়ে বেশি সময় যেন নষ্ট না হয় আবার সে চিন্তাও অবশ্য ধর্তব্যের মধ্যে রাখতে হচ্ছে ।  জ্যাম ঠেলে বাসায় গিয়ে আবার রান্না করা .  .  .  সে যাক ।  কী নিয়ে লেখা যায় ?  আজকের বার্সা এ্যাটলেটিকোর মহারণ ?  কে হবে চাম্পিয়্যান ?  আমার প্রিয় গীতিকার দ্বিজেন্দ্রলাল রায়ের জন্মদিন উপলক্ষ্যে কোথাও কোন লেখা দেখলাম না ।  তাকে নিয়ে অবশ্যই লেখা যায় ।  ওহ .  .  . না ,  সেদিন একটা সিনেমা দেখে খুব উদ্বেলিত হয়েছিলাম ।  ডাস্টিন হফম্যানের রোমান্টিক কমেডি ,  টুটসি ।  এটা নিয়ে চমৎকার একটা মুভি রিভিউ হতে পারে ।  আর এই লেখাটা যদি সুধীমহলে প্রশংসিত হয় তাহলে তো কথাই নেই !  দুই মাসের বেতন গচ্চা দিয়ে তুহিন মিয়ার সামনে দিয়ে গটগট করে হেঁটে যাবো সৃজনোন্নত কোন প্রতিষ্ঠানে ।  হঠাৎ .  .  . তীব্র তাপে আমার শরীর শিউরে উঠলো ।  প্রচণ্ড শব্দ আর আলোর ঝলকানিতে আমি যেন এক টুকরো নরকে নিক্ষিপ্ত হলাম ।  আমার কাপড় পুড়ছে ,  শরীর পুড়ছে ,  ধোঁয়ায় দম বন্ধ হয়ে আসছে ,  সাহায্য করার মতো কেউ নেই ।  সবাই চলে গেছে ।  পাশের ঘর থেকে শফিকের ব্যাকুল চিৎকার শুনতে পাচ্ছি ,   - ববি ভাই ,  আপনে কই ?  ঠিক আছেন ?  ঠিক থাকি কীভাবে যখন শরীরের চামড়া পুড়ে বারুদে গন্ধ বেরোয় ?  আমার চামড়া যেন গলে গেছে ,  এখন হাড্ডির ভেতর ঢুকছে আগুন ।  কী কষ্ট !  কী কষ্ট !  হাড্ডিও যেন গলিয়ে ফেলবে ।  শরীরের সবখানে আগুন ছড়িয়ে পড়েছে ।  ছোট ছোট অগ্নিমিছিল মৃত্যুর শ্লোগান নিয়ে অগ্রসর হয়ে পুড়িয়ে দিচ্ছে জীবনের স্থাপনাসমূহ ।  ভেঙে পড়ছি আমি ,  এতক্ষণ ছোটাছুটি করছিলাম নিরাপদ আশ্রয়ের খোঁজে ,  বুঝে গেছি ও পাওয়া সম্ভব হবে না আমার আর ।  নেতিয়ে পড়ছি ,  শুনতে পারছি মৃত্যুর বারতা । ফোনটা বাজছে ।  আগুন নিভে গেছে ।  আমি পুড়ে গেছি ।  হয়তো বা মারা গেছি ,  বা যাবো ।  ফোনটা কী করে বেঁচে থাকলো কে জানে !  - ববি !  তুমি নাকি শর্ট সার্কিটের আগুনে পুড়ে মারা গেছো ?  ওহ তাহলে ওটা শর্ট সার্কিটের আগুন ছিলো ?  ওহ ,  আমি মারা গেছি শেষ অবধি !   - জ্বী তুহিন ভাই ।  - নিউজ কই ?  আরে এমন একটা নিউজ হাতের কাছে পেয়ে তুমি কভার করতে পারলা না ?  নিজের মৃত্যু ,  নিজে সংঘটিত হতে দেখলা অথচ একটা নিউজ বানাইতে পারলা না ?  তোমাদের দিয়ে হবে টা কী ?  খামোখা আইডি কার্ড দিছিলাম ।  আর তোমরা কোন কিছু ঘটতে দেখো না ,  খালি কপি পেস্ট করতে হবে বলে হাহাকার করো ,  এখন কী !  শিগগীর নিউজ করো !  রাখি ।  তুহিন ভাই ফোন রেখে দেয় ।  পোড়াকাঠের মত হাতটা নিয়ে জীবিত অথবা মৃত অথবা জীবন্মৃত আমি কম্পিউটারের কিবোর্ডটা খুঁজে ফিরি ।  আমি সম্ভবত মৃতই ।  তুহিন ভাইয়ের কাছ থেকে পাওয়া খবর ,  নির্ভরযোগ্য নিঃসন্দেহে ।  এতদিনে তুহিন ভাইয়ের কথার সাথে আমার মনোভাব মিলে যায় ।  নিজের সামনে নিজেকে মরতে দেখলাম ,  আর এত বড় খবরটা পাবলিশ না করেই চলে যাবো !  আমার ফোনের ক্যামেরাটা ছাই নষ্ট ।  না হয় একটা সেলফি তোলা যেতো বেশ ।  খবরের সাথে ছবি এ্যাটাচ করলে তা বিকোয় ভালো ।  আর আমার এখনকার যা চেহারা ,  নিঃসন্দেহে বিভৎস ।  মানুষের দৃষ্টি আকৃষ্ট হবে সহজেই ।  আমার ছবি ছাপা হবে ,  আমার নাম ছাপা হবে ,  আমি নিজে থেকে সৃজনশীল কিছু করতে পারবো ,  কিন্তু সে সুযোগ কোথায় !  কাঠপোড়া হাত দিয়ে পুড়ে কয়লা হয়ে যাওয়া কম্পিউটারের নাগাল পাওয়া কঠিন ব্যাপার ।  ওদিকে ফায়ার ব্রিগেডের গাড়ি চলে এসেছে আমায় বাঁচাবে বলে ।  আমার জীবনপাত্রে জোর চুমুক দিচ্ছে কারা ?  আমি নেই আমি নেই আমি নেই ।  চলে যাও ফায়ার ব্রিগেডের গাড়ি ,  চলে যাও শব সংকীর্তণকারী ,  জীবন মৃত্যুর মত বড় বড় ব্যাপার একজন পুড়ে কয়লা হয়ে যাওয়া মানুষের কাছে কোন অর্থ বহন করে না ।  তবে জীবন থেকে মরণে চলে যাবার পরের মুহূর্তের রিফ্লেক্সে কারো শরীর যদি নড়ে উঠে নিজের মৃত্যুসংবাদকে পণ্য হিসেবে বিকোনোর ,  নিজের নাম এবং ছবি প্রচারের সুযোগ পায় ,  তবে তোমরা বাধা দাও কেন ?  ফায়ার সার্ভিসের গাড়ির সাইরেন উপেক্ষা করে কর্কশ শব্দে আবার আমার ফোন বেজে ওঠে ।  তুহিন ভাই । 






কাঁটাখেকো

ইয়াসমিন - তুমি কি ঐ মাগীটাকে চুমু খেয়েছো ?  - আহ !  ইয়াসমিন !  আর কতবার এই একই কথা জিজ্ঞাসা করবা ?  বাদ দাও না !  - বাদ দিতে চাইলেই কি বাদ দেয়া যায় ।  ঐ হারামজাদী তোমাকে কেন বিয়ের পরেও নক করলো ?  আর তুমিই বা কেন গদগদ হয়ে তার মেসেজের রিপ্লাই দিলা ?  - আমি কই গদগদ হয়ে রিপ্লাই দিলাম ?  আমি তো তাকে যথেষ্ট এ্যাভয়েড করেছি ।  দেখো এখন আর সে আমাকে মেসেজ পাঠায় না ।  তোমাকে আর কতবার বোঝাবো .  .  . জুবায়ের আর ইয়াসমিনের দাম্পত্য জীবনে ভালোবাসা ,  পারস্পরিক বিশ্বাস ,  সমঝোতা এসবের কোন অভাব নেই ।  নেই ব্যক্তিত্বের দন্দ্বের মতো রাশভারি পরিভাষার স্থিতিকাল ।  সমস্যা একটাই ,  জুবায়েরের যে আগে কোন প্রেম ছিলো এটা ইয়াসমিন মেনে নিতে পারে না ।  জুবায়ের যদিও বিয়ের আগে আবেগমথিত কণ্ঠে ইয়াসমিনকে দলছুটের গান শুনিয়ে অতীত ভুলে বর্তমানের স্বর্গীয় রথে চলার আহবান জানিয়েছিলো  ' বাজী '  গানটার নিম্নোক্ত লাইনগুলো শুনিয়ে ,  " তুমি প্রথম ,  বলিনা এমনশেষ হতে পারো কি ? তাই নিয়েছি শেষ বিকেলেনিঃস্ব হবার ঝুঁকি " ইয়াসমিন তখন আবেগের ভেলায় ভেসে সানন্দে মেনে নিয়েছিলো নবজীবনের এই আহবান ।  কিন্তু বিয়ের পরে আবেগ থিতিয়ে আসে ,  হানা দেয় অতীতের স্নিগ্ধ পুষ্প বিষাক্ত কালো মাকড়সা হয়ে ।  তারপরেও ইয়াসমিন সেসব প্রসঙ্গ তুলতো না ,  মনের সাথে লড়াই করে অনভিপ্রেত প্রশ্নগুলোর গলা টিপে ধরতো ।  তবে জুবায়েরের প্রাক্তন প্রেমিকা সোহানা যখন তাকে ফেসবুকে মেসেজ পাঠালো তাদের বিয়ের খবর সম্পর্কে অবহিত হয়ে ,  সেই ডুবোবেদনার চোরাবালিতে নিমজ্জিত হওয়া মেসেজটি ইয়াসমিনের সামনে এতদিনের চেপে রাখা জিজ্ঞাসাগুলোকে ভুল পথে পরিবাহিত হবার সুযোগ করে দিয়ে তাদের দাম্পত্য জীবনের প্রথম জটিলতা সৃষ্টি করলো ।  সেদিন সে জুবায়েরকে অনেকটা হালকা মেজাজে খেলাচ্ছলে তদন্ত করার উদ্দেশ্যেই জিজ্ঞাসা করেছিলো ,  - সোহানা তোমাকে খুব ভালোবাসতো ,  না ? জুবায়ের তখন বুঝতে পারে নি যে ব্যাপারটা এত গুরুতর আকার ধারণ করবে ।  তাই সে গাঢ় স্বরে হৃষ্টচিত্তে জবাব দিয়েছিলো ,  - হ্যাঁ ! এই ইতিবাচক উত্তরটি যে কত নেতিবাচকতার সম্মুখীন করিয়ে দিবে তাদেরকে তা যদি সে জানতো !  এরপর ইয়াসমিন খুঁটিয়ে খুঁটিয়ে সোহানা সম্পর্কিত নানাবিধ প্রশ্ন করে ,  এবং তাদের সম্পর্কের গুরুত্ব সম্বন্ধে অবহিত হয়ে রাগে ,  ক্ষোভে ,  হিংসায় ফুঁসতে থাকে ।  তার আয়েশী মেজাজ ক্রুদ্ধতায় রূপান্তরিত হতে থাকে ।  এবং অবশেষে সে মুখ খারাপ করেই বসে ,  যেটা পরবর্তীতে সময়ের ছন্দিত স্পন্দনে বারবার পুনরাবৃ্ত হতে থাকে ।   - তুমি ঐ মাগীটার শুধুই হাত ধরেছো ?  নাকি আরো কিছু করেছো ?  লুচ্চা কোথাকার !  জুবায়ের আমি যখন ইয়াসমিনের প্রেমে পড়ি ,  তখন সিদ্ধান্ত নিয়েছিলাম যে ,  অনেক হয়েছে ,  আর কোন ছেলেমানুষী নয় ,  অতীতের উদোর পিন্ডি বুধোর ঘাড়ে চাপিয়ে দিয়ে নিজে বেশ হালকা থাকবো ।  প্রেমে পতিত হওয়ার সময়টায় শুধু নিজের আশ্চর্য পতন উপভোগ করতেই ব্যস্ত ছিলাম ।  কখনও ভাবি নি ভবিষ্যতগামী পতনোন্মুখ আমার দিকে অতীতের কড়া আলো প্রতিফলিত হয়ে আমাকে আলোখেকো পতঙ্গের মতো টেনে নিবে ,  আর আমি পুড়বো ,  পুড়বো কেবল ।  বিয়ের আগে ইয়াসমিনের প্রাক্তন ভালোবাসা সম্পর্কে বিষদ জেনে নিয়েছিলাম আমি ।  জানতাম ,  এসব জিনিস সম্পর্কে পরিষ্কার ধারণা না থাকলে হঠাৎ আবির্ভাবে তা একদম জাঁকিয়ে বসতে পারে মনের ওপর ,  যন্ত্রণা দিতে পারে অসীম ।  তাই এসব অনাকাঙ্খিত পরিস্থিতির আগমন রহিত করতে আমি জেনে নিয়েছিলাম তার শাহীন নামে একটা ছেলের সাথে সম্পর্ক ছিলো ,  এবং সেই ছেলেটার অতি অধিকার ফলানো এবং সন্দেহবাতিকতার কারণে দুই বছরের গভীর সম্পর্কটি আর টেকে নি ।  ব্যস ! আমি ভেবেছিলাম ঘটনা এখানেই শেষ ।  এ নিয়ে ভবিষ্যতে আর কোনো কথা হবে না তার সাথে ।  কিন্তু আমি জানতাম না যে অতীত স্মৃতি বড়ই প্রবঞ্চক এক খেয়ালী হেয়ালী ।  কোন না কোন ভাবে এটা একদিন সম্মুখে আসবেই ,  ছোবল দেবে ,  বিষ উগড়ে দেবে ।  ঘটনার সূত্রপাত এভাবে ,  সে তার এক বান্ধবীর বিবাহ সম্পর্কিত জটিলতা নিয়ে উদ্বিগ্ন ছিলো ।  সম্পর্কটার সূতো কোনভাবেই গিঁট বাধছিলো না ।  তার বান্ধবীর প্রবাসী স্বামীর সন্দেহপ্রবণতা এবং পজেসিভনেস ক্রমশ সম্পর্কটাকে জটিল থেকে জটিলতর করে তুলছিলো ।  ইয়াসমিন পুরো পরিস্থিতি সতর্কতার সাথে অবলোকন করে মতামত ব্যক্ত করে যে ,  তাদের ডিভোর্স হয়ে যাওয়া উচিত ।  আমি অবশ্য এই সিদ্ধান্তের বিপক্ষে ছিলাম ।  ছেলেটা বিদেশে থাকে একা একা ,  এমন অবস্থায় তার মনে নানারকম সংকীর্ণতা এবং সম্পর্ক সম্বন্ধে নিরাপত্তাহীনতা অনুভূত হতেই পারে ।  এজন্যে ডিভোর্স চাওয়াটা বাড়াবাড়ি হয়ে যায় ।  আমার এই যুক্তির পাল্টা জবাব দিতে গিয়েই ইয়াসমিন তার বাচালতা এবং নির্বুদ্ধিতার কারণে বড় একটা ভুল করে ফেললো ।  সে হয়তো বা সৎ মনেই পরিস্থিতিটা নিজের মত করে বিবেচনা করে একটা অনুপুঙ্খ মতামত দিতে চেয়েছিলো ,  সে বলেছিলো তার নিজের জীবনের অভিজ্ঞতা থেকে সে জানে এসব লোক দূরে থাকুক বা কাছে ,  তাদের স্বভাবের কোন পরিবর্তন হয় না ।  নিজের জীবনের কথা উল্লেখ করায় আমার ভেতর ফ্ল্যাশব্যাকের মতো তার অতীতের ব্যক্ত এবং অব্যক্ত কথাগুলোর চিত্ররূপ ভেসে উঠলো ।  সে তার নিজের জীবনের প্রসঙ্গ তুললো কেন ?  এই জীবনের সাথে নিশ্চিতভাবেই তার প্রাক্তন প্রেমিক শাহীন জড়িত !  যে কিনা ছিলো এক নির্বোধ খবরদারকারী সন্দেহবাতিকতায় আক্রান্ত অসুস্থ যুবক ।  তার কথা সে কেন উত্থাপন করলো ?  সে কি এখনও তাকে ভুলতে পারে নি ?  আমার প্রশ্নের জবাবে সে ব্যাপারটা তুড়ি মেরে উড়িয়ে দিতে চাইলো ।  - আরে কী যে তুমি বলো না !  ওকে আমি ভুলে গিয়েছি সেই কবে !  এখন আমার জীবনে শুধু তুমি ।  এসব সিনেমাটিক ন্যাকাবোকা কথাবার্তায় আমি বিরক্ত হচ্ছি বুঝতে পেরে সে কাব্যিকতার আশ্রয় নেয় ।   - দেখো ,  তোমার সাথে আমার সম্পর্ক হবে এটাই ছিলো নির্ধারিত ,  এটাই আমাদের নিয়তি ।  আর সবকিছু মিথ্যে ।  আমি জানি ,  সেসবকিছু ঘটেছিলো তোমার আর আমার সম্পর্কের উপলক্ষ্য হবে বলে ।  ততক্ষণে আমার ভেতর স্মৃতিসর্পরা ছোবল দিতে শুরু করেছে ।  আমার বারবার মনে হচ্ছিলো ,  এসব কথা সে আগেও কাউকে বলেছে ,  আমি তার জীবনের প্রথম পুরুষ নই ,  আমার আগে কেউ তাকে স্পর্শ করেছে ।  আমি কিছুতেই মেনে নিতে পারছিলাম না এসব ।  বারবার তাকে জিজ্ঞেস করছিলাম নানারকম অস্বস্তিকর এবং অনাহূত প্রশ্ন ।   - তুমি কি এখনও তাকে ভালোবাসো ?  - না !  - তুমি কি তাকে স্বপ্নে দেখো ?  - না !  !  - হঠাৎ যদি তার সাথে তোমার দেখা হয়ে যায় তাহলে তুমি কী করবে ?  চোয়াল শক্ত করে শুধোই আমি ।  তবে সেদিনকার মতো বুদ্ধিদীপ্ত এবং কৌতুকপ্রদ এক বিচক্ষণ উত্তরে সে সেদিনকার মতো প্রসঙ্গটি চাপা দিতে সক্ষম হয় !  - যদি তার সাথে আমার দেখা হয় ,  তাহলে আমি কিছু করবো না ।  আমার সাথে তো তুমি থাকবেই ,  তুমি গিয়ে ওর ঠ্যাংটা ভেঙে দিবে ! সে হাস্যচ্ছলে কথাগুলো বললেও আমার সত্যিই তখন তেমন কিছু ইচ্ছে করছিলো ।  আমি জানতাম না এই ইচ্ছেটা কিছুদিন পর পর ফণা তুলে ছোবল দিয়ে আমাদের সুখী দাম্পত্য জীবন তছনছ করে দেবে !  সোহানা জুবায়েরের সাথে সম্পর্কচ্ছেদের পর আমাকে খুব ভুগতে হয়েছে ।  আঘাতটা এত তীব্র ছিলো যে আর কখনও কোন ছেলের সাথে সম্পর্ক হতে পারে এটা আমি ভাবতেই পারতাম না ।  মনে হতো সারাজীবন আমাকে একলাই থাকতে হবে ।  একা থাকা নিয়ে আমার কোন সমস্যা ছিলো না ,  জুবায়ের আবার আমার কাছে ফিরে আসবে এমন অলীক কল্পনায় বিভোর হয়ে বেশ কাটতো সময় ।  আমাদের মধ্যে ব্রেকআপ হবার পরপরেই অনুভূতিটা মোটেই দুঃখের ছিলো না ।  আমি ভীষণ রেগে গিয়েছিলাম ।  ভেবেছিলাম ,  সে যদি তার ভুল বুঝতে পেরে কোনদিন আমার সাথে যোগাযোগ করেও আমি আর তার সাথে সম্পর্ক পুনরুস্থাপন করবো না ।  যথেষ্ট হয়েছে প্রেমের নামে কদর্য ঝগড়া আর ছেলেমানুষী ভুল বোঝাবুঝি ।  আমি আর এসবের মধ্যে নেই ।  আমার ধারণা সত্যি প্রমাণ করে জুবায়ের ফোন করেওছিলো মাস ছয়েকের মধ্যে ।  আমার রাগ আর জেদ তখনও ভালোবাসা আর আবেগকে ঠুনকো অনুভূতি ভেবে অগ্রাহ্য করতে সক্ষম ছিলো ।  আমি ফোন ধরি নি ।  ফোন ধরলে কি আমার জীবনের গল্পটা অন্যরকম হতে পারতো ?  কে জানে !  মাস তিনেক পরে আমার জেদ আর রাগ দূরীভূত হতে শুরু করলো ।  আমি ভাবলাম ,  তাকে আরেকটা সুযোগ দিয়েই দেখি !  কিন্তু ততদিনে তার ফোন নম্বর পাল্টেছে ,  ফেসবুকেও আর খুঁজে পাচ্ছিলাম না ।  আমাকে ব্লক করেছিলো সে ।  তখন আমার ভেতর ধীরে ধীরে একটা পরিবর্তন আসতে থাকে ।  ইস্পাতদৃঢ় জেদ আর আগুনমুখো রাগের পরিবর্তে স্থান করে নেয় শঙ্কা ।  সে অন্য কারো সাথে জড়িয়ে গেলো না তো ?  আমাকে ভুলে থাকুক ,  মানতে পারি ।  আমাকে ভুলে সারাজীবন একা থাকুক তাও মানতে পারি ,  যেমনটা আমি থাকবো বলে সিদ্ধান্ত নিয়েছিলাম ।  আমাকে ভুলে ,  তাকে ভুলে ।  কিন্তু সে আর কতদিন স্মৃতি আঁকড়ে ধরে জাবর কাটবে !  সে তো কোন চতুষ্পদ গৃহপালিত জানোয়ার না !  তার জীবনে যদি অন্য কেউ আসে ,  আমি কি মেনে নিতে পারবো ?  সে কি আমাকে ভুলে অন্য কারো সাথে জড়িয়েছে ?  দিনে দিনে জমতে থাকে প্রশ্নের পাহাড় ।  উত্তর মেলে না ।  আমি দীর্ঘশ্বাস ফেলে একাকী প্রেমহীন কাটখোট্টা জীবন কাটানোর জন্যে প্রস্তুতি নিতে থাকি ।  শাহীন  মানসিক চিকিৎসকের চেম্বার থেকে বেড়ুনোর পর শাহীনের মনে হতে থাকে ,  কী লাভ এসব করে !  যে যন্ত্রণা তার বুকে বিষাক্ত তীরের মত বিদ্ধ হয়েছে ,  তা কি কখনও লাঘব হবে ?  সে বিষ তো ছড়িয়ে পড়েছে শরীরের সবখানে ।  হৃদয়ঘাতী নিরাময়ের অযোগ্য বিষ ।  ইয়াসমিনকে সে কখনও ভুলতে পারবে ?  ইয়াসমিন !  বড় সুন্দর একটা মেয়ে ছিলো ।  তার মতো একটা কালো - মোটা - বেঁটে - গুণহীন ছেলের জন্যে বড্ড বেশি কিছু ।  এই সৌন্দর্যই তাদের সম্পর্কের ইতি টেনে দিলো ।  শাহীন সবসময় একটা নিরাপত্তাহীনতায় ভুগতো ।  ইয়াসমিনের কতদিন তাকে ভালো লাগবে আর ?  সে কি অন্য কোন দেখতে সুন্দর ছেলের প্রতি আকৃষ্ট হবে না ?  তার তো আবার বড্ড উচ্ছল , বেড়ুনো স্বভাব ।  তার চারিদিকে গুণগ্রাহীর অভাব নেই কোনো ।  সেই ছেলেরূপী লোভী হায়েনাগুলোর মধ্যে থেকে কখন কে ক্যাসানোভার চরিত্রে আবির্ভূত হয় কে বলতে পারে !  এসব ভাবনা থেকে শাহীন ইয়াসমিনের গতিবিধির ওপর চরম কড়াকড়ি আরোপ করলো ।  তার কারণেই সে শিক্ষা সফরে যেতে পারে নি ,  তার কারণেই তাকে সেলফোনের সিম বদলাতে হয়েছিলো ।  এতসবকিছুও ভালোবাসার মোহে অন্ধ হয়ে ইয়াসমিন সানন্দে মেনে নিয়েছিলো ।  কিন্তু তারপরেও যে সংশয় কাটে না !  বিসিএস পরীক্ষার প্রিলিমিনারিতে ইয়াসমিন উত্তীর্ণ হবার পরে তার সৌন্দর্য ছাপিয়ে যোগ্যতাটা শাহীনের মনে নতুন প্রতিবন্ধকটা সৃষ্টি করে ।  ইয়াসমিন বড্ড বেশি উঁচুতে উঠে যাচ্ছে না ?  সে যদি বিসিএস এর রিটেন এবং ভাইবাতেও টিকে গিয়ে উচ্চপদস্থ সরকারী কর্মকর্তা হয়ে যায় তাহলে কি আর তাকে পাত্তা দেবে ?  মনে হয় না ।  ততদিনে শাহীন বেশ ভালো খবরদারী আরোপ করতে সক্ষম হয়েছে ইয়াসমিনের ওপর ।  সে আদেশের সুরে ঘোষণা করলো ,  তার বিসিএস এর রিটেন পরীক্ষা দেয়ার দরকার নেই ।  আর তখন থেকেই সম্পর্কের ভাঙ্গন শুরু ।  ইয়াসমিন ছিলো হিন্দি রোমান্টিক ছবি দেখে প্রেমের প্রতি ইউটোপিয়ান ধারণায় নিমগ্ন এক কল্পনাচারী তরুণী ।  হিন্দি ছবির মতোই তার প্রেমবিষয়ক দর্শন ছিলো সরল এবং কিছু অনুমেয় বাঁক এবং প্রতিবন্ধকতার মোড়কে আবৃত ।  সে কখনও ভাবতেও পারে নি বাস্তব জীবনের প্রেমে এতসব বিচিত্র জটিলতা থাকতে পারে ।  তাই প্রেমমগ্ন সে শাহীনের সব অন্যায় আবদার আর খবরদারী মেনে নিলেও বয়স বাড়ার সাথে সাথে বুঝতে পারে ,  কোন একটা কিছু খুব ভুল খাতে প্রবাহিত হচ্ছে ।  জীবন সম্পর্কে বাস্তব এবং বৈষয়িক মনোভাবের আগমনের সাথে সে বুঝতে পারে শাহীনের সাথে সম্পর্ক টেকসই হবার নয় ।  তাই কোন এক বিষণ্ন শরতদিনে সে শাহীনকে চুড়ান্ত কথাটি বলে দেয় ।   " এ সম্পর্ক রাখতে আমি আর আগ্রহী না "  ।  বলার পর কিছুদিন তার মন খারাপ থাকলেও ধীরে ধীরে তার উপলদ্ধি হয় ,  কত বড় একটা আপদ থেকে বেঁচে গেছে সে ।  তার মাথাটা হালকা লাগতে থাকে ,  আর শাহীন মানসিকভাবে চূড়ান্ত অবনমনের শিকার হয় ।  বাধ্য হয়েই টানা এক বছর সাইক্রিয়াটিস্টের দ্বারস্ত হওয়া ,  এবং আবিষ্কার করা ,  জীবন কারো জন্যে থেমে থাকে না ।  বরং জীবনের চলার বাঁকে নতুন নতুন উপাদান উপহার হিসেবে সামনে আসে ।  ঠিকমতো বুঝে বেছে নিতে পারলেই হলো ।  ঠিক যেমন তার জীবনে এসেছিলো সোহানা ! চতুষ্কোণ সোহানা এবং শাহীন ।  দুজনেই ছিলো বিপর্যস্ত এবং বিদ্ধস্ত অবস্থায় ।  এমবিএ করতে গিয়ে একই ইউনিভার্সিটির একই ক্লাশে পাশাপাশি বসার সূত্র ধরে তাদের মধ্যে ঘনিষ্ঠতা ।  এরপর যা হয় আর কী ,  নিজেদের জীবনের কষ্টকর অভিজ্ঞতার কথা ভাগাভাগি করে তারা একে অপরের খুব ভালো বন্ধু হয়ে যায় ।  তারপর শোককে ভালোবাসায় পরিণত করে ভালোবাসার বন্ধনে আবদ্ধ হওয়া ।  তবে তারা সঙ্গোপনে লুকিয়ে রেখেছিলো প্রাক্তন প্রেমের প্রতি প্রবল টানের কথা ।  সুযোগ পেলে যে আবার তারা প্রাক্তন প্রেমিক বা প্রেমিকার সাথে সম্পর্ক ঝালাই করতে এগিয়ে যাবে ,  তা নয় ।  তবে বুকের ভেতর গোপন দীর্ঘশ্বাসের ঘূর্ণিঝড়ে পরিণত হবার কথা তারা একে অপরকে জানতে দিতো না কখনই ।  এদিকে ইয়াসমিন আর জুবায়েরের সমস্যাটা অন্য ।  তাদের কারোরই নিজেদের অতীত হয়ে যাওয়া ভালোবাসা নিয়ে মাথাব্যথা নেই ,  কিন্তু অন্যের অতীত নিয়ে খোঁচানোটা তাদের অবসেশনে পরিণত হয়েছে ।  কেন ইয়াসমিন শাহীনের সাথে সম্পর্ক করেছিলো ,  কেন সে আরো অপেক্ষা করতে পারলো না জুবায়েরের জন্যে ,  এসব বলে নিষ্ফল ক্রোধে জুবায়ের দেয়ালে ঘুষি মেরে নিজের হাত জখম করে ।  আর ইয়াসমিন জুবায়েরকে তিরষ্কার করে কেন সে সোহানার ফেসবুক মেসেজের জবাবে এড়িয়ে না গিয়ে উত্তর দেবার ভদ্রতাটা করলো !  এসব ভাবতে গিয়ে তার হৃদয় জখম হয় ।  পৃথিবীটা আশ্চর্য রকম ছোট ।  তাই এর বাসিন্দাদের জীবনের জটিল উপাখ্যানগুলো অনেকসময় জট পাকিয়ে একে অপরের মুখোমুখি হয়ে সৃষ্টি করে অনভিপ্রেত পরিস্থিতির ।  যেমনটা ঘটলো গল্পে উল্লেখিত দুই জোড়া প্রেমিক প্রেমিকার জীবনে ।  তারা জুটি বেঁধে ঘুরছিলো নিউমার্কেটে ।  হঠাৎ একে অপরের সাথে দেখা হয়ে যায় তাদের ।  শাহীন প্রথম দেখতে পায় ইয়াসমিনকে ।  দেখে তার মধ্যে যে চঞ্চলতা সৃষ্টি হয়েছিলো তা সে কোনভাবেই প্রবোধ দিতে পারে না ।  তার এমন চঞ্চল দৃষ্টি অনুসরণ করে সোহানা খুঁজে নেয় ইয়াসমিনের পাশে তার কাঁধ ধরে থাকা জুবায়েরকে ।  দীর্ঘশ্বাস গোপন করার কোন চেষ্টাই করে না সে ।  তার আশঙ্কাই সত্যি হলো !  জুবায়েরের বাহুলগ্না হয়ে অন্য কোন মেয়েকে তার দেখতে হলো !  ততক্ষণে ইয়াসমিন দেখে ফেলেছে শাহীনকে ,  আর জুবায়ের সোহানাকে ।  তাদের বিমুঢ় দৃষ্টি কিছুক্ষণের জন্যে অপ্রতিভ করে ফেলে নিজেদের ।  ইয়াসমিনই প্রথম নীরবতা ভাঙে ,   - দেখো ,  আমার দিকে এগিয়ে আসছে যে ছেলেটা সেটাই শাহীন ।  তুমি দয়া করে কোন সিনক্রিয়েট করো না ।   - ওটা শাহীন !  গড !  ওর পাশে ওটা কে ,  জানো ?  - কে !  সোহানা না নিশ্চয়ই !  - গড ফরবিডস !  ওটাই সোহানা ।  ততক্ষণে তারা একে অপরের মুখোমুখি হয়ে গেছে ।  সোহানা ভাবছে ,  সেদিন কেন সে জুবায়েরের ফোন ধরলো না !  তাহলে ইয়াসমিনের জায়গায় সে থাকতে পারতো ।  শাহীনের বুক ধড়ফড় করছে ,  ইয়াসমিনকে দেখে মনে হচ্ছে এতদিনের কাউন্সেলিং ,  ঔষধপত্র ,  চিকিৎসা সব বুঝি গেলো বৃথাই !  তার অসুস্থতা ফিরে আসছে আবার !  ইয়াসমিন ভাবছে ,  এই ডাইনীটাই তাহলে সোহানা !  এর মধ্যে কি মধু পেয়েছিলো জুবায়ের ?  বিচ !  জুবায়েরের তখন ইচ্ছে করছে সভ্যতার সমস্ত নিয়ম কানুন ভেঙে ফেলে শাহীনের কলার ধরে ঝাঁকিয়ে বলে  " হারামজাদা !  কেন তুই আমাকে ইয়াসমিনের জীবনের প্রথম পুরুষ হতে দিলি না ?  "  পরস্পরকে অতিক্রম করার সময় তাদের মধ্যে কোন কথা হয় না ।  তবে দৃষ্টির দূরদর্শীতায় তারা জেনে যায় এই মৌন আলাপ তাদের অনেক ভোগাবে ।  কাকতালীয়ভাবে তারা একে অপরকে একই প্রশ্ন করে বসে ,  জুবায়ের ইয়াসমিনকে সুধোয় যদি তারা আজ বাসায় গিয়ে দেখে যে সোহানা আর শাহীন তাদের পাশের ফ্ল্যাটেই ভাড়া নিয়েছে তাহলে কী হবে ?  নতুন করে প্রেম চাগাড় দিয়ে উঠবে ?  অতীত স্মৃতি খল অভিনেতা হিসেব উচ্চকণ্ঠে হেসে দুর্দান্ত গতিতে তাদের ভালোবাসার প্রাসাদে প্রবেশ করবে ?  শাহীন আর সোহানার মধ্যেও এমন কথার আদান প্রদান হয় ,  তবে তা নীরবে ,  অবচেতন মনের পাগলাঘন্টিতে চেতন মনের জাগরূক হবার অভব্যতায় ।  চতুষ্পদ তারা সবাই সুস্থ সবল মানুষ ।  হাত এবং পা অক্ষত ।  চারটে হাত পা প্রতিজনের ,  কিন্তু এ অংকের হিসেব করার সময় সবার হাত - পা একটি করে ধরতে হবে ।  বাকি তিনটির একটি করে খেয়েছে মোহ ,  একটি ঈর্ষা ,  আর একটি ক্ষোভ ।  তারা চারজনে যদি কখনও আবার এক হয় ,  যদি তাদের অমূলক এবং অবিশ্বাস্য নাটুকে চিন্তাকে সত্যি করে পাশাপাশি ফ্ল্যাটে থাকে ,  কিংবা এতকিছু যদি নাও হয় ,  অনেক দূরে থেকে অতীতকে কাছে টেনে বর্তমান এবং ভবিষ্যতকে গ্রাস করতে চায় ,  তাহলে তাদের শূন্যস্থানের মাঝখানের অনুর্বর ভূমি ভরে উঠবে অসংখ্য ধারালো ক্যাকটাসে ।  আর তারা তাদের ক্ষয়ে যাওয়া হাত পা গুলি বিসর্জন দিয়ে অতীত - বর্তমান - ভবিষ্যত - শরীর - মন সব একীভূত করে একটি করে হাত বা পা নিয়ে তৈরি করবে এক কাঁটাখেকো অদ্ভুত প্রাণী ।  যাদের প্রিয় খাদ্য জীবনসংহারী ক্যাকটাস ।  অথচ পাশেই ভালোবাসার উর্বর ভূমি ,  স্বচ্ছ জলাধার ,  স্নাত হয়ে সবকিছু ধুয়ে মুছে ফেলার সুবর্ণ সুযোগ ।  কিন্তু অত পথ তারা যাবে কীভাবে ,  তাদের তো মাত্র একটি করে হাত বা পা ,  এবং পরস্পর সংযোগে তৈরি হয়েছে এক উদ্ভট মন্থর প্রাণী !  সেদিন নিউমার্কেটে এমন একটি অদ্ভুত মন্থর কাঁটাখেকো হাঁচড়ে পাঁচড়ে ছেচড়ে যাচ্ছিলো ,  অন্য সবার দৃষ্টি এড়িয়ে , গোপনে । 
                    





বরাহ বিষাদ

এই শহরে কোন মানুষ নেই ।  কখনও ছিলো কী না আধো ঘুম আধো তন্দ্রার প্রভাবে ক্ষয়াটে স্বপ্নের জঠরে বাস করে ববির তা মনেও পড়ে না ।  সে শুধু জানে একাকীত্বের বর্ণমালা ।  সে জানে ঘর থেকে বেরিয়ে দিগন্তের দিকে তাকালে শুধু শূন্যতার ঘরবাড়ি ,  ক্ষেত ,  আর বাগান চোখে পড়ে ।  শূন্যতার সমাগম বড়ই কোলাহলপূর্ণ মনে হয় তার কাছে ।  সে কোলাহল পছন্দ করে না ।  সে মানুষ পছন্দ করে না ।  হয়তোবা একসময় করতো ।  হয়তো বা একসময় ভালোবাসা ,  পাপ - পূণ্য ,  লাভ - ক্ষতির খতিয়ান লিখতো সে তার ইচ্ছেখাতায় ,  রোজনামচায় ।  সে খাতার পাতাগুলো পুড়ে গেছে ,  উড়ে গেছে সেই কবে !  হয়তোবা মানুষই পুড়িয়ে দিয়েছে সব ।  ববির আবছা আবছা মনে পড়ে ,  এখানে তন্বী তরুণীর নিষ্ঠুর ভ্রূকুটি ছিলো ,  ডাকসাইটে মানুষদের ভীড়ে চিড়ে চ্যাপ্টা হয়ে একটা অনিচ্ছুক জীবন ছিলো ,  হল্লাপ্রেমী বারফেরতা যুবকের দলের খিস্তিতে অস্বস্তি ছিলো ।  ববি কোনকিছুর সাথেই খাপ খাওয়াতে পারতো না ।  একা থাকতো ,  একা থাকাই ভবিতব্য মেনে নিয়েছিলো সে ।  তাই যখন সবাই দল বেঁধে মারা গেলো একদিন ,  একসাথে; ববির খুব একটু খারাপ লাগে নি ।  কী কারণে মারা গিয়েছিলো তারা ?  না ,  কোন মহামারী বা দুর্ভিক্ষ নয় ।  নয় কোন কলকারখানা থেকে নির্গত বিষাক্ত গ্যাসের প্রভাব ,  অথবা মোড়ল রাষ্ট্রের পরিচালিত ম্যাসাকার ।  ববি এজন্যে নিজেকেই দায়ী করে ।  তার ইচ্ছেখাতায় সে একদিন সবার মৃত্যু কামনা করে অল্প কিছু লাইন লিখেছিলো ।  স্রষ্টার কাছে মিনতি জানিয়েছিলো যেন এই চিরযৌবনা ,  অমিত শক্তিধর ,  পায়াভারী মানুষগুলো সবাই শহর থেকে চলে যায় ।  তাকে যেন একা থাকতে দেয় ।  এই শহরের সবাইকে ববির মনে হতো বিপুল শক্তির উৎস ,  যারা একাকীত্বে ভোগা মানুষকে কীটসম মনে করে পদদলিত করতে ভালোবাসে ।  সেই যে ভ্রুকুটি করা তন্বী তরুণীর কথা বলা হলো না ?  সেও সুযোগ পেলেই ববিকে হাই হিল দিয়ে খোঁচা মারতো ।  আর তার বান্ধবীরা সবাই বেদম হাসতো ।  সে হাসি ছড়িয়ে যেতো সবখানে ।  অফিস বাদ দিয়ে লোকজন এসে মজমা বসাতো ববির নাকাল হওয়া দেখার জন্যে ।  তারা এসব উপলক্ষ্যে মদ্যপান করলে তাদের স্ত্রীরা কিছু মনে করতো না ।  করবে কেন ?  তারাও যে মজা দেখতে বিভোর তখন ।  হাইহিল পরা মেয়েগুলোকে উৎসাহিত করার জন্যে চিৎকার করে যেতো ।  সেই চিৎকার শুনে আমোদিত হয়ে আশেপাশের অন্যসব শহর থেকে লোকজন এসে জড়ো হয়ে যেতো ।  ববির প্রার্থনাদ নালায় ভেসে যাওয়া কেঁচোর মতো হারিয়ে যেতো ।  তারপর যথেষ্ট হয়েছে মনে করে ববিকে ছেড়ে দিলে ক্লান্ত - বিদ্ধস্ত ববির দেহে চোরকাঁটা আর বিছুটি ছেড়ে দিয়ে ঘুমুতে যেত প্রশান্তির অনুভূতি নিয়ে ।  এতসব কিছুর পরেও ববি হাল ছাড়ে নি ।  সে খুব বোকার মতো বিশ্বাস করতো একদিন তারও একটা বন্ধু হবে ।  প্রেমিকার দুরাশা করা ছেড়ে দিয়েছিলো সে অনেক আগেই ।  একজন বন্ধু ,  তার কাছে সে ভালোবাসা বা সহানুভূতি কিচ্ছু চাইতো না ।  শুধু চাইতো তার ইচ্ছেগুলোর কথা ব্যক্ত করতে ,  তার প্রবঞ্চণাময় জীবনের গল্প শোনাতে ।  প্রায় জুটেও গিয়েছিলো একদিন ।  সেদিন সে বাস থেকে নামতে গিয়ে পড়ে গিয়ে পা ছিলে ফেলেছিলো অনেকখানি ।  ফার্মেসিতে সেলাইয়ের জন্যে গেলে দোকানদারের হাসি দুকান পর্যন্ত বিস্তৃত হয় ।  - আরে ববি .  .  .  দ্যা আলটিমেট লুজার যে !  পা ছিললে কীভাবে ?  - বাস থেকে নামতে গিয়ে ।  - তোমার মতো বোকার হদ্দের ক্ষেত্রে তো এমনই হবে ।  বাস থেকে নামতে গিয়ে পা হড়কাবে ,  ভীড়ের মধ্যে মেয়েদের হাইহিলের গুঁতো খেয়ে ত্রাহিসুরে চিৎকার করবে ,  মদ খেতে গেলে এক পেগ খেয়েই বমি করে দিবে .  .  .  - এখন দয়া করে আমার ক্ষতটা ব্যান্ডেজ করে দিন না ,  বড় কষ্ট পাচ্ছি ।  এই কথা শুনে দোকানদার আরো উল্লসিত হয় ।  প্রফুল্ল কণ্ঠে সে বলে ,  - আরে তোমার পা কেটে গেছে এটা তো বিশাল খবর ।  এই খবর শহরের আর সবাই জানবে না তা কী করে হয় ।  তোমার পায়ের পরিচর্যা করার জন্যে মেয়েরা আসবে ,  চিকিৎসার খরচ বহনের জন্যে চাকুরেরা আসবে ,  ব্যবসায়ীরা তোমার পায়ের পরিচর্যা অনুষ্ঠান দেখানোর জন্যে টিকেটের ব্যবস্থা করবে ,  তারপরেই না চিকিৎসা !  এখন তো তোমার কাছে ফুটো পয়সাটাও নেই ।  হয় মানিব্যাগ হারিয়েছো ,  নয়তো আনতে ভুলে গেছো ,  ঠিক না ?  - ঠিক না ।  মানিব্যাগটা পকেটমার হয়ে গেছে । এবার দোকানদারের কন্ঠ কঠোর হয় ।   - খবরদার আমাদের শহরের অন্য কাউকে নিয়ে কুৎসা রটাবি না ।  কার এমন দায় পড়েছে যে তোর মতো লুজারের পকেট কাটবে ?  মনে রাখবি ,  এই শহর আমাদের ,  তোর না ।  এখন যা ভাগ !  সন্ধ্যের পর তোর কাটা পা নিয়ে আমরা উৎসব করবো ।  বিষণ্ণ মনে ফার্মেসি থেকে বের হয়ে হাঁটতে থাকে সে ।  যথাসম্ভব দ্রুত পায়ে ।  কারণ এই এলাকাটা জনবহুল ।  কিছুক্ষণ পর তাকে নিয়ে মজা দেখতে মানুষজন উপস্থিত হবে ।  তার আগেই শহরের নির্জন কোন প্রান্তে গিয়ে লুকিয়ে থাকা ভালো ।  হাঁটতে থাকে ববি ।  হাঁটতে হাঁটতে সন্ধ্যা হয়ে যায় ।  দূর থেকে শোনা যায় কোলাহল ।  তাকে খুঁজতে বের হয়েছে শহরবাসী ।  হঠাৎ একজনের সাথে ধাক্কা খেয়ে পড়ে যায় ববি ।  শঙ্কিত হয় সে ।  আবার না নতুন কোন হেনস্থার শিকার হতে হয় তাকে !  কিন্তু লোকটা তাকে দেখে হাসলো না ,  বিদ্রুপ ,  কটাক্ষ বা গালাগালি কিছুই করলো না ।  জড়ানো গলায় আশ্চর্য কোমল কণ্ঠে সে বলে ,   - ইটজ ওকে ।  আপনি ব্যথা পান নি তো !  জীবনে প্রথম এমন কোমল আচরনের মুখোমুখি হয়ে তার ভেতর এক অনির্বচনীয় অভূতপূর্ব অনুভূতি হয় ।   - না ব্যথা পাই নি ।  বাষ্পরূদ্ধ ববির কণ্ঠ ।    - আমি এই শহরে নতুন এসেছি ।  চলে যাবো আজকেই ।  আপনি কি এখানকার স্থানীয় ? এই প্রশ্নের জবাব দিতে গিয়ে মুশকিলে পড়ে যায় ববি ।  সে আসলে কে ?  কোথায় তার জন্ম ?  এই বিরুদ্ধ বাতাসের নিষ্ঠুর শহরে সে কীভাবে এলো ?  প্রশ্নগুলোর উত্তর হাজারো হাতরেও সে খুঁজে পায় না ।   - আমি .  .  .  ঠিক জানি না ।  - বলেন কী !  আমিও তো নিজের পরিচয় জানি না ।  হয়তো বা জানতাম কোন এক কালে ,  কিন্তু কারা যেন ভুলিয়ে দিতে চায় ।  কারা যেন বলে ,   " ইউ ডোন্ট বিলং হিয়ার "  ।  এই কথাগুলো ববিকেও কে যেন বলে ।  নিজের এক সতীর্থ পেয়ে সে আবেগপ্রবণ হয় ।  কিন্তু কথা বলা শেষ করে আগন্তুক ভীষণ কাশতে শুরু করলে ববিকে উদ্বিগ্নতা পেয়ে বসে ।  লোকটা কাশতে কাশতে রক্তাভ বমিতে রাস্তা ভাসিয়ে দেয় ।   - আপনি কি অসুস্থ ?  উদ্বিগ্ন ববির জিজ্ঞাসা ।   - হ্যাঁ ।  আমার সময় শেষ হয়ে আসছে ।  আমি মৃত্যুকে দেখতে পাচ্ছি ।   - প্লিজ মারা যাবেন না !  আকুল অনুরোধ ববির ।   - মারা না গিয়ে উপায় নেই আমার ।  আপনিও বাঁচতে চাইলে মরে যান ,  অথবা সবাইকে মেরে ফেলুন ।   - সবাইকে মেরে ফেলবো !  অত শক্তি তো আমার নেই ।   - তাহলে আমি কীভাবে মারলাম !  আমার শহরের সবাই মৃত ।  কারণ তারা আমাকে চাইতো না ।  আমি তাদেরকে চাইতাম ।  একসময় আমার চাওয়াটা তাদের মৃত্যুকামনায় রূপ নিলো ।  তারপর থেকে সবাই মরে গেছে ।  আমি জানি ,  আপনিও আমার মতো একজন ।  আপনি চান আমার মত করে ,  পেয়ে যাবেন ।  সেই রাতে ববি তার ইচ্ছেখাতায় লিখলো ,   " এই শহরে কোন জীবিত মানুষ নেই ।  এই শহরের কাউকে আমি চাই না ।  হে ঈশ্বর ,  আমাকে পূর্ণ একাকীত্বে ঋদ্ধ করো ।  এই কোলাহলচর্চিত ,  অপমানকর একাকীত্ব থেকে আমাকে মুক্তি দাও ।  " ববি তার ইচ্ছেখাতাটি নিয়ে সন্তর্পণে চললো শহরের নির্জনতম জায়গায় ।  একটি পরিত্যক্ত কসাইখানায় ।  এখন থেকে এটাই হবে তার নতুন নিবাস ।  তারপর .  .  . ববির ইচ্ছেখাতাটি দমকা বাতাসে উড়ে গেলো ।  সেদিন ভীষণ ঝড় হচ্ছিলো ।  বিজলীর চমকে পুড়ে গেলো ।  তারপর বাতাসে মিশে গিয়ে বিষাক্ত গ্যাস হয়ে সবার শ্বাসরূদ্ধ করে ববির ইচ্ছে পূর্ণ করলো ।  এখন এই শহরে কেউ নেই ।  ববি আর কসাইখানায় প্রাপ্ত একটা বখাটে শুকর ছাড়া ।  ববি পরদিন সকালে ঘুম থেকে উঠে প্রাতঃভ্রমণে বের হয়ে দেখেছিলো অসংখ্য লাশ ।  সেই বালিকার ,  সেই দোকানীর ,  সেই গৃহবধুর .  .  .  চমকে উঠে সে দৌড়ে ফিরে গিয়েছিলো তার নতুন আস্তানায় ।  তার ঘুম ঘুম ভাব কাটেনি তখনও ।  এখন যদি আবার দেখে যে সবাই বেঁচে উঠেছে ,  কিংবা সে ঘুমের ঘোরে ভুল দেখেছে ,  তবে উপায় !  তাই ববি এর পরের দশ বছরে আর জঙ্গলের ভেতর নিভৃত কসাইখানাটি থেকে বের হয় নি ।   * ববির আশা পূরণ হয়েছে ।  অবশেষে সে সত্যিকারের একাকীত্বের স্বাদ পেয়েছে ।  এখন এই কসাইখানা ,  পচে যাওয়া মাংস ,  শুকিয়ে যাওয়া রক্ত আর ধেড়ে শুকরটা নিয়ে বেশ ভালো আছে সে ।  শুকরটার সাথে সে বন্ধুত্ব করার চেষ্টা করেছে ।  তবে বন্য শুকর তো ,  সহজে পোষ মানতে চায় নি ।  ববি তার নিয়মিত পরিচর্যা করতে লাগলো ।  নিজের মল প্লেটে করে সাজিয়ে খাইয়ে বেশ নধর করে তুললো শুকরটাকে ।  এখন সে ববির আহবানে সাড়া দেয় ঘোঁতঘোঁত করে ।  শুকরটাকে নিয়ে ববির অনেক স্বপ্ন ।  তবে তার ইচ্ছেখাতাটি হারিয়ে গেছে বলে সে সমস্ত লিখে রাখার সুযোগ হয় না ।  তার পৃথিবী বলতে ছোট্ট এই জংলা জায়গা আর পরিত্যক্ত কসাইখানাটাই ।  সে এর বাইরে যাওয়ার সাহস পায় না ।  তার দিনকাল অবশ্য বেশ ভালোই কাটছে ।  কসাইখানাটায় পচা গলা মাংসের অভাব নেই ।  সেসব খেয়ে তার ক্ষুধা নিবৃত্ত হয় ।  মাঝেমধ্যে ঝড়ো বাতাসের সাথে চলে আসা পচা বটফল পেলে তো রীতিমত একটা ভোজ হয়ে যায় ।  এমনই এক ঝড়ের দিনে পচা মাংস আর বটফল দিয়ে আহার করতে করতে সে শুকরটার সাথে গল্প করছিলো ,   " বুঝলি বেশ ভালো আছি আমরা ,  কী বলিস ?  ভাগ্যিস সেদিন সেই মাতাল লোকটার সাথে দেখা হয়েছিলো !  সে উপায় বাতলে না দিলে আজো মানুষের কিল - চড় ,  ব্যঙ্গ - বিদ্রুপ ,  আর অসুস্থ আনন্দের উপকরণ হয়ে থাকতে হতো ।  আজ তারা সবাই মৃত ।  ঈশ্বর আমার কথা শুনেছেন " জবাবে শুকরটি ঘোঁৎ ঘোঁৎ করে আপত্তি করে ওঠায় ববি মনে করে যে কথাটি সে পছন্দ করে নি ,  তাই অন্যভাবে বলে ,   " আরে শোন রাগ করিস কেন ?  ঈশ্বর আমার কথা শুনেছেন না কি শোনেন নি ,  সেটা বড় ব্যাপার না ।  আমি আমার ইচ্ছাশক্তির বলে পরম একাকীত্ব অর্জন করতে পেরেছি ।  মুছে দিতে পেরেছি সমস্ত দীনতা ,  হীনমন্যতা ,  প্রতিষ্ঠা করেছি আমার একলার রাজত্ব ।  আর হ্যাঁ ,  আমি ভুলেও ঐ পৃথিবীতে দেখতে যাবো না কিছু অবশিষ্ট আছে কী না ।  আমাদের এ রাজত্বে আমি আর তুই ' ই হলাম রাজা গজা হাহাহা !  " শুকরটি এবার নরম হয়ে মৃদু গরগর শব্দ করতে থাকলে ববি আশ্বস্ত হয় ।  সে শুকরের নরম গালে হাত বুলিয়ে দেয় ,  তার পিঠ চুলকে দেয় ।  জীবনটা বেশ সুখময় মনে হয় তার কাছে ।  যদিও ববি অলৌকিক কোন প্রক্রিয়ায় হোক বা নিজের ইচ্ছের দুনিয়ার বাদশাহ হয়ে হোক ,  আশেপাশের মনুষ্যজাতিকে নির্মূল করতে সক্ষম হয়েছে এবং সর্বময় একাকীত্ব আর নির্জনতায় ডুবে থেকে মানুষের অভাব পুরোপুরি ভুলে থাকতে পেরেছে ,  তবুও মাঝেমধ্যে জৈবিক কামনা জেগে ওঠে তার ।  স্বমেহন করে সে সেই চাহিদা মেটায় ।  একদিন সেরকম এক সকালে মর্নিং ইরেকশনের সময় ববি বিছানায় শুয়েই ঝাঁকাচ্ছিলো নিজেকে ,  তখন হঠাৎ খেয়াল করে শুকরটা অগ্নিদৃষ্টিতে তার দিকে চেয়ে আছে ।  তাৎক্ষণিক প্রতিক্রিয়ায় সে স্বমেহন বন্ধ করে শুকরটির দিকে ছুটে যায় ।  তাকে জড়িয়ে ধরে ক্ষমা চাওয়ার ভঙ্গিতে বলে ,   " দেখ ,  ব্যাপারটা তুই অন্যভাবে নিস নে ।  আমি তো মানুষ ।  আমারও তো কিছু চাহিদা আছে ।  আমি তো আর ব্রহ্মাচার ব্রত নিই নি ।  তোর কাছে ব্যাপারটা হয়তোবা খারাপ লেগেছে ।  কিন্তু বিশ্বাস কর আমি তোর প্রতি সৎ "  এটুকু বলার পর ববি শুকরটার দিকে গাঢ় মমতার দৃষ্টিতে তাকিয়ে থাকে ।  তার কণ্ঠ ভারী হয়ে আসে ।  সে তার কসাইখানার নিভৃত জীবনে প্রথমবারের মতো খেয়াল করে দেখতে চায় শুকরটা মাদী না মর্দা । মাদী শুকর ।  ববি ভাবে তাদের সম্পর্কটা নতুন একটা পর্যায়ে উপনীত হতে যাচ্ছে ।  যেখানে পারস্পরিক দায়বোধ ,  বিশ্বাস ,  আস্থা ,  আর সম্মানের ব্যাপারগুলো মেনে চলতে হবে ।  আর এভাবেই ববির জীবনের একটা গুরুত্বপূর্ণ অধ্যায়ের সূচনা হয় ।  সে নতুন স্বপ্ন দেখে ।  এইখানে কেউ নাই ।  সমাজের চোখ রাঙানি ,  বস্তাপচা যতসব নিয়মকানুন ,  আদ্যিকালের নীতিবোধ ,  পাপ পুণ্যের খতিয়ান ,  কিছু নাই ।  এখানে ভালবাসাকে নতুন  করে জানবার অবারিত সুযোগ ,  নতুন স্বপ্ন দেখার উৎসব ।  ষোড়ষী মেয়ের চেয়ে মাদী শুকরটাই ববির কাছে বেশি কামনার বস্তু হয়ে ওঠে ।  সে এখন স্বমেহন করে লুকিয়ে ,  শুকরটার ওপর উপগত হবার কথা ভেবে ।  ইদানিং সে তাকে তুমি করে বলা শুরু করেছে ।  তার বেশি করে যত্ন নিচ্ছে ।  শুকরটাও এখন ববির সাথে সময় কাটাতে বেশ পছন্দ করে ।  ববি সময় নেয় তাদের সম্পর্কের গভীরতা আরো বেড়ে যাওয়াতক ।  তার কোনো তাড়াহুড়ো নেই ।  একদিন সে লাজুক কণ্ঠে তাকে বলেই বসে ,   " আমি তোমাকে ভালোবাসি ।  আশা করি আমার হতে তোমার কোন আপত্তি নেই ।  " শুকরটা ববির পাশ ঘেঁষে আসে ।  ববি বুঝতে পারে ,  তাদের সেই সময় এসে গেছে ।  এখন শারীরিক মিলন করলে দোষ হবে না .  .  .  * এক বছর পর ।  ববির স্বপ্ন পূরণ হয়েছে ।  সে এখন চার চারটি শুকরশাবকের পিতা ।  যেদিন প্রথম সে শুকরটির সাথে মিলিত হলো ,  তাতে কোন বিকৃত যৌনকামনা বা লালসার ব্যাপার ছিলো না ।  সে ভালোবেসে প্রেমিকার মতো করে আদর করেছিলো তাকে ।  এরপর এ বিষয়টি ক্রমাগত চলতে থাকে ,  এবং শুকরটি গর্ভবতী হয় ।  তখন ববির ইচ্ছে করেছিলো মৃত মানুষদের অথবা শূন্যের বসতিতে গিয়ে চিৎকার করে বলে ,  " হ্যাঁ ,  এই দেখ ,  আমি ববি ।  আমিও কাউকে ভালোবাসতে পারি ।  আমিও কারো পিতা হতে পারি ,  স্বামী হতে পারি ,  প্রেমিক হতে পারি ।  তোদের কারো সাহস থাকলে আয় এখন আমাকে অপদস্থ করার জন্যে ।  আমি এখন হবু পিতা ,  আমি একটি মহিয়সী শুকরের বিশ্বাসী প্রেমিক ,  আমার শক্তি কত বেড়ে গেছে জানিস তোরা ?  এখন কেউ আয় আমার সামনে যদি সাহস থাকে " কিন্তু ববি যায় না ওকথাগুলো বলার জন্যে ।  তার চোখে মৃত মানুষের সারি ,  ইচ্ছেখাতার ছেড়া পৃষ্ঠার দূরন্ত অভিযাত্রা ,  আর শূন্যের নামতা ভাসে ।  সে একবার ঐ জিনিস দেখেছে ,  হয়তোবা ঘুমের ঘোরে ,  হয়তোবা ঈশ্বরের ইচ্ছায় ,  হয়তো বা সত্যি হয়তো বা মিথ্যা ,  সে এটুকু দেখেই খুশি ।  তার আর দ্বিতীয়বার যাচাই করার ইচ্ছে জাগে না ।  তার আগত সন্তানদের জন্যে ছোট ছোট কাপড় বুনে বেশ সময় কেটে যায় ।  সন্তানগুলো মানুষ না শুকর হবে ,  নাকি কোন এক শঙ্কর প্রজাতি ,  তা নিয়ে তার মাথাব্যথা নেই ।  তবে এটা তার অবকাশকালীন ভাবনার  চমৎকার একটা উপকরণ হয়ে থাকে ।  সে ছোট্ট কিছু ছড়াও বেঁধেছে ।  যেমন ,   " ওরে আমার বাচ্চাটাতুই কি হবি ,  মানুষ নাকি ? হলিই না হয় ছোট্ট শুকরখোদার কাছে হাজার শোকর " ছড়াটি সে তার প্রেমিকাকে পড়ে শুনিয়েছে ।  সে পছন্দ করেছে বলেই মনে হলো ।  এভাবে আশ্চর্য নির্মল অনুভবে কেটে যাচ্ছিলো ববির দিনকাল ।  হঠাৎ একদিন তাদের মধ্যে দাম্পত্য জটিলতা শুরু হলো ।  দোষটা অবশ্য ববিরই ।  সে স্বপ্নে দেখেছিলো তার প্রেমিকাকে গর্ভবতী করেছে অন্য কোন শুয়োর ।  এরপর সে যাচ্ছেতাই ভাষায় গালাগালি শুরু করে তাকে অযথাই ।  তাকে  " চরিত্রহীনা "  পর্যন্ত বলে বসে ।  এবং এই কসাইখানা থেকে তার আর কোথাও যাওয়া বারণ বলে নিষেধাজ্ঞা জারি করে ।  পরে অবশ্য তার অনুতাপ হয়েছিলো ।  সে জানে তার প্রেমিকা অমন শুকরিনীই নয় ।  তবে দাম্পত্য জীবনে মাঝেমধ্যে তো এমনটা হতেই পারে ।  ববি আচ্ছা করে স্যরি বলে মাফ চেয়ে নেয় ।  দিনগুলো কেবল দীর্ঘ হতে থাকে ।  বুনতে বুনতে কাপড় শেষ হয়ে যায় ।  নতুন জামা বানানোর আর কোন সুযোগ নেই ।  ববি ছটফট করতে থাকে পিতৃত্বের স্বাদ পাওয়ার জন্যে ।   " শরীর খারাপ করছে তোমার সোনা ?  "  শুকরিনী সকাল থেকেই কেমন যেন অস্বস্তি প্রকাশ করছে ব্যথায় ।  মাঝেমধ্যেই ককিয়ে উঠছে ।  ববি বুঝতে পারে আজকেই সেই দিন !  উত্তেজনায় অধীর হয়ে পড়ে সে ।  পানি গরম করা ,  ছুরিটা পরিষ্কার করা ,  কত কাজ !   " একটু ধৈর্য্য ধর সোনা ,  মা হতে হলে একটু কষ্ট করতেই হয় " সে নিবেদিতপ্রাণ স্বামীর মত করে সাহস যোগায় তাকে ।  অবশেষে চারটি ফুটফুটে শুকর ছানা পৃথিবীর আলো দেখে ।  ববির জীবনটাও আলোকিত হয়ে ওঠে ।  সে তাদের পরিচর্যায় ব্যস্ত হয়ে পড়ে ।  কিছুদিনের মধ্যেই বাচ্চাগুলো বেশ লাফঝাঁপ শুরু করে ।  ববি তাদেরকে যত্ন করে গোসল করায় ,  পোষাক পরায় ,  মুগ্ধ দৃষ্টিতে তাকিয়ে থেকে তার স্ত্রীকে বলে ,   " ছেলেগুলো দেখতে আমার মতো হয়েছে ,  আর মেয়েগুলো তোমার মতো ,  তাই না ?  "  কিছুদিন পর ববির মধ্য থেকে আনন্দের ভাবটা কেটে গিয়ে বিষাদ ভর করে ।  কারণ ,  তার সন্তানেরা মোটেও তাকে পছন্দ করে না ।  মায়ের ন্যাওটা হয়েছে বড় ।  ববির জীবনটা শূন্য লাগে ।  যে পরম একাকীত্বের জন্যে সে মনুষ্যপ্রজাতির হন্তারক হয়ে পরিত্যক্ত কসাইখানায় শুকরিনীর সাথে একাকী জীবন ভাগাভাগি করছিলো সেই  একাকীত্ব তাকে এমন উপহাস করবে সে ভাবতেই পারে নি ।  ববি চেষ্টার কোন ত্রুটি করে নি ।  সে তাদেরকে খাইয়ে দেয় ,  কাপড় চোপড় পাল্টে দেয় ,  শরীর নোংরা হলে পরিষ্কার করে ,  খুশির আতিশয্যে সে কয়েকটি নতুন ছড়াও লিখে ফেলেছিলো তার সন্তানদের জন্যে ।  এখন এসব কিছুই অর্থহীন মনে হয় ।  বাচ্চাগুলো তাদের মায়ের কাছেই ঘুমোয় ,  মায়ের সাথেই খেলা করে ,  আহ্লাদ দেখায় ।  শুধুমাত্র প্রয়োজন হলে ববির কাছে আসে ।  যেন সে পরিবারের পরিচারক ।  ববির পিতৃসত্ত্বা প্রবলভাবে আহত হয় ।  তার স্বপ্নগুলো ভীষণ গোত্তা খেয়ে মুখ থুবড়ে পড়ে ।  আসলে পরিবারের স্বপ্ন দেখাই তার জন্যে কাল হয়েছে ।  সে একাকী ছিলো তাই ভালো ছিলো ।  আবার বাড়ছে ভীড় ,  বাড়ছে শঙ্কা ,  বাজছে অপমানিত আর হেনস্থা হবার টঙ্কার ।  দরকার নেই তার প্রেমিকার ,  দরকার নেই সন্তানের ।  মুখ ভার করে ভাবে সে ।  বিক্ষিপ্ত মনকে স্থির করার জন্যে সে বুনো মহুয়া ফুল খায় ।  প্রায়ই সে মহুয়া খেয়ে মাতাল হয়ে বাড়ি ফেরে গভীর রাত করে ।  এ নিয়ে তার স্ত্রীর সাথে মাঝেমধ্যেই তর্ক হয় ।  একদিন ,  মহুয়া একটু বেশিই খেয়ে ফেলেছিলো সে ।  উৎফুল্ল মনে বাসায় এসে সন্তানদের কোলে তুলে নিতে চায় ।  কিন্তু তারা বন্য ঘোঁৎঘোঁৎ শব্দ করে তাকে তাড়িয়ে দেয় ।  এবার ববির ধৈর্য্যের বাঁধ ভেঙে যায় ।  নিজের সন্তান তার সাথে এমন বেয়াদবী করবে ভাবতেও পারে নি ।  ছেলেমেয়েদের সামনে সে কখনও মুখ খারাপ করে নি ,  কিন্তু এবার সে বিশ্রী গালাগাল করে ওঠে ।   " নটি মাগীর ছেলেপিলে সব !  তোদের মা যেমন অসতী তোরাও তেমনই হবি ।  তোদের জন্যে কী না করেছি !  জামা কাপড় বানিয়ে সভ্য করেছি ,  খাইয়ে দিয়েছি ,  আদর করেছি আর তোরা বাপের সাথে বেয়াদবী করিস !  এমন সন্তান দরকার নেই আমার ।  মর তোরা !  "  বলেই হাতের কাছে ছুরিটা নিয়ে তার চার সন্তানকেই গলা কেটে হত্যা করে ।  হত্যা করার পর নেশা কেটে সে অনুতাপ - শোক ইত্যাদি করতো হয়তো ,  কিন্তু সে সুযোগটাই দিলো না তাকে তাদের মা ।  ভীষণ আক্রোশে ধাওয়া করে তাকে মেরে ফেলার জন্যে পাগল হয়ে ওঠে ।  হয়তো বা নিজের সন্তানদের হত্যা করার পর তার জীবনের কোন অর্থই থাকতো না ,  সে হয়তো নিজেই নিজের প্রাণ সংহার করতো ,  কিন্তু মনের ভেতর আদিম ,  বুনো কেউ তার মধ্যে বাঁচার জন্যে দৌড়োতে উদ্বুদ্ধ করে ,   " পালাও ববি পালাও " ববি ছুটতে থাকে ।  সে ভুলেই যায় পরম একাকীত্ব অর্জনের জন্যে তার প্রার্থনার অলৌকিক ফলাফলে অথবা দৃষ্টিভ্রমে অথবা অবচেতন মনের কারসাজিতে সে একটা মৃত শহর উপহার পেয়েছিলো ,  যার সীমানায় যাওয়া বারণ ।  গেলেই যদি মৃতেরা বেঁচে ওঠে !  অথবা ,  হয়তো তারা সবাই একসাথে ঘুমোচ্ছিলো ,  যদি জেগে ওঠে !  যদি তার কসাইখানার পচা মাংস ,  বীর্য ,  মানবসারের প্রাসাদ ভেঙে যায় !  যদি .  .  .  *  - এই দেখ দেখ ,  ওটা কে দৌড়ুচ্ছে ববি না ?  - হ্যাঁ ,  পেছন পেছন একটা শুকর ।  আজকে মজা জমবে ভালো ।  দাঁড়া সবাইকে খবর দিয়ে আসি !  দুই কিশোরীর মন ফূর্তিতে ভরে ওঠে ।  ববি তার নিজস্ব বলয় পেরিয়ে হতাশ চোখে দেখতে পায় ,  শহরের কিছুই বদলায় নি !  গল্পটি একটি বেলজিয়ান ফিল্ম Vase de noces  দ্বারা অনুপ্রাণিত হয়ে লেখা ।  






সন্ধ্যের মত অন্ধ

 তার ধারণা আমি আগের চেয়ে সুন্দর হয়ে গেছি ।  বুকে ,  পেটে  কিছু বাড়তি মাংস জমেছে ।  ত্বক হয়েছে কমনীয় ,  পেলব এবং মসৃণ ।  আগের সেই হাড়গিলে ভাবটা নেই ,  স্বাস্থ্যের সৌন্দর্যে আমি নাকি ঝলমল করছি ।  আমরা দুজনে বিকেলে পার্কে বসে চিনাবাদাম চিবুচ্ছিলাম ।  সে যখন কথাগুলো আমাকে বললো ,  আমার মনোযোগ ছিলো বাদামের খোসাগুলোর প্রতি ।  কী সুন্দর পলকা ,  মচমচে শরীর ওদের !  একটু মুচড়ে দিলেই ভেঙে যায় টকাশ করে ,  ফু দিলেই উড়ে যায় ।  আমার সৌন্দর্য বৃদ্ধিজনিত ব্যাপারে তার বক্তব্য আনমনে হেলা ভরে শুনছিলাম । তবে শুনতে ভালোই লাগছিলো ।  তার স্তুতিপর্ব শেষ হলে আমার কাছে জানতে চায় কীভাবে আমি এমন সুন্দর স্বাস্থ্য আর কোমল ত্বকের অধিকারী হলাম ।  প্রশ্নবোধক বাক্যের জবাবে কিছু না বলাটা অভদ্রতা ।  কিন্তু আমি ভাবছিলাম তার উদ্দেশ্যটা কী ।  বাদামের খোসাগুলো হাত দিয়ে ডলতে ডলতে জিজ্ঞেস করেই ফেললাম ,  
 - মতলবটা কি তোমার ?  প্রপোজ করবে নাকি সেক্স ?  এত ভূমিকা না করে বলেই দাও না ।  
আমার এমন উদ্ধত ,  দুর্বিনীত প্রশ্নে অবশ্য তাকে কিছুমাত্র বিচলিত মনে হলো না ।  হয়তোবা কিছুটা অস্বস্তিতে পড়ে গিয়েছিলো ,  তবে দ্রুত সামলে নিয়ে সাম্প্রতিক চলচ্চিত্রের অভিনেতা - অভিনেত্রীদের সৌন্দর্যকলার প্রসঙ্গে কথা বলে চললো হড়বড় করে ।  এবং বলতে বলতে ঘুরে ফিরে সেই একই প্রসঙ্গ চলে এলো আবার ,  আমার সৌন্দর্য ।  
 - তুমি তাদের কারো চেয়ে কম নও ।  
এই বলে সে উপসংহার টানলো ।  
বাদামের খোসাগুলো দুরমুশ করে কাগজের প্যাকেটে ভরে দূরে ছুড়ে দিয়েছি আমি ততক্ষণে ।  করার মতো আর কোন কাজ না থাকায় এবার আমি তার দিকে পূর্ণ মনোযোগ দেই ।  
 - থ্যাংকিউ ।  তবে তুমি যাকে সৌন্দর্য বলছো ,  আমার কাছে এটা বয়সবৃদ্ধিজনিত মেদমোহ ছাড়া আর কিছুই না ।  
 - মেদ কথাটা বড় স্থুল এবং কর্কশ ।  আর বয়সের নিজস্ব একটা সৌন্দর্য তো আছেই যাকে তুমি অস্বীকার করতে পারো না ।  
ততক্ষণে সন্ধ্যা নেবে এলে এবং স্থানটিকে আমাদের বিবেচনায় অনিরাপদ মনে হওয়ায় আমরা চলে যাবার সিদ্ধান্ত নিই ।  সে আমাকে প্রস্তাব দেয় বিদায়চুম্বন করার জন্যে ,  কিন্তু আমি তাকে জানাই যে সকালে ঠিকমতো ব্রাশ না করার কারনে আমার মুখে দুর্গন্ধ থাকতে পারে ,  এছাড়াও বলি যে আমাদের সম্পর্কটা এখনও তেমন পর্যায়ে যায় নি ।  তবে আসল কথাটাই চেপে যাই ,  আমি কিছু বাদামের খোসা হাতে রেখে দিয়েছিলাম ,  সেগুলো মুখে পুরে চিবুচ্ছিলাম ।  এমন একটা বদঅভ্যাস আমার আছে তা তাকে জানতে দিতে চাই নি ,  তারচেয়েও বড় কথা চিবুতে বড় ভালো লাগছিলো ।  রাতের বেলা বাসায় খাবার মতো কিছু নেই ।  আমি তার কাছ থেকে বিদায় নিয়ে বাদামের খোসা খুঁজতে বেরুলাম ।  এই সন্ধ্যায় ,  নির্জন আঁধার পার্কে বাদামবিক্রেতা পাওয়া দুষ্কর ।  তবে মানুষের ফেলে দেওয়া খোসা থেকে খুঁজে খুঁজে প্রায় ৫০ গ্রামের মতো সংগ্রহ করতে পারলাম ।  বাদামের খোসা এবং শারিরীক সৌন্দর্য বিষয়ক আলোচনা আমার আজকের রাতটাকে অর্থময় করে তুলবে নিঃসন্দেহে ।  
 আমায় সে সুন্দর বললো কেন ,  আর আমার বাদামের খোসা চিবুতে ভালো লাগছিলো কেন ,  এই দুটি প্রশ্নের মধ্যিখানের জংশনে কিছু একটা জবাব অপেক্ষমান রয়েছে আমি বেশ বুঝতে পারছি ।  শহরে নতুন চালু হয়েছে মেট্রোরেল ।  আমি সেই অজানা জংশনটার খোঁজে ট্রেনে উঠে পড়ি ।  ভাবতে ভাবতে আর চিবুতে চিবুতে একসময় ঠিক স্টপেজটাতে নেমে যাবো ।  রেলের কামরায় খুব অল্পসংখ্যক মানুষ ।  এবং আশ্চর্যের ব্যাপার এই যে ,  আমি তাকেও খুঁজে পেলাম এখানে ।  সেও হয়তো কোন কুহকজংশনের মায়ায় বাঁধা পড়ে সন্ধ্যাকালীন কাজকর্ম স্থগিত করে উঠে পড়েছে ট্রেনে ।  আমাকে দেখে সে কোনরকম বিস্ময় প্রকাশ বা কুশল বিনিময় ব্যতিরেকেই আবারও আমার সৌন্দর্যের প্রশংসা শুরু করলো ।  তার এমন আচরণে আমি বাদামের খোসা আর সৌন্দর্যের মধ্যবর্তী বিন্দুটি খুঁজতে বেশ অসুবিধার সম্মুখীন হই ,  এবং তাকে জিজ্ঞেস করি সে কোথায় চলেছে ।  উত্তরে সে জানালো পার্ক থেকে বের হবার সময় আমার পিছু পিছু ঘুরতে ঘুরতে সে এখানে এসে পড়েছে ।  তার গন্তব্য কোথায় জানা নেই ।  এতে আমি বিরক্ত হয়ে আবারও সেই প্রশ্নের পুনরাবৃত্তি করি , 
 - চাও কী তুমি বলোতো ?  প্রপোজ করবে নাকি সেক্স ?  
এবার সে আর প্রসঙ্গটা না এড়িয়ে মুখোমুখি হয় ,  
 - আমি আসলে ব্যাপারটা নিয়ে অনেক ভেবেছি ।  তোমার সৌন্দর্য আমাকে আকৃষ্ট করেছে এটা ঠিক ।  কিন্তু প্রপোজ করার মতো অসামাজিক ,  অশৈলী ,  বর্বর কাজ করার মতো জঘন্য নিশ্চয়ই আমাকে ভাবতে পারো না তুমি ।  আর তোমার সাথে সেক্স করাটা স্বাস্থ্যসম্মত হবে না ।  কারণ আমি লোকমুখে শুনেছি তোমার সিফিলিস আছে ।  
তার জবাবের প্রথমার্ধ আমার বেশ পছন্দ হয় ।  চিন্তা এবং মননে সে বেশ আধুনিক হয়ে উঠেছে ।  আমি তাকে এরকম ভাবতাম না ।  চলচ্চিত্র এবং সাহিত্যের ঝাঁকি দেয়ার মতো ব্যাপারগুলোকে সবসময়ই সে পরিহার করে এসেছে ।  তার কথার দ্বিতীয়ার্ধ আমার আরো বেশি পছন্দ হয় ।  প্রথমত ,  আমার যে সিফিলিস আছে এই সত্যি কথাটা জানার ফলে তার প্রজ্ঞাই প্রকাশ পায় ,  দ্বিতীয়ত ,  যৌনকর্মের ব্যাপারে তার স্বাস্থ্যবিধি মেনে চলার সচেতনতা আমাকে মুগ্ধ করে ।  আমি খুশী হয়ে তাকে কিছু বাদামের খোসা উপহার দিই ।  সে তা নিতে অস্বীকৃতি জানায় ।  বলে যে তার মাসিক চলছে ।  এসময় বাদামের খোসা খেলে তার শ্বেতস্রাব হয় ।  
 - তুমি আগেও বাদামের খোসা খেয়েছো নাকি ?  
 - না খাই নি ।  
 - তবে কীভাবে জানলে এটা খেলে শ্বেতস্রাব হয় ?  
 - তোমার দেয়া উপহারে এমন ক্ষতিকর জীবাণু থাকার সম্ভাবনা প্রবল ।  তুমি সিফিলিসের রোগী ।  
বলে সে অবহেলার ভঙ্গিতে হাসতে থাকে আমার দিকে চেয়ে ।  আমি বুঝে নেই অজান্তেই তাকে প্রপোজ করে ফেলেছি ,  আর সে আমায় রিফিউজ করো ।  এই চর্বিজর্জর ,  খসখসে খোসার সময়ের প্রসারে কফ - থুতুর সোঁদা গন্ধে নিমজ্জিত সান্ধ্যকালীন ট্রেনের যাত্রীদের ভালোবাসার আদান প্রদান এমনই হয়ে উঠেছে ।  আমি তাকে বাদামের খোসা দেয়ার কথা বলায় নিজের অজান্তেই প্রপোজ করে ফেলি ,  আর সে বানিয়ে বানিয়ে শ্বেতস্রাবের কথা বলায় আমাকে রিফিউজ করে ।  শেষপর্যন্ত পুরোনো সেই নারীবাদী তত্ত্বেরই জয় হলো ,  ছেলেরা প্রপোজ করবে আর মেয়েরা হালকা ছিনালি ,  হালকা নিষ্ঠুরতা দেখিয়ে না করবে ।  
 আমি বিমর্ষ মনে বাদামের খোসা চিবুতে থাকি ।  এই নিষ্ঠুর ,  কঠিন পৃথিবীতে ,  যেখানে আজকাল সৌন্দর্যের প্রশংসা করে অবচেতনেই নিবেদন করতে প্রলুদ্ধ করে তারপর না করে দেয়া হয় ,  সেখানে বাদামের খোসার মত নিরর্থক ,  অকেজো একটি বস্তুই বড় সহায় !  আমি ধীরে ধীরে মধ্যবিন্দুতে পৌঁছে যাচ্ছি ,  সমীকরণের সমাধানের দ্বারপ্রান্তে ,  হুইসেল শোনা যাচ্ছে ,  সেই অজানা জংশন নিকটবর্তী ।  আমি জেনেছি আমাদের সৌন্দর্যস্তুতির চেয়ে ভঙ্গুর বাদামের খোসা বেশি টেকসই ,  আমি জেনেছি প্রেমের নিবেদন বা প্রত্যাখ্যানের মধ্যে লুকিয়ে আছে অসংখ্য সিফিলিস আর শ্বেতস্রাব জাতীয় রোগের জীবাণু ।  আমাকে এখন নেমে যেতে হবে ।  অচেনা ,  আঁধার জংশনে একা ।  আমি আগ্রহ নিয়ে অপেক্ষা করতে থাকি সেই স্টেশনের জন্যে ।  
 ট্রেনের গতি থেমে আসছে ।  আমি নেমে যাবো এখন ।  নেমে যাবো ভঙ্গুর পদার্থ আর জীবাণুআক্রান্ত কোন নির্জন জায়গায় ।  ব্যাগটা কাঁধে নিয়ে নেমে যাই ।  স্টেশনটা খুব পরিচিত লাগে ।  আরে .  .  .  এটাতো সেই পার্কটা !  যেখানে আজকে বিকেলে বসে আমরা গল্প করছিলাম ।  সেই বেঞ্চের সামনে গিয়ে বসার পর আবিষ্কার করি সেও আমার সাথে রয়েছে ।  তার শরীরের তলদেশ থেকে একটা বোঁটকা গন্ধ ।  
 - তুমি এখানে এলে কেন ?  
জিজ্ঞাসা করলাম ।  
 - তোমার বাদামের খোসাগুলোর মোহময় গন্ধই আমাকে টেনে নিয়ে এলো ।  কী মনে করে একটা মুখে দিলাম ,  আর সত্যিই দেখ আমার শ্বেতস্রাব শুরু হলো ।  তাই তো এমন বোঁটকা গন্ধ বেরুচ্ছে ।  
 - ভালো ।  ভীষণ ঘুম পাচ্ছে আমার এখন ।  তোমাকে একটা শুভরাতচুম্বন দিয়ে ঘুমুতে যাবো ।  
 - নাহ ,  আমার পেটে গ্যাস হয়েছে ।  বাজে ঢেকুর উঠছে ।  তোমার চুম্বন প্রত্যাখ্যান করছি বলে ভেবো না যে তোমাকে কুৎসিত লাগছে ।  তুমি সুন্দর হয়ে গেছো আগের চেয়ে ।  
 - সেক্স না প্রপোজ ?  
সে কোন উত্তর দেয় না ।  আমরা দুজনে তন্নতন্ন করে সমস্ত উদ্যান খুঁজে বাদামের খোসা খুঁজে বের করে বিছানা বানানোর কাজে লেগে পড়ি ।  ঘুমুতে হবে ।  তার চেয়ে বড় কথা ,  স্বপ্ন দেখতে হবে ।  যেই স্বপ্নে বাদামের খোসার বিছানার বদলে আমরা শুয়ে থাকবো কুসমাস্তীর্ণ বিছানায় ।  যেখানে আমাদের সিফিলিস ,  শ্বেতস্রাব ,  প্রপোজ বিষয়ক জটিলতা ,  মুখের গন্ধ ,  বাজে ঢেকুর কিচ্ছু থাকবে না ।  আমরা সহজেই একে অপরকে বলতে পারবো .  .  . 
  - আজ সারারাত লেগে যাবে ,  তাও বিছানা গোছানো শেষ হবে না ।  এত বাদামের খোসা পাবো কোথায় ?  
তার কথায় আমার ভাবনায় ছেদ পড়ে ।  একটা বিছানা ,  একটা ঘুম ,  একটা স্বপ্নের জন্যে হয়তো বা আমাদের রাতের পর রাত বাদামের খোসা সংগ্রহ করতে হবে ,  তারপর আমরা বুড়িয়ে যাবো ,  আমাদের চামড়া কুঁচকে যাবে ,  যৌনক্ষমতা রহিত হবে ,  তখন আর কেউ কাউকে বলতে পারবো না  " তুমি খুব সুন্দর "  অথবা  " এটা সেক্স নাকি প্রপোজের জন্যে বলা !  "  ।  কুঞ্চিত চামড়ায় অশক্ত শরীরে জরাগ্রস্ত মনে অত কিছু বলার বা ভাবার জটিলতা কে টেনে আনবে খামোখা !  
  

                    




অভ্যাগত সরিসৃপেরা

 চলতি মাসের বেতন পাওয়ার পর খলিল একটা দুঃসাহসী কাজ করে ফেললো ।  ব্যাপারটাকে আদতে দুঃসাহসী বলা যায়  না হয়তো ,  তবে খলিলের সাহস বরাবরই কম ,  সে অর্থে দুঃসাহসী বলা যেতেই পারে ।  কাজটা করার পর প্রথমদিকে একটু ইতস্তত বোধ করলেও পরবর্তীতে ট্যাবু ভাঙার আনন্দে তার ভীতি এবং সংকোচ উবে যায় ।  কাগজে মোড়ানো লালচে পানীয়ের বোতলটা ব্যাগে রাখার পর সে পানশালায় জমায়েত মানুষদের দিকে  সসংকোচে তাকিয়েছিলো ।  এই বুঝি মুরুব্বীগোছের কেউ তার কাঁধে হাত রেখে কানটা মুচড়ে দিয়ে তিরস্কার করে !  মদ খেলে নাকি চল্লিশ দিনের ইবাদত নষ্ট হয়ে যায় ।  ইবাদত - বন্দেগীতে অবশ্য তার খুব একটা মন নেই ।  তারপরেও শৈশবের শৃঙ্খল আর শাসন ভাঙা খলিলের মতো ফ্যাকাশে চামড়ার ,  আত্মবিশ্বাসের অভাবে খানিকটা কুঁজো হয়ে হাঁটা যুবকের জন্যে একটু বেশিই ছিলো ।  তার সাথে থাকা বন্ধুটি ,  যে নাকি চোখ বন্ধ করে গন্ধ শুকেই বলে দিতে পারে কোনটা কোন ব্র‌্যান্ডের মদ ,  সে মদ্যপান পরবর্তী সুখময় অবস্থার কথা ,  জাগতিক যন্ত্রণা আর বেদনা থেকে অব্যাহতি লাভের কথা রসিয়ে রসিয়ে বললে খলিলের সংকোচ অনেকটাই কেটে যায় ।  অবশ্য ব্যাপারটা এমন না যে খলিল খুব যন্ত্রণাকাতর জীবন কাটাচ্ছে ।  যে চাকুরিটা করে তা দিয়ে তার মোটামুটি ভালোই চলে যায় ।  দেশে টাকা পাঠাতে হয় না ।  বাবা - মা সুস্বাস্থ্যের অধিকারী হয়ে বেঁচে আছেন এখনও বহাল তবিয়তে ।  একমাত্র বড় বোনটারও ভালো বিয়ে হয়েছে ।  প্রেমিকা সংক্রান্ত কোন দহন বা আক্ষেপ নেই ।  তারপরেও বন্ধুর কথায় প্ররোচিত হয়ে সে সপ্তাহান্তের জন্যে এক রাতের বিলাসিতা করেই ফেলবে ঠিক করলো ।  আধা বোতল ব্র্যান্ডি ,  কী বা হবে এতে !  আধা বোতল মানে ৩৭৫ মিলিলিটার ।  তবে জসিমের মতে ,  এটা হেসেই উড়িয়ে দেবার মতো ব্যাপার ।  সে নাকি এক লিটার হান্ড্রেড পাইপারস নিমিষেই গিলতে  পারে ।  এ কথার পর খলিলের আরো কোন দ্বিধা রইলো না ।  মদ্যপানের ইচ্ছার চেয়ে সেও যে একজন শক্ত পুরুষ মানুষ সেটা প্রমাণের জন্যেই সে ব্যতিব্যস্ত হয়ে উঠলো ।  যাবার সময় জসিমের হাত ধরে শক্ত একটা ঝাঁকুনি দিয়ে তার শক্তি কার্যক্রমের উদ্বোধন করলো ।  
 রাত এগারোটার সময় ৩৭৫ মিলিলিটারের বোতলটাকে কোমল পানীয় দিয়ে ৫০০ মিলিতে পরিণত করলো সে ।  জসিমের পরামর্শ অনুযায়ী ,  কোন কিছু না মিশিয়ে খেলে লিভারেরও ক্ষতি ,  বমি করে ভাসিয়ে নেশারও দূর্গতি হবার সম্ভাবনা ।  আধা বোতল খাওয়ার পর তার একটু মাথা ঝিমঝিম করলো বটে ,  তবে সে যেমনটা শুনেছে জসিমের কাছে তেমন কিছুই হলো না ।  কোথায় সে আনন্দরথ ?  কোথায় পলকা শরীরে আকাশ উড্ডয়ন ?  নিজেকে প্রবল পুরুষ ভাবতে ভাবতে সে চুমুকের পর চুমুক দিতে লাগলো দ্রুতগতিতে ।  নেশা হয়নি তাতে কী হয়েছে ,  আধা বোতল ব্র‌্যান্ডিতে যে তার কিছুই হয় না এটাকেই বড় অর্জন ভেবে নিয়ে সে শেষ চুমুক দিয়ে ঘুমুতে গেলো ।  
 সকালে উঠে বাথরুমে যাবার সময় সে খেয়াল করলো ,  শরীরে তেমন বল পাচ্ছে না ।  ব্যথায় মাথাটা ছিড়ে যাবার উপক্রম হয়েছে ।  আচ্ছা ,  এটাকেই তাহলে হ্যাংওভার বলে ।  ও কিছু না ,  আরো খানিকক্ষণ ঘুমিয়ে কড়া করে এক কাপ চা খেয়ে নিলেই হবে ।  তবে প্রস্রাবের বেগ চেপেছে প্রচন্ড ।  বাথরুমে একবার না গেলেই না !  এ কী !  বাথরুমের ছিটকিনিটা ভাঙা কেন ?  গতরাতে সে এমন কিছু করেছে বলে মনে করতে পারে না ।  অবশ্য বাইরের ছিটকিনি থাকা বা না থাকা একই কথা ।  দরজাটা চাপিয়ে রাখলে বেশ এঁটে যায় ।  জলত্যাগ করে এসে ঘুমুতে গিয়ে সে লক্ষ্য করলো ,  লেপ - তোষক কেমন যেন ভেজা ভেজা ।  তাতে প্রস্রাবের কটূ গন্ধ ।  গতকাল রাতে বোতল শেষ করবার পর অনেকক্ষণ ধরে উবু হয়ে বসেছিলো বিছানার ওপরে এটুকু তার মনে আছে ।  তার মানে কী .  .  . ধ্যাৎ !  কোথা থেকে কী হলো !  আধা বোতল ব্র‌্যান্ডি খেয়েই সে দরজা ভেঙেছে ,  বিছানায় মুত্রত্যাগ করেছে ,  শেষতক আর শক্ত পুরুষ থাকা হলো না তার ।  সে সরোষে মেঝেতে তোবড়ানো বোতলটার দিকে তাকিয়ে রইলো ।  বোতলটার ওপর এমন নির্যাতন চালালো কখন !  ব্যাপার বিশেষ সুবিধার ঠেকছে না ।  নির্ঘাৎ ব্ল্যাকআউট হয়েছিলো তার ।  তাড়াতাড়ি ফোনটা হাতে নিয়ে কললিস্ট চেক করতে গিয়ে হাঁফ ছেড়ে বাঁচলো সে ।  নাহ ,  গতকাল রাতে সে কাউকে ফোন করে নি ।  স্বস্তির নিঃশ্বাস ফেলে আবারো ঘুমুতে যায় খলিল মুত্রগন্ধময় লেপ জড়িয়ে নিয়ে ।  
 দুপুরে ঘুম থেকে উঠে কিছুটা ধাতস্থ হলো খলিল ।  নিজের দূর্বলতাকে মেনে নিয়ে কঠিন প্রতিজ্ঞা করলো ,  আর জীবনে মদ স্পর্শ করবে না ।  ব্র‌্যান্ডির বোতলটা ফেলে দিয়ে আসলো ময়লার স্তূপে ।  এখন মিস্ত্রী ডেকে বাথরুমের দরজাটা ঠিক করাতে হবে ।  লেপের কভার পাল্টিয়ে রোদে শুকোতে দিতে হবে নিজেকেই ।  শীতকাল এখনও বাকি আছে অনেকখানি ।  মুত্রগন্ধময় লেপ আর তোষক শীতের ওমশোষক হিসেবে কাজ করবে ।  বিরক্তির সাথে কভারটা খুলে লেপটা ছাদে শুকোতে দিয়ে আসলো সে ।  
 বিকেলের দিকে পাড়ার চায়ের দোকানে দেখা হয়ে গেলো জসিমের সাথে ।  জসিম গতকাল রাতে এক লিটার ভদকা পান করেছে ।  তাকে দেখে অবশ্য বুঝবার জো নেই ।  দিব্যি খোশমেজাজে ভোঁসভোঁস করে সিগারেট টেনে গতকাল রাতের অভিজ্ঞতা বয়ান করছে ।  খলিলকে দেখে তার জোশ বেড়ে গেলো । 
 - আরে কী খবর খলিইল্যা !  কালকে রাতে কেমন টানলি ।  চেহারা দেইখাতো মনে হইতাছে তুই মদ খাস নাই ,  মদই তোরে খাইছে হাহাহা ! 
খুনসুটিপ্রিয় বন্ধুবর্গ সোৎসাহে যোগ দিল এই হাস্যকর্মে ।  তখন সাঁঝ ঘনিয়ে আসছে ।  লেপটা ছাদ থেকে তুলে নিয়ে আসতে হবে ।  তাই খলিলের সেখানে বেশি সময় ব্যয় করার অবকাশ ছিলো না ।  সে পাংশু মুখ করে এক কাপ চা খেয়ে চলে এলো সেখান থেকে ।  
 - আরে যাস কই !  মদ তোরে কেমনে খাইলো কইয়া যা !  কোনদিক দিয়া খাইলো ?  হালায় ফুটতাসে !  কইলাম মদ খাইস না ,  সবাইরে দিয়া সবকিছু হয় না ।  আবালটা কথা শুনলে তো ! 
 যদিও জসিমের পীড়িাপীড়িতেই সে মদ্যপান করেছে ,  তারপরেও তার এহেন উপদেশমূলক মিথ্যাচারে সে বাগড়া না দিয়েই ছুটলো ।  এবং সবাইকে আরো একবার বিপুল আমোদিত করে হড়হড়িয়ে বমি করলো ।  
  লেপের কভার খোলা সহজ ,  তবে সেটায় আবার লেপটাকে সাঁটানো বেজায় কঠিন কাজ ।  এই কোণা ঠিক থাকে তো ওই কোণায় একগুচ্ছ তুলো জমে থাকে ,  সেই কোণা ঠিক থাকলো তো অন্য কোণায় লেপজট ।  মহা বিতিকিচ্ছিরি এক ব্যাপার ।  বাহির থেকে ঠাসাঠাসি করে এ কার্য সমাধা করা দুরূহ ,  তাই খলিল লেপের কভার উঁচু করে তার ভেতরে মাথা গলিয়ে লেপের প্রান্তগুলো ঠিক করার চেষ্টা শুরু করলো ।  এটাও কম ঝঞ্ঝার না !  লেপের কভারের ভেতর মাথা প্রবিষ্ট করে তার এক ভৌতিক অনুভূতি হলো ।  মনে হতে লাগলো যে এটা একটা বিশাল অজগরের হা ,  এবং সে ক্রমশই সেখানে ঢুকে যাচ্ছে ।  ভয়ানক এক অনুভূতি ।  একলা থাকার এই এক জ্বালা ,  যখন তখন অদ্ভুতুরে ভয় ঘিরে ধরে ।  তবে আজকে যেমনটা হচ্ছে তা অন্যদিনের চেয়ে দীর্ঘস্থায়ী এবং প্রভাববিস্তারী ।  সাপ ভারী ভয় পায় খলিল ।  সত্যি সত্যি যদি একটা অজগর সাপ তাকে গিলতে চেষ্টা করে এভাবে !  বেদম ভয়ে লেপের কভার থেকে মাথা এবং হাত বের করলো সে ।  নাহ ,  কিচ্ছু হয় নি ।  নিজেকে বোঝালো ।  হ্যাঁ ,  হতে পারে তার ঘরটা এলোমেলো এবং নোংরা ,  এতে বড়জোর এডিস মশা বা বড় কেঁচো বাসা বাঁধতে পারে ।  অজগর সাপের তো প্রশ্নই ওঠে না ।  ওসব চিন্তা মাথা থেকে ঝেঁটিয়ে বিদায় করে অবশেষে সে লেপটা ঠিকঠাক মতো কভারের ভেতর ঢোকাতে পারলো ।  বেশ পরিশ্রম গেছে তার ।  শরীর ঘামে ভিজে জবজব করছে ।  হাতে ব্যথা ।  তবে আজকে ঘুমটা হবে জম্পেশ ।  এখনই হাই উঠছে । 
 রাতে খেয়ে বিছানায় যাবার সাথে সাথেই তার চোখে ঘুমের পিপীলিকাদের আনাগোনা করার কথা ।  কিন্তু একটা অদ্ভুত অস্বস্তিতে তার ঘুম আসছে না কোনভাবেই ।  ঘুমের পিঁপড়াদের কুড়মুড় করে খেয়ে নিচ্ছে পিঁপড়াখাদক প্রাণী ।  কোলবালিশটাকে মনে হচ্ছে জীবন্ত ।  নড়ছে ওটা ।  বেডসুইচটা অন করার সাহস হচ্ছে না ।  কী না কী দেখে !  কোলবালিশটা ক্রমশ তার গা ঘেঁসে আসছে ।  শীতল স্পর্শে শিউরে উঠলো খলিল ।  লুকোনোর জায়গা দরকার ।  লুকোনোর জায়গা দরকার একটা !  কিন্তু কোথায় লুকোবে সে ?  ভয়ে তার স্বাভাবিক চিন্তাচেতনা লোপ পেলো ।  সে লেপের কভারটা খুলে সেখানেই সেঁধোনোর চেষ্টা করলো ।  যদিও সে ছোটখাট ,  পলকা অবয়বের মানুষ ,  কিন্তু তাই বলে তার পুরো শরীরটাই লেপের কভারের ভেতর ঢুকে যাবে তা তো হয় না !  সেই অসম্ভব ব্যাপারটাই ঘটলো ।  লেপের কভারের ভেতর প্রস্রাবের বিকট দুর্গন্ধ ।  সেই সাথে একটা ভেজা ভেজা স্পর্শ ।  লেপটা কি ঠিকমতো রোদে দেয়া হয় নি ?  লোভাতুর চেরা জিভ দিয়ে কে যেন তার শরীর চেটে দেয় ।  খলিল চোখ বন্ধ করে নিজেকে প্রবোধ দেয়ার চেষ্টা করে ,  এসব কিছুই হচ্ছে না ,  এসবই এ্যালকোহলের প্রভাব অথবা তার শারিরীক দূর্বলতা ।  তাতে বিশেষ লাভ হয় না কিছু ।  হঠাৎ করে লেপ অথবা অজগর সাপটা তাকে উগড়ে দেয় ঘরের সুইচবোর্ডের কাছে ।  কে যেন হিসহিসিয়ে বলছে ,  জ্বালো আলো জ্বালো !  খলিল মন্ত্রমুগ্ধের মতো লাইটের সুইচে হাত দিলো ,  এবং দেখলো লেপটার কভারের নকশা পাল্টে গেছে ।  তাতে অগজর সাপের পৃষ্ঠদেশের কারুকাজ ।  লেপের জমিন ধরে একটা শীতল প্রাণ এধার থেকে ওধার ছুটছে যেন ।  খুব আস্তে ওটা নড়ছে ,  সম্মোহনী চোখে তাকাচ্ছে খলিলের দিকে ।  লেপসর্পের চোখের দিকে তাকিয়ে হঠাৎ করেই খলিলের সমস্ত ভয় কেটে গেলো ।  হঠাৎ করেই তার অজগরটাকে বড় দুঃখী এবং তার মতই একাকী মনে হলো ।  বেচারা অজগরটা !  আর কোথাও জায়গা না পেয়ে তার লেপের কভারের ভেতর জায়গা করে নিয়ে সেটাকে আত্মীকরণ করে ফেলেছে !  এখন ঐ বস্তুটাকে লেপ নাকি অজগর কোনটা বলবে তা নিয়ে সংশয়ে পড়ে গেলো খলিল ।  লেপসর্প নামটা বেশ !  লেপসর্প তাকে আহবান করছে কাছে আসার জন্যে ।  এখানকার পরিবেশের সাথে সে বেশ মানিয়ে নিয়েছে এতক্ষণে ।  এখন আর অস্বস্তিকর শীতল ভেজা ভাবটা নেই ।  উপরন্তু তার থেকে ওম বিকিরিত হচ্ছে ।  খলিলের ঘুম পাচ্ছে ভীষণ ।  সে লেপসর্পের ভেতর ঢুকে পড়লো ।  
 রবিবার ।  সকাল আটটা ।  কাজে যেতে হবে ।  আগের রাতে ঘুমটা ভীষণ ভালো হয়েছে তার ।  লেপসর্পের সাথে ঘুমে - স্বপ্নে - তন্দ্রায় কথা হয়েছে বিভিন্ন বিষয়ে ।  এটাকে অবশ্য ঠিক কথোপকথন বলা যায় না ।  সাপ তো আর কথা বলতে পারে না !  তার মৃদু হিসহিস আর খলিলের নাক ডাকার ঐকতানে রচিত হয়েছে তাদের নতুন সম্পর্কের প্রথম অধ্যায় ।  তারা জানে ,  একে অপরকে ভয় পাওয়ার কিছু নেই ।  তারা জেনে গেছে ,  ভয়াল সরিসৃপ আর ছাপোষা মানুষের সামঞ্জস্য ।  তারা এখন একে অপরের আশ্রয় ।  
 অন্যদিনের চেয়ে আজ তাড়াতাড়ি বাড়ি ফিরলো খলিল ।  বেচারা লেপসর্প একা একা কীভাবে আছে না আছে ,  কে জানে !  জসিম অবশ্য অন্যদিনের মতোই তাকে আড্ডার আহবান জানিয়েছিলো ।  সে কোনমতে কাটিয়ে চলে এসেছে ।  
  " তারপর লেপসর্প !  কী খবর তোমার ?  কোথা থেকে উদয় হয়েছো ,  কেন আমার এখানেই আশ্রয় গড়েছো এসব জিজ্ঞেস করে তোমাকে বিব্রত করবো না ।  তোমাকে আমার প্রয়োজন ছিলো ভীষণ ।  এই যে একা থাকা ,  এই যে একঘেয়ে চাকুরি ,  এই যে পলকা দেহ ,  এই যে খিস্তিবাজ স্বাস্থ্যবান বন্ধুরা ,  এদের ভীড়ে নিজেকে অনাহুত মনে হয় ।  সেদিন জসিমের কথামতো মদ কিনে ভালোই হয়েছে ।  মদ খেয়ে ব্ল্যাকআউট হয়ে বিছানা ভেজালাম ,  তারপর লেপের কাভার পাল্টাতে গিয়ে সেই অজগরনুভূতি ।  প্রথমদিকে খুব ভয় পেয়েছিলাম জানো !  পাওয়াটাই অবশ্য স্বাভাবিক ।  তারপর রাতে শোবার সময় .  .  . উফ আর মনে করতে চাই না ।  খুব চমকে দিয়েছিলে সেবার ।  তবে লেপের ওপর নিজেকে প্রতিস্থাপিত করে দারুণ একটা কাজ করেছো বটে !  কী সুন্দর নকশাদার তোমার চামড়া !  শীতঘুমের মৌসুমটা এখানেই কাটিয়ে দাও ।  খাবার দাবার যথেষ্ট আছে তো পেটে !  ব্যাস !  "   
 শীত বেড়ে চলেছে ক্রমশ ।  এত শীত এই নগরে আর কোনদিন পড়ে নি ।  একদিন সকালে ঘুম থেকে উঠে কাঁপতে কাঁপতে দু প্রস্থ জামা কাপড় শরীরে চাপিয়েও যখন শীত কমলো না ,  খলিল সিদ্ধান্ত নিলো লেপসর্পকে গায়ে দিয়েই অফিসে যাবে ।  হঠাৎ করে দেখে ভারী সুন্দর কাজ করা একটা চাদর মনে হতে পারে ।  বেশ তো !  ফ্যাশনও রক্ষা হবে ,  আবার শীত থেকেও নিষ্কৃতি মিলবে ।  তবে লেপসর্পের এই প্রস্তাব মোটেও মনঃপুত হলো না ।  সে শরীর কিলবিলিয়ে ,  হিসহিসিয়ে ,  বিকটা হা করে প্রতিবাদ জানাতে লাগলো ।  
  " বলি তোমার সমস্যাটা কী !  মানুষ ভয় পাও ?  আরে ওখানে কে বসে আছে তোমাকে কাটার জন্যে !  মানুষেরই বরং তোমাকে ভয় পাওয়া উচিত ।  কী বললে ?  ব্যাপারটা ভয়ঘটিত না ?  একা থাকতে চাও ?  তাও না ?  তাহলে কী !  লজ্জা লাগে ?  রাখো তোমার লজ্জা !  "  গজগজ করতে করতে খলিল লেপসর্পটিকে শরীরে চাপিয়ে রওনা হয় ।  
 এরকম অদ্ভুত এবং ভয়ানক পোষাক পরে অফিসে যাত্রা করার পেছনে শুধুমাত্র শীত নিবারণই তার আসল উদ্দেশ্য ছিলো না ।  সে সবাইকে দেখিয়ে দিতে চায় ,  অজগর সাপকে স্কন্ধে নিয়ে পুরুষোত্তম হতে পেরেছে ।  জসিমকে আজ দেখিয়ে দেবে কার কত শ্যাটার জোর !  এহ !  এক লিটার মদ খেতে পারে বলে খুব অহমিকা দেখায় ছোকড়াটা ।  আজকে আমিও দেখাবো তোমায় বাছাধন !  আমার লেপসর্প তোমাকে ,  তোমাদেরকে ,  যাবতীয় টিপ্পনিকে এক গ্রাসে খেয়ে ফেলবে ।  তখন দেখা যাবে কে কেমন পুরুষ ।  
 অফিসে ঢোকার মুখে যথারীতি তাকে অনাকাঙ্খিত পরিস্থিতির সম্মুখীন হতে হলো ।  এর জন্যে অবশ্য সে প্রস্তুতই ছিলো ।  তবে তার ভাবনার সাথে উদ্ভূত পরিস্থিতির বেজায় ফাড়াক ।  সে ভেবেছিলো সবাই শশব্যস্ত হয়ে তার পথ ছেড়ে দেবে ,  আতঙ্কে ছুটোছুটি করবে তেমন কিছুই হলো না ।  বরং সবাই তাকে দেখে মুখ টিপে হাসতে লাগলো ।  যথারীতি ফাজলামো করে বসলো জসিম , 
 " কি দোস্ত ,  জামদানী শাড়ি কিনা দিছে কেডা ?  তোমার বয়ফ্রেন্ড নাকি ?  যাই কউ ,  জিনিসটা ভালা হইছে ।  তোমারে মানাইছে হেব্বি "  ।  
ব্যাপারটা যে ফাজলামোর পর্যায়ে যাবে খলিল ভাবতেও পারে নি ।  পারবেই বা কী করে ,  বাহিরে আসার সাথে সাথে লেপসর্প কুঁকড়ে মুকড়ে সংকুচিত হয়ে ,  মাথা এবং জিহবা ভেতরে লুকিয়ে রেখে কখন যে একটা বাহারী চাদরের আকৃতি ধারণ করেছে ,  তা সে বুঝতেই পারে নি ।  সুতরাং খলিলের সারাদিনটা কাটলো সহকর্মীদের টিটকারি ,  মিচকে হাসি আর কথার ছুরিতে আহত হয়ে বাসায় গিয়ে লেপসর্পকে খুব এক হাত দেখে নেবার পরিকল্পনা করতে করতে ।  বাসায় ফেরার পথে জসিম তার পথ আটকালো । 
 - জামদানি দোস্ত ,  হবে নাকি আইজকা ? 
 - কী হবে ? 
 - আরে আজকে সপ্তাহের শেষদিন ।  একটু মৌজমাস্তি না করলে কি চলে !  চলো এক বোতল ব্র‌্যান্ডি নিয়া বসি ।  
 - নাহ ,  টাকা নাই হাতে ।  
 - আরে টাকা নিবা আমার কাছ থিকা ।  ধারও না ,  গিফ্ট দিমু তোমারে যাও ।  সেইদিন আসলে ব্র‌্যান্ডি খায়া তোমার যুৎ হয় নাই ।  ব্র‌্যান্ড চেঞ্জ করা লাগবো ।  হুইস্কি খাও আইজকা । 
যদিও মদ্যপানের জন্যে কোনরকম তাড়না সে অনুভব করছিলো না ,  তারপরেও সে এক বোতল হুইস্কি কেনার সিদ্ধান্ত নেয় ,  যাতে সে মাতাল হয়ে লেপসর্পের আজকের আচরণের জন্যে শাস্তি দিতে পারে ।  কোন কথা না বলে সে গটগট করে পানশালার উদ্দেশ্যে রওনা হলো ,  এবং পুরো এক বোতল হুইস্কি নিয়ে ঘরে ফিরলো ।  
  হুইস্কি জিনিসটা ভালোই ।  ব্র‌্যান্ডির চেয়ে হালকা ।  খেলে পরে মনটা ফুরফুরে হয়ে যায় ।  সবাইকে ভালোবাসতে ইচ্ছে করে ,  সবাইকে ক্ষমা করে দিতে মন চায় ।  তবে তাই বলে লেপসর্পটাকে সে আজকের আচরণের জন্যে ক্ষমা করতে পারবে না ।  ভীতু হারামীটার জন্যে তাকে আজ সারাদিন  " জামদানী দোস্ত "  শুনতে হয়েছে ।  নামটা মনে হয় পার্মানেন্ট হয়ে যাবে !  
  " কী হে সর্প !  সেদিন আমার মাতলামির সুযোগে হুট করে এসে গিয়েছিলে ,  ভয় দেখিয়েছিলে ,  আবার নির্ভরতার আশ্বাসও দিয়েছিলে ।  কিন্তু শেষমেষ হলো কী !  আমি একটা লাফিং স্টক হলাম সবার কাছে ।  এখন তো খুব তড়পাচ্ছো ,  তখন সবাইকে একটু ভয় দেখিয়ে দিলে কী হতো !  সবাই আমাকে কতো তোয়াজ করতো !  সেদিন আমি অনিচ্ছাকৃতভাবে লেপ - তোষকের ওপর প্রস্রাব করেছিলাম ,  আজ সেটা সানন্দে ,  নিজ ইচ্ছাতেই করবো ।   "  
 রেগেমেগে প্যান্টের জিপার খুলে সে দেখে সেখানে তার শিশ্নের বদলে একটা অজগরের বাচ্চা ঘুমিয়ে আছে ।  লেপসর্প তার বাচ্চাকে কাছে নেয়ার জন্যে লেপ থেকে নিজেকে বিযুক্ত করে তেড়ে আসছে ।  খলিল হুইস্কির বোতলটার দিকে তাকালো ।  অর্ধেকের অর্ধেকও শেষ হয় নি ,  সুতরাং নেশার ঘোরে এসবকিছু দেখার প্রশ্নই ওঠে না ।  শিশ্নের জায়গায় অজগর !  খারাপ না জিনিসটা ।  অজগরটা তাকে একটা ভালো জিনিস উপহার দিয়েছে !  খলিল অজগরটাকে মাফ করে দিলো ।  কিন্তু অজগরটা আজ ক্ষেপে আছে কোন কারণে ।  তার চোখে চোখ রেখে খলিল পড়ে নেয়ার চেষ্টা করলো সর্পকথা ,  
  " ভয় ,  প্রয়োজনীয় ।  ভয় পেতে থাকো ।  ভয় পাও আমাকে ।  কিন্তু কাউকে সে ভয়ের কথা বলো না ।  সবারই আছে নিজের ব্যক্তিগত ভয় ।  তাকে শ্রদ্ধা করো ।  আমাকে শ্রদ্ধা করো ।  মানুষ ভয়শীল ।  মানুষ ভঙ্গুর ।  মানুষ বিকৃত ।  বেঁচে থাকতে হলে আমাকে পাশবালিস না ভেবে যকৃৎ ভাবো ।  পোষা ভয়ঙ্কর প্রাণী ভেবে গর্বিত না হয়ে আতঙ্কিত হও ।  মানুষ ,  বিশেষ করে একা মানুষ ধ্বংসবাদী ।  ধ্বংসের পথে যতো তুমি অগ্রসর হবে তত পাশে পাবে হিংস্র সহচর ,  আমার মতো ।  তাকে তুমি ভয় পাবে ,  সে তোমার দুঃস্বপ্নের দোসর হবে ,  একসাথে মরণপাত্রে চুমুক দিবে ,  তোমাকে শক্তিশালী ভাবাবে ,  কিন্তু জাগতিক কোন কাজে তোমার সহায় হবে না ।  অন্যের কাছে হাসির পাত্র হয়েই থাকবে ।  যার যার ভয়াস্ত্র তার তার আঁধারসহায় ।  "  
  সকালে ঘুম থেকে উঠে খলিল খেয়াল করে ,  সে আবারও বিছানা ভিজিয়েছে মদ খেয়ে ।  লেপটা নেড়ে দিতে হবে রোদ্দুরে ।  প্যান্টের ভেতরে হাত ঢুকিয়ে তার অজগরশিশ্নটা চেপে ধরে সে দেখে তা কুঁচকে মুচকে এক লজ্জাজনক খর্বাকৃতি ধারণ করে আছে ।  অজগর সাপে কোন বিষ নেই ,  সে ভাবে ।  তার দরকার কোবরা ,  কিং কোবরা !  যা ফণা তুলবে ,  ছোবল দেবে ।  
 পরের সপ্তাহে বেতনের প্রায় অর্ধেক টাকা খরচ করে সে দুই বোতল বিদেশী মদ কেনে ।  
 

                    




নিরপেক্ষ শান্তিকামুকেরা

ঘুমপর্বহঠাৎ করেই আমাদের দেশে যুদ্ধ লেগে গেলো ।  কতদিন ধরে যুদ্ধ চললো তা মনে নেই ।  বছরাধিক তো হবেই ।  যুদ্ধ শেষে তারা সবাই ক্লান্ত ,  বিদ্ধস্ত এবং পরিশ্রান্ত ছিলো ।  এক পক্ষ ছিলো জয়ের আনন্দে মাতোয়ারা ,  আরেকদল পরাজয়ের বেদনায় বিমূঢ় ।  ভাগ্যক্রমে বেঁচে যাওয়াদের মধ্যে আমি ছিলাম অন্যতম ।  কেন যুদ্ধ হয়েছিলো ,  বলতে অপারগ ।  যুদ্ধের পুরো সময়টাই আমি তথাকথিত নিরাপদ জায়গায় অন্তরীণ ছিলাম ।  তথাকথিত বলছি এ কারণে ,  আসলে এক ইঞ্চি জায়গাও নিরাপদ ছিলো না ।  আমার সাথে যারা আশ্রয় নিয়েছিলো ,  তাদের বেশিরভাগই মৃত ।  নিঝুম মফস্বঃলের ঘুড়ি ওড়ানো দুপুর বা জোনাকরাত ,  কিছুই যুদ্ধের আওতা থেকে বেরিয়ে আসতে পারে নি ।  আমি পড়াশোনা করতাম দেশের পশ্চিমাঞ্চলে অবস্থিত একটি খ্যাতনামা বিশ্ববিদ্যালয়ে ।  সেমিস্টার ফাইনাল পরীক্ষার পর দেশের বাহিরে প্রতিবেশি অঞ্চলের এক পাহাড়ী অঞ্চলে সময় কাটানোর কথা ছিলো আমাদের ।  কিন্তু আমরা ভাবলাম ,  বাড়তি দুটো দিন থেকেই যাই ।  ছয় মাস কঠোর পরিশ্রম করতে হয়েছে পরীক্ষার জন্যে ।  তাই পরীক্ষার পরপরেই ভ্রমণের ধকল পোহাতে চাই নি ।  আমি ,  রবি ,  রাসেল ,  সিরাজ ,  মেহেদী আর হীরা আমাদের বিশ্ববিদ্যালয়ের হলে অবস্থান করে ঘুমিয়ে ,  কার্ড খেলে ,  আর নেশা করে কয়েকটা দিন কাটিয়ে দিতে চেয়েছিলাম ।  হায় !  কী সর্বনাশা সিদ্ধান্তই না ছিলো সেটা !  যুদ্ধ বেধে গেলে দেশের বাইরে কোথাও যাবার উপায় ছিলো না ।  আমরা আটকা পড়ে গেলাম একদম ।  বিশ্ববিদ্যালয়ের হলেও থাকার উপায় রইলো না ।  সেখানে জোর তল্লাশি চলছিলো ।  আমরা লুকিয়ে কোনমতে শহরের শেষ প্রান্তে একটা ঘর বেছে নিই সস্তায় ।  সেই এলাকাটায় যুদ্ধ তখনও ছড়িয়ে পড়ে নি ।  আমাদের টাকা ফুরিয়ে আসছিলো ।  সমস্ত রকম বিলাসব্যসন বাদ দিতে হয়েছিলো ।  কিন্তু যুদ্ধ থামছিলো না ।  আমাদের এখানে সংবাদপত্র আসার ব্যবস্থাও ছিলো না ।  তাই আমরা যুদ্ধের হালনাগাদ জানতে পারি নি ।  বিদ্যুতের অভাবে টেলিভিশনও ছিলো অচল ।  এর তার কাছ থেকে গুজব বা প্রকৃত সংবাদ শুনেই অবস্থা ঠাহর করে নিতে হচ্ছিলো ।  তাই যুদ্ধ কেন হয়েছিলো ,  কারা আধিপত্য বিস্তার করছে ,  আদর্শিক লড়াই বা ক্ষমতার দম্ভ ,  কোন পক্ষ জিতে যাচ্ছে ,  আমরা কোন পক্ষে যাবো কিছুই ধারণা করা সম্ভব ছিলো না ।  বিশ্ববিদ্যালয়ে পড়াশোনার পাশাপাশি আমাদের দলটা বেশিরভাগ সময়ই ঘুমিয়ে কাটাতো ।  যুদ্ধাবস্থায়ও এর ব্যত্যয় ঘটে নি ।  আহা ঘুম !  যুদ্ধের বিরুদ্ধে শান্তির ছদ্মবেশে অশ্লীলরকম নিরপেক্ষ থাকার কী দারুণ একটা সুযোগ !  আমাদের শিক্ষা প্রতিষ্ঠানের বেশিরভাগ সোমত্ত জোয়ান ছেলেই অবশ্য যুদ্ধে গিয়েছিলো ।  যারা দুর্বল তারাও নৈতিক সমর্থন দিয়ে গেছে ।  এমন কী মেয়েরাও প্রত্যক্ষ বা পরোক্ষভাবে সহায়তা করেছে ,  পরবর্তীতে তারকাখচিত রণখেতাব পেয়েছে যাদের কেউ কেউ ।  আমাদের ঘুম এবং অজ্ঞানতা দেখে তারা বিদ্রুপ করতো ।  কানে তুলো গুঁজে আমরা বধির হয়ে যেতাম ।  খামোখা আমাদের নিরবিচ্ছিন্ন জীবনে আপদ টেনে আনার কোন মানে হয় না !  যুদ্ধভাষণ  " প্রিয় কমরেডরা ,  কাগজ কেটে ফুল - ফল ,  চোর - ডাকাত খেলার সময় নেই এখন ।  আপনারা জানেন ,  গত চব্বিশ বছর ধরে আমরা পশ্চিমা পরাশক্তির কাছে নিপীড়িত ,  নির্যাতিত ।  এখনও যদি ঘরে বসে থাকি ,  এখনও যদি অপমান সহ্য করে নিজের আখের গোছানোর নিরাপদ পন্থা অবলম্বন করি ,  তাহলে এই দেশের মাটি আমাদের ক্ষমা করবে না ।  দেশের কাছে আমাদের অনেক ঋণ ,  যেমনটা আমাদের মায়ের কাছে ।  মৃত্তিকাস্তন পান করে আমরা বলবান হয়েছি ,  দেশকে মাতৃসম ভেবেছি ।  এখন ঋণ পরিশোধের সময় ।  আমাদের মুখের ভাষা কেড়ে নিতে চায় ওরা ।  আমাদের প্রাপ্য সম্মান প্রদান করতে কুণ্ঠিত তারা ।  আমাদের দেশটাকে তাদের খেলার মাঠ ভেবে যা ইচ্ছে করে যাচ্ছে তারা ।  আমরা নেতাদের ইঙ্গিতের অপেক্ষায় ছিলাম ।  কিন্তু তাদের এক পক্ষ ছিলো বড় আপোষকামী ।  বন্ধুরা ,  নেতা ছাড়া যুদ্ধে জয়লাভ করা যায় না ।  তাই আমরা অপেক্ষায় ছিলাম একজন নেতার উদাত্ত আহবানের ।  গত সাত তারিখে তিনি আমাদের সর্বস্ব সম্বল করে যুদ্ধে ঝাঁপিয়ে পড়ার নির্দেশ দিয়েছেন ।  এখন আর ঘরে বসে থাকার সময় নেই ।  মায়ের কাছে আরেক মাকে রক্ষার প্রতিশ্রুতি দিয়ে ঝাঁপিয়ে পড়ো ।  বাবার কাছে দেশরক্ষার প্রতিজ্ঞা করো ।  বোনের কাছে তার সম্ভ্রম রক্ষার নিশ্চয়তা দাও ।  ভাইকে বলো রণাঙ্গনে ঝাঁপিয়ে পড়তে ।  বন্ধুরা ,  প্রিয় ফুল - ফল খেলার সময় নেই এখন ।  ঐ শোন দামামা বাজছে যুদ্ধের ।  নৈতিক শক্তিতে বলবান হয়ে আদর্শের লড়াইয়ে জয়ী হবার প্রতিজ্ঞা করো ।  অবকাশযাপন রহিত রাখো ।  একটা পরীক্ষা শেষে আমাদের আরো বড় একটা পরীক্ষার মুখোমুখি হতে হচ্ছে আজ ।  এ লড়াইয়ে আমাদের জিততেই হবে "  ।  ঘুমপর্বতো এভাবেই শুরু হয়ে গেলো যুদ্ধ ।  জনৈক মহান দেশবন্ধুর আদেশে নিজের প্রাণটাকে খুচরো পয়সার মতো সস্তা করে বিকিয়ে দিতে প্রস্তুত হলো আমাদের গরিষ্ঠ অংশ ।  আমরা তখন কেবল ঘুমের প্রস্তুতি নিচ্ছি ।  ঘড়িতে আটটা বাজলে ডাইনিংয়ের ঘন্টা বেজে ওঠে ,  টুং !  ডাইনিংয়ের খাবার আমাদের মুখে রোচে না ।  তাই বাড়তি খরচ করে বাইরেই খাই ।  যেহেতু আমরা যুদ্ধে অংশ নিচ্ছি না ,  সবাই আশা করেছিলো আমরা তাদের পক্ষ অবলম্বন করে নৈতিক সমর্থন দিয়ে যাবো ।  আসিফ একদিন এসেছিলো তার দল নিয়ে যুদ্ধের মন্ত্রে আমাদের উদ্বুদ্ধ করতে ।  সে অনেকক্ষণ কড়া নেড়ে চলে গিয়েছিলো ।  কারণ ,  আমরা যে তখন গভীর ঘুমে বিভোর !  ঘুম থেকে উঠে কিছুটা  মদ্যপান এবং আহার শেষে কার্ড খেলতে বসে যেতাম অতি উচ্চলয়ের ধাতব সঙ্গীতের লয়ে মিলমিশ হয়ে ।  ফলে বাইরের কোন শব্দ আমাদের কানে যেতো না ।  নিজেদেরকে জন লেননের ইউটোপিয়ান আদর্শে মিথ্যেই বলীয়ান ভেবে শান্তিবাদী সেজে থাকতে বড় আনন্দ ।  যুদ্ধ হচ্ছে হোক ,  এখন আমাদের কেউ না ঘাঁটালেই হয় ।  প্রতিশ্রুতি দিচ্ছি ,  যুদ্ধের শেষে বিজয়ী দলের আনন্দমিছিলে আমরা সোৎসাহেই অংশগ্রহণ করবো ।  যুদ্ধভাষণ  .  .  . অথচ এই লড়াইটা আমাদের একার না ।  এই লড়াইয়ে সবার অংশগ্রহণ বাধ্যতামূলক ।  আপনারা চাইলেই যুদ্ধবিরোধী অহিংস ভাষণ দিয়ে আন্তর্জাতিক অঙ্গনে খ্যাতি কুড়োতে পারেন ।  আমরা চাইলেই চুপচাপ থেকে মুখ বুঁজে আঘাত আর অপমান সহ্য করে যেতে পারি ।  কিন্তু তা কী করে সম্ভব বন্ধুরা !  কোমল ঘাসে গা এলিয়ে প্রিয়তমার সাথে খুনসুটি করতে গিয়ে তোমরা কি শুনতে পাওনা মাটির কান্না ?  হাঁটার সময় তোমাদের জুতোয় জীর্ণ বসুন্ধরার তোবড়ানো হাড়কুঁচি আর ক্ষত থেকে নির্গত রক্তবিন্দু পায়ে লেগে যায় না ?  ঘুমোনোর সময় বাতাসের ফিসফিস শোনো না ,  আশ্রয় চাইছে তোমার কাছে ।  তুমিই পারো এ দেশটাকে সামরিক শাসন আর অত্যাচারের জাঁতাকল থেকে বের করে নিয়ে আসতে ।  এতকিছু জানার পরেও তোমাদের যাদের ঘুমের আবেশ কাটে না ,  তাদেরকে আমরা বিষবৎ পরিত্যায্য করলাম ।  শত্রুকে ত্যায্য করা যায় না ,  কারণ শত্রুর মুখোমুখিই হতে হয় ।  কিন্তু তথাকথিত নিরপেক্ষ শান্তিবাদীরাই সবচেয়ে ভয়ংকর ।  বন্ধুরা ,  দেশের এই পরিস্থিতিতে হয় তুমি আমাদের পক্ষে ,  নয়তো বিপক্ষে ।  এর মাঝামাঝি কোন অবস্থান নেই "  । যুদ্ধের আগে ও পরে ঘুমার্তরাদয়া করে যুদ্ধকালীন অবস্থার কোন খতিয়ান আমাদের কাছে জিজ্ঞেস করবেন না ।  কোন দেশ হেরে গেলো ,  স্বদেশ না অন্যদেশ তাতে কিছু এসে যায় না ।  আমরা শুধু নিরাপদে থাকতে চাই ।  আরাম করে ঘুমোতে চাই ।  যুদ্ধের আগের অবস্থা যদি আমাদের ভাষ্যে শুনতে চান ,  তা খানিক বলা যাবে ।  আমরা ভালোই ছিলাম ।  আমরা আমাদের মেধা দিয়ে বিবাদমান দুই পক্ষের ভাষাই আত্মস্থ করেছিলাম ।  যেকোন একটা ভাষা হলেই আমাদের চলে যেতো ।  যেকোন একটা জাতীয় সঙ্গীত হলেই আমাদের চলতো ।  দেশের অন্যভাগের মানুষেরা চৌকস ।  তারা আমাদের মতো ভেতো না ।  তারা নিয়মিত রুটি খায় ।  তারা বলবান এবং সুদর্শন ।  তারা আমাদের ভাষার কবিতা এবং গানকে ধর্মপরিপন্থী বলে নাকচ করে দিতে চেয়েছিলো ।  তারা তাদের ভাষাকেই সবখানে প্রচলন করতে চেয়েছিলো ।  আরে বাবা ,  সেসব দাবী মেনে নিলেই তো হয় !  খামোখা কার্ফিউ ভঙ্গ করে রক্ত বিলোনোর জন্যে ক্ষেপে উঠলে কেন বাপ !  আচ্ছা ,  ক্ষেপে উঠেছিলে ভালোই করেছো ।  তোমাদের দাবীও প্রতিষ্ঠিত হলো ।  এখন তোমাদের পক্ষে গান গাইতে কোনো আপত্তি নেই ।  আমরা তোমাদের ভুলবো না ।  যাও ,  বললাম তো ভুলবো না !  তো এটাই কি যথেষ্ট ছিলো না ?  তারপরেও কেন স্বাধিকার ,  আধা ডজন দফা ইত্যাদি নিয়ে জেল খাটা ,  আরো রক্ত ,  ঘাম এবং প্রাণ বিসর্জন ?  আমাদের দেখে শেখো বুঝলে ?  আমাদের ঘুমচোখে স্বাধীকারের অবাস্তব স্বপ্ন ধরা দেয় না ।  এর চেয়ে বরঙ সেইদিন যে সম্মিলিতভাবে স্বপ্ন দেখলাম পশ্চিম আকাশে সামরিক প্রভু সাঁজোয়া যানসহ উদিত হলেন ,  তা দেখে ভ্রাতৃত্ববোধের স্বপ্নদোষে ভোগা ভালো ।  সেই স্বপ্নের পর আমাদের সবারই অধিক উত্তেজনায় বীর্য নির্গত হলেও আমরা কেউ পরিষ্কার হবার অভিপ্রায়ে গোসল করি নি ।  কেউ যদি তোমার ওপর উপগত হতে চায় ,  এবং তাতে যদি প্রাণটা বাঁচে সেটাই কি শ্রেয় না ?  আবার কদিন পরে দেখলাম তোমরা ঘোড়দৌড়ের ময়দান দখল করে সমাবেশ করছো ।  কত মানুষ !  হাজার তো ছাড় !  লাখ পেরিয়ে নিযুতের ঘরে চলে গিয়েছিলো সংখ্যাটা ।  সেটা দেখেও আমাদের ভালো লেগেছিলো ।  নিরপেক্ষভাবে সবকিছু বিশ্লেষণ করতে না পারলে ক্ষান্ত দাও !  উজবুকের মতো লড়াই করে প্রাণ খোয়াতে যাওয়া কেন ?  সেদিন কি বলা হয়েছিলো আমাদের স্পষ্ট খেয়াল নেই ।  তবে তোমাদের জমায়েত দেখে আশান্বিত এবং শঙ্কিত দুই ' ই হয়েছিলাম ।  আশান্বিত এ কারণে ,  কোন পক্ষই কারো চেয়ে কম না ,  শঙ্কার কারণ ,  যদি এর ফলে যুদ্ধ বেঁধে যায় !  আমাদের শান্তিকামী না বালে শান্তিকামুক বলতে পারো ।  একটু শান্তি পেলে আমরা বর্তে যাই ।  শান্তিকে দেখে আমাদের কামভাব জাগে ।  তাই আমরা শান্তিকামুক ।  এবং তোমাদের ভাষায়  " অশ্লীলরকম নিরপেক্ষ "  ।  এখন .  .  . যুদ্ধ শুরু হয়ে গেলো ।  আমরা নিরাপদ আশ্রয়ের খোঁজে চললাম মুখ গোমড়া করে ।  একটি নিরাপদ আশ্রয় পেয়ে উল্লসিত হলাম ।  জায়গাটা সরিসৃপদের শীতনিদ্রার মত যুদ্ধনিদ্রা দেয়ার জন্যে বেশ ভালো ।  কিন্তু ভালো ব্যাপারগুলো আর সর্বৈব ভালো থাকে কই !  একদিন রাতে ,  আমরা যখন গভীর ঘুমে নিমগ্ন ,  তখন বিকট আওয়াজে ঘুম ভেঙে গেলো ।  উঠে দেখি আকাশে চাঁদ তারার বদলে গুলিবৃষ্টি ।  মর্টারের আলোক রোশনাই ।  দৃশ্যটা দূর থেকে দেখতে চমৎকার ।  কিন্ত বিপত্তি বাঁধালো যখন আচমকা একটা মর্টার শেল এসে আমাদের ছয়জনের মাঝে একজনকে ছিনিয়ে নিয়ে গেলো ।  পরবর্তীতে এই ঘটনা নিয়মিত ঘটতে থাকলো ,  এবং আমরা ছয়জন থেকে কমে তিনজন হয়ে গেলা ।  বাকি রইলাম আমি ,  সিরাজ আর পলাশ ।  যুদ্ধ সম্পর্কে আপাতত আমরা এই বলতে পারি ,  আমাদের তিনজন নিহত হয়েছিলো ।  কারা মেরেছে তা অবশ্য জানতে পারি নি ।  যদি যুদ্ধের পরাজিত পক্ষ হয় ,  তবে প্রতিশোধের নেশায় আমরা জয়ী দলকে উচ্চকন্ঠ শ্লোগান দিলেও দিতে পারি ।  আর যদি জয়ী দলের কর্ম হয় এটা .  .  .  তাহলে কিছুই করার নেই ।  আমরা শান্তিকামুক মানুষ ।  যুদ্ধ বুঝি না ,  মায়ের ছেঁড়া কাপড়ের অপমান বুঝি না ,  ভাইয়ের কাফনের কাপড়ের খরচা দিই না ,  বোনের সম্মান রক্ষাও আড়ম্বর মনে হয় ।  শান্তি দেখলে আমাদের উত্থিত লিঙ্গ থেকে কামরস বের হয় ।  আমরা শান্তিকামুক ।  যুদ্ধকালীন সময় সম্পর্কে আমরা আরো কিছু তথ্য দিতে পারি ।  আমাদের মধ্যে সিরাজটা ছিলো একটু বোকা ধরনের ।  নিরাপদ যুদ্ধনিদ্রার আশ্রয় ছেড়ে সে একদিন গেলো শরীরের আড়মোড়া ভাঙার জন্যে বাইরে হাঁটতে ।  আমরা নিদ্রালু কন্ঠে পইপই করে নিষেধ করলাম ,  বাইরে যেও না ,  যুদ্ধজুজু আছে ।  সে আর শুনলো কই !  সে বাইরে বের হলো ,  তখন যুদ্ধের অন্তিম অবস্থা ।  কোন এক পক্ষ জিতে যাচ্ছে ,  কিন্তু কারা সেটা তা আমরা জানি না ।  সিরাজ বাইরে গেলো ,  এবং একদল ছাগলের শিঙের আঘাতে পর্যুদস্ত হলো ।  ছাগলের দল শুধু এই করেই ক্ষান্ত হয় নি ,  তাদের চাঁদ - তারা অঙ্কিত শিং নেড়ে তেড়ে এসেছিলো আমাদের ঘর পর্যন্ত ।  ভাগ্যিস আমাদের ছাগলের ভাষা জানা ছিলো !  আমরা সসম্মানে তাদেরকে আমাদের গৃহে অভ্যর্থনা জানালাম ।  তারা আমাদের আকুল এবং করুণ ব্যা ব্যা শুনে সন্তুষ্ট হলেও সিরাজকে ফাঁসির দন্ড দিলো ।  ছাগলের দলকে আমরা চিনতাম না ।  তবে তাদের যুদ্ধংদেহী মনোভাব লক্ষ্য করে ঠিকই বুঝলাম তারা যুদ্ধের কোন এক পক্ষ ,   স্থানীয় এবং তারা চায় ,  আমরা যেন তাদের আদেশ অনুযায়ী আমাদের বন্ধুটিকে ফাঁসিতে ঝুলিয়ে হুকুম তালিম করি ।  শেষ পর্যন্ত বীরত্বের সাথে আমরা তা করেছিলাম ।  আমাদের বন্ধুটির শেষ আহারের জন্যে তারা যথেষ্ট পরিমান কাঁঠালপাতা দিয়ে গিয়েছিলো ।  ফাঁসি কার্যকর করার আগে তাকে খাইয়ে অনেকখানি বেঁচে গিয়েছিলো ।  যেটা খেয়ে আমরা আকালের সেই সময়ে ক্ষুধানিবৃত্ত করেছিলাম ।  এই হচ্ছে যুদ্ধ সম্পর্কে আমাদের সর্বশেষ স্মৃতি ,  এবং একমাত্র বীরত্বগাঁথা ।  এই সাহসিকতার পুরষ্কার স্বরূপ আমরা কাঁঠালপাতায় ছাগলায়িত বীরচিহ্ন পেয়েছিলাম ।  সেটা আমরা যত্ন করে রেখে দিই ।  ভবিষ্যতে কাজে লাগতে পারে ।  আর যদি তারা পরাজিতপক্ষ হয় ,  যদি বাঘের দল জয়লাভ করে ,  তবে মধ্যবর্তী প্রাণী ,  ক্ষমতাবান প্রাণীদের কাছ থেকে সেটা কৌশলে ব্যাঘ্রায়িত করা যাবে খন ।  যুদ্ধ শেষ এখন ।  কারা যেন আনন্দমিছিল করতে করতে এগিয়ে আসছে এখানে ।  যাক ,  অবশেষে মিটলো ব্যাপারটা ।  আমরা ,  শান্তিকামুকেরা স্বস্তির নিঃশ্বাস ফেলে তাদের বিজয়রথে শামিল হই বন্ধুর লাশ নিয়ে ।  লাশের চেয়ে ভালো অবলম্বন আর কী আছে জয়ীদের সহানুভূতি পেতে !  আমরা নিরপেক্ষ ছিলাম ।  সুতরাং যে কারো বিজয় মিছিলেই মিশে যেতে পারি ।  ৪২ বছর পর .  .  . যুদ্ধাপরাধ সংক্রান্ত মামলার রায় হয়েছে ।  তা আবার এক পক্ষের পছন্দ হয় নি ।  আবার সেই পুরোনো নাটকের মঞ্চায়ন ।  যুদ্ধের দামামা বেজে উঠলো ।  শহরের ব্যস্ততম এলাকায় জমায়েত হতে শুরু করলো আবালবৃদ্ধবণিতা ।  শান্তিকামুক আমরা ততদিনে অনেক পরিণত হয়েছি ।  আসন্ন সহিংসতার ক্ষতি থেকে বাঁচাতে আমরা তাদের নিবৃত্ত করতে চেষ্টা করি ।  তাদেরকে বোঝাতে চাই ,  একজনের অপরাধ প্রায় মওকুফ করা হয়েছে বলে সবাই ক্ষতি স্বীকার করতে পারে না ।  তাদেরকে প্রশ্ন করি ,  তারা শুধু এই রায়ের জবাবে একত্রিত হয়েছে কেন ।  দেশে কি আর কোন সমস্যা নেই ?  প্রশ্ন করতে গিয়ে মাতৃভাষাটা ভুলে গিয়ে বহুদিন আগে রপ্ত করা ছাগভাষাটা বেশ কাজে লাগে ।  এই প্রশ্নগুলো করার জন্যে এ ভাষাই সর্বোত্তম ।  প্রথমে একটু সমস্যা হলেও ছাগলের দল আমাদের সাহস যোগায় ।  যুদ্ধংদেহী মনোভাব পরিত্যাগ করে তারাও আজ আমাদের মতো নিরপেক্ষ শান্তিকামুক ।  তবে আমাদের শাণিত যুক্তিগুলো বেয়াদব আবেগের মুখোমুখি হলে আবারও নিরাপদ আশ্রয়ের খোঁজে যেতে হয় ।  এবং পেয়েও যাই ।  ছাগলের দলের তৈরি বাঁশের কেল্লায় জমায়েত হয়ে সতর্ক নজর রাখি জমায়েত তরুণদের রাগী চোখে ।  তাদের সংখ্যা ক্রমেই বেড়ে চললে বিব্রত আমাদের কাছে গল্প এবং কলাম লেখার ফরমায়েশ নিয়ে আসে সুবিধাবাদী সর্বোচ্চ বিক্রীত এবং বিকৃত প্রভাবশালী খবরের কাগজ ।  দুই দিক থেকেই অবস্থা পোক্ত করে আমরা এবার নিজেদের মনমতো যুদ্ধ এবং প্রতিবাদের লিপি তৈরি করি ।  একদম নিরপেক্ষ দৃষ্টিতে ।  যদিও বিয়াল্লিশ বছর আগেকার যুদ্ধের স্মৃতি ভুলে গিয়েছি আমরা স্টেডিয়ামে ভাতৃত্ববোধের প্রণোদনায় মেতে উঠে বাঘেদের পাশাপাশি পরাজিত ছাগলের দলকেও সমান সমর্থন দেয়ার ফলে ।  গত যুদ্ধে অতি সাবধান থাকতে গিয়ে আমাদের বন্ধুদের প্রাণ গিয়েছে ।  এইবার ,  পরিণত মস্তিষ্কের আমরা আর তা হতে দেবো না ।  কখনও সর্বাধিক বিক্রীত এবং বিকৃত কাগজের ছত্রছায়ায় ,  কখনও বাঁশের কেল্লার কাঁঠালপাতার ছায়ায় বেশ নিরাপদেই থাকি আমরা ,  নিরপেক্ষ শান্তিকামুকেরা ।  






চন্দ্রছাদ

 আমি চেয়েছিলাম ,  তুমি চাও নি ।  তাই ছাদটি হতে পারে নি অসীম মহাশূন্যে ধাবমান উড়োযান ।  চিলেকোঠার কড়িকাঠ ,  কার্নিশ ,  দেয়ালঘড়ি সবাই প্রস্তুত ছিলো উড়ে যাবার জন্যে ।  কাঠ আর সিমেন্ট মিলে শেষতক কংক্রিটের নির্জীব উপাখ্যানই হয়ে থাকলো ।  চাঁদ নেমে এলো না ,  ঘুমিয়ে গেলো মেঘের বালিশে ।  অথচ তুমি চাইলেই সেদিন চুম্বনের ত্বরণে ছিটকে যেতে পারতাম আমরা যাবতীয় পার্থিবতা থেকে ।  সেদিন ঝড় ছিলো না ,  বাতাসের দাপট ছিলো না ,  বৃষ্টি ছিলো না ,  তবুও স্বপ্নাকাশে উড্ডীয়মান হবার ,  দেহানলে সিক্ত হবার কত উপকরণ ছিলো !  আমি এসেছিলাম অতিথি পাখির শেষসময়ের হুড়ো নিয়ে ,  দেশান্তরী হবার আকাঙ্খায় ।  তুমি ছিলে অলস মাছরাঙার মতো ধ্যাণী আর হিসেবী ।  কে বলেছিলো তোমায় কুঁজো হয়ে বসে থেকে একটা পুঁটিমাছের জন্যে অপেক্ষা করতে ?  আমার মৎসকন্যার মত বেআব্রু শরীর দেখে চোখ ফিরিয়ে নিয়েছিলে ।  আমি যে জলের অতল থেকে ,  কতটা গহীন থেকে উঠে এসেছিলাম তোমার শুষ্ক পরিমন্ডলে ,  আমার যে ভীষণ শ্বাসকষ্ট হচ্ছিলো ,  আমার যে সময় ফুরিয়ে আসছিলো ,  চুরি করা সময় হাতের তালু থেকে গড়িয়ে গড়িয়ে কুৎসিত গুঁইসাপের মত হিসহিসিয়ে চলে যাচ্ছিলো নিচে কর্দমাক্ত জলাশয়ে তুমি দেখো নি ।  কেন দেখো নি ?  আর তাই আজো আমি ছাদের চিলেকোঠায় আমার ছোটভাইয়ের রকেট বানানোর এক্সপেরিমেন্ট দেখে আশান্বিত হই ,  রকেটটা বানিয়ে ফেললেই তোমাকে ডাকবো আবার ।  তুমি ,  মাছরাঙা যুবক ,  এতদিনে অনেক মৎস শিকার করেছো ,  ক্ষুধা আর অভাবের দিনলিপির পাতা শেষ । এবার মৎসকন্যাকে নিয়ে নতুন রাজ্যে পরিভ্রমণের কাহিনী লেখার জন্যে নতুন ডায়েরি কেনো ।  আমরা উড়বো কাগজের রকেটে ,  উড়ে উড়ে দেখবো অনন্ত নক্ষত্র বিথীর তারাফুল আর সূর্যের আলোকনামচা ।  
  * 
কদিন হলো মিন্টু ছাদে চিলেকোঠার ছাদটা দখল করে কাগজ দিয়ে কী সব যেন বানাচ্ছে ।  মিন্টু পড়ালেখায় গাফিলতি করলেও এসব কাজে তার ভারী মনোযোগ ।  টেনেটুনে ইন্টার পাস করার পর যখন ভালো কোথাও ভর্তি হতে পারলো না ,  তখন থেকেই সে মোটামুটি ধরে নিয়েছে চাকরি - বাকরিতে তার কোন ভবিষ্যত নেই ,  তাই নিজের দক্ষতাটাকে হাতমকশো করে ভবিষ্যতে ব্যবসা করার প্রস্তুতি এখন থেকেই শুরু করেছে ।  সে ভারী চমৎকার কাগজের জিনিস বানাতে পারে ।  নৌকা ,  টোপর ,  পুতুল ইত্যাদি তৈরি করে সে আমার মুগ্ধতা অর্জন করতে সক্ষম হয়েছে ইতোমধ্যেই ।  আমি এসব দেখি ,  আর ছোটভাইয়ের প্রতিভায় মুগ্ধ হই ।  একদিন তার কাছে  ফরমায়েশ করে ফেললাম বড়সড় একটা রকেট বানানোর ।  ছোট ভাইরা যেমন হয় ,  সুযোগ পেয়ে শুরু করলো নানারকম টালবাহানা ,  আর এটা ওটার দাবী ।  আমি অবশ্য খুশি মনেই তার দাবীগুলো মিটিয়ে দেই ।  কারণ ,  জানি আমার কথা সে কখনও ফেলতে পারবে না ।  অতীতেও যেমন পারে নি ।  চিলেকোঠায় বসবাসরত ভ্যাগাবন্ড চালচুলোহীন প্রেমিকের কাছে কাগজে লুকায়িত গোপন আবেগের কথা নিয়ে সে গেছে কতদিন !  আর তাই কাগজের ওপর আমার বড় নির্ভরতা ।  কাগজে লুকিয়ে আছে আমার প্রেমস্মারক ,  কাগজের তৈরি রকেটে করেই আমি একদিন তাকে নিয়ে চলে যাবো মহাশূন্যের হাইওয়েতে ।  
  * 
শাহেদ ভাই এখন বড় চাকুরি করেন ।  চিলেকোঠায় কায়ক্লেশে থাকার দিন শেষ ।  শুনেছি ধানমন্ডির দিকে একটা ফ্ল্যাটে একাই থাকেন ।  বিয়ে করেন নি এখনও ।  কথাগুলো শুনতে খুব প্রাচীন আর আটপৌরে লাগছে তাই না ?  পুরোনো প্রেমিকের প্রতিষ্ঠিত হবার অপেক্ষায় থাকা ,  তার বিবাহ নিয়ে উৎকন্ঠা; আদতে ব্যাপারটা এরকম না ।  আমি শুধু একদিন ,  একদিন তাকে নিয়ে উড়বো ।  উড়ে যাবো মেঘেদের ব্যারিকেড ভেঙে আকাশের শেষ সীমানায় ।  উড়ন্ত শকটের চারিপাশে নক্ষত্রপুষ্পের সুবাস আর ধূমকেতুর আতশ সাজে চারিদিক ঝলকাবে ।  আর আমি সমস্ত জীবনীশক্তি প্রয়োগ করে তার ঠোঁটে ঠোঁট রাখবো ।  শুষে নেবো ভালোবাসানদীর সমস্ত জল ।  অপ্রেমের মরুভূমিতে ফোটাবো মেঘফুল ।  সুতরাং ,  তার বৈবাহিক বা আর্থিক অবস্থা আমার চন্দ্রাভিযানের বাসনায় আদৌ কোন অর্থ বহন করে না ।  
  * 
অপেক্ষা !  অপেক্ষা আমাকে ভুগিয়েছিলো খুব ।  আমি ঘৃণা করি অপেক্ষা ।  বার্তাবাহক অনুজের কাছ থেকে প্রতিটা চিঠি দেবার পরে আমি সাগ্রহে জিজ্ঞেস করতাম শাহেদ ভাই কিছু বলেছে কী না ,  তার চোখের তারার রঙ পাল্টেছিলো কী না ,  মুখে রক্তের ঝলক এসে রাঙিয়ে দিয়েছিলো কী না ।  আমার প্রশ্নবাণে জর্জরিত হয়ে মিন্টু বিরক্ত হয়ে গিয়ে জানাতো ,  তার আচরণে প্রথমদিনকার একটু বিস্ময় ছাড়া আর কখনই কোন পরিবর্তন আসে নি ।  সেই বিস্ময়টাকে আমি বিশ্বাস ভেবে খড়কূটোর মতো আঁকড়ে ধরে রাখতাম ।  অপেক্ষা করতাম একদিন প্রত্যুত্তর আসবে বলে ।  কিন্তু তা আসে নি কখনও ।  তাই একদিন ছাদে কাপড় শুকোনোর নাম করে যখন আড়ি পেতে শাহেদ ভাইয়ের ফোনালাপ শুনে ফেললাম ,  অপেক্ষার লাভা ছিটকে বেড়ুলো প্রলয়রূপে ।  আবেগের অগ্নুৎপাত হলো আমার ভেতরে ।  আমি ভীষণ তাপে কাঁপতে কাঁপতে শুনলাম সে রূপা নামের কোন এক মেয়ের সাথে কথা বলছে ।  কথার বিষয়বস্তু ,  তার বর্তমান দীনহীন অবস্থার কথা ভেবে রূপা যেন তার কথা ভুলে যায় ,  এবং অন্য কাউকে বিয়ে করে ফেলে ।  এমন অবস্থায় সে কোন বাঁধনে কারো সাথে জড়াতে রাজী না ,  তার ভবিষ্যত পরিকল্পনা এবং পারিবারিক সংকটের কথা চিন্তা করে হৃদয়ঘটিত ব্যাপারকে সে সযত্নে দূরে সরিয়ে রেখেছে ।  আমার মধ্যে তখন রক্তের নাচন ,  বাসনার কোমল লতা জেগে উঠছে ,  কামনার ক্ষুধায় যেন একশ বছরের অনাহারী আমি ।  আমি জেনেছি আমাকে অগ্রাহ্য করার কারণটা অপছন্দ না ,  আমি জেনেছি নির্লিপ্ত বোকা যুবকের হৃদয় উঠোনে অন্য কারো ঠাঁই নেই ।  এসব জেনে আমি সেই শুকনো আঙিনায় পদ্মঘুঙুর পরে নাচতে চাইলাম ,  আমার হাত জুড়ে অসংখ্য নীলপদ্ম ,  ছুড়ে দিতে থাকলাম ক্রমাগত ।  কিন্তু এসবের কোনকিছুই সে দেখছিলো না ।  তার পাথরচোখ থেকে রাতকাঁচ সরিয়ে দিয়ে আমার হার্দিক প্রলয় তার কাছে দৃশ্যমান করার ইচ্ছেতে কড়া নাড়লাম তার দরোজায় .  .  . 
  * 
 - শাহেদ ভাই ! 
 - কী খবর রুম্পা ?  
 - ভেতরে আসবো ? 
জবাব দিতে একটু ইতস্তত করছিলো সে ।  আমি জানতাম ,  সেদিন ভেতরে ঢুকলে আর কোন আড়াল থাকতো না আমাদের মাঝে ।  তার ইতস্ততকালীন সময় বড়জোর দুই সেকেন্ড ছিলো ,  কিন্তু আমার কাছে মনে হচ্ছিলো তা দুই লক্ষ বছর ।  এর মধ্যেই আমি কতকিছু ভেবে নিলাম !  ঠোঁটের কোণায় প্রথম চুম্বনের অধীরতা ,  বুকের ভেতর উজার করে দেয়ার আকুলতা ,  ক্লিভেজে শক্ত দুটো হাতের স্পর্শাকাঙ্খা ,  কামিজের ভেতর অন্তর্বাসে সর্বনাশা মহাপ্লাবন ।  
 শাহেদ ভাই সেদিন যদি এতসব দেখে থাকতো ,  একটু হলেও অনুভব করতে পারতো ,  তাহলে আর জিজ্ঞাসা করতো না কোন দরকারে এসেছি কী না ।  তার প্রশ্নটা আমার কাছে একইসাথে অশ্লীল এবং অপমানজনক মনে হলো ।  সে যদি সত্যিই কোন অশ্লীলতা করে বসতো ,  তার চোখে যদি নানারকম শঙ্কার বদলে লোভ দেখতাম ,  সে যদি আমার হাত ধরে টেনে নিয়ে দরোজাটা বন্ধ করে দিতো ,  সেটাই ওই সময়ের জন্যে সবচেয়ে যথাযথ কার্য হতো ।  হায় পুরুষ !  তুমি ভীড়ের ভেতর কোন নারীর গা ঘেঁসে দাঁড়াও ঠিকই ইচ্ছেমতো ,  হাতকাটা ব্লাউজ ,  আঁটোসাঁটো লেগিংস আর খোলা পিঠ দেখলে চেয়ে থাকো বুভুক্ষের মতো ।  আর আজ এই অগ্নিসময়ে তোমার ভেতর নীতিবোধ ,  আশঙ্কা  ইত্যাদির ভুল হিসেব করে তুমি অপমানিত করো অতৃপ্ত রমণীকে !  সেদিন আমি আর কিছু না বলেই চলে এসেছিলাম ।  তারপর স্নান করেছি অনেকক্ষণ ধরে ,  ম্লানচোখে দেখেছি কীভাবে গোধূলির আগমনে সূর্যটা অস্তাচলে চলে যায় !  
  * 
মিন্টু ,  তোর কাগজের রকেট বানানোর কতদূর ?  তোর ফরমায়েশ পূরণ করতে গিয়ে আমি অধৈর্য্য হয়ে যাচ্ছি ।  তাড়াতাড়ি শুরু কর না ভাই !  কথা দিচ্ছি ,  বইমেলা থেকে তোকে কাগজের ডিজাইনের ওপর ভালো একটা বই কিনে দেবো ।  কেন জিজ্ঞেস করছিস অযথা এ দিয়ে আমার কী কাজ হবে ?  কী বলছিস ?  শুরু করবি শিগগীরই ?  আগে বলবি না !  যে সে কাগজ দিয়ে তো আর এই রকেট বানানো যাবে না ।  তোকে আমি একশ খন্ড লাল কাগজ দেবো ।  প্রতিটা কাগজই লাল কালি দিয়ে লেপটানো ।  শাহেদ ভাই চলে যাবার পর তাকে উদ্দেশ্য করে যেসব চিঠি লিখেছি ,  সেসব তো আর তোকে পড়তে দেয়া যায় না !  তাই আমি অক্ষরগুলো লাল কালি দিয়ে নিশ্চিহ্ন করেছি ।  এই চিঠিগুলোর পরতে পরতে চুম্বন ,  কামনা ,  অশ্রূ আর অপেক্ষার বর্ণমালা ।  এখানে আছে একলা রাত্তিরের হঠাৎ পাওয়া স্পর্শাবেশ ,  আলিঙ্গনের অভিপ্রায় ,  উড়তে চাওয়ার ইচ্ছে ।  এই কাগজ দিয়ে রকেট বানালে তা ঠিক ঠিক উড়বে ,  শুধু আমার হাতেই ।  তুই অতকিছু বুঝবি না ।  ছেলেমানুষ আছিস এখনও ।  একটু দাঁড়া ,  তোকে কাগজগুলো এনে দেই ।  খবরদার আর কোন প্রশ্ন করবি না ।  এই তো কাজ শুরু করে দিয়েছে ,  লক্ষী ছেলে !  যা ,  তোকে আমি টিনটিনের কয়েকটা ভলিউম কিনে দেবো ।  এবার খুশি তো ?  নে এখন মন দিয়ে কাজ কর ।  
  * 
 - তোমার কাজকর্ম না আপা ,  খুব অদ্ভুত ।  আজব এক আবদার করে বসেছো ,  তার চেয়েও আজব সরঞ্জাম নিয়ে এসেছো ।  
 - অদ্ভুতের আর দেখেছিস কী !  যখন রকেটটা নিয়ে উড়ে যাবো না ,  তুই আমাকে একদম কিম্ভুত ভাববি !  অবশ্য সেটা তোকে দেখানোর সুযোগ আমি দেবো না ।  কাজ শেষ করে চিলেকোঠার ঘরটা ছেড়ে দিবি আমাকে এক সন্ধ্যার জন্যে ।  তারপর চলে যাবি ।  ছাদের দরোজার কাছে দাঁড়িয়ে পাহারা দিবি কেউ এলে সতর্ক করে দেবার জন্যে ।  
 - আপা ,  তুমি আমাকে খুব ছেলেমানুষ ভাবো ,  তাই না ?  তোমার এইসব অদ্ভুতুড়ে কাজকর্ম আমি পুরোটা না বুঝলেও ,  কাকে নিয়ে এসব করছো ,  তা কিন্তু আমি জানি !  
 - হু ,  তা তো জানবিই !  নে আর পাকামি করিস না ।  মন দিয়ে কাজ কর ।  
 - কিছু বললেই তো খালি ন্যাকামি আর পাকামি হয়ে যায় ।  তুমি তো কোন খোঁজখবর রাখো না ।  থাকো নিজের জগতে মশগুল হয়ে ।  
 - তোর কাছে কিসের খোঁজ নিতে হবে শুনি ? 
 - খবরটা তোমার জন্যে একদিক দিয়ে আনন্দের ,  আরেক দিক দিয়ে দুঃখের ।  কীভাবে যে বলবো বুঝতে পারছি না ।  
 - আরে বল না একেক করে ।  অত ভনিতা করতে হবে না ।  আনন্দ - বেদনা নিয়েই মানুষের জীবন ।  
 - তোমার জন্যে খুশির খবর হচ্ছে ,  শাহেদ ভাই আজকে সন্ধ্যায় বাসায় আসবে ।  মামনির সাথে টেলিফোনে কথা বলেছিলো ,  আমি শুনেছি ।  আর দুঃখের খবরটা হলো ,  সে আসবে তার বিয়ের কার্ড নিয়ে ।  নিমন্ত্রণ করতে ।  
ওর কথা শুনে আমার ভীষণ হাসি পেলো ।  ভারী এক প্যাকেজ নাটকের কাহিনী বানিয়ে ফেলেছে !  শাহেদ ভাই এর বিয়ে ,  অতঃপর আমার ভেঙে পড়া ,  রকেটপ্রকল্প বাদ দিয়ে দেয়া - এমনটাই ভেবেছে নাকি আমাকে ?  হাসতে হাসতে বিষম খাই আমি ।  মিন্টু অবাকচোখে আমার দিকে তাকিয়ে থাকে ।  
  * 
রকেট বানানো শেষ ।  খুব সুন্দর বানিয়েছে আমার ভাইটা ।  ওর পিঠ চাপড়ে বাহবা দিলাম আমি ।  এখন আমার একান্ত সময় ,  যার জন্যে এতদিন অপেক্ষা করেছিলাম ।  তুই চলে যা মিন্টু ,  চলে যা ।  এই চিলেকোঠা এখন একান্তই আমার ।  সেই বিছানাটা এখনও আছে ।  উৎসুক দৃষ্টিতে আমার দিকে তাকিয়ে আছে কড়িকাঠ ,  দেয়াল আর দেয়ালঘড়ি ।  সব যেন আগের মতো হয়ে যাচ্ছে !  সেই দিনের মতো !  তুই চলে যা মিন্টু ।  বড়দের সব ব্যাপারে নাক গলাবি না ,  ভারী ডেঁপো হয়েছিস হতচ্ছাড়া !  যা না !  না ,  তোকে পাহারা দেয়ার জন্যেও থাকতে হবে না ।  একেবারেই চলে যা ।  
 কাগজের রকেটটা হাতে নিয়ে আমি চিলেকোঠার দরোজার সামনে দাঁড়িয়ে আছি সেদিনের অসমাপ্ত দৃশ্যটাকে সম্পূর্ণ করার জন্যে ।  ফিরে আসছে ,  ফিরে আসছে সেদিন !  ক্ষয়ে যাওয়া দেয়ালের আনাচে কানাচে রঙ লাগছে ,  ঘড়ির কাঁটাটা রুদ্ধশ্বাসে অপেক্ষা করছে সময়ের নিয়ম ভেঙে অতীতভ্রমণের জন্যে ,  জানালা দিয়ে হুহু করে বাতাস ঢুকছে রকেটটাকে ওড়বার উপযোগী করতে ।  
 আমি আসবো শাহেদ ভাই ?  জানি ,  আপনি আজ কোন দরকারের কথা জিজ্ঞেস করবেন না ।  আমার দিকে তাকিয়ে থাকবেন অপলকে ।  প্রশ্নের জবাব দিতে ভুলে যাবেন ।  আমি দরোজাটা বন্ধ করে বিছানায় ,  আপনার পাশে এসে বসবো ।  আপনি হাত ধরতে চাইলে বাধা দেবো ,  কিন্তু তপ্ত নিঃশ্বাসের অমীয় প্রবাহে আপনার হাতেই বাঁধা পড়বো ।  তারপর ?  চলুন শাহেদ ভাই ,  আমরা দুজন আলিঙ্গনরত অবস্থায় ছাদে নেমে আসা মেঘফুলের গালিচা পেরিয়ে এগিয়ে যাবো মহাশূন্য হাইওয়ের রানওয়েতে ।  হ্যাঁ ,  এই রেলিংটাই ।  এখানে এসে দাঁড়ান ,  ভয় কী !  এই যে আমি দাঁড়িয়ে আছি দেখছেন না ?  আমার কি ভয় করছে ?  কী হলো শাহেদ ভাই !  কোথায় যাচ্ছেন আপনি !  আপনি তো পড়ে যাচ্ছেন !  নেমে যাচ্ছেন !  কেন ?  
 ছাদের রেলিংয়ের ওপর কাগজের তৈরি রকেটটা হাতে দাঁড়িয়ে থেকে আমি দেখতে পাই ,  নিচে শাহেদ ভাই গাড়ি থেকে নামলেন ।  হাতে একটা কার্ড ,  সাথে একটা প্রগলভা মেয়ে ।  যাও ,  তোমরা ভেতরে যাও ।  তোমাদের আমি বিরক্ত করবো না ।  আমার ভ্রম এবং ভ্রমণ সম্পূর্ন করতে দাও ।  তাড়াতাড়ি যা না ,  ধিঙ্গি মেয়ে !  এত ঢং করছিস কেন ?  
 তারা দৃষ্টিসীমার আড়ালে চলে যাবার পরে আমি আমার উড্ডীয়মান সময়ে ফিরে যাই ।  
 ছাদের রেলিং ।  আমি ।  কাগজের রকেট ।  আর .  .  .  কেউ কি ছিলো !  কারো কি কথা ছিলো আমার সাথে ওড়বার ?  আঁতিপাতি করে খুঁজে দেখি কেউ নেই ।  তাতে কী !  আজ কেউ একজন ,  কিছু একটা উড়ে যাবেই ।  হয় রকেটটা -  যাত্রীহীন অথবা আমি ।  
       

                    




রঙানুপাতিক

  ( ১ ) 
মেসের নাম শান্তিনিকেতন ।  নামের সাথে মিল রেখে কামরুল আর সাজ্জাদের দুইজনের সংসার বেশ শান্তিতেই কাটছে বলা যায় ।  দুজনই চাকুরি করে ।  কামরুল  বিবাহিত আর সাজ্জাদ অবিবাহিত ।  চাকুরিবেলা শেষে ঘরে ফিরে কামরুল ধূলোবালি ,  ঊর্ধ্বতনের শাসানি আর কন্ডাকটরের সাথে ভাড়া নিয়ে খিটমিট ভুলে গিয়ে সেলফোন নিয়ে বসে যায় বউয়ের সাথে আলাপে ।  যার অল্পকিছু অংশ সাংসারিক ,  আর বেশিরভাগই কামজ ।  যথাসম্ভব নিচু গলায় কথা বললেও সাজ্জাদ ওই ফিসফিসানির মধ্যেই বোঝা না বোঝা কথাগুলোর অর্থ নিজের মত করে দাঁড়  করিয়ে নিয়ে সুখযৌনকল্পনায় মনোনিবেশ করতে পারে ।  সুতরাং ,  সান্ধ্যকালীন বিনোদনেও মেসের অন্যান্য খরচের মতো সুষম কামজ বন্টনের ভাগ পেয়ে দুজনেই বেশ খুশি থাকে ।  কামরুল  যখন জানতে চায় রোখসানার পরনে কী ,  সাজ্জাদ তখন তার শ্রবণেন্দ্রিয়কে সজাগ করে ।  এরপর যখন কাপড়ের রঙ জানতে চায় ,  ওপাশের মিষ্টি রিনরিনে কামনামদির কৃত্রিম অনিচ্ছুক কন্ঠটা সে কল্পনা করে নেয় ,  
 - লাল কামিজ পইরা আছি ।  কেন কনতো ?  আপনের মতলব ভালা না ।  আর কিছু জিগাইবেন না ।  
যথারীতি কর্ণপাত না করে কামরুল  জিজ্ঞেস করতে থাকে অন্তর্বাসীয় কাপড়ের রঙ ,  কামিজের নিচে বক্ষবন্ধনী পড়েছে কী না ,  পড়লে তা কী রঙয়ের ,  আশেপাশে কেউ আছে কী না ইত্যাদি ।  
এই পর্যায়ে সাজ্জাদ তার নিম্নাঙ্গকে হস্তনির্দেশিত আহবান জানানো শুরু করে জেগে ওঠার জন্যে ।  ওপাশের কথাগুলো সে কল্পনা করে নেয় , 
 - কালা রঙের বেরা পরসি ।  আপনে যেটা দিসিলেন ঐডা ।  ছি !  কী কন এইগুলা ,  আমি পারুম না । 
এসময় কামরুল  কী বলবে তা সাজ্জাদের মুখস্থ , 
 - দরজাটা বন কইরা দেও না ! 
তারপর কামরুলের গলা ভারী হয়ে আসার সমানুপাতে সাজ্জাদের শরীরে হস্তচালিত কম্পন বৃদ্ধি পেতে থাকে ।  সে অপেক্ষা করে শেষ সময় পর্যন্ত ।  তাদের কথা শেষ হলে সাজ্জাদ গোসল করতে যায় ।  
 কামরুল  যে এসব বোঝে না তা ,  না ।  তার বরং গর্ববোধ হয় এই ভেবে যে কেউ একজন তার বিশেষ পরিস্থিতির সুযোগের অপেক্ষায় বুভুক্ষু থেকে মনোরঞ্জন করছে ।  ঐ মুহূর্তটাতে তার মনে হয় সে কেবল একজন কামলা খাটা অধস্থন কর্মচারী না ,  যাকে সবসময় ঊর্ধ্বতন মহলের নজরদারীর ব্যাপারে তটস্থ থাকতে হয় ।  তার ইচ্ছে অনিচ্ছের ওপর অন্য একজনের দেহজ বিনোদন নির্ভরশীল ।  নিজেকে তার তখন  বিরাট হোমরা - চোমরা মনে হয় ।  এই কলমপেষা নিস্তরঙ্গ জীবনে এটুকুই তার অনেক বড় অর্জন ,  সে অন্তত তাই মনে করে ।  শান্তিনিকেতন মেসের সুখময় পরিবেশ শুধুমাত্র এই দুইজনের পারস্পরিক অদৃশ্য সমঝোতার ভিত্তিতে রচিত কাম উপাখ্যানে নিহিত না ।  বিনোদনের জন্যে তারা সস্তা ডিভিডি প্লেয়ারে হিন্দি সিনেমা ও গান দেখে ।  তারা বুদ্ধিবৃত্তিক কাজকর্মেও নিয়োজিত ।  দাবা খেলে সময়টা তাদের বেশ কেটে যায় ।  যদিও তারা দাবার আধুনিক রীতি ,  গিয়াকো পিয়ানো বা সিসিলিয়ান ডিফেন্স ,  ক্যাসলিং ,  এসব সম্পর্কে কোন ধারণা রাখে না ।  প্রথমে ঘোড়ার চাল দেয়া যাবে কী না ,  দুই নৌকা এক ঘর করে এগিয়ে দেয়া যাবে কী না এ নিয়ে প্রায়ই তাদের বচসা হয় ।  তবে খেলা শেষে জয়ীজনের আত্মপ্রসাদ হয় দেখার মতো ।  ওইদিন রাত্রে তার ভালো ঘুম হয় ।  সিগারেট একটা বেশি টেনে ফেলে ।  দাবার মতো সূক্ষ্ণ বুদ্ধির খেলায় জয়ী হয়ে তারা নিজেদের বাহবা দেয় এই বলে ,   " বুদ্ধি ,  জ্ঞান কম নাই তোমার ।  শুধুমাত্র ভাগ্যদোষেই এই কেরাণীর জব করতাছো "  ।  তাদের জীবন এভাবেই ধীরগতিতে সম্পূরক ভালো বা মন্দ থাকায় বেশ কেটে যায় ।  
  ( ২ ) 
কদিন ধরে তাদের দুইজনের মন ভালো নেই ।  অফিসে দুজনকেই নানা ঝামেলায় পর্যুদস্ত হতে হচ্ছে ।  তাদের আনন্দ - বিনোদন - সুখের সাথে বেদনা এবং অশান্তিটাও সমান্তরালে আসাটা কাকতালীয় ব্যাপারই বটে ।  ইনক্রিমেন্ট হবে ভেবে রোখসানাকে একটা জামদানী শাড়ি এবং কিছু কসমেটিকস কিনে দিয়েছিলো কামরুল  ।  কিন্তু এখন ইনক্রিমেন্ট তো দূরের কথা ,  চাকুরি বাঁচিয়ে রাখাই দায় !  তাই বাসায় ফিরে সে এখন আর রোখসানার সাথে রঙ্গকথায় মেতে ওঠে না ।  ফোনই করে কালেভদ্রে ।  নতুন মুক্তি পাওয়া হিন্দি গান শুনতেও তেমন ভালো লাগে না ।  দাবার কোর্টটাও বের করা হয় না অনেকদিন ।  মানুষকে বেঁচে থাকতে হলে হাজারো অশান্তির মাঝেও বিনোদন খুঁজে নিতে হয় ।  তাদের ক্ষেত্রেও এর ব্যত্যয় ঘটলো না ।  সাজ্জাদ একদিন দাবার কোর্টটা ঝাড়মোছ করে কামরুলকে আহবান জানালো ,   
 - হবে নাকি কামরুল ভাই এক দান ? 
দাবা খেলতে বসলে এক দান কখনও খেলা হয় না ।  দুই - তিন দান খেলা হয়েই যায় ।  সময় এখন সিন্দাবাদের ভূতের মত তাদের পিঠের ওপর চেপে বসে আছে ।  সেটাকে ঝাড়া দিয়ে একটু ভারমুক্ত হওয়ার তাগিদে কামরুল  সম্মতি জানালো ।  তবে দাবা খেলা জমলো না অন্যদিনের মতো ।  যেসব নিয়মের ব্যাপারে তাদের সিদ্ধান্ত অমিমাংসিত ছিলো ,  সেসব নিয়ে  অন্যদিন তাদের হালকা বচসার পর সানন্দে কেউ না কেউ মেনে নিতো ।  তারপর খেলা চলতো রাত পর্যন্ত ।  দাবা খেলায় রাজা - উজির মারার সুখকল্পনায় মজে থেকে ঘুমুতে যেতো জীবনের সাফল্যের সনদ আরো ঋদ্ধ হয়েছে ভেবে ।  কিন্তু এবার সাজ্জাদ প্রথম চালে দুই সৈন্য এগিয়ে দিলে সেটা নিয়ে দীর্ঘ বাকবিতন্ডা হয় তাদের ।  ক্ষেপে উঠে কামরুল  বলে ,  
 - ঐ মিয়া ,  দুই সৈন্য আগায় দিলেন যে ?  এইসব বালের নিয়ম কৈত্থিকা পাইছেন ?  
কামরুল মুখ খারাপ করায় সাজ্জাদও তেড়ে ওঠে , 
 - কই পাইছি মানে ?  এটাই ইন্টারন্যাশনাল নিয়ম ।  না জাইনা হুদাই ফাল পারবেন না ।  
 - ইন্টারন্যাশনালগিরি মারাবেন না আমার লগে ।  কাজ করেন তো ব্রোকার হাউজে ।  আপনে ইন্টারন্যাশনাল নিয়মের কী জানেন ? 
চাকুরি নিয়ে কথা বলায় আঁতে ঘা লাগে সাজ্জাদের , 
 - আপনেই বা কী শ্যাটার চাকরি করেন ?  নামেই কোহিনূর ইন্টারন্যাশনাল ।  কাম তো হয় লুকালের চেয়ে খারাপ ।  বেতন পান না দেইখা বউয়ের লগে কথা কইতে পারতাসেন না কয়েকদিন ।  বুঝি তো ! 
সান্ধ্যকালীন ইরোটিক বিনোদন থেকে বেশ কদিন বঞ্চিত থাকায় সাজ্জাদ বেশ ঝাঁঝের সাথেই বলে কথাগুলো । 
 - আর তুমি যে হাউয়া আমগোরে কথা শোনার জন্যে আড়ি পাইতা থাকো সেইটা বুঝি না ভাবসো ?  শালা লোফার ! 
লোফার মানে সাজ্জাদ জানতো না ,  তবে এটা যে একটা ইংরেজি গালি ,  তা সে বেশ বুঝতে পারে ।  তাই প্রতিউত্তরে সেও একঝাঁক ইংরেজি গালির পসরা বসিয়ে নিজেকে এই খেলায় এগিয়ে নিতে চায় , 
 - ইউ টক মি লোফার ?  আই নট লোফার ।  ইউ আর আ ইডিয়ট ।  
দাবাখেলা পণ্ড হলো ,  তাতে কী !  নতুন এই খেলায় সাজ্জাদ মজা পেয়ে গেছে ।  আরো ইংরেজি কথা সে ঝুলি হাতড়িয়ে খোঁজার চেষ্টা করে প্রাণপন ।  কামরুলই বা পিছিয়ে থাকবে কেন ?  সে ক্লাশ এইটে থাকতে তাদের ইউনিয়নের নামকরা ইংরেজি শিক্ষকের কাছে পড়েছে ।  সে কম পারে ইংরেজি ?  
 - ইউ টক লেস ।  ইউ আর লোফার ।  ভেরি লোফার ।  লোফার ক্যান্ট বি ইয়ে .  .  .  ইয়ে .  .  . ইয়ে .  .  . 
বাক্য সম্পূর্ন না করতে পেরে রেগেমেগে দাবার গুটি এলোমেলো করে দেয় সে ।  তারপর গজরাতে গজরাতে বাথরুমে যায় আধখোলা লুঙ্গিটা কোমরে গুঁজতে গুঁজতে ।  
 রাতে খাবারের পর সাজ্জাদ তাড়াতাড়ি ঘুমিয়ে যায় ।  তা দেখে কামরুল খুশি হয়ে ওঠে ।  অনেকদিন যাবৎ কোনকিছুতে জেতা হয় না তার ।  আজকে রাতে ফাঁকা মাঠ পেয়ে দূরন্ত স্ট্রাইকারের মত ড্রিবলিং করে গোল দেবে ।  দাবার বোর্ডটা সন্তর্পণে বের করে সাজায় সে ।  অদৃশ্য প্রতিপক্ষ সাজ্জাদকে একের পর এক মোক্ষম চাল দিয়ে নাস্তানাবুদ করতে থাকে ।  পরপর দুইটা গেম জেতার পর সে সিদ্ধান্ত নেয় ,  হ্যাট্রিক করে তবেই ছাড়বে ।  খেলা যখন মাঝপথে ,  নিশ্চিত আরেকটা বিজয়ের সম্ভাবনায় যখন সে উল্লসিত ,  তখন তার কাঁধের কাছে একটা হাতের স্পর্শ টের পায় ।  
 - একা একাই খেলতাছেন ভাইজান ?  সিস্টেমটা ভালো ।  আমিও এখন থিকা একা একাই খেলুম আপনার বিরুদ্ধে ।  কোনকিছুতে জিততে না পারাটা বড় কষ্টের ভাইজান ।  
 সে রাত্রে কামরুলের আর হ্যাট্রিক করা হয় না ।  সন্ধ্যার ঝগড়া বিবাদ ভুলে গিয়ে তারা নিজেদের অবস্থা সম্পর্কে খোলামেলা আলোচনা করে এক চমৎকার সমাধানে উপনীত হয় ।  দুইজনের পক্ষে মেসের ভাড়া মিটিয়ে জীবন চলাটা কষ্টকর ।  এখন সময়ের দাবীতেই তাদের আরাম - আয়েশ কিছুটা কাটছাট করে অর্থনৈতিক উন্নয়নের দিকে মনোযোগী হতে হবে ।  তারা দুজন মিলে নতুন মেস মেম্বারের জন্যে বিজ্ঞাপন লিখে ফেলে একটা ।   
 " ৫৭ / ৩ হাতিরপুলস্থ শান্তিনিকেতন ভবনে নিরিবিলি পরিবেশে একজন মেস মেম্বার আবশ্যক  ( পুং )  ।  মেসমেম্বারকে অবশ্যই নামাজী এবং অধূমপায়ী হতে হবে ।  যোগাযোগ .  .  .  " 
যদিও তারা দুজনের কেউই নামাজী এবং অধূমপায়ী না ,  তবে এসব লেখাই দস্তুর ।  লেখার পর তারা দুজনেই মুগ্ধ হয়ে তৎসম শব্দগুলির দিকে তাকিয়ে থেকে একে অপরকে বাহবা দেয় ।  এবং তারা এও একে অপরকে জানায় যে ,  তাদের কেউই বাংলায় প্রাইভেট পড়ে নি কখনও ।  
 - কম্পিউটার কম্পোজের দোকানে নিয়া কম্পোজ কইরা পরে ফটোকপি লাগবো ১০০ কপি ।  
 - আরে দোকানে দেওন লাগবো না ।  আমি বাংলা টাইপ পারি ।  অফিসের প্রিন্টারে প্রিন্ট দিমু নি ।  
কামরুল ঈর্ষাণ্বিত হয় সাজ্জাদের কম্পিউটার পারদর্শিতার কথা জেনে ।  তার আবার প্রিন্টারও আছে নিজের !  পরাজিত বোধ করে সাজ্জাদকে উল্লসিত অবস্থায় রেখে বিমর্ষ মনে ঘুমুতে যাবার সময় মনে হয় ,  তার অফিসেও প্রিন্টার আছে ।  ব্যক্তিগত ব্যবহারের জন্যে না অবশ্য ।  তবে কম্পিউটার অপারেটরকে রিকুয়েস্ট করলে কি কম্পোজ করে প্রিন্ট দিতে দেবে না ?  গর্বভরে সে সাজ্জাদকে শোনায় ,  
 - আপনের অত কষ্ট করতে হইবো না ।  আমিই অফিসের কম্পিউটার থেকে প্রিন্ট কৈরা নিয়া আসুমনে ।  ইট ইজ ভেরি ইজি জব !  
পাশের বাসার মেয়েটা অতরাত্রেও বেআক্কেলের মতো জোরে তপুর গান বাজাচ্ছে ,  
 " খুব তুমি জিতসো ,  তাই খুশিতে বাংলাদেশ .  .  .  " 
এরকম গান শুনে তারা অভ্যস্ত না ,  তবে সেই রাতে তাদের ভালোই লাগে গানটি ।  
  ( ৩ ) 
তাদের নতুন রুমমেটের নাম কবীর ।  এখনও চাকরি বাকরি কিছু করে না ,  তবে বেশ চৌকস ছেলে ।  বাসা থেকে মাসোহারাও কম পায় না বোঝা যায় তার সৌখিন ইলেক্ট্রনিক যন্ত্রপাতি ,  দামী পোষাক আর সুগন্ধী পারফিউমে ।  সে আসার পর থেকে ইংরেজি গান চলে লাগাতার মেসটাতে ,  ছেলেটার আবার নিজের কম্পিউটারও আছে ।  বেশ জাঁকজমকপূর্ণ কম্পিউটার ।  গান ,  সিনেমা তো দেখা যায়ই ,  আবার ইন্টারনেটে কী কী যেন করাও যায় ।  মাঝেমধ্যে কানে হেডফোন লাগিয়ে চোস্ত ইংরেজিতে কাদের সাথে যেন কথা বলে স্কাইপিতে ।  কামরুল  আর সাজ্জাদের সাথে সে কথা বলতে তেমন আগ্রহী হয় না কখনও ।  সাজ্জাদ অবশ্য একদিন বড়ভাইসুলভ ভারিক্কী ভাব ধরে ছেলেটিকে জিজ্ঞাসাবাদ করেছিলো , 
 - কই থিকা পাস করসো তুমি ? 
 - ঢাবি ।  বিবিএ । 
ও আচ্ছা ,  ঢাকা বিশ্ববিদ্যালয় থেকে পাশ করেছে বলে এত ফুটানি দেখায় !  ছোহ !  থাকে তো বাপের পয়সায় ,  এইসব লাফাঙ্গা ছেলেকে পাত্তা দিলেই মাথায় উঠে বসবে ।  খুব জানা আছে তাদের ।  কামরুলও তাই জিজ্ঞাসাবাদে যোগদান করে ।  
 - চাকরি বাকরি কিছু আছে ,  নাকি বাপের পয়সায় চলো ? 
 - বাসা থেকে কিছু টাকা পাঠায় ।  তবে না পাঠালেও চলতো ।  আমি ফ্রি ল্যান্সিং জব করি ।  ওডেস্কে ।  ঘরে বসে উপার্জন ।  আপনারাও করতে পারেন ।  ওডেস্কে একাউন্ট আছে ? 
ওডেস্ক কি তা তারা জানতো না ।  তারপরেও অনুজ রুমমেটের কাছে নত না হবার অভিপ্রায়ে গম্ভীর কণ্ঠে সাজ্জাদ বলে , 
 - হ আছিলো ,  তয় বুঝছো ঝামেলা লাগে ।  অফিসের কাম কইরা অতসব ইন্টারনেট পোষায় না ।  এমনিতেই ভালো আছি ,  বুঝলা ?  শখের কাজ আমগো মতন লোকের জন্যে না ।  
 - ওহ আচ্ছা ! 
কবীর নিমিষেই তাদের কম্পিউটার এবং ইন্টারনেট বিদ্যার গতিক বুঝে আর কথা বাড়ায় না ।  গভীর মনোযোগের সাথে কাজ করতে থাকে ।   
 ইদানিং সাজ্জাদ আর কামরুল  দুজনেরই অফিসের গুমোটাবস্থা কেটে গেছে অনেকটা ।  এখন আগের মতই কামরুল অফিস থেকে এসে রোখসানার সাথে কথা বলে যার প্রভাবে সাজ্জাদও উত্তেজিত হয় ।  কামরুল কবীরের কাছ থেকে শুনে বেশ কয়েকটা ইংরেজি শব্দ শিখেছে ।  সেগুলোর ব্যবহার করে বউকে চমৎকৃত করে সে ।  
 - কাম অন বেবি ,  ইউ আর মাই হার্ট ।  আই মিস ইউ ।  ইউ মিস মি ঠু ?  
দিনগুলো ভালোই কাটছিলো তাদের ,  শুধু গলার কাঁটা হয়ে বিঁধে ছিলো নতুন রুমমেট ।  তার ঝলমলে উচ্ছল পরিচ্ছন্ন জীবনচর্চা প্রতি পদে পদে তাদেরকে বুঝিয়ে দিতো ,  তারা কত দিক দিয়ে পিছিয়ে আছে ,  রুচি ,  রোজগার এবং আভিজাত্যে ।  দাবা খেলা নিয়মিত হলেও জয়ের স্বাদ কেউই তেমন উপভোগ করতে পারছিলো না ।  
  ( ৪ )  
ওডেস্ক থেকে মোটা অংকের একটা বিল পেয়ে কবীরের মন বেশ ভালো ।  সে একটা মাইক্রোওয়েভ ওভেন কিনে ফেলেছে সেই খুশিতে ।  কক্ষপ্রতিবেশীদের অগ্রাহ্য করে চলা কবীর খোশমেজাজে তাদেরকে বললো , 
 - আজকে বুয়ার ওইসব হাবিজাবি রান্না খাওয়ার দরকার নাই ।  আপনাদেরকে পিজ্জা বানিয়ে খাওয়াবো ।  
ইতালিয়ান খাবারটির নাম তারা শুনলেও এটির স্বাদ সম্পর্কে অবগত ছিলো না কামরুল ও সাজ্জাদ ।  তাদের সংকুচিত ভাব দেখে অভয় দিলো কবীর , 
 - আরে ভয় পাবেন না ।  আমি রান্না বেশ ভালোই পারি ।  খেয়ে দেখেন ,  পিজ্জা হাটের চেয়ে কম স্বাদ হবে না ।  
পিজ্জা হাটের নাম অবশ্য তারা শুনেছে ।  তবে কখনও ঢোকার সাহস হয় নি ।  সেসব আড়ালে রেখে মওকামতো কামরুল দাও মারে , 
 - হ ,  পিজ্জা হাটের ঐসব খাওন দাওন কি ঘরের খাবারের সাথে পারে ?  আমার তো ভালোই লাগে না খাইতে ওগুলা ।  
 - তাহলে আর চিন্তা কী !  আপনারা দুজন আরামে দাবা খেলতে থাকেন ।  গেম শেষ হলে আমাকে বলবেন ,  গরমাগরম পরিবেশন করবো ।  
 তারা দুইজন গভীর মনোযোগে দাবা খেলতে লাগলো ।  আজকের এই খেলায় জেতাটা খুব গুরুত্বপূর্ণ ।  দুজন নিজের সর্বোচ্চ মেধা আর চিন্তাশক্তি ব্যয় করে সময় নিয়ে খেলতে থাকে ,  ফলশ্রূতিতে পিজ্জা তৈরি হবার পরেও তাদের খেলা অমিমাংসিতই থেকে যায় ।  তারা খাবারের স্বাদে যত না ,  তার চেয়ে বেশি মুগ্ধ হয় তার সৌন্দর্য দেখে ।  কাঁচামরিচ ,  পেঁয়াজ ,  টমেটো ,  গাঁজর আর রুটি মিলে যেন একটা গোলাকৃতি ফুল হয়ে তাদের দিকে তাকিয়ে সূর্যমুখী হাসি হাসছে ।  আয়েশ করে খেতে খেতে সাজ্জাদ তারিফ করে তার রান্নার ।   
 - বহুদিন পর এত মজার পিজা খাইলাম বুঝলা ?  পিজা হার্টের পিজা খায়া অভক্তি ধইরা গেসিলো ।  
কামরুলও তার কথায় সম্মতি জানিয়ে মাথা নেড়ে বলে ,  
 - সামনের শুক্কুরবারে তোমারে আমরা রান্না কইরা খাওয়ামু ।  
  ( ৫ ) 
দেখতে দেখতে শুক্রবার এসে যায় ।  ছুটির দিনে স্বাভাবিকভাবেই তারা একটু বেশি বেলা পর্যন্ত ঘুমোয় ।  তবে আজ তাদের একটু সকালে ওঠার তাড়া ।  কবীরকে রান্না করে খাওয়াতে হবে ।  সকাল নয়টায় এ্যালার্ম দেয়া ছিলো ,  কিন্তু ঘুম ভেঙে যায় সাড়ে আটটাতেই কবীরের উল্লসিত চিৎকারে ।  
 - ইয়াহু !  আমি সার্ক স্কলারশিপ পেয়েছি ।  ওহ এতদিন পর সাড়া মিললো !  
ঘুমচোখে বিরক্তি জড়িয়ে তারা তাকায় কবীরের দিকে , 
 - কী পাইছো ? 
 - সার্ক স্কলারশিপ ।  
কবীর বৃত্তান্ত বলতে থাকে এটা পেতে তাকে কত কষ্ট করতে হয়েছে ,  এবং এর ফলে সে কী কী সুফল ভোগ করবে ।  
 - ভালা করছো ।  আমিও অবশ্য বৃত্তি পাইছিলাম কেলাশ ফাইভে থাকতে ।  
মিনমিন করে বলে অপ্রতিভ হয়ে যায় কামরুল  ।  সার্ক স্কলারশিপের সাথে যে সেটা তুলনীয় না তা বেশ বুঝতে পারে ।  আর তাছাড়া বৃত্তি পাওয়ার কথাটাও মিথ্যে ।  সে কবীরকে রূঢ়ভাবে অগ্রাহ্য করে সাজ্জাদকে তাগাদা দেয় , 
 - ওঠেন মিয়া ,  বাজারে যাইতে হইবো না ?  আইজকা কবীররে স্পেশাল খানা খাওয়ামু ।  হ্যায় বিত্তি পাইছে ।  
সাজ্জাদ আনমনা মুখে বসে থাকে ।  কবীর হাসে ।  
 বাজার করে আসবার পরে এবার রান্না করার পালা ।  বুয়া আজকে আসতে পারবে না ,  তাই তারা ঠিক করেছে দুজন মিলেই রান্নাপর্ব সারবে ।  রান্নাঘরে সবজি আর মাংস কাটতে কাটতে সকল হীনবোধ ছাপিয়ে তাদেরকে হামলে ধরে ভীষণ ক্ষুধা ।  এত ক্ষুধা কখনও পায়নি তাদের ।  
 - তাড়াতাড়ি হাত চালাও মিয়া ।  ক্ষিদায় ছটফট করতাছি । 
কামরুলের তাগাদার জবাবে সাজ্জাদ জানায় যে সেও ভীষণ ক্ষুধায় আক্রান্ত ,  এমনটা নাকি সে কোনদিন অনুভব করে নি ।  
  - আপনাদের কাজে হেল্প করতে পারি ?  উৎসুক কণ্ঠে আগ্রহ প্রকাশ করে কবীর ।  কামরুল  আর সাজ্জাদের তর সইছিলো না ,  তাই কাটাকুটির পর্ব ত্বরাণ্বিত করবার জন্যে তারা কবীরকে স্বাগত জানায় ।   
 চটপটে ছেলে কবীর ।  অন্য সব কাজের মতো সবজি এবং মাংস কর্তনের ক্ষেত্রেও সে পিছু ফেলে দেয় তাদের দুজনাকে ।  তারা মনে মনে গজগজ করতে থাকে ।  হঠাৎ একটা দুর্ঘটনা ঘটে ।  পেঁয়াজ কাটতে গিয়ে আঙ্গুল কেটে ফেলে কবীর ।  
 - উফ ! 
মৃদু আর্তনাদ করে ওঠে সে । 
 - কী হইছে ? 
 - হাত কেটে ফেলেছি । 
 - কই দেখি ? 
সাজ্জাদ আর কামরুল বিস্ফোরিত চোখে তাকিয়ে থাকে ।  এমন জিনিস দেখার জন্যে তারা প্রস্তুত ছিলো না ।  কবীরের আঙুল বেয়ে রক্তের ধারা বইছে ,  সে রক্তের রঙ নীল !  
 - এভাবে কি দেখছেন ?  স্যাভলন ট্যাভলন আছে কী না দেখেন না ! 
কবীরের হাত বেশ অনেকটাই কেটে গেছে ! 
 - তোমার রক্তের রঙ নীল ! 
বিমূঢ় কণ্ঠে বলে সাজ্জাদ ।  কামরুলও হা করে তাকিয়ে দেখছে ।  
 - কী বলেন এইসব ?  এটা মশকরা করার টাইম হলো ? 
রেগে যায় কবীর ।  সে লাল রঙই দেখছে ।  রক্তের রঙ নিয়ে এসময় কেন তারা ফাজলামো করছে বুঝে উঠতে পারে না । 
সাজ্জাদ আর কামরুলের মনে পড়ে যায় ছোটবেলায় স্কুলে শেখা ফ্রেজ এ্যান্ড ইডিয়মসের কথা ।  ব্লু ব্লাড !  নীল রক্ত ।  অভিজাত ঘরের সন্তানের রক্তপ্রবাহ দেখার জন্যে তারা এগিয়ে এসে ঘিরে ধরে তাকে ।  নীল রক্তের সুবাসে তারা মাতোয়ারা হয়ে যায় ।  এমন গন্ধ কামরুল কোথাও পায় নি ।  রোখসানার স্তনউপত্যকায় মুখ গুঁজে দিয়ে সে পাগল হতো ,  এ গন্ধ তার চেয়ে অনেক বেশি তীব্র ,  সম্মোহনী ,  আকর্ষক ।  সাজ্জাদও এমন গন্ধ কোথাও পায় নি ।  বেতন পাওয়া কড়কড়ে টাকার নোট আর কাপড়ে রাখা ন্যাপথালিনের গন্ধে সে নেশা খুঁজে পেতো ।  এ গন্ধের কাছে সেসব কিছুই না ।  ঘোরগ্রোস্ত জিন্দালাশের মতো তারা টলতে টলতে এগুতে থাকে ।  বটিটা দিয়ে এক পোঁচে কেটে ফেলে কবীরের গলা ।  অবিরাম ধারায় নীল রক্ত বের হতে থাকে ।  আরো ভালো করে দেখার জন্যে বটিটায় চাপ দিয়ে গলা থেকে মাথা খণ্ডিত করে ফেলে ।  নীলের প্রবাহে সারাঘরে সৌরভ ছড়িয়ে পড়ে ।  সারা ঘর প্রজ্জ্বলিত হয় উজ্জ্বল নীল আলোতে ।  নীল আলো আর রক্তে স্নাত হয়ে তারা কবীরের বাকি অঙ্গপ্রতঙ্গগুলোও কাটতে থাকে বেভুলের মতো ।  
 - আজকে খাওনটা ভালো জমবো ভাই ।   
সোৎসাহে সাজ্জাদ জানায় কামরুলকে ।  কামরুল তখন কবীরের দেহ খন্ড - বিখণ্ড করতে ব্যস্ত ।  এখন তারা বুঝতে পারছে কিসের এত ক্ষুধা জমে ছিলো তাদের ,  কেন তারা এত ক্ষুধার্ত ছিলো ।  নীল রঙের এমন নেশা ,  তাদের জানা ছিলো না ।  কলেজে থাকতে কামরুল  একবার একটা গলাকাটা লাশ দেখেছিলো ।  তা থেকে লাল রঙের  ভীতিকর রক্ত বইছিলো ।  আর এখন .  .  .  এই নীল রঙ তাদের ক্ষুধা ,  যৌনতা ,  রুচি ,  গর্ব সব বাড়িয়ে দেয় ।  কাটাকাটি শেষ হলে একটা বড় গামলায় শরীরের অঙ্গপ্রত্যঙ্গগুলো রেখে ক্ষুধার্তের মতো গিলতে থাকে তারা ।  কবীরের নাক ,  কান ,  গলা ,  লিভার ,  কিডনী ,  হাত ,  পা সব খেয়ে শেষ করে ফেলে মুহূর্তের মধ্যে ।  
 মাথাটা ওভেনের মধ্যে রেখে দেয় পরে খাবে বলে ।  ওটাই সবচেয়ে আকর্ষনীয় অংশ ।   নীলখেলা স্থগিত রেখে তারা দাবা খেলতে বসে ।  তবে এবারের বোর্ড সাজানো  অন্যবারের চেয়ে অনেক আলাদা ।  শুধু একটি রাজা এবং একটি মন্ত্রী নিয়ে খেলছে তারা ।  সাদা - কালো গুটির কোন প্রভেদ নেই সেখানে ।  মেঝেতে গড়িয়ে পড়া রক্ত গুটিতে এবং বোর্ডে মেখে নীলাঞ্চল বানিয়ে ফেলে ।  কোন নিয়মের তোয়াক্কা না করে  ইচ্ছেমত তারা চেক দিতে থাকে একে অপরকে ,  ইচ্ছেমত জিততে থাকে ।  এভাবে তারা যখন জয়শিকারে মগ্ন ,  তখন ওভেন থেকে কবীরের মাথাটা গড়িয়ে তাদের কাছে এসে বলে , 
  " বিশ্বাস করেন ভাই ,  আমার রক্তও লাল !  " 
   ( নাম প্রকাশে অনিচ্ছুক একজন ইনসমনিয়াকের দ্বারা অনুপ্রাণিত হয়ে এই গল্প লেখা ।   ) 
                            
                    




আনন্দভ্রম এখন মেলায়


 ছুটির দিনে আরাম করে ঘুমাচ্ছিলাম ।  একটা অচেনা নম্বর থেকে বার কয়েক ফোন আসলো ।  কিছুটা বিরক্তি নিয়ে ফোন ধরলাম ,  ওপাশ থেকে কুহক ভাই জানালেন আমার গল্পগ্রন্থ  " আনন্দভ্রম "  মেলায় এসেছে ।  শুনে বেশ আনন্দ পেলাম  ( আবার এটাও ভাবলাম ,  এ ভ্রম নয় তো !  )  ।  অনুপ্রাণন প্রকাশনকে অনেক ধন্যবাদ দেরী করে যোগাযোগ করার পরেও যথাসময়ে বইটি প্রকাশ করতে পারার জন্যে ।  বইটি পাওয়া যাচ্ছে লিটল ম্যাগ চত্বরের অনুপ্রাণনের স্টলে  ( ৩৫ )  এবং স্টল নং ২৬৮ তে ।  আজ তো আরা মেলায় যাওয়া হচ্ছে না ,  কাল যচ্ছি দলবলসহ ,  মানে আমার স্ত্রী তিথি , এবং কন্যা ও পুত্র মিতিন এবং রুহিনকে নিয়ে ।  আনুষ্ঠানিকভাবে মোড়ক উন্মোচন মনে হয় হবে না ।  যদি হয় ও ,  সেটা করবেন আমার পুত্র - কন্যা দ্বয় ।  কখনও কোথাও প্রকাশ না হওয়া এবং ব্লগে পূর্বে প্রকাশিত মোট ১৭টি গল্প থাকছে ।  সবাইকে আমন্ত্রণ জানাই আমার এই অনুর্ধ - ১৮ ( যেহেতু ১৭টি গল্প )  বইটিকে প্রাপ্তবয়স্ক অর্থাৎ ১৮ +  করে তুলবেন ।    নাম প্রকাশে অনিচ্ছুক আমার এক বন্ধু রিভিউ লিখেছেন ।  সেটা এখানে সংযুক্ত করলাম ।  বুক রিভিউ জীবনে লিখেছি মাত্র দুটা ।  দুটাই পছন্দের এক মানুষের জন্য ।  এর বাইরে বুক রিভিউতে বিশেষ আগ্রহ ছিল না কখনই ,  মাঝে মাঝে পড়তে ভালোলাগে ।  রিভিউ পড়ে অন্যের পঠন অভিজ্ঞতার সাথে নিজেরটা মিলিয়ে নেয়া ,  এর বাইরে কিছু নয় … বুক রিভিউর স্পেসিফিক কোন ফরম্যাট আছে নাকি তাও জানি না ।  এটাকে রিভিউও বলছি না ।  অভিজ্ঞতা শেয়ার করবার মত কিছু একটা হবে ।  থাকবে কিছু সরাসরি না বলা কথা । গল্পকার হিসেবে হাসান মাহবুব বেশ জনপ্রিয় এই ব্লগে ।  ব্লগের বাইরে পরিচিতি কেমন তা ঠিক জানি না ।  আর প্রথমেই বলে নেই গল্পের জন্য হাসান মাহবুবের বেছে নেয়া কিংবা ট্রেডমার্ক ধারাটা আমার ঠিক পছন্দও না ।  জীবনের অন্ধকার দিক ,  প্রতিটা মানুষের ভেতরের অবদমিত ইচ্ছাগুলো উনাকে বেশি টানে ।  এই দিকগুলো ফুটিয়ে তুলতেও উনি বেশ পারদর্শী ।  এক ধরণের অলস সাবলীলতাও কাজ করে উনার এ ব্যাপারে ।  এ বইটার বাকী গল্পগুলো পড়ার ব্যাপারেও আমার তেমন আগ্রহ ছিল না ।  আগ্রহের প্রধান কারণ এই বইয়ের শিরোণাম এর গল্পটা ,   “ আনন্দভ্রম ”  !  প্রতিটা মানুষ জন্মের পর যখন বুঝতে শেখে ,  তখন থেকেই সত্যি সত্যি মানুষের আনন্দভ্রমের সূচনা হয় ।  পুরো জীবনটাই কেটে যায় আনন্দভ্রমে ।  এই গল্পে ঠিক কি আছে সেটা জানবার একটা আগ্রহ ছিল । যাইহোক ,  এই বইটার তিনটা কপি এখন আমার হাতে ।  একটা নিজে সংগ্রহ করেছি ।  বাকী দুটো অন্যভাবে হাতে চলে আসে ।  মাসের শুরুতেই দুজন আমাকে জিজ্ঞেস করে আমার কি কি বই কেনার ইচ্ছা আছে বইমেলা থেকে ।  আমি প্রায় ৮ - ১০ টা বইয়ের একটা লিস্ট বলি ।  ওরা প্রায় সবগুলোই জন্মদিনের উপহার হিসেবে হাজির করেছে ।  যদিও প্রথম কপিটা নিজেই সংগ্রহ করে ফেলেছিলাম ।  একটা আমার বোন দিয়েছে আর আরেকটা আমার সবচেয়ে ভালো বান্ধবী যার সাথে ছোটবেলায় যে দ্বিমুখী ভালোলাগার টান ছিল কেউ বুঝিনি ।  প্রায় একযুগ পর গল্পে গল্পে দুজনেই স্বীকার করি কিছু একটা সত্যি ছিল ।  এ এক অন্য ধরণের অনুভূতি ।  বন্ধুত্বটা এখনো আছে ,  ভালোলাগাও আছে ,  সেগুলো তো আর ছুড়ে ফেলা যায় না ।  আর এতো বছর পরেও যে কেবল একটা মুখের কথায় বইমেলায় চলে গিয়ে বই খুঁজে নিয়ে আসছে ,  এটাও তো সেই সম্পর্ক কিংবা বোধের মায়ার কারণে ।  মানবিক সম্পর্কের আসল ব্যাপার স্যাপারগুলো এই সামান্য বিষয়গুলোতেই ।  মানবিক সম্পর্কগুলো দেনা পাওনা ,  স্বার্থের হিসেবের অনেক বাইরের হয় ।  আনন্দভ্রম সংগ্রহ করতে গিয়েও তেমন আনন্দভ্রমের মধ্যে দিয়েই গিয়েছি … আনন্দভ্রম কিনতে গিয়ে আমার বান্ধবী তার অভিজ্ঞতার কথাও বলে আমাকে ।  আমার কাছে ইন্টারেস্টিং লাগছিলো শুনতে ।  বইটা সংগ্রহের সময় নাকি  “ আনন্দভ্রমের ”  লেখক তাকে জিজ্ঞেস করেছিল কেন সে বইটা কিনছে ।  তার উত্তর ছিল সম্ভবত ,   “ এমনি ”  ।  এরপরেও নাকি কয়েকজন জিজ্ঞেস করেছিলো কেন কিনছে ।  তার উত্তর ছিল ,   “ বই নিলে কি বলতে হবে কেন নেই ?  ”  ।  আমার নিজেরও কিছু অভিজ্ঞতা এমন ,  আমার বোনেরও তাই । এ তুচ্ছ ঘটনাটা বলা অন্য কারণে ।  এ থেকে আমার ব্লগ থেকে উঠে আসা লেখকদের সম্পর্কে একটা ধারণার কথা বলতে চাই ।  আমার মনে হয় ব্লগাররা বই প্রকাশের পর কেউ নিজের বই সংগ্রহ করতে দেখলে প্রথমেই ধরে নেয় ব্লগেরই কেউ হবে ।  তার পরিচয় জানতে চায় ।  পরিচয় জানতে পেলে আপ্লুত হয় ।  ব্লগের রেশারেশি মুহূর্তে ভুলে গিয়ে শুরু হয় নতুন উষ্ণ সম্পর্কের ।  নোমান নমির প্রথম বই সংগ্রহের সময়ও আমার একইরকম অভিজ্ঞতা হয়েছিল ।  সে অভিজ্ঞতা যেমনই হোক ,  ব্লগের কল্যাণে এমন বেশ কয়েকজন লেখক উঠে আসছে যাদের সম্ভাবনা অনেক ,  প্রমানও করেছে নিজেদের ।  সেটা এই আনন্দভ্রমের লেখকই হোক ,  অথবা নোমান কিংবা গভঃ ল্যাবের সেই জিকো ।  স্কুল কলেজের দিনগুলোতে কে জানতো জিকো একদিন জিকসেস হয়ে যাবে ?  যদিও তখন থেকেই জিকোর সেন্স অফ হিউমার এবং অন্যান্য বোধ অসাধারণ ছিল ,  তবে সেগুলোর পরিপূর্ণ বিকাশ ঘটিয়েছে ব্লগ .  .  . এবার আসি  “ আনন্দভ্রম ”  সংক্রান্ত কথায় ।  প্রথম ধরে আমার বইটাকে অল্প ঢিলেঢালা মনে হয়েছে ।  প্রচ্ছদ ভালো লেগেছে ।  কিন্তু বাধাই কেমন যেন মসৃণ নয় ,  ছাপার অক্ষরগুলো আরেকটু গভীর কালো হলে আর অল্প একটু পুরু হলে আমার মত দুর্বল চোখের মানুষেরা আমারে পড়তে পারতো ।  প্রথমেই পড়ি ভুমিকার কথাগুলো ।  সেখানে প্যারার মাঝে কোন গ্যাপ নেই ।  প্যারাগুলো একটু আলগা হলে ভাল হত ।  পুরো বইয়েই কিছু প্যারা জড়ালাগা অবস্থায় থাকাটা পাঠের সাবলীল আনন্দ কিছুটা হলেও নষ্ট করেছে ।  গল্পক্রমটাও তাড়াহুড়ায় দায়সারা ভাবে করা বলে মনে হয়েছে ।  প্রকাশনার ব্যাপারে পর্যবেক্ষণ এটুকুই । এই বইয়ে মোট গল্প আছে ১৫টি ।  একে একে সবগুলো নিয়েই বলার ইচ্ছা আছে ।  যদিও গল্পকার গতমাসে সম্ভবত বলেছিলেন মোট গল্প দিয়েছিলেন ১৭টি ।  এর মধ্যে দুটা বাদ দিয়েছে না জানিয়েই ,  একটা নাকি ছিলো একুশ নিয়ে ,  গল্পকারের খুব প্রিয় একটা লেখা ছিল সেটা ।  বাদ দেয়ার তালিকায় সেটাও পরে গেছে ।  এ ব্যাপারে আমি বলবো ,  শিট হ্যাপেন্স ।  এটাও একটা অভিজ্ঞতা ,  পরবতীতে গল্প কিংবা লেখা দেবার সময় এগুলো সম্পর্কে বিশেষ ইন্সট্রাকশন আগে থেকেই দিয়ে রাখলে ভাল হবে সবার জন্যই । প্রথম গল্পঃ শিহাব এর পকেটপড়তে পড়তে শিহাবের প্রতি বিরক্ত হয়েছি ।  কেন যে খুলে দেখছে না ।  এই বিরক্তিটাই হয়তো গল্পের সাফল্য অথবা ব্যর্থতা ,  সেটা পাঠকই ঠিক করবে ।  তবে শেষটা আমি ভাবিনি ,  আনএক্সপেক্টেড কিছু ভাবছিলাম ,  কিন্তু পরিণতি তেমন হবে ভাবিনি । দ্বিতীয় গল্পঃ আনন্দভ্রমগল্পটা আমি বুঝিনি ।  কিন্তু ব্যক্তিগত কারণে পড়তে ভালো লেগেছে ।  পরে লেখককে জিজ্ঞেস করে কাহিনীর কিছুটা ধারণা পাই ।  আর এই গল্পের শিরোণামটা অন্যতম প্রধান একটা কারণ এই রিভিউ লিখবার ।  আনন্দভ্রম একটা সাধারণ শব্দ ,  একটা শব্দের মধ্যেই লুকোনো অনেক বড় একটা গল্প ।  এটা পড়ে তাৎক্ষণিক একটা কবিতাও লিখে ফেই এই একটামাত্র শব্দকে পুজি করে ।  এটাই এই গল্পগ্রন্থ থেকে মূল প্রাপ্তি আমার জন্য । তৃতীয় গল্পঃ আপনাদের কাছে কি চাবুক আছে ? বেশ ভালো লেগেছে ।  অন্ধকারের বাইরেও কোথাও না কোথাও এটা আলোর গল্প ,  মায়ার গল্পও । চতুর্থ গল্পঃ আশ্চর্য হাস্যদৃশ্যস্যাটায়ার এটাকেই বলে নাকি জানি না ।  তবে প্লট হিসেবে চমৎকার ।  ভাবনাগুলো দারুন ছিল ।  গল্প হিসেবে মোটামুটি লেগেছে । পঞ্চম গল্পঃ এক পাতা সিভিটএটাও আসলে মানুষের চরিত্রের একটা বিশেষ দিকের কথা বলে ।  একটা বিশেষ অনুভূতির কথা বলে ।  আমরা তাকে মায়া নাম দেই ,  তার উৎপত্তি ঠিক কোন কারণে হয় আমরা কেউ জানি না ।  গল্পটার শেষটা আমার বিশেষ ভালোলেগেছে .  .  . ষষ্ঠ গল্পঃ গল্প যদি শুনতে চাও আমার কাছে এসোব্লগাররা ভালো উপলব্ধি করবেন ।  তবে সাধারণের জন্য আমার কাছে ছুঁয়ে যাওয়ার মত কিছু মনে হয়নি । সপ্তম গল্পঃ মীরার গভির গোপনভালো গল্প ।  বিশেষ কিছু যদিও বলার নেই । অষ্টম গল্পঃ নিখিল বাংলাদেশ সাইকো সমিতিবেশ ভালো ।  গণমাধ্যম এবং সংবাদ সচেতন পাঠক মাত্রই আরো বেশ কিছু ব্যাপার উপভোগ করবেন ।  এই যেমন ,  সুন্নী মাহার ব্যাপারটা ।  এর বাইরে চরিত্রগুলোর কাজকারবার আমাদের সাধারোন মানুষের চিন্তার সাথেও মিলে যেতে পারে ।  এক অর্থে আমরা সকলেই তো হালকা অথবা অস্ফুট সাইকো ।  কেউ একটা মশাকে এক থাপ্পরে মারবে ,  কেউ ধরতে পারলে একটা একটা পাখনা আর হাত পা ছিড়ে অথবা কয়েলের আগুনে পুড়িয়ে মারবে ।  এই দুনিয়ায় কে অল্প হলেও সাইকো নয় ?  গল্পটা আমাদের কথাই বলে ,  অন্যভাবে .  .  . নবম গল্পঃ অচিন পাখির ডাকএই গল্পটা আমার বিশেষ পছন্দ হয়নি ।  গল্পের চেয়ে প্রেক্ষাপট বেশি মনে হয়েছে ।  অন্য পাঠকের অন্যরকম মনে হতেও পারে । দশম গল্পঃ অনেক বিল উঠে গেছেদারুন একটা গল্প ।  গল্প এগার - পনেরোঃশুণ্যমাত্রিক আর সারপ্রাইজ আমার কাছে বেশ ভালো লেগেছে ।  রিভিউ বড় হয়ে যাচ্ছে দেখে বাকীগুলো নাই বলি । সবশেষে একটা কথাই বলবো বইয়ের তেমন কোন গল্প নেই যেটাকে মাস্টারপিস বলবো অথবা অভিভুত হয়ে যাচ্ছিলাম পড়তে গিয়ে ।  তবে বেশকিছু গল্প আছে ,  যা মনে থাকবে ।  অন্তত আনন্দভ্রম্ নামটা মনে থাকবে ।  আর সেই গল্পটা এখনো পুরোপুরি না বুঝে উঠতে পারলেও চরিত্র আর বিশেষ কিছু দৃশ্যপট মনে থাকবে ।  যেমন থাকবে আরো কিছু গল্পেরও ।  হয়তো বহুদিন পর আবার পড়তে বসলে আবার মনে পরবে ,  ভাববো ,   “ আরে ,  এই গল্পটা তো আমি জানি ।  “  ভেতরে থেকে যাবে । আর এখানেই গল্পগ্রন্থ হিসেবে আনন্দভ্রমের সার্থকতা কিংবা ব্যর্থতা ।  ছোটগল্প তো এমন বোধই দেয় ।  আশা করবো একদিন গল্পকার হাসান মাহবুব উপন্যাসেও হাত দেবেন গভীর মমতা নিয়ে ।  উনার হাত দিয়ে অথবা কিবোর্ডে আঙ্গুল চালনায় লেখা হবে বাংলা সাহিত্যের অন্যতম শ্রেষ্ঠ কোন সাহিত্যকর্মের ।  এমন কোন উপন্যাসের ,  যা জীবনের চরম অন্ধকার ,  সবচেয়ে উজ্জ্বলতম দিক এবং মানব জীবনের সুক্ষ সুক্ষ তুচ্ছ তুচ্ছ কিন্তু অনন্য কিছু ব্যাপার গল্পের ছলে তুলে এনে পাঠকের মাথায় গেঁথে দেবেন ।  সেইদিন হয়তো আমি কাউকে না কাউকে গল্পচ্ছলে আবার বলবো ,   “ আমি উনার বইয়ের প্রথম পুর্ণাঙ্গ রিভিউ কিংবা সমালোচনা লিখেছিলাম ।  “  অথবা বছর পাচেক পর কোন আড্ডায় আমার এই স্মৃতিচারণ হবে ব্লগে উনার সাথে ভয়াবহ নানা ক্যাচালের স্মৃতিচারণের বাইরে ।  তখন হাসতে হাসতে ভুলে যাবো ব্লগ শত্রু হাসান মাহবুবকে ,  বাস্তবের সাদাসিধা হাসান মাহবুবকে চিনবো বলে .  .  . আনন্দভ্রম পাঠ আনন্দময় হোক ! 
                            
                    




একজন প্রতিশ্রুতিশীল খুনীর স্বীকারোক্তি

 তাদের নিস্পন্দ দেহ থেকে রক্ত আর অশ্রূর নোনা গন্ধ ভেসে আসছে ।  তাদের কৃতকর্মের দলিল হিসেবে দেহের আনাচে কানাচে ক্ষত আর আঘাতের ভূগোল ।  উপড়ে নেয়া চোখের ফাঁকা কুঠুরী থেকে বাজছে শোধশঙ্খের মন্দ্র সুর ।  জিহবার খন্ডিত অংশে রক্ত আর লালা জমে যেন স্বাক্ষী দিচ্ছে পাপ এবং প্রায়শ্চিত্তের ।  পৃথিবীটা এখনও দানবদের ক্রীড়াক্ষেত্র হয়ে ওঠেনি ।  তাই তারা যখন পাপের দস্তানা পরিধান করে স্বর্গের পাখিদের গলা চেপে ধরে ,  তারা ডানা ঝাপটাতে থাকে অসহায় ,  অতঃপর পড়ে থাকে নিথর ,  কিংবা যখন তারা আমাদের রূপকথার নদীতে প্রস্রাব করে দূষিত করে ,  মেরে ফেলে উচ্ছল জলরাশিকে ,  তখন হত্যাকান্ডের শিকার হওয়াই তাদের জন্যে প্রকৃত ন্যায়বিচার ।  বেশিরভাগ ক্ষেত্রে অবশ্য ন্যায়কর্মটি ঘটে না ,  তবে এক্ষেত্রে ঘটেছে ।  পাপলালসায় পাগলপারা দুই নরনারীকে খুন করেছি আমি ।  আমি একজন সৎ এবং গর্বিত খুনী ।  সমাজের চোখেও আমি বিশেষ সম্মানের আসনেই অধিষ্টিত হবো ।  শুধু অন্ধ ,  গোঁয়ার আইনের রক্তচক্ষুই যা সমস্যা ।  তাই তাদের হাত থেকে নিষ্কৃতি পেতে লাশদুটোর যথাযথ ব্যবস্থা করা দরকার ।  খামোখা কেন নিষ্ঠুর ,  লোভী পেশাদার খুনীদের সাথে এক কামরায় থাকা ?  আমি বৈষয়িক কারণে ,  রাজনৈতিক উদ্দেশ্যে বা লোভের বশে খুন করি নি ।  আমি ন্যায়বিচারের উদ্দেশ্যে খুন করেছি ।  পাপের শাস্তি দিয়েছি তাদেরকে ।  এর জন্যে আমি সমাজের তৈরি জড়ভরত আইনের শিকার হতে রাজী নই ,  আর যদি তা হতেও হয় ,  মানুষজন যেন আমাকে ভুল না বোঝে ,  একজন মহান ন্যায়বিচারক হিসেবে দেখে ,  এটাই আমার চাওয়া ।  
 আমার নাম আলম ।  খুব সাধারণ একটা জীবন আমার ।  সাধারণ চিন্তাভাবনা ।  আমার আশেপাশের ঝলমলে ছেলেমেয়েরা কতকিছু করে বেড়ায় !  ছবি আঁকে ,  গান গায় ,  রাজপথে মিছিল করে ,  পুলিশের বাড়ি খায় ,  শীতের সময় চারশ কিলোমিটার পথ পাড়ি দিয়ে প্রত্যন্ত অঞ্চলের মানুষের কাছে যায় শীতবস্ত্র নিয়ে ।  আমি এসব কিছুই করি না ।  এ নিয়ে বেশ একটা হতাশা আমাকে কুঁড়ে কুঁড়ে খাচ্ছিলো ।  কিন্তু এখন আর এসবের কিছুই অবশিষ্ট নেই ।  আমার সাধারণ জীবন এখন আর মোটেও হেলাফেলা করার মতো না ।  আমি তাদের কাতারে ,  কিংবা বলা যায় তাদের চেয়েও কয়েক পা এগিয়ে গেছি দুটো হত্যাকান্ডের মাধ্যমে ।  এখন আমি আর স্রেফ ভীড়ের মধ্যে মিশে যাওয়া আনস্মার্ট একটা ছেলে না ।  আমার মধ্যেও গর্ব করার মতো ব্যাপার আছে ।  কারেন্টের বিল দিতে গিয়ে ব্যাংকের সামনে লম্বা লাইনে দাঁড়ানোর সময় পেছন থেকে কেউ অযথা ধাক্কাধাক্কি করলে আমি শীতল দৃষ্টি হেনে তাদেরকে সাবধান করে দিতে পারি ।  আমি খুন করেছি এক রক্তপিপাসু নিষ্ঠুর দম্পতিকে ।  যারা তাদের এগার বছর বয়সের কাজের মেয়েটাকে খুন্তির ছ্যাকা দিতো ,  গরম পানি ঢেলে দিতো গায়ে ,  তার স্পর্শকাতর অঙ্গে  ( হায় এই বয়সের আবার স্পর্শকাতরতা !  )  গৃহস্বামী আদরের নামে তার লালসা মেটাতো ,  আর গৃহকর্ত্রী তা দেখেও না দেখার ভান করতো ।  
 তারা সম্পর্কে আমার খালা - খালু ।  আমার সাথে তাদের আচরণ অবশ্য যথেষ্টই হৃদ্যতাপূর্ণ ।  খুনের পরিকল্পনা মাথায় আসার আগ পর্যন্ত আমি তাদেরকে সুখী ,  সজ্জন ,  সচ্ছল জনগোষ্ঠীর আলোকিত অংশ ভাবতাম ।  তাদের বাসায় নিয়মিত যাওয়া আসা ছিলো আমার ।  পানাহার এবং মনোরঞ্জক বস্তু দিয়ে আমাদের সময় কাটতো ভালোই ।  গোল বাঁধলো নতুন কাজের মেয়েটি বাসায় আসার পর ।  মানুষের পশুরূপ ,  পিশাচমন যে কখন কীভাবে প্রকাশিত হয় ,  সে এক অদ্ভুত ব্যাপারই বটে !  মেয়েটির নাম কতিমন ।  সে যখন এই বাসায় প্রথম এসেছিলো ,  নিটোল লাবন্যভরা শ্যামলা ত্বক আর উচ্ছল হাসিতে সবাইকে আপন করে নেবে ,  বাড়ির একজন সদস্য হিসেবেই গণ্য হবে এমনটাই ভেবেছিলাম আমি ।  কিন্তু আমার অগ্রজ আত্মীয়দ্বয় তা ভাবেন নি ।  তা না ভাবুক ,  এর জন্যে তাদের আমি দোষ দিতে যাবো না ।  কাজের মেয়েকে কজনই বা আপন ভাবতে পারে ?  কিন্তু আপন না ভাবুক ,  তাই বলে এমন অত্যাচার করতে হবে ?  কী দোষ ছিলো তার ?  আর হঠাৎ করে তারাই বা এমন বদলে যাবেন কেন ?  এসব প্রশ্নের উত্তর নিশ্চিত করে বলা কঠিন ,  তবে আমার মনে হয়েছে ,  দীর্ঘ নিঃসন্তান জীবনে কতিমনের আগমনে সে যখন সবাইকে তার সদাচরণের মাধ্যমে জয় করে নিচ্ছিলো ,  তখন সন্তান না পাবার বেদনাটা উশকে বলগ উঠে ক্রোধে রূপান্তরিত হয়ে এমন সহিংস আচরণে প্রলুদ্ধ করে তাদের ।  অথচ ব্যাপারটা বিপরীত হতে পারতো কী সহজেই !  এজন্যেই তো বলছিলাম ,  মানুষের পিশাচ হয়ে ওঠার কারণগুলো বড় অদ্ভুত হয় ।  
 ব্যাপারটা আমার প্রথম নজরে আসে কতিমন এ বাড়িতে আসার সপ্তাহখানেক পরে ।  আমি বৈকালিক আড্ডা দিতে তাদের বাসায় গিয়েছিলাম ।  চা দিতে একটু দেরী হওয়াতেই সে কী ভীষণ চোটপাট শুরু করলেন খালা !  খালুও তার সাথে তাল মিলাচ্ছিলেন ।  তাদের এই হঠাৎ ক্ষেপে যাওয়ায় আমি বেশ অপ্রতিভ হয়ে পড়ি ।  কথাবার্তা চালাতে তেমন উৎসাহ পাই না ।  তবে তারা বেশ উৎসাহ ভরে বলে চলছিলো নতুন আসা কাজের মেয়েটা কীভাবে তাদের হাড়মাস জ্বালিয়ে খাচ্ছে ।  আমিও হ্যাঁ - হু করে সাড়া দিচ্ছিলাম ।  চা দিতে এসে কাপ থেকে একটু ছলকে পড়তেই ঠাস করে তাকে একটা থাপ্পর বসিয়ে দিলেন আমার খালা ।  সেদিন আমি ব্যথিত এবং অবাক হলেও কোন প্রতিবাদ করতে পারি নি ,  আমি পারতাম না আমার অতি সাধারণত্বের কারণে ।  কখনই পারি নি স্রোতের বিপরীতে সাঁতরানোর সাহস করতে ,  বিরুদ্ধ হাওয়ার প্রবল ঝাপটায় চিৎকার করে কথা বলতে ।  
 এর পরে বেশ কিছুদিন যাই নি তাদের বাসায় ।  একসময় এই পলায়নপরায়নতা থেকে নিজেকে রক্ষা করতেই হয়তো গেলাম তাদের বাসায় ।  তারাও আমার যথোচিত সমাদর করলেন ।  আমি মনে মনে অপেক্ষা করছিলাম কতিমনের জন্যে ।  ওর কী অবস্থা করেছে কে জানে ।  আমার অপেক্ষা দীর্ঘায়িত হতে থাকলো ।  কতিমন এলো না ।  চায়ের পেয়ালা হাতে খালা নিজেই এলেন ।  
 - কী ব্যাপার খালা ,  কতিমন কোথায় ?  
জিজ্ঞেস না করে পারলাম না আমি । 
 - আর বলো না !  কামচোরা শয়তান একটা ।  অসুখের ভান করে শুয়ে রয়েছে । 
 - কতদিন ধরে অসুখ ? 
 - এইতো কদিন হবে । 
 - ডাক্তার দেখান নি ? 
 - আরে রাখো ডাক্তার !  এদের সহজে কিছু হয় না ।  বললাম না ,  কামচোরা ক্ষুদে শয়তান একটা ।  মটকা মেরে পড়ে রয়েছে ঘরের ভেতর ।  
আমি তাকে দেখতে যেতে চাইলে তাদের ভেতর কেমন যেন অস্বস্তিকর অস্থিরতা সৃষ্টি হয় ,  এবং তারা ব্যাপারটি এড়িয়ে যাবার চেষ্টা করেন ।  আমিও আমার প্রিয় সাথী পলায়নপরতার প্রবোধে আর বেশি আগ না বাড়ার সিদ্ধান্ত নিই ।  ব্যাপারটা হয়তোবা সেভাবেই চুকে বুকে যেতো ,  যদি না আমি বেসিনে হাত ধুতে যাবার সময় মেয়েটির কাতর আর্তনাদ শুনতে না পেতাম ।  তার আর্তধ্বণি শুনে মোটেই মনে হচ্ছিলো না সে ধোঁকা দেবার জন্যে শুয়ে আছে ।  পর্দার ফাঁক দিয়ে উঁকি দিয়ে দেখি ,  তার সারা শরীরে কেমন যে ফোশকা পড়ার দাগ ।  কাছে গিয়ে নিরীখ করে বুঝতে পারি ,  এটা গরম পানি শরীরে পড়ার ফল ।  
 - কতিমন ,  কীভাবে হলো এমন ?  
আমার জিজ্ঞাসার জবাবে কিছু বলার শক্তি চিলো না তার ।  ততক্ষণে পরিস্থিতি বুঝে খালা চট করে চলে এসেছে সেখানে । 
 - আরে বলো না ,  ছেরি পানি ঢালতে গিয়ে নিজের গায়ে ঢেলে কী এক অবস্থা করেছে !  
 - এ তো ভয়াবহ অবস্থা !  আর আপনি বললেন সে কাজ চুরি করতে শুয়ে আছে ? 
মুখে একটা চিন্তিত ভাব এনে খালা বললেন , 
 - হ্যাঁ অবস্থার বেশ অবনতি হয়েছে দেখছি ।  আমরা অবশ্য ডাক্তার ডাকার কথা ভাবছিলাম ।  আজকে রাতেই ডাক্তার ডেকে আনবো ।  
বলে আমাকে ঠেলেঠুলে ও ঘর থেকে সরিয়ে নিলেন তিনি ।  আমি আবারও পরাজিত হলাম নিজের বিবেকের কাছে ।  জয়ী হলো পলায়নপরতা ।  
 এভাবে আর কতদিন ?  কতদিন বিবেককে বেশ্যা বানিয়ে সমাজপতিদের রঙমহলে খেমটা নাচ নাচানো ?  কতদিন পালাতে পালাতে ,  নামতে নামতে সমাজের নিকৃষ্টতম অংশের শিশ্নচোষক হওয়া ?  তারা কেড়ে নিয়েছে গ্রাম্য বালিকার ভানহীন হাসি ,  তাকে করেছে তাদের কামনা আর নিষ্ঠুরতার বশংবদ ,  আর আমি .  .  . আমার নীরবতা কি তাদের অপরাধের আজ্ঞাবহ না ?  খিকখিক করে কারা যেন হাসছে ।  হাসছে সেইসব চৌকস ছেলেমেয়ে ,  যারা গৃহপরিচারিকা নির্যাতনের প্রতিবাদে রাস্তায় নেমে মানববন্ধন করে ,  মানবাধিকার সংস্থাগুলোর কাছে ধর্ণা দেয় ।  হাসছে ব্যানার আর ফেস্টুন হাতে শ্লোগানে রাজপথ প্রকম্পিত করা আমার বন্ধুরা আমার অপারগতার নগ্নরূপ দেখে ।  হাসছে শ্যামলিমা ,  হাসছে বসুন্ধরা ,  হাসছে ধানীক্ষেত ,  হাসছে সবুজ আল ,  হাসছে নির্যাতক ,  হাসছে নির্যাতিতা ,  হাসছে কতিমন .  .  .  
নাহ ,  আমি আর নিজেকে বিকিয়ে দেবো না ,  সঁপে দেবোনা বিবেককে ।  আরেকবার যদি আর একটা অনাচার দেখি .  .  . 
 সেই মাহেন্দ্রক্ষণে আমি খুনের সিদ্ধান্ত নেই ।  পৃথিবী আমায় চিনবে এখন ,  আমি হবো নতুন আলোর ঝাণ্ডাধারী ।  তোমরা সবাই আমায় কুর্ণিশ করবে ।  সম্ভ্রম করবে । 
 পরেরদিন সকালে ঘুম থেকে উঠে খবরের কাগজ হাতে নিয়ে একটি খবরে আমার চোখ আটকে যায় ,  
  " রাজধানীর সবুজবাগে গৃহপরিচারিকার ওপর ন্যাক্কারজনক নির্যাতন ।  আটক গৃহকর্তা এবং গৃহকর্ত্রীর জামিন মঞ্জুর "  । 
 নামগুলো আমার খুব পরিচিত ! 
 হ্যাঁ ,  এরকমই তো হবার কথা !  সচ্ছলেরা সাচ্ছন্দ্যে অত্যাচার করবে ,  গরম পানি ঢেলে দেবে ,  খুন্তি দিয়ে খোঁচাবে ,  যৌন নির্যাতন করবে সবুজ গ্রাম্য বালিকার ওপরে ,  অতঃপর কিছু টাকা জামিন দিয়ে লোকচক্ষুর আড়ালে চলে যাবে !  নাহ ,  এবার আর ওসব হতে দিচ্ছি না আমি ।  আমার চৌকস বন্ধুদের অযথা আন্দোলন শুরু করার আগেই ফলপ্রসু কিছু একটা করবো ।  হ্যাঁ ,  হত্যা করবো তাদের ।  চরম কষ্ট দিয়ে ।  এছাড়া তাদের পাপের প্রায়শ্চিত্ত কোনভাবেই হতে পারে না ।  
 আমি যখন খালুর কলার ধরে তার মাথা দেয়ালে ঠুকে দিলাম ,  খালার চোখে তখন বিস্ময় ।  
 - হাসপাতালে পাঠাইসেন ,  না ?  খুব জ্বর সেজন্যে ?  ভাবসেন আমি কিছু বুঝি না ?   
খালুর অন্ডকোষে কষে একটা লাথি মারলাম আমি ।  সে আপাতত কিছুক্ষণের জন্যে অচল ।  খালার দিকে নজর দেয়া যাক এবার ।  বটি নিয়ে তার পিছু ধাওয়া করলাম ।  মোটা মানুষ ,  অল্পতেই হাঁপিয়ে উঠলেন ।  যখন বুঝলেন যে দৌঁড়ে আর লাভ নেই ,  আত্মসমর্পণ করলেন ।  
 - বাবা শোনো ,  হ্যাঁ আমার ভুল হয়েছে .  .  . 
 - চুপ মাগী ।  আর একটা কথাও না ।  
তার গলা চেপে ধরলাম ।  কিছুক্ষণ পর ছেড়ে দিলে জিহবা বের করে হাঁপাতে লাগলো সে ।  তার জিহবা খাঁমচে ধরে বটি দিয়ে দু টুকরো করে তার হাতে গুঁজে দিলাম ।  চোখের ভেতর স্ক্রু ড্রাইভার দিয়ে খোঁচাতে লাগলাম ।  চোখের মনিতে এক ধাক্কায় সেটি ঢুকিয়ে দিয়ে চারপাশের সাদা অংশে চাড় দিয়ে কিছুক্ষণের মধ্যে তুলে ফেললাম আস্ত দুটো চোখ ।  খালা ততক্ষণে নেতিয়ে পড়েছে ।  আর খালু তার অন্ডকোষ ধরে চেচাচ্ছে তখনও ।  খালুর কানের ভেতর একটা লম্বা সুঁই ঢুকিয়ে দিলাম একদম মগজে বিঁধে দিয়ে ।  একটু ছটফট করে তার দেহটাও নিথর হয়ে গেলো ।  ধুর !  এত তাড়াতাড়ি মরে গেলো !  আমি ভেবেছিলাম আরো কিছুক্ষণ খেলবো তাকে নিয়ে ।  
 খুন দুটো আমি করেছিলাম ঘোরের মধ্যে ।  হঠাৎ সংবিৎ ফিরে পাওয়ার পর আমি আতঙ্কগ্রস্ত হয়ে পড়লাম ।  একটা ন্যায্য বিচার করা হয়েছে ,  এই বোধের বদলে অজানা একটা ভয় আমাকে তাড়িয়ে বেড়াতে লাগলো ।  তাদের শূন্য চোখের দৃষ্টিতে যেন আমার গ্রেপ্তারি পরোয়ানা ।  নাহ ,  এমনটা হলে তো চলবে না ।  আমি একটা মহৎ কাজ করেছি ।  সবাই আমাকে চিনবে এখন ।  জবুথবু ,  কম্পমান ,  আতঙ্কিত আমাকে দেখলে সবাই আমাকে ছ্যাচরা খুনীই ভাববে ।  কেউই আমার অন্তর্গত ন্যায়বোধ দেখবে না ।  মাথাটা ঠান্ডা করার জন্যে বাইরে থেকে একটু চা সিগারেট খেয়ে আসা দরকার ।   
 বাইরে বের হয়ে চা সিগারেট খেয়ে সময় নষ্ট করার চিন্তা বাদ দিয়ে দিই ।  মাথাটা কাজ করছে এখন ।  লাশ লুকোতে হবে ,  সমস্ত চিহ্ন ঝেড়ে ফেলতে হবে ,  অনেক কাজ বাকি ।  আমি দ্রুতই আবার তাদের ফ্ল্যাটের দিকে রওনা দেই ।  এখন আমার ভেতর এক আশ্চর্য প্রশান্তি কাজ করছে ।  প্রাণভরে শ্বাস নিতে পারছি আমি ।  
 ফ্ল্যাট নং ৩ / সি ।  হু ,  ঠিকঠাক আছে সব ।  কী মনে করে যেন কলিংবেল টিপি ।  কেউ সাড়া দেবে না সে তো জানা কথাই !  পুরোনো অভ্যাস তো !  
 ভেতর থেকে দরজা খুলে দেয় কেউ একজন ।  
 আমার খালা ।  
  - আরে আলম !  কেমন আছো তুমি বাবা ?  অনেকদিন পর এলে ।  ভালো সময়ে এসেছো ।  তোমার খালুজান তোমাকে ফোন করার কথা ভাবছিলো ।  কী যেন ক্রিকেট ম্যাচ হচ্ছে ,  দুজনে মিলে দেখবে বেশ ,  এসো !  আমি একটু ব্যস্ত থাকবো ।  কতিমনের খুব জ্বর ।  দেখার কেউ নেই "  
 হ্যাঁ এমনটাই তো হওয়ার কথা !  খালা - খালুরা চিরজীবন সজ্জন থেকে যাবেন ,  কতিমনকে সামান্য জ্বরের জন্যে হাসপাতালে পাঠাবেন ,  কোন অছিলায় মারধোর করবেন না ,  আর আমি বেওকুফ অপেক্ষায় থাকবো কবে তারা ভয়ানক কিছু করেন আর আমি তাদেরকে খুন করে হিরো হবো !  আমার মুক্তির দাবীতে আন্দোলন হবে রাস্তায় ।  হতাশায় শ্রাগ করি আমি ।  অবশ্য আমার নিস্তরঙ্গ জীবনে এসব ভেবে যদি একটু রোমাঞ্চ আর বিনোদন পেতে চাই ,  রাজা হতে চাই ,  নায়ক হতে চাই ,  সেজন্যে আমাকে খুব বেশি দোষ দেয়া যায় না নিশ্চয়ই !  হতাশা চেপে আমি জিজ্ঞেস করলাম খালুকে ,  
 " কতিমনের জ্বর কি খুব বেশি ?  "  
 

                    




মিতিন আর আমি

 মিতিন  ছোট্ট একটা সরিষাবীজের আকৃতি নিয়ে পৃথিবীর বিশাল কর্মযজ্ঞে নিজেকে অধিষ্ঠিত করার আগ্রহে চুপচাপ শুয়ে আছি এমনিয়োটিক ঝুলির ভেতর ।  একটু ভয় ভয় করছিলো অবশ্য ,  কিন্তু প্লাসেন্টার মাধ্যমে যখন মায়ের শরীরের সাথে সংযুক্ত হলাম ,  খাদ্য এবং পুষ্টির অবাধ যোগানে ভয়টা কেটে গেলো ।  এই অবস্থায় আমাকে বলা হয় এমব্রায়ো ।  কী সব বিটকেলে যাচ্ছেতাই নাম রে বাবা !  আর তোমরা বড়রা আমার কথা শুনে এমন গোলগোল চোখ করে তাকিয়ে থেকোনা তো !  পঞ্চম সপ্তাহের মধ্যেই আমার ফুসফুস ,  মস্তিষ্ক ,  হৃৎপিন্ড ,  স্পাইনাল কর্ড তৈরি হয়ে যাবে ।  একটা মানুষের মিনিয়েচার না হলেও মাইক্রোয়েচার তো বলা যেতে পারে আমাকে তখন নাকি !  আমি হয়তো বা এখন তোমাদের দৃষ্টিতে একটা এককোষী জীবের বেশি কিছু নই ,  তাই আমার এমন গড়গড় করে কথা বলায় তোমাদের ভারী গড়বড় হয়ে যাচ্ছে ।  বড়দের নিয়ে এই এক ঝামেলা ।  সবকিছুর শূলুকসন্ধান ,  তত্ত্বতালাশ তাদের করা চাই ' ই চাই !  যাও তো ,  আমাকে একটু বুঝতে দাও ব্যাপারস্যাপার ।  মায়ের শরীর থেকে খাদ্য আসছে আমার কাছে ।  আমার এখন লাঞ্চটাইম ।  বিরক্ত করো না ।  
 জীবনের প্রয়োজনে আমাকে খাপ খাইয়ে নিতে হয়েছে ,  চিনতে হয়েছে প্রথম আবাস ,  সুপেয় তরল ,  বন্ধু গ্রন্থিসমূহ ।  আমার ভেতরেও যে জীবনের অনুরণন বয়ে চলেছে ,  বাঁচার তীব্র আকুতি তোমাদের কারো চেয়ে কম নয় ,  তা কি তোমরা বোঝো ?  তোমরা না বুঝলেও মা ঠিকই বুঝবে ।  তবে মাকে আমি এখনও ঠিকঠাক বুঝে উঠতে পারি নি ।  যুগ যুগান্তর থেকে বয়ে আসা আদিম বুনো তথ্য আমাকে বাঁচার প্রেষণা যুগিয়েছে ,  মায়ের কথা জানিয়েছে ।  শুনেছি মাকে ছাড়া নাকি আমাদের মত প্রাকপ্রাণীপর্বের জীবেরা একদম থাকতে পারে না ।  ব্যাপারটা শুধুমাত্র খাদ্য আর পুষ্টির নিশ্চিত নির্ভরতা আছে বলে নয় ,  তাহলে তো কেমন যেন দেয়া - নেয়ার মত হয়ে গেলো ।  এটা আরো গভীর এবং অসম্ভব প্রভাববিস্তারী ।  সামনের দিনগুলোতে জানতে পারবো ।  আমি আগ্রহ নিয়ে অপেক্ষা করছি ।   
 আমি  আর মাত্র দুই দিন পর মিতিনের প্রথম জন্মদিন ।  প্রথম জন্মদিনে বেশ ঘটা করে আয়োজনের ব্যবস্থা করা হয়েছে ।  সবার এক আবদার - খাওয়াতে হবে ।  সে খাওয়ানো যাবে ।  দু : খের বিষয় এত আয়োজন - আনন্দের কোন স্মৃতিই তার থাকবে না পরবর্তীতে ।  এক বছর বয়সের স্মৃতি কি মানুষের মনে থাকে ?  গত একবছরে আমার জীবন পাল্টে গেছে অনেকটাই ।  পাল্টাবে না কেন !  বাবা হওয়া কী যে সে কথা ?  আগে বাসায় ফিরতে দেরী করতাম মাঝেমধ্যেই; ইচ্ছে করেই ।  আর এখন মনটা ছটফট করে কখন বাসায় গিয়ে আমার ছোট্ট জীবন্ত পুতুলটাকে কোলে নেবো ,  আদর করবো ।  লোকে বলে ও নাকি দেখতে একদম আমার মতই হয়েছে ।  বেশ ভালো লাগে শুনতে ।   " রক্তের বন্ধন "   " নাড়িছেঁড়া ধন "  এসব শব্দের মানে এখন বেশ বুঝতে পারি আমি ।  আগে কেমন অতি নাটুকেপনা আর কৃত্রিম আবেগের সমন্বয় মনে হতো শব্দগুলোকে ।  রাতের বেলা ঘুম ভেঙে বাজে স্বপ্ন দেখে কিংবা পেটব্যথায়; কে জানে ,  মিতিন যখন করুণ স্বরে কেঁদে ওঠে ,  তখন তাকে কোলে নিয়ে হাঁটার সময় বুঝি ,  রক্ত বস্তুটা কত শক্ত সূতোয় বাঁধতে পারে পরস্পরকে ।  এই যে একবছর কেটে গেলো তার জন্মের ,  গত এক বছরে একটা বোধ আমাকে ঋদ্ধ করেছে ।  আগে একটা বছর পেরিয়ে গেলে অজান্তেই দীর্ঘশ্বাস পড়তো ।  মৃত্যুর দিকে এগিয়ে যাওয়া হলো আরো একধাপ ।  আর এখন ?  এখন মনে হয় আমার মেয়ের বয়স যত বাড়ছে তা যেন আমার জীবনসম্ভারে ধনাত্মক প্রাণচিহ্নের আকারে যুক্ত হচ্ছে ।  গত একবছরে আমার বয়স এক বাড়লেও তা মৃত্যুমুখী ছিলোনা ,  ভীষণভাবেই জীবনমুখী ।  
 মিতিন  আরেব্বাহ !  আমার নাক ,  মুখ ,  আঙুল ,  পায়ের পাতা তৈরি হয়ে গেছে ।  আকারও পেয়েছে বেশ সুন্দর ।  অবশ্য বড় মানুষেরা বলে এই পর্যায়ে নাকি এলিয়েনের মতো লাগে দেখতে ।  এলিয়েনরা দুষ্টু ।  আমার মনটা তাই একটু খারাপ ।  আরো একটা ব্যাপার নিয়ে বিব্রত ,  ব্যাঙাচির মত একটা লেজ গজিয়েছে আমার ।  উটকো জিনিসটাকে মোটেই সহ্য হচ্ছে না ।  যদি ওটা থেকেই যায় ভুমিষ্ট হবার পরেও ?  বাবা - মা কি তখন আমাকে এখনকার মতো করে এত যত্ন করবে ?  এই যে তারা এখন রিক্সায় চড়লে ভাঙা রাস্তা এড়িয়ে চলে ,  সাবধানে চালানো নিয়ে রিকশাঅলার সাথে ঝগড়া করে ,  সামনে কোন স্পিডব্রেকার থাকলে ঝাঁকুনি এড়ানোর জন্যে মা দাঁড়িয়ে যায় ,  মাথাব্যথা হলেও আমার ক্ষতি হতে পারে ভেবে ঔষধ খায় না ,  এই যে আমাকে নিয়ে বাবার এত দুশ্চিন্তা ,  মাসে মাসে চেক - আপ ,  গাদাগাদা ঔষধ কেনা ,  এতকিছুর পরে যদি দেখে যে আমি লেজঅলা কিম্ভূত একটা প্রাণী ,  তখন কী হবে ?  মনমরা হয়ে আছি কদিন ধরে এ কথাটা ভেবে ।  
 যাক !  লেজটা খসে গেছে অবশেষে !  ছোটছোট দাঁতও গজিয়েছে আমার ।  ইচ্ছে করে কুটকুটিয়ে কামড় দেই সবাইকে ।  এখানে কামড়ানোর মত তেমন কিছু নেই ।  আচ্ছা ,  বড় হয়ে নেই দাঁড়াও !  হৃৎপিন্ডটা সারাক্ষণ প্রবল গতিতে স্পন্দিত হতে থাকে ।  বেশ মজা লাগে আমার ।  সারাক্ষণ যেন ড্রামস বাজছে ।  আমি এখন চোখ পিটপিট করতে ,  হাত নাড়াতে পারি ।  আঙুল বাঁকানোটাও শিখে গেছি ।  সপ্তাহখানেক এভাবে বেশ মৌজে কাটলো ।  তারপর একদিন দেখি কী ,  তাজ্জব ব্যাপার !  আমি রেগে গেলে ,  বিরক্ত হলে তাও প্রকাশ করতে পারছি !  সেদিন যখন বাবা রাত করে বাসায় ফিরে মায়ের সাথে ঝগড়া করছিলো ,  আমার রাগ হচ্ছিলো খুব ।  রেগেমেগে কিছু বলবো ভাবতেই দেখি যে আমার চোখ কুঁচকে আসছে বিরক্তিতে !  এ এক দারুণ নতুন ব্যাপার ।  এখন থেকে আমার সামনে বাবা - মা কোন ঝগড়াঝাটি করলে এভাবে খুব বকে দেবো ।  আরো একটা বিষয় নিয়ে আমি সন্তুষ্ট ।  আমাকে এখন আর এলিয়েনদের মত দেখায় না ।  এবার যখন আল্টাসনোগ্রাম করতে গেলো ,  ভীষণ উত্তেজিত ছিলাম আমি ।  বাবা - মার সাথে যোগাযোগের এ মাধ্যমটা বেশ পছন্দ আমার ।  তারা আমাকে দেখছে !  কী দারুণ !  একটু সাজুগুজু করতে পারলে ভালো হতো ,  কিন্তু সে সুযোগ তো নেই ,  তা নিয়ে আর ভেবে কী হবে !  আমি স্পষ্ট বুঝতে পারলাম তাদের দুজনের আবেগটুকু ।  আনন্দাশ্রু লুকোনোর ছল করে অন্যদিকে তাকানো ,  কী ছেলেমানুষ আমার বাবাটা !  
 আমি   যতই দিনটা এগিয়ে আসছে ,  আমার মানসিক অস্থিরতা তত বাড়ছে ।  মাঝেমধ্যে মনে হয় অনন্তকাল ধরে অপেক্ষা করে আছি ।  মাতৃগর্ভে শিশু থাকা অবস্থায় হবু বাবারা অনেকসময় মানসিক বিপর্যয়ে পতিত হয় ।  আমার ক্ষেত্রে অবস্থাটা বিপর্যস্ত না হলেও খুব একটু ভালোও না ।  নানারকম আশঙ্কা আর উদ্ভট চিন্তায় মন ভারাক্রান্ত হয়ে থাকে ।  তিথির পেটে হাত দিয়ে আমার অনাগত সন্তানের  ' কিক '  অনুভব করা এখন আমার শ্রেষ্ঠ বিনোদন ।  কখনও কিক দিতে দেরী হলে বা কমজোরী কিক হলে মুখ শুকিয়ে আমসি হয়ে যায় ।  গত ১৪ই ডিসেম্বর দিনটা যা গেলো না !  সকাল থেকে প্রায় চার ঘন্টা বাচ্চার নড়াচড়ার কোন লক্ষণ নেই ।  ওর মায়ের তো কাঁদোকাঁদো অবস্থা ।  দুপুর ১২টার পর সিদ্ধান্ত নিলাম আর অপেক্ষা নয় ,  আর কোনো ঝুঁকি নেয়া চলবে না ।  রবি ফুপার গাড়িটা ধার করে হাসপাতালে ছুটলাম ।  বেছে বেছে ওইদিনই যে কেন শুক্রবার পড়লো !  আশেপাশের ডেল্টা আর সেলিনা হসপিটালের ইমার্জেন্সি বন্ধ ।  ছুটতে হলো সেই গ্রিন লাইফে ।  ডাক্তার এসে পরীক্ষা নিরীক্ষা করে বললেন বেবির হার্টবিট নরমালের তুলনায় বেশি ।  সম্ভবত অক্সিজেন কম পাওয়াতে এমন হচ্ছে ।  এ্যামনিয়োটিক কর্ডের অবস্থানগত পরিবর্তনে এমন হতে পারে ।  অক্সিজেন দিতে হবে তিথিকে ।  অবশেষে অক্সিজেন দেয়ার পর সবকিছু স্বাভাবিক হলো ।  সস্তা ঘিঞ্জি ওয়ার্ডে সারাক্ষণ তিথির সাথে কাটিয়ে দিনটা অবশ্য খারাপ গেলো না একেবারে ।  আগত মাতৃসম্ভাবনা ,  স্বস্তিদায়ক অক্সিজেন আর সবার সামনে নির্লজ্জের মত হাত ধরে থাকা ,  ফাঁকতালে একটা চুমু সব মিলিয়ে তার মুখে এক আশ্চর্য আনন্দ আভা খেলা করছিলো ,  যা আগে কখনও দেখি নি ।  
 সামনের মাসটা যেন কতদূর !  আল্টাসনোগ্রামের রিপোর্টে লেখা আছে সম্ভাব্য তারিখ ৮ থেকে ১৮ই জানুয়ারির মধ্যে ।  ইদানিং আমার কেন যেন মনে হচ্ছে সন্তানকে দেখে যাবার সৌভাগ্য নেই আমার ।  তার আগেই ভয়ানক কিছু একটা ঘটবে ।  আমি মারা যাবো ।  এরকম অবশ্য অনেকদিন ধরেই মনে হচ্ছে ,  তবে তীব্রতাটা খুব বেশি আজকাল ।  
 আমাদের সন্তানের নাম কী দেবো সব বাবা - মার মতই আমরাও সেটা নিয়ে ভাবছিলাম খুব ।  কত সাহিত্যিভরা ,  দুষ্টুমী মাখা দেশী ,  ইরানি ,  আরবী ,  ইতালিয়ান ,  ইংরেজি শব্দ মাথায় আসে ,  কোনটাই আমাদের নিরীখ পার হয়ে চুড়ান্ত হতে পারে না ।  একদিন হঠাৎ করেই নাম নিয়ে চিন্তা ভাবনার অবসান ঘটলো ।  কবিবন্ধু শিরীষের ফেসবুক স্ট্যাটাস থেকে মিতিন নামটা পেলাম ।  রবিন্দ্রনাথ ঠাকুরের তৈরি শব্দ ,  যার অর্থ বন্ধু ।  নামটা আমাদের দুজনেরই খুব পছন্দ হয়ে গেলো ।  ঠিক করলাম ,  ছেলে হোক বা মেয়ে ,  ডাকনাম এটাই হবে ।  
 অবশেষে সেই দিনটি এলো !  সকাল ছটায় তিথি আমার ঘুম ভাঙিয়ে জানালো যে তার পেইন হচ্ছে ।  আমি তার চোখমুখ দেখেই বুঝলাম হাসপাতালে নিতে হবে ।  বাসার সবাই তড়িঘড়ি করে প্রস্তুত হয়ে গেলো ।  গাড়িও রেডি ।  গন্তব্য সেই গ্রিন লাইফ হসপিটাল ।  তিথির ডাক্তার চাইছিলো নরমাল ডেলিভারিই হোক ,  দুটো পর্যন্ত অপেক্ষা করতে বললেন ।  তখন বাজে কেবল দশটা ।  আরো চার ঘন্টা !  এদিকে তিথির পেইন দেখে আমার নিজেরও কেমন যেন লাগছে ।  মাথা ঝিমঝিম আর শরীর দুর্বল করতে লাগলো ।  একটু পানি দেয়ার জন্যে বেসিনের কাছে গিয়ে আমি এক অদ্ভুত কান্ড করলাম ।  পিতা হবার ঘন্টাকয়েক আগের টেনশনটা ফ্রেমবন্দী করে রাখতে সেলফোন দিয়ে কয়েকটা ছবি তুললাম নিজের ।  বুকের ভেতর ভীষণ তোলপাড় ।  মনে হচ্ছিলো হৃৎপিন্ডটা ছিটকে বের হয়ে আসবে ।  হার্টের কোন সমস্যা হলো নাকি কে জানে !  
 বেলা দেড়টার সময় তিথির ভাই ইশতিকে নিয়ে রক্তের ক্রসম্যাচিং করার জন্যে গ্রিন লাইফের আরেকটা ভবনে যেতে হলো ।   ' ও '  নেগেটিভ রক্ত খুব রেয়ার ,  তাই ডাক্তার বলেছে আগে থেকেই ডোনার রেডি রাখতে ।  বেলা ১ . ৩৮ এ আমার মা ফোন করে আনন্দমুখর উষ্ণ কণ্ঠে জানালেন  " হাসান তোর মেয়ে হয়েছে !  "  ।  খবর শুনেই আমি দৌড়ে ছয়তলা সিঁড়ি ভেঙে হাঁপাতে হাঁপাতে পৌঁছুলাম ওটিতে ।  আমার কোলে যখন মিতিনকে দেয়া হলো ,  সময় তখন ১ . ৪০ ,  তারিখ ৩ ' রা জানুয়ারি , ২০১৩ ।  
 মিতিন   এখন আমার ওজন কত জানো ?  আড়াই আউন্স ।  দৈর্ঘ্যে চার ইঞ্চি ।  দাঁড়াও দাঁড়াও !  এখন আমি পাঁচ ইঞ্চি দৈর্ঘ্যের পাঁচ আউন্স ওজনের একটা দশাসই শিশু !  গত দুই সপ্তাহে খুব দ্রুত বেড়েছি ।  মাথাটা ঘাড়ের ওপর শক্তভাবে সেঁটে থাকে ।  নরম কার্টিলেজগুলো ক্রমশ শক্ত হয়ে হাড়ে রূপান্তরিত হচ্ছে ।  প্লাসেন্টার সাথে সংযোগকারী নলটা অনেক দৃঢ় এবং পুরু ।  মাতৃগর্ভ জায়গাটা দিনদিন আরামদায়ক হয়ে উঠছে ।  মন ভালো থাকলে আমি নড়াচড়া করি ,  খেলি ।  তবে বেশিরভাগ সময়ই কাটে ঘুমিয়ে ।  না ঘুমিয়ে করবোই বা কী !  এত উষ্ণ ,  আরামদায়ক জায়গা আর কোথাও আছে !  আমার নড়াচড়াকে প্রথমে মা বুঝতে পারে নি ।  প্রথমে নাকি বোঝা যায় না অতটা ।  ছোট্ট প্রজাপতির হালকা করে ডানা ঝাপটানোর মত করে এতটুকু নড়েছি ,  আর মামনি ভেবেছে মনে হয় গ্যাসের কারণে পেট গুড়গুড় করছে ।  হাহা !  কী বোকা বলতো ?  ধীরে ধীরে আমি দ্রুত এবং জোরে নড়াচড়া করা শিখছি ।  একদিন মামনি বুঝে গেলো যে ওটাই আমি ।  বুঝতে এতো সময় লাগলো !  বড়দের নিয়ে আর পারা যায় না !  আমার সবরকম ইন্দ্রিয় অনুভূতি তৈরি হয়ে গেছে ।  স্বাদ ,  বর্ণ ,  গন্ধ ,  স্পর্শ ,  শ্রবণ সব বুঝি সব !  বড় হয়ে যাচ্ছি আমি ।  মামনিও এখন খুব বুঝতে পেরেছে যে আমি আর সেই ছোট্ট ব্যাঙাচিটা নেই ।  আমার সাথে কথা বলা যেতে পারে ,  গান শুনতেও খুব ভালোবাসি ।  গানের ব্যাপারটা অবশ্য বাবাই বেশিরভাগ সময় করে ।  কন্ঠ শুনেই বুঝতে পারি ওটা বাবা ।  মা আর বাবা ,  এই দুজনের কণ্ঠ আর কথা বলার ভঙ্গি সবার থেকে কী ভীষণ আলাদা !  
 বড় হচ্ছি ,  তাই জীবনযাপনের ধারাও পাল্টে যাচ্ছে ।  এখন আমি আর ছোটদের মত সারাক্ষণ ঘুমাই না ।  ঘুমের একটা রুটিন তৈরি হয়েছে ।  নতুন একটা ব্যাপার শিখেছি ,  হেঁচকি তোলা ।  প্রথমদিকে মা ভয় পেয়ে গিয়েছিলো ,  এটা আবার কেমনতর বিষয় ভেবে !  আমি নিয়মিত বিরতিতে হেঁচকি তুলে তাকে বুঝিয়ে দিই যে এটা অস্বাভাবিক কিছু না ।  মা দ্রুতই বুঝতে পারে ।  আমাকে সে না বুঝলে কে বুঝবে ?  
 আমি   এক হাজার টাকা খরচ করে পৃথিবীর সবচেয়ে সুন্দর চলচ্চিত্রটি দেখে আসলাম আজকে আমরা ।  চলচ্চিত্রটির দৈর্ঘ্য অবশ্য খুব কম ,  মিনিট পাঁচেক হবে ।  খরচটা সেই তুলনায় বেশি মনে হচ্ছে ?  মোটেও না ।  আল্টাসোনোগ্রাম মেশিনে যখন তার গুটিসুটি মেরে থাকা অস্পষ্ট হাত - পা দেখলাম আমার মনে তখন অনির্বচনীয় অনুভূতি ।  তিথির প্রেগনেন্সির শুরু থেকেই আমার ভেতর নানারকম অযৌক্তিক বাজে চিন্তা কাজ করা শুরু করেছিলো ।  আমার সন্তান ঠিকমতো আছে তো ?  ডাক্তাররা ডায়গনোসিস করতে কোন ভুল করে নি তো ?  স্বচক্ষে দেখার পর একটা বিশাল ভার যেন নেমে গেলো শরীর থেকে ,  সাথে ঝিরঝিরে প্রশান্তির হাওয়া আর গলায় দলা পাঁকিয়ে ওঠা কান্না ।  একটি শিশুকে পৃথিবীতে নিয়ে আসার দীর্ঘ প্রক্রিয়ার সাথে জড়িত জটিলতা এবং ঝুঁকির কথা ভেবে দুশ্চিন্তা করা অবশ্য এরপরেও থেমে থাকে নি ।  আমার শুধু সবচেয়ে খারাপ সম্ভাবনার কথাই মনে আসতো সবসময় ।  এমনিতে অবশ্য সব ঠিকঠাকই চলছিলো ,  মাঝখানে একবার চেক - আপের সময় দেখা গেলো তিথির শরীরে হিমোগ্লোবিন কম ।  হিমোগ্লোবিন কম থাকা মানে প্রসব - পরবর্তী রক্ত সংক্রান্ত জটিলতা সৃষ্টি হবার সম্ভাবনা অনেকাংশে বেড়ে যাওয়া ।  আয়রন ট্যাবলেট আর সুষম খাদ্যের প্রচেষ্টায় এক মাস পর হিমোগ্লোবিন কিছুটা বাড়লো বটে ,  তবে তা যথেষ্ট ছিলো না ।  ডাক্তারের পরামর্শে তাই প্রথমবারের মতো হাসপাতালে ভর্তি হতে হলো তাকে ।  আয়রন ইনজেকশন দিয়ে হিমোগ্লোবিন লেভেল বাড়াতে হবে ।  
 আমার মনে হয় ছেলেই হবে ।  যে কিক পায়ের !  এ ফুটবলার না হয়েই যায় না !  আর যদি মেয়ে হয় ,  তবে অবশ্যই সে নৃত্যপটিয়সী হবে ।  তার কিকের মধ্যে আমি এক ধরণের ছন্দ খুঁজে পাই ।  হয়তো বা এটা পিতৃমনের অতিকল্পনা ।  হোক না !  এইসব সুখকল্পনাই তো জীবনের স্বাদ !  ডান্স বিটের গান ছেড়ে দিলে সে খুব লাফায় ।  বিশেষ করে ব্রাজিলিয়ান একটা গান আছে এলিট স্কোয়াড সিনেমার  " মোরো দি দান্দো "  না কী যেন নাম ,  ওটা ছেড়ে দিলে তো দস্যিটা ঘুমিয়ে থাকলেও উঠে এক পাক নেচে নেবেই !  ওর ঘুম ,  জেগে ওঠা ,  নেচে নেয়া ,  খেলা করা ,  এসব আমার দৈনন্দিন জীবনের সাথে জরিয়ে গেছে ।  তবে নারী হওয়ার বিশেষ সুবিধার বলে তিথি বুঝতে পারে আরো বেশি কিছু ।  ওর হেঁচকি তোলা ,  হাই তোলা এসবও নাকি সে বোঝে !  জীবনে এই প্রথমবারের মত আমার মেয়ে হয়ে না জন্মানোর জন্যে দুঃখ হলো ।  
 সেদিন তিথির বাবার বাড়ি থেকে সবাই এসে শুভকামনামন্ডিত মিষ্টান্ন দিয়ে গেলো ।  সবাই ভালো ভালো খাবার খেলাম ।  ছবি তুললাম ।  আশীর্বাদ বা দোয়াতে আমার বিশ্বাস নেই ,  কিন্তু সেদিন আমার মনে হচ্ছিলো শুভার্থী অগ্রজদের আশীর্বাদ বা দোয়ার চেয়ে বেশি প্রার্থিত আর কিছু নেই ।  আমাদের চলার পথে আরো বেশ কিছুদূর বাকি ।  এখন আমি শুভ কোনকিছু থেকেই বঞ্চিত করতে রাজী নই নিজেকে ।  আজকের দিনটা তো বেশ ভালোই গেলো ।  সামনের দিনগুলোও যাবে তো ?  শুনেছি একসময় নাকি সবকিছু অসম্ভব রকমের দীর্ঘ মনে হতে থাকে ।  তেমন কিছু হবে নাকি ?  
 মিতিন   আমি এখন প্রায় ষোল ইঞ্চি লম্বা ।  ওজন তিন পাউন্ড ।  মাতৃগর্ভের আরামদায়ক দিন মনে হয় শেষের পথে ।  আমারও কেমন যেন হাঁসফাঁস লাগে ।  কম তো বড় হই নি ।  কবে তোমরা আমাকে পৃথিবীতে নিয়ে আসবে ?  এই ছোট্ট জায়গায় আমার শরীর যে আর আঁটে না !  মায়ের কাছে ঘ্যানঘ্যান করতে থাকি ।  আমার নড়াচড়া এখন বাইরে থেকেও টের পাওয়া যায় ।  আমি খুব অস্থির হয়ে গেছি ইদানিং ।  নড়াচড়া বেশি করছি ।  মামনির ঘুমের ব্যাঘাৎ হচ্ছে এজন্যে ,  বুঝতে পারছি ।  এছাড়া আমার চুল আর নখের জন্যেও তার সমস্যা হচ্ছে খেতে ,  হজমে ।  আরো দ্রুত ওজন বাড়ছে আমার ।  নড়াচড়ার জায়গা সীমিত হয়ে আসছে ।  কী ভীষণ আঁটোসাঁটো অবস্থা !  ভালো লাগছে না আর এ জায়গাটা ।  কবে আমি পৃথিবীর আলো দেখবো ?  কবে ,  কবে ,  কবে ?  এমনতর মানসিক দূরাবস্থার মধ্যে একটা ভালো ব্যাপার ঘটে গেলো ।  আমার শরীরের কুঁচকানো চামড়াগুলো সব ঝরে গেলো ।  এখন নিশ্চয়ই আলটাসনোগ্রামে আমাকে আরো ভালো আর স্পষ্ট আকৃতির দেখাবে ?  বাবা - মা নিশ্চয়ই খুব খুশি হবে ?  এই চিন্তাটা মাথায় আসার পর আমার মন ফুরফুরে হয়ে গেলো ।  
 শরীরের ভেতর নতুন কিছুর উপস্থিতি টের পাচ্ছি ।  কত্তগুলা নতুন রে !  এটাকে নাকি বলে ফ্যাটসেল ।  আমার শরীরের তাপমাত্রা নিয়ন্ত্রিত হবে এর মাধ্যমে ।  জিনিসটা নেহায়েৎ মন্দ না বোধ হয় !  
 নড়াচড়া এখন আর প্রায় করতেই পারি না ।  পারবো কী করে ?  প্রায় আঠার ইঞ্চির মতো লম্বা হয়ে গেছি ।  এতটুকু পেটে এত বড় একটা বাচ্চা কীভাবে নড়বে ?  বিরক্ত হয়ে মাঝেমধ্যে কিক দিই ,  এই আর কী ।  তবে পরিস্থিতি যতই খারাপ হোক না কেন ,  মানিয়ে নিয়ে নতুন কিছুতে মজে থাকার দক্ষতা আমাদের ,  মাতৃগর্ভের শিশুদের সহজাত ।  এখন মামনির পেটে বাবা টোকা দিলে আমিও পাল্টা কিক দিয়ে জানান দেই ।  এই খেলাটার নাম দিয়েছি টরেটক্কা খেলা ।  খুব মজা লাগে খেলতে ।  
 আমার ওজন এখন প্রায় সাত পাউন্ড ,  দৈর্ঘ্য ২০ ইঞ্চি ।  আর কতোকাল আমাকে এই অন্ধ গহবরে থাকতে হবে ?  আমার ফুসফুস ,  হৃৎপিন্ড ,  হাত ,  পা ,  চোখ সবকিছুই পৃথিবীতে আসতে প্রস্তুত ।  আর কত দেরী মা ?  কবে তোমার কোলে উঠবো বাবা ?  
 আমি   গতকাল রাতে বিচ্ছিরি কান্ড ঘটে গেছে ।  বাবা - মার সাথে সামান্য বিষয় নিয়ে ভীষণ তর্কাতর্কি ,  তিথি তাদের পক্ষ নেয়াতে তাকে যাচ্ছেতাই ভাষায় গালাগালি ।  বিয়ে করাটা আমার জীবনের সবচেয়ে বড় ভুল ,  এ কথাটা পুরুষতান্ত্রিক দম্ভে জানিয়ে তিথিকে তার বাপের বাড়িতে চলে যাবার আহবান জানালাম ।  বাবা - মা ' কেও তুচ্ছ এবং অজানা সব কারণে দায়ী করে গলা ফাটাতে লাগলাম ।  চরম বেয়াদবিটা করলাম শেষ পর্যায়ে ।  আমাকে তারা সোফায় বসিয়ে রেখে কী সব ইতং বিতং বোঝাচ্ছিলো ,  আমি ঝামটা মেরে উঠে এসে ঘরের দরোজা খোলা রেখেই একের পর এক সিগারেট টানা শুরু করলাম ভোঁসভোঁস করে ।  সিগারেট টানতে টানতে উত্তপ্ত মস্তিষ্কে বিবাহপরবর্তী পরাধীন জীবনে আটকে পড়ে এবং প্রাকবৈবাহিক স্বেচ্ছাচারিতা থেকে বঞ্চিত হয়ে কী ভুল করেছি তা সশব্দে জানান দিতে থাকলো আমার মন ।  আগেই বোঝা উচিত ছিলো বৈবাহিক জীবন আমার জন্যে না ।  আমি সিগারেট ,  হার্ড ড্রিংকস ,  হার্ড রক ,  ডার্ক থটস ,  ফ্লার্ট গার্লস এসব নিয়ে মজে থেকে ভার্চুয়ালি নিজেকে সেলিব্রেটি হিসেবে প্রতিষ্ঠিত করবো ।  কোন বাঁধনে বাধা পড়া কি আমার মানায় ?  সবার কী আর রুটিনমানা আটপৌরে জীবনে চলে ?  কোথায় গেলাম সেই আত্মবিধ্বংসী ,  নিহিলিস্ট ,  সেল্ফ স্যাডিস্টিক রেকলেস ছেলেটা ?  ল্যাপটপের সামনে পড়ে থাকা সিডিটা নিয়ে ভেঙে নিজের হাত কেটে রক্ত ঝরিয়ে এক মুঠো ঘুমের ট্যাবলেট মুখে পুরে তবেই আমার ঘুম এলো । পরদিন বাসায় ফিরলাম ইচ্ছে করেই দেরীতে ।  বাসায় ফেরার পথে এক সিএনজিঅলার সাথে ভাড়ায় বনিবনা না হওয়ায় তাকে যাচ্ছেতাই গালি দিয়ে গাড়িতে বেশ কয়েকটা ঘুষি মেরেছি ।  এর ফলে অবশ্য বেশ ব্যথা অনুভূত হচ্ছে ,  তবে রাগটা ঝাড়া গেছে এতেই খুশি ।  কালকে থেকে মেজাজটা বড্ড খিঁচড়ে আছে ।  
 বাসায় ফেরার পর তিথি গতকাল রাতের কথা ভুলে গিয়ে আশ্চর্য কোমল ব্যবহার করলো আমার সাথে ।  ব্যাপারটা কী ?  ও তো এমন মেয়ে না ।  বড্ড জেদ তার ।  ভেবেছিলাম টানা দুই দিন কোন কথাই বলবে না ।  কিন্তু যে কথা তার পেটে জমে আছে ,  যে কবিতার পঙক্তিতে তার শরীরে আশ্চর্য আবৃত্তি অনুষ্ঠান ,  তার ভাগীদার আমাকে না করে সে পারে কীভাবে ?  ভালোবেসে ডাকলো সে আমায় , 
 - শোনো .  .  . 
 - হু বলো ।  
কিছুক্ষণ নীরবতা ।  তার গালে লজ্জার রক্তিম দীপ্তি ।  আমি হঠাৎ করেই যেন বুঝে গেলাম সব ।  তার দিকে ভালো করে তাকিয়ে ব্যগ্র কণ্ঠে বললাম ,  
 - সত্যি ?  
 - হ্যাঁ সত্যি !  
  * 
আজ মিতিনের জন্মদিনে বায়োস্কোপের রিলের মতো পুরোনো সব ছবি ভাসতে লাগলো আমার চোখের সামনে ।  এই যে বদলে যাওয়া ,  এই যে উৎকন্ঠার প্রহর ,  এই যে টুকরো দুষ্টুমী ,  এই যে স্বপ্নভরা চোখ ,  প্রতীক্ষার যন্ত্রণা ,  মানসিক অবসাদ ,  অজানা আশঙ্কা ,  শুভাকাঙ্খীদের ভালোবাসা এসবকে আমি অস্বীকার করি কীভাবে ?  মিতিন যত বেড়ে উঠেছে আমি ততই ফিরে গেছি উৎসে ।  উচ্ছাসের উৎসাহে ।  আমার রাজকন্যাটা ,  আমার তোতোরো ,  মেরি পপিন্স তার অদৃশ্য ডানা দিয়ে যতই এগুতে থাকবে সামনে ,  যতবার তার জন্মদিন ফিরে আসবে ,  মৃত্যুর দিকে ধীরে এগিয়ে যাওয়া এই আমি বয়সের হিসেব তুচ্ছ করে বুড়ো থেকে প্রৌঢ় ,  প্রৌঢ় থেকে যুবক হয়ে বারবার ফিরে যাবো সেই উৎসমুখে ,  মৃত্যুকে অস্বীকার করে নতুন জীবনের আনন্দ আবিষ্কারে । 
     

                    




হিমসকালের রোদনকশা

তার পরনে ছিলো গোল গোল ফুলকাটা ঢিলেঢালা একটা জামা ।  দৈর্ঘ্য একটু বেশি হওয়ায় প্রায় মেঝে ছুঁয়েছিলো তা ।  এমন অবস্থায় চলাফেরার সময় সাবধানতা অবলম্বন না করলে দুর্ঘটনা ঘটা অস্বাভাবিক না ।  অবশ্য ঘটন ,  দুর্ঘটন কখন জীবনের স্রোতকে কোনদিকে বইয়ে নিয়ে যায় বলা মুশকিল ।  আপাত দৃষ্টিতে যা দুর্ঘটনা ,  সেখান থেকেও ফুটতে পারে স্নেহের ফুল ,  জেগে উঠতে পারে আলোর পাখিরা ।  সেই মেয়ে আর তার প্রিয়তা চিনেছিলো এসব আলোর ফুল ।  তারা হয়ে উঠেছিলো দীপ্তিময় ।  মেয়েটার তো নামই হয়ে গেলো দীপ্তিময়ী !  ভালোবাসার ডাকপিওনকে যদি তার আসল নাম বলে চিঠি পৌঁছে দিতে বলা হয় ,  সে খুঁজে খুঁজে হয়রান হয়ে যাবে ।  কিন্তু যদি বলা হয় দীপ্তিময়ীর কাছে যাও ,  নিমিষেই চিনে নেবে সে ।  ভালোবাসার মাঝে ডাকপিওনের দাপ্তরিক কাজটা  অনেকটা স্বেচ্ছাশ্রম হিসেবেই ধরে নেয়া যায় ।  আর সে খাটতেও পারে খুব ।  দীপ্তিময়ী আলুথালু বেশে ঘুরে বেড়াচ্ছে ঘরে ।  প্রসবপরবর্তী জটিলতার ফলে চলাফেরায় সাচ্ছন্দ্য আসেনি এখনও ।  দীপ্তিময়ীর এমন চলন আমার বেশ লাগে দেখতে ।  ভাবছি  সাবধানে হাঁটতে বলবো ,  কাপড়টা পায়ে জরিয়ে যাচ্ছে তো !  কিন্তু এক অলস ঔদাসীন্যে আমার আর কিছুই বলা হয় না ।  হিমসকালের রোদনকশা দেখতে থাকি ।  সূর্য তার আগ্নেয় ভান্ডার থেকে দেখেশুনে নরম তুলতুলে এক টুকরো রোদস্ফটিক পাঠিয়েছে যেন আমাদের জন্যে ।  কি ঝকঝকে রোদ !  চোখ ধাঁধায় না ,  আবার ঔজ্জল্যও কমে না ।  গুটি গুটি পায়ে দুষ্টু কাঠবেড়ালির মতো করে জানলা ,  পর্দা আর গ্রিল ভেদ করে আমাদের কাছে আসতে গিয়ে তারা নকশা হয়ে যায় ।  এই যে আমার পাশে ঘুমিয়ে আছে ছোট্ট একটা স্বর্গের পরী ,  তার গাল ,  চিবুক ধরে কতই না নকশা করছে রৌদ্রদল !  এসব দেখতে দেখতে আমার সময় কেটে যায় ।  হিমহিম ছুটির দিনে সূর্যের স্নেহে প্লাবিত হয়ে জীবন্ত জাগতিক হৃদুপকরণ দেখার চেয়ে ভালো আর কী হতে পারে ?    - ঘরটা ভালো করে ঝাঁট দেয়া হয় না অনেকদিন ।  কী অবস্থা ! দীপ্তিময়ী আমাকে অনুযোগ করে ।   - তোমার আর এই অবস্থায় ঝাঁট দিতে হবে না ।  পুরোপুরি ফিট হয়ে নাও তারপর ।   - তার আর পর আসতে বয়েই গেছে !  উঠো ,  আমি এখন ঘর ঝাড়ু দেবো ।  উঠো !  সে  ' ওঠো '  না বলে  ' উঠো '  বলে সবসময় ।  এই মৃদু আঞ্চলিক টানটা বেশ লাগে আমার ।  আমি উঠতে যাবো ,  দীপ্তিময়ী এগিয়ে এসে ঘর গোছানোর কাজ শুরু করবে ,  ঠিক তখনই .  .  . তখনই হয়তো চুলোয় বসিয়ে দেয়া মাছটা ভেজে পুড়ে গেছে ।  তখনই হয়তোবা আবর্জনা নেয়ার লোকটা আমাদের ঘর অভিমুখে আসছে ,  হয়তোবা মেঘেদের খবরদারিতে রোদ ঢেকে যাচ্ছে ,  আমাদের ঝুলবারান্দায় বাসা বাঁধা চড়ুই দম্পতি ঝগড়া করছে ,  আমি জানি না এসব হয়েছিলো কী না ।  নৈরাশ্যের জমাট অন্ধকারে জ্বালিয়ে দিয়ে এসেছি দৃষ্টিপ্রদীপ ।  তাই দীপ্তিময়ীর পা হড়কে পড়াটা ,  যেটা আমি আগেই আশঙ্কা করেছিলাম ,  একটা ইতিবাচক দৃষ্টিতে দেখতে আমাকে ইতিউতি করতে হয় নি ।  আমি তাকে ধরে ফেলি দু হাত দিয়ে ।  এই যে স্পর্শ ,  এই যে স্পর্শসঞ্চালিকা ,  আর আমার রোদবালিকা ,  নতুন কিছু তো নয় ।  আমরা বরাবরই বিশ্বাস করে এসেছি আমাদের জোড় বাঁধাটা নিয়তিবদ্ধই ছিলো ।  যদিও আমরা সবরকম অদৃষ্টবাদীতা এবং কুসংস্কারকে হেলাভরে কাটিয়ে এসেছি ,  কিন্তু এই একটা ক্ষেত্রে আমাদের বিশ্বাস গোঁড়া ঈশ্বরভক্তকেও হার মানাবে ।  স্পর্শ !  স্পর্শ !  স্পর্শ !  কতভাবেই না উচ্চারণ করা যায় শব্দটি ।  কতভাবেই না এর প্রয়োগ ঘটানো যায় !  দীপ্তিময়ীকে প্রথমবার স্পর্শ করার সুখস্মৃতি আনাড়ী হাতে ,  এরপর হাতগুলো তার পাওনা বুঝে নিয়ে লোভী জমিদারের মত খাজনার খোঁজে চলে যেত তার শরীরের সমস্ত অঞ্চলে ,  কতবার ,  কত সহস্রবার স্পর্শ করেছি তাকে ।  একসময় রোমাঞ্চ থিতিয়ে আসে কিছুটা ,  দৈনন্দিন ক্রিয়ার মধ্যেই পড়ে যায় তা ।  তারপরেও কিছু কিছু স্পর্শ উজ্জীবনী সুধার কাজ করে ,  ফিরিয়ে আনে সেই পুরোনো বিদ্যুচ্চমক ,  নির্ভরতার অব্যক্ত পঙক্তিমালা .  .  . আমি ধরে ফেললাম তাকে ।  এই ধরে ফেলাটা স্বাভাবিক প্রতিবর্তী ক্রিয়ার মতই সিলগালা হয়ে চলে যেতো আটপৌরে দপ্তরে ,  কিন্তু তা আর হলো কই !  আমি তাকে ধরলাম ,  সে আমার দিকে তাকালো ,  এমন কিছু না ,  বলতে গেলে কিছুই না !  তারপরেও তার কৃতজ্ঞ এবং ভীত দুটি চোখ এর পক্ষ থেকে কে যেন আমাকে বলে দিলো ,  আমি শুনলাম দৈববাণী ,   " যাকে তুমি ধরে আছো ,  তার হাত একবার ছেড়ে দিলেই সে তলিয়ে যাবে অতল গহবরে ।  সেখানে অশ্রূর নদী বয়ে যায় ।  তুফান ওঠে খুব ।  চোখের জলের নোনতা স্বাদ অবহেলা আর প্রত্যাখ্যানের তিক্ততার সাথে মিশে তৈরি করে নতুন এক অপ - অনুভূতি ।  "  আমি ভাবি ,  দুর ছাই ,  কী সব বলছে কোন পন্ডিতে !  হাত একটু ছেড়ে দিলেই যদি সে বেনোজলে ভেসে চলে যায় ,  প্রতিকূল স্রোতে সাঁতরাবার শক্তি যদি তার নাই বা থাকে ,  তাহলে ভাটার টান এলে ,  শরীরে বয়সের উগ্র নখর পড়লে সে কী আমাকে ছেড়ে চলে যাবে ?  আমার প্রশ্নের উত্তরও পেয়ে যাই তৎক্ষনাত ।  দৈবকন্ঠে অশরীরী বলে ,   " হাত ছেড়ে দেয়া খুব সহজ ।  ইদানিং তো মহামারীর মতো আক্রমণ করছে এই রোগটা ।  অনেকগুলো যদি এবং কিন্তুর কিম্ভুত সমীকরণ মিলাতে না পেরে হাপুশ নয়নে কাঁদছে দেখো বোকা ছেলে - মেয়ের দল ।  এখন চারপাশে অনেক হাত ।  সবাই খুঁজছে কাউকে না কাউকে ।  কাকে ,  কেন সেসব ভালো জানে না ।  তাই চকিতে হাত ছেড়ে দিলে সেটা অন্য কেউ কুক্ষিগত করার চেষ্টা করবে ,  এ আশঙ্কা অমূলক না ।  হাতের বড়ই অভাব আজকাল ।  হাতের জন্যে হাহাকার "  ।  ঐ যে বললাম না !  কিছু কিছু স্পর্শ থাকে এমন নতুন অনুভূতির উদ্ভাবক ,  কিছু কিছু দৃষ্টিতে থাকে একলা হুতুমের চোখের বিষাদ ।  আর তাই তো ফুলকাটা ঢিলেঢোলা জামা পরিহিতা দীপ্তিময়ী গৃহস্থ কার্যে ব্যস্ত হতে নিয়ে আমার কাছে তার পতন সমর্পণ করলে স্পর্শেরা পন করে বসে ,  ছাড়ছি না ,  ছাড়ছি না এত সহজে !  আমি ছাড়ি না তাকে ।  বুকে টেনে নিই ।  আমাদের মাঝে কোন কথা হয় না ।  নিবিড় স্পর্শে যে যার মত অনুভব করতে ব্যস্ত তখন ।  এ সময় উন্মত্ততার না ,  এ সময় চোখ বুঁজে গভীর আবেশ নেয়ার ।  অনুভব করার ।  বোধের উন্মেষের ।  এসময় আমি ভাবি নির্ভরতা খুঁজে ফেরা হরিণচোখে শ্বাপদ যেন কখনও দৃষ্টিসীমায় না আসতে পারে সে দায়িত্ব আমারই ।  এসময় আমি ভাবি হাজারো প্রলুদ্ধ চোখ আর হাহাকার হাতের ছোঁয়াচ বাঁচিয়ে চলার দক্ষতা অর্জন করতে হবে ।  মাঝে একটা সময় ,  তার মাতৃত্বকালীন শারিরীক জটিলতাগুলো যখন শাখা - প্রশাখা বিস্তার করছিলো ,  আমাদের পরীটাকে আলোর ভূবনে আনার পর যখন সে  ' ব্লু - বেবি '  নামক মানসিক রোগের শিকার হয়ে বিক্ষিপ্ত থাকতো ,  তখন আমি ব্যস্ত ছিলাম অন্য কাজে ।  তাকে যতটা সময় দেবার কথা ,  তা দিতে পারি নি ।  তার অনুযোগে তেমন গা করি নি ।  ঠিকই স্পর্শ করেছি ,  চুম্বন করেছি ,  তা যে দৈনন্দিন অভ্যাসের পথ পরিক্রমায় হারিয়ে যেতো ,  ছুটে পালাতো সুযোগ পেলেই ,  তা কি অনুভব করতে পেরেছি ?  পারি নি ।  আর তাই ফুলতোলা কাপড়ে নড়োবড়ো দীপ্তিময়ী সাচ্ছন্দ্যে হাঁটার ব্যর্থ চেষ্টা করলে তাকে স্পর্শ করে আমার স্মৃতির সংরক্ষণাগারে সঞ্চিত হতে থাকে রত্ন ।  নিপুন শিল্পীরা অমোচনীয় কালি দিয়ে এঁকে দেয় চিরস্থায়ী স্কেচ আর পোট্রেট ।  দীপ্তিময়ী হারাবে না কখনও ।  এর বেশ কিছুদিন পরে ,  তা বছরখানেক তো হবেই ,  কোন একটা ভরা জলসায় কেউ আমাকে প্রশ্ন করেছিলো " স্ত্রীর সাথে আপনার বিশেষ একটি স্মৃতি শেয়ার করুন "  । আমি তাকে উত্তরে আমাদের সাগরপাড়ের মধুচন্দ্রিমার দিনগুলোর কথা জানালাম ,  সেখানে একদিন সাগরে সূর্যাস্ত দেখে কেমন বিমোহিত হয়েছিলাম তার বিশদ বিবরণ দিলাম ।  অথচ আমি জানি ,  এর চেয়েও বিশেষ স্মৃতি আমার আছে ।  সেই হিমসকালের রোদনকশা ,  যেদিন ফুলতোলা ঢিলে জামা পরে পা হড়কে পড়ে গিয়েছিলো দীপ্তিময়ী ।  সেদিনের সকালটা ছিলো অনেক সুন্দর ।  আমার অত বিশদ মনে নেই অবশ্য ।  শুধু মনে আছে সেই স্পর্শজনিত অনুভব ,  আর উপলদ্ধি ।  মনের এই মুকুর সব ঋতুতেই স্মৃতিবৃক্ষকে ভরাট করে রাখে ।  তার বিহবলতা ,  তার ভীতি ,  তার আকাঙ্খা ,  তার প্রীতি ,  তার অধিকারগরিমা ,  তার উৎকন্ঠা সবই এক পলকে দেখা হয়ে গিয়েছিলো ।  সাথে এটাও মনে পড়ে ,  অনেকদিন এমন স্ফূরণস্পর্শ আমি পাই নি ।  কোনো তাড়াহুড়ো নেই আমার ।  ওসব তো আর নিত্যদিন আসে না !  হয়তো বা আজও আসতে পারে ,  কিংবা দশ বছর পর ।  আজই কেন নয় ?  আমি তার হাত ধরে বলি ,   - যাবে না ?  অনেক রাত হয়ে গেছে কিন্তু ! দীপ্তিময়ী হাসে ।  তার হাসির দ্যুতিতে আলোকিত হয় চারিধার ।  বেহায়া রঙচঙে ঝিকিমিকি আলোগুলোর মত না ।  স্নিগ্ধ ,  পেলব ,  আর একান্তই আমার ।  আরো একটা স্পর্শে উবে যায় ক্লান্তি ,  গরমে হাঁসফাঁস করতে থাকা শরীরে পাই আর্দ্র স্পর্শ ।  এঁটোকাটার এটিকেট ভঙ্গ করে দুর্বিনীত ভাবে ছুটে চলে অদৃশ্য চুম্বন ।  তারা থামবে কোথায় কে জানে !  বহুল প্রতীক্ষিত স্পর্শস্ফুরণ ঘটে গেছে ।  আমি সাগ্রহে অপেক্ষা করে থাকি ।  সেদিন ছিলো হিমসকালের রোদনকশা ,  আজকে হয়তো হবে জোনাকরাতের তারানামচা ।  স্পর্শের নতুন নতুন রূপ দেখে আমার ভয়ও করে কিছুটা ।  এত তীব্র বাঁধনে যে বেঁধেছে তার হাতটা ছেড়ে দিলেই হাহাকার হাতগুলো আমাদের বিচ্ছিন্ন করার চেষ্টা করবে ।  মনে আছে আমার সেই দৈব সতর্কবাণী ।   - এই যে ,  আপনাকে আরেকটু শরবত দেবো ?  অনুষ্ঠানের শুরুতে এই মেয়েটার সাথে কিছু প্রগলভ সময় কেটেছিলো আমার ।  তার হাতে শরবত ,  মুখে হাসি ।  আমি তার হাতে হাহাকার দেখতে পাই ।   - চলো ,  উঠি এবার ।  দীপ্তিময়ীর হাত ধরে প্রগলভা তরুণীর ছিনালি উপেক্ষা করে দৃপ্ত পদক্ষেপে হেঁটে যাই বাহির দরজার দিকে ।  ওখানটায়  খুব ভালো সাজিয়েছে আজ ফুল আর আলো দিয়ে ।  






এই আমি আবার বেঁচে যাবো

 ( ১ )   - কাল সকালে ফ্রি আছো ?   - না কাজ আছে ।   - কী এমন রাজকার্য ?  - তার চেয়েও বেশি ,  ঘুমকার্য ।  - ওহ ,  আমি ভাবলাম কী না কী !  শোনো .  .  .  - কিচ্ছু শুনতে পারবো না ।  কোনো কাজ গছিয়ে দেয়া চলবে না ।  সপ্তাহে একটা দিন মাত্র ছুটি পাই ,  ঐদিন ঘুম ছাড়া আর কোনকিছুই গুরুত্ব পেতে পারে না ।   - একটু সময় দিতে পারবে না ?  খুব জরুরী ।  রক্ত দিতে হবে একটা বাচ্চাকে ।  মাত্র দেড় বছর বয়স ।  ও নেগেটিভ ব্লাড খুব রেয়ার জানোই তো । দেখো ,  শুরু করেছে এখন ইমোশনাল ব্ল্যাকমেইলিং !  দেড় বছরের বাচ্চা অসুস্থ ,  তার জন্যে জরুরী ভিত্তিতে রক্ত দরকার ,  এসব কথা শুনিয়ে আমাকে পরোপকারী ব্যক্তি হতে বাধ্য করে মহৎ কার্যে নিয়োগ করা !  কী জ্বালা !  অত মহৎ হবার শখ নেই আমার ।  সারা দেশে অসংখ্য অসুস্থ শিশু আছে ,  তাদের মর্মন্তুদ কাহিনী শুনলে হৃদয় আর্দ্র হবেই কিছুটা ,  কিন্তু এসব  ছুটির দিনের ঘুম নষ্ট করে এসব মানবিকতাপনা করে বেড়ানোর কোন মানে হয় না ।  কিছুক্ষণ নীরব থেকে আমার আপত্তি জানানোর কৌশল গ্রহণ করি ।  সভ্য সমাজে তো আর সবকিছু সরাসরি বলা যায় না !   - কী হলো ?  চুপ করে রইলে যে ?  দেবে না রক্ত ?   - না ,  আসলে হয়েছে কী আমার শরীরটা বেশি ভালো না .  .  . দেখো না অন্য কোথাও .  .  . এবার রিনা তার মোক্ষম চালটা দিলো ।  - ঠিক আছে ।  তুমি রেস্ট নাওগে ।  আমি যাই রায়ানের সাথে কথা বলে আসি ।  ও তো সন্ধানীর মেম্বার ।  ঠিক খুঁজে দিতে পারবে ।  রিনা ভালো করেই জানে যে রায়ানের সাথে ওর মেলামেশা ,  এমন কী কথা বলা পর্যন্ত আমি সহ্য করতে পারি না ।  ইদানিং ও রায়ানের সাথে খুব ঘনিষ্ঠ হয়ে গেছে নাকি ?  আমি জানি রায়ানের মত সুযোগসন্ধানী পাকা খেলুড়ের পাতা ফাঁদ অবলীলায় এড়িয়ে যাওয়াটাই রিনার জন্যে স্বাভাবিক ,  তবে সুযোগ বুঝে রায়ানের কথা বলে আমাকে রাগিয়ে কাজ করিয়ে নেয়ার মেয়েলীপনাটাও সে ছাড়বে না !  বরাবরের মত এবারও এই পদ্ধতিতে চমৎকার কাজ হলো ।  ফোন রাখার সময় আমি হাসপাতালের লোকেশন ,  কেবিন নাম্বার আর রক্ত গ্রহীতা শিশুর অভিভাবকের ফোন নাম্বার নিয়ে গজগজ করতে করতে থাকলাম ।  কিছুই ভালো লাগছে না ।  কী করবো ভেবে সিদ্ধান্তহীনতায় ভুগছি ।  আজকে রাত জাগবো বলে বেশ কয়েকটা গা শিউরানো হরর মুভি যোগাড় করে রেখেছিলাম ।  রাতের বেলায় হরর সিনেমা দেখে ঘুমোনোর মজাই আলাদা ।  চমৎকার সব দুঃস্বপ্ন দেখা যায় ।  দুঃস্বপ্নের সাথে সখ্য করেই তো বেঁচে থাকা !  দুঃস্বপ্নের মাঝে আমি আকাশচুম্বী অট্টালিকা থেকে মাটিতে পড়ি ,  খুনীদের সাথে হুল্লোড় করে মদ খাই ,  এলোপাথারি চাকু চালিয়ে দেই প্রেমের প্রতিদ্বন্দ্বীদের বুকে ,  কখনও কখনও মারাও যাই গলায় ছুরির আঘাতের চিহ্ন নিয়ে ।  আজ রাত জেগে আরো কিছু দুঃস্বপ্নের সেলুলয়েডীয় উপাদান সংগ্রহ করতে গেলে কাল সকালে আর ওঠা হবে না ।  তার ওপর আবার রয়েছে রক্ত দেবার ধকল ।  সাধারণত ছুটির দিনটায় আমি বিকেল পর্যন্ত ঘুমাই ।  কাল সকালে উঠে রক্ত দেবার পর সারাদিন করবোটা কী ?  একবার ঘুম চটে গেলে আমার আর ঘুম আসে না ,  ক্লান্তি আর অস্বস্তি জেঁকে ধরে ।  অবশ্য রিনার উষ্ণ স্পর্শ পেলে ক্লান্তভাবটা কেটে যাবে ।  রিনাকে কালকে পেতেই হবে যে করে হোক !  সারাদিনের জন্যে ।  আশা করি সে তার প্রিয় হাত -  অজুহাত দিয়ে আলগোছে সরিয়ে দেবে না আমার স্পর্শপ্রস্তাব ।  স্পর্শের অগ্রীম বোধ আমার শরীরে তাপ ছড়িয়ে দেয় ।  তপ্ত হাতে আমি ফোনটা হাতে নিই ।   - রিনা ,  কালকে ফ্রি আছো ?  - না ।  কাল আমার একটা পরীক্ষা আছে ।  তোমাকে আগে বলি নাই ?  - কখন পরীক্ষা ?   - ২টা থেকে ৪টা ।  কেন ?  - কেন আবার ?  তোমার সাথে ঘুরবো ভেবেছিলাম ।   - নাহ ।  কালকে বাদ দাও ।  পরীক্ষা শেষ হতে হতে বেলা পড়ে যাবে প্রায় ।  বাসায় দেরীতে পৌঁছুলে আবার রাগ করবে ।  যা ছোট দিন এখন !  আর রাস্তাঘাটের অবস্থা তো বোঝোই !  - এনাফ !  আর ফিরিস্তি দিতে হবে না ।  আহা .  .  . সতী ,  দয়াবতী মেয়ে একজন !  রোগীদের রক্তঘটক হয়েছো !  একে ওকে রক্ত খুঁজে দেবার মহান দায়িত্ব নিয়েছো !  ব্লাডি ব্লাডম্যাচার !  আমার সারাটাদিন কালকে তোর কারণে নষ্ট হবে ।  আগে রায়ানের কাছে যাস নাই কেন ?  লয়ালিটি দেখাইতে ?   - তোমার মধ্যে কী বিন্দুমাত্র মনুষ্যত্ব নেই ?  একটা বাচ্চা মেয়ে মারা যাচ্ছে ,  আর তুমি আছো সিলি জেলাসি ,  উইকেন্ড ফান আর মাথায় শিশ্ন নিয়ে !  - হ্যাঁ আমার মাথায় শিশ্ন !  আমি সাধু না ।  আর তোমার সতীপনা আমি ছুটাবো বুঝলা ?  অনেক রাইখা ঢাইকা  চলছো ,  ভেতরে যে তোমার মধ্যেও একটা কামুকী বাস করে তা জানি না ভাবছো ?   - হতে পারে ,  আমার ভেতরে বাস করে ,  অনেক ভেতরে ।  কিন্তু তোমার ভেতরে ,  বাহিরে সবখানেই বিচরণ করে বেড়ায় একজন কামুক ।  মাঝেমধ্যে খুব প্রকটভাবে তা প্রকাশিত হয় ।  একটা বাচ্চা মেয়ে রক্তের অভাবে মারা যাচ্ছে ,  আর তুমি ভাবছো মাংসের কথা !  থাক ,  তোমার রক্তের দরকার নেই ওর ।  মৃত মানুষের রক্ত নিয়ে বেঁচে থাকার দরকার নেই অভাগীর ।  মরুক !   - আমাকে মৃত মানুষ বলছো কোন আক্কেলে ?  রূপক মারাচ্ছো ,  না ?  আমার ভেতর মনুষ্যত্ব মারা গেছে হেন তেন .  .  . এসব কে শিখাইছে তোমাকে ?  রায়ান হারামজাদাটা ?  রিনা ফোন রেখে দিলো ।  আমার শরীর রাগে কাঁপছে ।  মাথার ভেতর কে যেন উনুন চাপিয়ে দিয়েছে ।  টগবগ করে ফুটছে মগজ ,  পুষ্টি ,  বিবেক ।  আজ রাতে আর ঘুম হবে না ।  একটা ঠান্ডা শাওয়ার দরকার আমার এই মুহূর্তে ।   ( ২ ) বেসিনের সামনে গিয়ে নিজের মুখটা ভালো করে দেখি ।  চমৎকারভাবে কামানো মুখমন্ডল ।  ঢেউ খেলানো চুল ।  চোখে এখনও রাত্রির রঙদানী থেকে আঁকিয়ে এসে এক ছোপ দিয়ে যায়নি ।  চমৎকার দেখাচ্ছে আমাকে ।  তবে কালকে সকাল নাগাদ এই সতেজ ভাবটা থাকবে না আর ।  না ঘুমোনোর অবসাদ এবং রক্ত দেয়ার ধকল মিলিয়ে রূক্ষ্ণ হয়ে যাবে ।  গালের কাছে একটা ব্রনের মতো দেখতে পাচ্ছি ।  এটা আবার কবে গজালো ?  বিরক্ত হয়ে খুঁটতে গিয়ে রক্ত বের হয় সেখান থেকে ।  বেশ ব্যথাও অনুভূত হলো ।  রক্ত প্রদানের প্রতি অনিচ্ছার রূপক হিসেবেই যেন ব্রনটা হঠাৎ করে গজিয়ে হঠাৎ মরে গেলো ।  ওটাকে সমূলে বিনাশ করার উদ্দেশ্যে আরো খোঁটাতে লাগলাম আমি ।  এবার রক্তের বদলে হলুদ রঙের বিচ্ছিরি পুঁজ বের হতে থাকলো ।  রক্ত যতটা গ্ল্যামারাস ,  পুঁজ ঠিক ততটাই কুৎসিত ।  আবার ফোঁড়া টোড়া হয়ে গেল নাকি ?  তুলো আর স্যাভলন দিয়ে যত্নের সাথে পরিষ্কার করার পরেও দেখি গড়িয়ে পড়ছে কালচে রক্ত আর হলদে পুঁজের ধারা ।  রাত এখন নিজঝুম ,  আমার চোখ ঘুমঘুম ,  কিছুক্ষণ বিছানায় গিয়ে গড়িয়ে নেয়া যেতে পারে ,  কিন্তু হতচ্ছারা ব্রনটা দিচ্ছে কই !  বেশি রাত জাগা ,  সারাদিনের অবসাদ এবং মানসিক অস্থিরতার ফলেই হয়তোবা আমার দৃশ্যবিভ্রম হতে শুরু করলো ।  আমি দেখতে পাচ্ছি ,  অসংখ্য ব্রন আমার মুখ ঢেকে দিচ্ছে ,  আমি প্রাণপনে খাঁমচে যাচ্ছি ,  খাঁমচি খেয়ে সেগুলো ধেবড়ে যাচ্ছে ,  কিন্তু রক্ত বা পুঁজ কোনটাই বের হচ্ছে না ।  মৃত মানুষের মতো !  শাওয়ারের নিচে দাঁড়িয়ে ঘাড়ের ওপরে শীতল পানি প্রবাহিত হতে দিই আমি কেন্দ্রীয় স্নায়ুতনন্ত্রের উত্তেজনাকে মন্ত্র পড়িয়ে ঠান্ডা করতে ।  এমন বিশ্রী রকম হ্যালুসিনেশন হবার পেছনে রিনারও দোষ আছে ।  সেইতো আমাকে মৃত ,  শিশ্নমস্তক আরো কী কী বাজে কথা বললো !  কালকে কাছে পেলে তার কথার যথার্থতা প্রমাণ করেই ছাড়তাম ।  অনেক হয়েছে সাধু সেজে থাকা ।  তিক্তমুখে বাথরুম থেকে বের হবার সময় বেসিনের আয়নায় এক পলক নিজেকে দেখে নিতে গেলে মৃত ব্রনটা যেন নীরবে আমাকে লক্ষ্য করে উপহাসের হাসি হাসে ।  অযথাই !    ( ৩ ) সকালে ঘুম ভাঙলো অচেনা নাম্বারের ফোনে ।  যশোর - খুলনা অঞ্চলের কড়া আঞ্চলিক টানে একজন কথা বলছে ও প্রান্ত থেকে ।   - হ্যালো ,  আপনি কি রেজা সাহেব বলতিছেন ?   - জ্বী ,  বলেন ।  - বলছি রিনা কি আপনাকে বলিছে কোন কিছু রক্ত দিয়ার ব্যাপারে ?   - হ্যাঁ বলেছে ।  ঘুমজড়িত ক্লান্তি আর বিরক্তি ঢাকার কোন চেষ্টাই করি না আমি ।  কিন্তু গাঁইয়া লোকটা তা বুঝলে তো !  - তা ভাইজান ,  রক্তটা একটু আর্জেন্ট দরকার পইড়ে গেছে ।  আপনি তাড়াতাড়ি আসলি পরে সুবিদে হয় ।  কী আবদার !  আমি আদৌ আসবো কী না সে হিসেব নেই ,  এখনই চলে আসার ফরমায়েশ করছে !  ঠিক আছে ,  যাবো ।  একটা ছুটির দিন না হয় বঞ্চিত হলো আয়েশী যাপন থেকে !   - হাসপাতালের লোকেশনটা বলেন ।  যেতে হবে শহরের আরেক প্রান্তে ।  গিয়ে আবার অলিগলি খুঁজতে হবে ।  হ্যাঁ ,  এমনটাই তো হবার কথা আজকে ।  না হলেই অবাক হতাম ।  ছুটির দিনেও মানুষের কর্মচাঞ্চল্যের শেষ নেই !  ছুটির দিন পেয়েছো ,  একটু আরাম করো ,  তা না গুষ্টিশুদ্ধ সবাই নেমে পড়েছে রাস্তায় !  যে শহর এত কর্মমুখর তার এই দুরবস্থা হলো কেন ভাববার বিষয় বটে !  হাসপাতালের সামনে পৌঁছুলে একটা ঢ্যাঙামত লোক হন্তদন্ত হয়ে আমাকে খুঁজে নিলো ।   - আপনিই রেজা সাহেব ?   - জ্বী ।  আপনি ?   - আমার নাম শাহীন ।  সামিহা ,  মানে মিয়েটা আমার ভাস্তি ।   - ও আচ্ছা ।  তা রক্ত দিতে হবে কোথায় চলেন ।   - একটু তো টাইম লাগবে ।  ক্রসম্যাচিং করতি হবে ।  তারপর না সেন নেবে !  আসেন ,  ক্রসম্যাচিংটা সাইরে নেই ।  ভালো !  ক্রসম্যাচিং করতে গিয়ে আরো কতক্ষণ লাগে কে জানে !  তবে ব্যাপারটার সুখকর দিক হলো ,  ক্রসম্যাচিংয়ের জন্যে রক্ত নিতে যে নার্সটা এসেছে সে বড়ই সুন্দর ।  তার হাতের ছোঁয়া পেয়ে জানলাম সে নরমও !  আমার বাহুতে ,  আঙুলে তার হাতের স্পর্শে নিমিষেই চাঙ্গা হয়ে উঠলাম ।  মেয়েটা কথাও বলে বেশ মিষ্টি করে ।   - এর আগে কখনও রক্ত দিয়েছেন ?  তার টিয়াকন্ঠ আর গোলাপস্পর্শে আমার প্রথমবারের মত মনে হয় দিনটা নেহায়েৎ মন্দ না !  প্রসন্ন কন্ঠে তাকে জিজ্ঞেস করি রক্ত নেবার সময়ও সে থাকবে নাকি ।   - হ্যাঁ আমিই থাকবো ।  কোন ভয় নেই !  নাও হে শুভ্রসেবিকা ,  আমাকে নিঙড়ে নাও ।  অনেকক্ষণ ধরে নিও কেমন !  রক্তের নমুনা দেয়া শেষ হলে হাত দিয়ে চুল আঁচরাতে গিয়ে তার উদ্দেশ্যে ছুড়ে দিই অদৃশ্য বাক্যাবলী ।  সে না বুঝলেও ক্ষতি নেই ।  সবকিছু বুঝিয়ে দেবার দরকারটা কী !   - রিপোর্ট পাতি আরো আধাঘন্টার মতো লাগবে ।  চলেন একটু চা খায়ে নেই এই ফাঁকে ।   - চলেন !  লোকটার সঙ্গ আর আঞ্চলিক টানের কথা খারাপ লাগছে না আমার এখন আর ।  তবে চা পানের আগে মুখে একটু পানির ঝাপটা দিয়ে আসা দরকার ।  শুভ্রসেবিকার সামনে কর্কশ চেহারা নিয়ে যাওয়াটা মোটেও উচিৎ হবে না ।  বাথরুমে গিয়ে আমি চুলে পানি দিই ,  আঙুল দিয়ে আঁচড়ে নেই ,  মুখে পানির ঝাপটা দেই ।  সবকিছুই ঠিকঠাক ,  শুধু গতকাল রাতে খোঁচানো ব্রনটা আরো বিকশিত হয়ে জাঁকিয়ে বসেছে ।  মৃত জিনিসেরও বিকাশ ঘটে !  রেগে গিয়ে আমি ওটাকে আরো খোঁচাতে গিয়ে থেমে যাই ।  আবার যদি পুঁজটুঁজ বের হয় বিচ্ছিরি ব্যাপার হবে ।  মৃতদেরও বিশ্বাস নেই আজকাল । টঙ দোকানে বসে দু - কাপ চা হাতে নিয়ে আমরা আলাপ চালাতে থাকি ।  আলাপ বলতে গেলে পুরোটাই একপাক্ষিক ।  সে বিস্তারিত বলছে কীভাবে রোগ ধরা পড়লো ,  কতখানি ভুগলো মেয়েটা ,  তাদের কত খরচ হলো ইত্যাদি ইতং বিতং ।  আমিও বেশ আগ্রহ করে শোনার ভান করছি ।   - বুঝলেন ভাই ,  আর্লি স্টেজে যদি ধরা পড়তো বাচ্চাটাকে এতো ভুগতি হতো না ।  কালীগঞ্জ স্বাস্থ্য কমপ্লেক্সে যখন প্রথম নিয়ে যাই ,  তারা নাইরে চাইরে দেইখে বললো যে সে কিছু না ।  তারো মাসখানিক পরে যখন ব্যথায় আর টিকতি দিচ্ছিলো না ,  সদর হাসপাতালে নি গেলাম ।  ততদিনে বাচ্চা আমাগের পিশাপ করতি পারে না ,  পেট ফুইলে সে কী অবস্থা !  - বলেন কী !  আমারও তখন বেশ প্রস্রাবের বেগ পেয়েছিলো ।  তাই বাচ্চাটার দুরবস্থাটা বেশ ভালোভাবেই অনুধাবন করতে পারি ।  শিউরেও উঠি কিছুটা ।   - হয় ভাই ।  তারপর ডাক্তার কলো যে মায়ের পেটেরথেই এই রোগ নিয়ে আসিছে সে ।  টিউমার অপারেশন করে পিশাপ - পাইখানার জন্যি বাইপাস কইরে আলাদা রাস্তা বানায়ে দিতি হবি ।  অপারেশন তো আর যশোরে সম্ভব না ,  বায়োপসি করতি পারে বড়জোর ।  তো তারা বললো .  .  . আমার কেমন যেন অস্বস্তি লাগছিলো শুনতে ।  ছোট্ট শরীরে এত ধকল সইছে কীভাবে ?  আমি জোয়ান পুরুষ গ্রীষ্মের দুপুরে পানি কম খেয়ে বেশি হাঁটলেই ঘেমে টেমে জলস্বল্পতায় ভুগে প্রস্রাবের যে যন্ত্রণায় ভুগি তাই মাঝেমধ্যে অসহ্য লাগে ,  আর এখানে ছোট্ট একটা বাচ্চা ,  দিনের পর দিন .  .  . মাথা ঝিমঝিম করতে থাকে আমার ।  তবে এটা কেটে যাবে শীঘ্রই ।  এমন তো কতই দেখি ,  কতই শুনি ।  সবকিছু মনে রাখলে ছুটির দিন দুপুরে সিনেমা দেখতে দেখতে শিল্প আলোচনা করার তাগদ থাকে না ।  বাসায় গিয়ে একটা ভালো কমেডি মুভি দেখতে হবে ,  ভাবি আমি ।   - চলেন মিয়েটাকে দেইখে আসি ।   - চলেন যাই ।  অসুস্থতা প্রত্যক্ষণের কোন অভিপ্রায় না থাকলেও অনিচ্ছাকৃত সহমর্মিতা দেখাতেই হয় ।  লিফটে করে চারতলায় উঠে যাই আমরা ।  ৪০৬ নং কেবিন ।  ঢুকতেই একটা অসুস্থ এবং অশুভ গন্ধের ঝাঁপটায় আমার নাক কুঁচকে আসে ।   - সামিহা কি ঘুমাচ্ছে ?  বিছানায় বসে থাকা রুগ্ন এক মহিলাকে জিজ্ঞেস করে সে ।   - হয় ।  এতক্ষণ চিক্কুর পাইরে মাত্রই ঘুমালো ।   - জ্বর আসিছিলো ?   - আছে ,  কম ।  আমিও ভদ্রতা করে জ্বর দেখার জন্যে তার কপালে হাত রাখি ।  সামিহা আমার দিকে পেছন ফিরে ছিলো ।  আমার স্পর্শ পাওয়া মাত্রই সে মাথা ঘুরিয়ে ডুকরে কাঁদা শুরু করলো ।  আশ্চর্য ,  মেয়েটা আমার চোখের দিকে এভাবে তাকিয়ে আছে কেন ?  এত তিব্র চোখ !  এত প্রখর অভিমান !  শিশুরা বুঝদার হয়ে গেলে বড়দের বিপন্নতার শেষ থাকে না ।  এই মেয়ে চোখ সরাও !  চোখ সরাও মা ।  দোহাই লাগে মামনি চোখ সরাও !  হ্যাঁ আমার ভুল হয়েছে ।  আমি তোমার ছোট্ট অঙ্গ প্রত্যঙ্গের ভেতর কর্কট বিষের জ্বালা বুঝতে পারি নি ।  আমি তোমাকে রক্ত না দেয়ার জন্যে ছুতো তৈরি করে বিলাসী অবকাশ যাপন করতে চেয়েছিলাম ।  আমি তোমাকে রক্ত দিতে এসে নানাবিধ দেহজ লোভকল্পনায় মজে ছিলাম ।  আমি বুঝতে পারি নি মা ।  কান্না বন্ধ কর ।  আমার দিকে এভাবে অভিমানের দৃষ্টিতে তাকিয়ে আছিস কেন ?  আমি কে তোর ?  ওহ ,  তোরা তো দুনিয়ার আত্মীয়তার এত জটিল হিসেব - নিকেশ বুঝিস না ।  সবাইকেই আপন ভাবিস ।  দেবশিশুদের এত কষ্ট দেয় কেন ঈশ্বর ?  তোর শরীরে সূঁচের আগ্রাসন ।  স্যালাইন ,  ক্যাথেটার ।  তোর ব্যথা কমানোর জন্যে বটিকার ভেতর নানা রসায়ন ।  তোর মাংস কেটে যন্ত্রণা লাঘব করার চেষ্টায় চিকিৎসকেরা ।  আর আমি .  .  . হ্যাঁ আমিও আছি এই আয়োজনে মামনি ।  কাঁদিস না ।  কাঁদিস না এভাবে প্লিজ !  ও কী !  চোখ ফিরিয়ে নিলি কেন ?  আমার দিকে তাকা ,  দেখ ভালো করে দেখ ।  তোর কাছে  তো কিছুই লুকোনোর নেই ।  দেখ আমার চোখের মামুলি নির্ভরতা ,  জলজ মমতা ,  কোন কাম নেই ,  লোভ নেই ।  ওহ ,  তুই তো এসব শব্দের মানে শিখিস নি এখনও ।  তুই খালি জানিস আদর আর অভিমান ।  আর অভিমান করিস নে আমার ওপর মা ।  আমি কথা দিচ্ছি এই ঔষধের ঘ্রাণঅলা বাজে ঘরটা থেকে তোকে সূর্যের কাছাকাছি খোলামেলা প্রান্তরে নিয়ে যাবো ,  সেখানে থাকবে সরিষার তেলের স্বাস্থ্যকর গন্ধ আর আদরকাঁথার ওম ।  সেরে উঠলে পরে ফুলতোলা বিছানায় গড়াগড়ি দিয়ে তুই তোর বাবা - মাকে খুব জ্বালাবি ,  কেমন ?   - রেজা সাহেব ,  আধাঘন্টা মনে হয় হইয়ে গেছে ।  চলেন নিচে যায়ে ক্রসম্যাচিংয়ের রিপোর্ট দেইখে আসি ।   - ও ,  হ্যাঁ !  যেতে হবে ।  এক মিনিট ,  আমি একটু বাথরুম থেকে আসি ।  কান্নার দমকটাকে ছেড়ে দিতে বাথরুমে যেতে হয় আমার ।  মমতার সাগর কী আর কোন বাঁধ দিয়ে আঁটকানো যায় ?  চোখ মুছতে মুছতে বেসিনের আয়নায় তাকালে পরে কোন মৃত ব্রন আমার চোখে পড়ে না ।  রক্তের ছটায় প্লাবিত মুখে অশ্রুর সংযোগে আমি বেঁচে থাকার রসদ খুঁজে পাই । 






থেকো আগ্নেয় শহরে অপেক্ষমান

আমাদের অবরুদ্ধ শহরে হেমন্তের হিমেল প্রশান্তিময় হাওয়া  প্রবেশ করতে গিয়ে গোত্তা খেয়ে অপ্রস্তুত হয়ে যায় ।  সে দেখে এই শহরে মানুষের শ্বাসনালী পুড়ছে ,  মানুষের গা থেকে গ্রিলড খাদ্যবস্তুর উৎকট গন্ধ বেরুচ্ছে ।  আর সেখানে হামলে পড়ে মাংস খুবলে খাচ্ছে আগুনপোকা ।  আগ্নেয় শহরে স্বজনের উৎকন্ঠা আর শোকের তাপ যুক্ত হয়ে বাড়িয়ে দেয় স্ফুটনাঙ্ক ।  আর তাই ,  অনলবর্ষী কৌটোর উৎক্ষেপন আর উল্লাসের ধাক্কা সয়েও ঠায় দাঁড়িয়ে থাকে শহর এবং শহরবাসী ।  তারা এক আশ্চর্য কঠিন পদার্থ ।  অজস্র অগ্নুৎপাতের পরেও ফোটে না ,  গলে না ,  আরো আগ্নেয় উৎসবের সুযোগ করে দেয় কেবল ।  পালা - পার্বণের মতো চলে আসে অনলঋতু ,  চারিদিকে পেট্রলের পুষ্প ,  ককটেলের বৃক্ষ ।  এমন বিরুদ্ধ পরিবেশে হেমন্ত ,  নবান্ন ,  শীতের সকালের মিঠে রোদ ,  এসব শব্দ হাস্যকর হলেও তাত্ত্বিকভাবে বেঁচে থাকে ।  বাসে পেট্রোল বোমা নিক্ষেপের ফলে হতাহতের সংখ্যা নিয়ে শহরবাসীর মধ্যে বিভাজিত প্রতিক্রিয়া দেখা যায় ।  গোলাপি মসনদে বসা রাণীর নির্দেশে মহান সচিব যখন দুয়েকটা যানবহন ভাঙা অপ্রতুল বোধ করে আরো বৃহত্তর নাশকতার নির্দেশ দেন ,  স্বাভাবিকভাবেই বোমাবাজির হোতা হিসেবে তার নাম চলে আসে ।  দলের সাঙ্গপাঙ্গরা তখন ব্যাপারটিকে লঘু করতে স্মরণ করিয়ে দেয় যে আরো এক যুগ আগে প্রতিপক্ষের নির্দেশে এমনতর ঘটনায় এর চেয়ে বেশি মানুষ মারা গিয়েছিলো ।  তাই এই ঘটনার লঘুতা তাদের মধ্যে প্রশান্তির সুবাতাস এনে দেয় ।  তারা হেমন্তসন্ধ্যার ওম উপভোগ করে পেট্রোলপুষ্প পকেটে নিয়ে ।  আরেকদলের উল্লাসও কম না ।  প্রতিপক্ষের কুকীর্তি তাদেরকে কিছু ব্যালট উপহার দেবে এই সুখস্বপ্নে মজে থেকে তারা হ্রদের ধারে বসে বাদাম চিবোয় ।  এদেরকে বাদ দিলে ,  অবশ্য এদের বাদ দিলে যারা থাকে তাদের প্রতিক্রিয়াকে ধর্তব্য বলে অন্তত এই মুহূর্তে উভয় দলের কেউই মনে করে না ।  এখানে মিলে যায় তাদের মিত্রতা ,  অদৃশ্য চিয়ার্সে নরক থেকে চিয়ারগার্লরা নেমে এসে উদযাপন শুরু করে এই শহরে ।  রাত্তির ঘনিয়ে এলে বাসায় না ফেরা মানুষটির জন্যে স্বজনদের উৎকন্ঠাকে নিছক বিচ্ছিন্ন ঘটনা বলে ধরে নেয়া যায় ।  এখন সন্ধ্যা মানেই সন্দেহের কাল ।  বিকেলের ক্ষয়ারোদ ফুরিয়ে সন্ধ্যা নামলে বন্ধ্যা হয়ে যায় আলোককেন্দ্রগুলো ।  আঁধারে পথ হারানোর বা মরণঘাতী পেট্রলপুষ্পের কবলে পড়ার সম্ভাবনা জোরদার হয় ।  তাই সন্ধ্যা নামলে শারমীন তার বেসরকারী অফিসের চাকুরে স্বামীর জন্যে উৎকন্ঠামিশ্রিত অপেক্ষা শুরু করে ।  সাধারণত শিমুল ছয়টার মধ্যেই ঘরে ফেরে ।  আজ ছয়টা পার হয়ে পাঁচ মিনিট পনের সেকেন্ড ,  এখনও ফিরলো না ।  শারমীন উদ্বিগ্ন হয় কিছুটা ।  অবরুদ্ধ শহরের একজন সুখী বাসিন্দা নওশাদ ,  তার ছোট ভাই ,  ক্লাশ বন্ধ থাকার কারণে যে মনের সুখে কম্পিউটারে সিনেমা দেখে নিজেকে শিল্পোন্নত করছে ,  সে বোনের অকারণ উদ্বেগ দেখে তাকে সাহস দেয় ,   - আরে এত অল্পে উতলা হলে চলবে ?  রাস্তায় জ্যাম নেই এখন বটে ,  কিন্তু বাস পাওয়াও তো মুশকিল ,  সেটা ভাববে না ?  চলে আসবে অল্প কিছুক্ষণের মধ্যেই ।  ধৈর্য্য ধর ।  সাড়ে ছটা বেজে গেলেও শিমুল না ফিরলে শারমীন টেলিভিশনের হাস্যরসাত্মক ম্যাগাজিন অনুষ্ঠানে মজে থাকার বৃথা চেষ্টা বাদ দিয়ে ফোন করে ।  ফোন বাজছে ।  রিং ।  রিং ।  রিং ।  রিং .  .  . চারবার রিং হলো এখনও ধরছে না কেন ?  সে তো সাধারণত তিনবারের মধ্যেই ধরে ।  বাহিরের উচ্চ কোলাহলের কারণে শুনতে পাচ্ছে না ?  কিন্তু ফোনের ভাইব্রেশন অন থাকার কথা তো !  আর সে পরেও আঁটোসাঁটো পকেটঅলা প্যান্ট ।  টের না পাবার কোন কারণ নেই ।  চতুর্থ আর পঞ্চম রিংয়ের মাঝের যতকিঞ্চিৎ সময়টাতে ভাবনার ঝড় বয়ে যায় শারমীনের মনে ।  রিং ।  রিং ।  কেটে গেলো ফোন ।  ধরলো না কেন ?  ফোন মিউট হয়ে গেছে কোনভাবে ?  ভাইব্রেশন বন্ধ হয়ে গেছে ?  শিমুলের বিলম্বের সাথে ফোন না ধরা ,  এই দুই মিলে তার মনে এক পশলা অন্ধকারের বৃষ্টি ঝরায় ।  আবার ডায়াল করার সাহস হয় না তার ।  যদি ফোন না ধরে ?  আরো আধা ঘন্টা অপেক্ষা করে ফোন করার সিদ্ধান্ত নেয় সে ।  বিনোদনমূলক অনুষ্ঠানে আর জোর করেও মন বসানো যাচ্ছে না ।  সে খবরের চ্যানেল দেয় ।  নওশাদও সিনেমা দেখা বন্ধ করে খবর দেখতে বসে ।  রাজধানী পেরিয়ে মফস্বঃল ,  রাজপথ থেকে মহাসড়ক ,  সবখানে ছড়িয়ে পড়েছে সহিংসতা ।  জেলাওয়ারী আহত ,  নিহত আর ধ্বংসের সংখ্যায় কেউ যেন পিছিয়ে থাকতে চায় না ।  সাড়ে সাতটা বেজে গেছে ।  উদ্বেগাকুল মুখে সে ফোনটা হাতে নেয় ।  ডায়াল করে শিমুলের নাম্বারে ।  ছয়টা সুদীর্ঘ রিং এর শব্দ হয় ।  কেউ ধরে না ।  ওদিকে টিভিতে ব্রেকিং নিউজ দেখাচ্ছে ,   " শাহবাগে বাসে পেট্রোল বোমা নিক্ষেপ ।  ১৯ যাত্রী দগ্ধ "  ।  শিমুলের বিলম্ব ,  ফোন না ধরা এসব মিলিয়ে যে জটিল অবস্থার উদ্ভব হয়েছিলো তাকে আরো বাড়িয়ে দেয় খবরটি ।  কারণ মতিঝিল থেকে মিরপুরে আসতে হলে শাহবাগ হয়েই তো আসতে হয় !  পোড়া মানুষদের কোন তালিকা পাওয়া যায় না ।  শুধু কিছু সংখ্যা - ১৯ বা ১৮ লুকোচুরি খেলতে থাকে তাদের সাথে ।  সংখ্যাগুলোর অফুরন্ত দম ।  টিভির টেলপে ছুটে চলে বিরতিহীন ।  সংখ্যাগুলো কৌশলী ।  অশ্রু ,  অপেক্ষা ,  উৎকন্ঠা; কোন কনভার্টার দিয়েই তাদেরকে সংখ্যাবাচক শব্দ থেকে নামবাচকে পরিবর্তিত করা যায় না ।  ফোন বেজে চলে শিমুলের নাম্বারে ,  কেউ ধরছে না ।  নওশাদ সন্ধ্যার এই সময়টায় সিনেমা দেখার বিরতিতে চা সংযোগে টিভি দেখে খানিক ।  তার ভেতর উপলদ্ধি জাগ্রত হয়  ,  সিনেমা দেখার বিরতিটা প্রলম্বিত করা উচিত উৎকন্ঠিত বোনের সাথে থেকে তাকে সাহস যোগানোর জন্যে ।   - চিন্তা করো না আপা ।  দুলাভাই ঐ বাসে নেই ।   - তুই কী করে বুঝলি যে নেই ? তার কাঁপা কাঁপা কন্ঠে আশাবাদে আকুতি ফুটে ওঠে ।   - যদি থাকতো ,  তাহলে ফোন করলে ফোন অন পেতে না ।  এই দুর্যোগে ফোন বিকল হয়ে যেতো ,  বা পুড়ে যেতো ।  দুলাভাই যদি আক্রান্তদের কেউ হয়ে থাকেন ,  তাহলে এতক্ষণে কেউ না কেউ তার পাশে আছেই ।  যদি থেকে থাকে ,  তার উদ্দেশ্য সৎ হলে ফোনটা রিসিভ করে কথা বলবে ।  আর অসৎ হলে ফোনটা বন্ধ করে কেটে পড়বে ।  অর্থাৎ দুলাভাইয়ের যদি কিছু হয়ে থাকে তাহলে হয় তুমি ফোনটা বন্ধ পাবে ,  নয়তো কেউ না কেউ ফোনটা ধরবে ।  রিং হচ্ছে ,  কেউ ধরছে না এমন হবে না ।  নওশাদের কথায় শারমীন কিছুটা ভরসা পায় ।  আর কিছুক্ষণের মধ্যে আহতদের তালিকা টিভিতে প্রকাশ করা হলে সেখানে শিমুলের নামটা না দেখে স্বস্তির শ্বাস ফেলে ।  টিভির কড়িৎকর্মা সাংবাদিকেরা ততক্ষণে অগ্নিদগ্ধদের সম্পর্কে সরেজমিন প্রতিবেদন প্রকাশ করতে অকুস্থলে চলে গিয়েছে ।  পোড়া - আধাপোড়া মানুষের চিৎকার আর বিলাপে এক বিভৎস পরিস্থিতি ।  সচিত্র প্রতিবেদনের নিচে মোবাইল কোম্পানিগুলোও জায়গা করে নিয়েছে ব্যবসায়ের দখল নিতে ।   " এই ভিডিওটি আপনার মোবাইলে পেতে  " পোড়ামানব "  লিখে  "  *  *  *  "  নাম্বারে ডায়াল করুন "  ।  কেটে যায় আরো পাঁচটি মিনিট ।  তিনশ সেকেন্ড ।  ঘড়ির কাঁটা দুইটি খুনী নর্তকীর মত আট আর বারোতে অবস্থান নিয়ে নিজের নির্দয় অবস্থানটা জানান দেয়া শুরু করেছে ।  আটটা বেজে গেছে ।  দুর্বৃত্তরা গা ঝাড়া দিয়ে উঠেছে ।  এখান সেখান থেকে আরো বাস পোড়ানোর খবর আসছে ।  শারমীনের উৎকন্ঠা বেড়ে চলে ।  শিমুল এখনও ফোন ধরছে না ।  নওশাদকেও এবার উৎকন্ঠা পেয়ে বসে ।  নিজেকে প্রবোধ দেয়ার জন্যেই হয়তোবা সে তার চর্চিত প্রাতিষ্ঠানিক বিদ্যা ব্যবহার করে স্বগোতোক্তি করে বা শারমীনকে শোনায় ,   - স্ট্যাটিসটিক্যালি এ্যানালাইজ করলে দেখতে পাবে ,  এক দিনে একই শহরে দুটো বড় অগ্নি বিষয়ক দুর্ঘটনা ঘটার সম্ভাবনা খুবই কম ।  আজকে একটা বড় ঘটনা ঘটেছে ,  পরবর্তীটা ঘটতে একটা বড় পজ লাগবে ।  আজকে আর কিছুই হবে না ।  তুমি নিশ্চিত থাকো ।   - সবখানে কি আর থিওরি খাটে ?   - না ,  তা খাটে না ।  তবে তোমাকে প্রবাবিলিটির কথা বলছি ।  তুমি আমাকে বলো ,  বাসে পেট্রোল বোমা ছোড়ার ফলে একসাথে উনিশজন অগ্নিদগ্ধ হবার ঘটনা শেষ কবে ঘটেছে ?  অনেকদিন আগে না ?  আর আজকে একটা ঘটলো ।  ডেনসিটি আর ফ্রিকোয়েন্সি হিসেব করে দেখো ।  আজকে আর এরকম ঘটনা ঘটবে না ।  আর যদি ঘটেও ,  দুলাভাইয়ের ফেরার রুটে ঘটবে না ।  একদিনে একই জায়গায় একইরকম ঘটনা একই বা কাছাকাছি সময়ে ঘটবার প্রোবাবিলিটি কেমন ?  হিসেব করে এক্সাক্ট ফিগারটা বলা কঠিন ,  তবে খুব সামান্য এটা বলা যায় ।  বিপন্ন মানুষের কাছে সামান্য অবলম্বনও অনেক ।  তাই পরিসংখ্যান আর সম্ভাব্যতার হিসাবে আশ্বস্ত থাকার সিদ্ধান্ত নিয়ে তারা আরেকপ্রস্থ চায়ের সাথে বিনোদনধর্মী অনুষ্ঠান দেখতে থাকে ।  সেই সাথে ফোন বেজে চলা এবং না ধরার ব্যাপারে নওশাদের প্রণীত সন্তোষজনক ব্যাখ্যা তো আছেই !  শারমীনের মন চায় ফোন করতে ,  ভয় হয় ।  যদি না ধরে ?  যদি ফোনটা বন্ধ পায় ?  যদি অন্য কেউ ধরে কোন দুঃসংবাদ দেয় ?  দামী ফ্লেভারের চা বিস্বাদ লাগে ।  বিনোদনে বিবমিষা জাগে ।  সে আবারও চ্যানেল পাল্টে খবর দেয় ।   " শাহবাগ মোড়ে এলোপাথাড়ি গোলাগুলি ,  আরো চারটি বাসে আগুন ।  বিশজনের বেশি অগ্নিদগ্ধ "  ব্রেকিং নিউজে নওশাদের আস্বস্তকারী থিওরি মুখ থুবড়ে পড়লে শারমীনের কম্পমান হাত ফোনটা হাতে নিতে গিয়ে চায়ের কাপ উল্টে দেয় ।  গরম চায়ের স্পর্শে নওশাদের হাত জ্বলে যায় ।   " উফ মা গো !  "  বলে সে দগ্ধস্থানে পানি দিতে ছুটে গেলে টিভিতে শরীরের পঁচিশ শতাংশ পুড়ে যাওয়া একজনের আর্তনাদে সে থমকে দাঁড়ায় ।  গরম চায়ের উত্তাপে হাতের সামান্য অংশ জ্বলে যাওয়া আর পেট্রোলবোমার আঘাতে শরীরের এক চতুর্থাংশ ঝলসে যাওয়া মানুষটির সাথে নিজের তুলনা অজান্তেই চলে আসে ।  শিউড়ে ওঠে সে ।  পরক্ষণেই মাথা থেকে চিন্তাটা ঝেঁটিয়ে বিদায় করে শীতল পানির স্পর্শ আরাম নেয় ।  অতকিছু ভাবতে নেই ।  অতকিছু ভাবলে এ অবরুদ্ধ শহরে বেঁচে থাকা যাবে না ।  সে তাকিয়ে আছে শারমীনের আতঙ্কিত ফ্যাকাশে মুখের দিকে ।   - ফোন বন্ধ কেন ?  হাহাকার করে ওঠে সে ?  - কী বলছে ?  - বলছে যে সংযোগ দেয়া সম্ভব হচ্ছে না ।   - আরে নেটওয়ার্কের সমস্যা ।  এখন সবাই ট্রাই করছে তো ।  তাই জ্যাম লেগে গেছে ।  আরো কয়েকবার ডায়াল করার পরে অবশেষে শারমীন শিমুলকে পায় ।  নিষ্ঠুরভাবে রিং হতে থাকে ফোন ,  প্রাপক অবিচল ।  এবার শারমীন নিজেই নিজেকে শুনিয়ে সান্ত্বনা দেয় ,   - ফোনটা মনে হয় সাইলেন্ট হয়ে আছে ।  ভাইব্রেশনটাও বন্ধ করা ।  তাই টের পাচ্ছে না ।  কিন্তু সে ফোন করছে না কেন ?  সম্ভবত ব্যালান্স নেই ।  কালকে রাতেই তো বলছিলো কার্ড ভরতে হবে ।  ভুলে গেছে ভরতে ।  বড় ভুলোমন তার ।  কিন্তু দেরী করছে কেন এত ?  উৎসাহ পেয়ে এবার নওশাদও যোগ দেয় ,   - আরে প্রাইভেট অফিসগুলো কী রকম খাটিয়ে মারে জানো না ?  গত মাসেই তো আসতে একবার দশটা বাজালো ,  মনে নেই ?  - একবার না ,  দুবার ।   - হ্যাঁ সেই ।  আজকেও তেমন কোন কাজে আটকা পড়েছে ।  আর জানোইতো জুন ফাইনালের সময় অফিসগুলোতে কী রকম চাপ থাকে ।   - কিন্তু এখন তো নভেম্বর মাস ।   - ওহ !  তা হোক ।  তবে কাজের আবার জুন - নভেম্বর কী ।  আরো দশ মিনিট কেটে যায় নীরব অসহিষ্ণুতায় ।  ওরা সিদ্ধান্ত নেয় দশ মিনিট পরপর ফোন করবে ।  রাত দশটা পর্যন্ত অপেক্ষা করবে ।  তারপর যা হোক কিছু একটা করা যাবে ।  ততক্ষণ শিমুলের ভুলোমন ,  অফিসের চাপ ,  যৌক্তিক এবং পারিসংখ্যিক বিশ্লেষণের মাধ্যমে তার নিরাপত্তা নিশ্চিতকরণ ইত্যাদির মাধ্যমে ঘরে না ফেরাকালীন সময়টায় তাকে বাঁচিয়ে রাখবে ।  অবরুদ্ধ শহরে অগ্নিচোখে হন্তারকেরা তাকিয়ে থাকলে ,  পেট্রোলাগ্নির আঁচে স্বজনদেরকে ভাঁপ ওঠা সুস্বাদু খাবার বানাতে চাইলে এটুকু ঘরোয়া প্রতিরোধের মাধ্যমে নিজেদের প্রবোধ না দিলে পরাজয়টা বড্ড আগেভাগেই স্বীকার করা হয়ে যায় ।  প্রবল প্রতিপক্ষের কাছে হেরে যাওয়াটা হয়তোবা সময়ের ব্যাপার ,  তারপরেও জানালা খুলে দিলে আগুনের হলকার বদলে হেমন্তের বাতাসই আসে এখনো ।  শারমীন জানালা খুলে দিয়ে পথের দিকে তাকিয়ে থাকে ।  হেমন্তের হিমেল হাওয়া তার শরীরে পরশ বুলিয়ে যেন দু : সময়ের সাথী হতে চায় ।  দূরে তবে দৃষ্টিসীমার মধ্যে বড় রাস্তাটায় ভীষণ শোরগোল ,  আগুন ,  পুড়ছে যানবাহন ।  টিভিতে প্রচারিত হচ্ছে বেড়ে চলা সংঘাতের খবর ।  দশ মিনিট হয়ে গেছে ।  শারমীন রিডায়াল করে অসংখ্যবার ফোন করা নাম্বারটায় ।   " দুঃখিত ,  এই মুহূর্তে মোবাইল সংযোগ দেয়া সম্ভব হচ্ছে না "  ।  নেটওয়ার্কের সমস্যা এতক্ষণ ধরে থাকার কথা না ।  চার্জ ফুরিয়ে গেছে মনে হয় ।  শারমীন ভাবে ।  তাদের চার্জারটা মনে হয় নষ্ট ছিলো ।  চার্জ হয়নি ঠিকমতো ।  তাহলে তো ফুরিয়ে যাওয়াই স্বাভাবিক ।  তারপরেও খতিয়ে দেখা দরকার ।  ড্রয়িংরুমে গিয়ে সে চার্জারটায় কানেকশন দেবার আগে ইচ্ছাকৃতভাবেই সেটাকে হাত থেকে ফেলে দেয় ।  এবার চার্জ না হবার সম্ভাবনাই বেশি ।  তার হাত থেকে চার্জারটা তুলে নিয়ে নিজের ফোনে ঢিল করে লাগিয়ে চার্জ দিয়ে নওশাদ ফলাফল নিরীখ করে স্বস্তির হাসি হাসে ,   - দেখলে তো আপা ,  এটা নষ্ট !  দুলাভাইয়ের ফোনে চার্জ হয়নি ঠিকমতো ।  তাই এতক্ষণে বন্ধ হয়ে গেছে ।  টান দিয়ে প্লাগ খুলে ফেলে সে ।  বেআব্রু আশা আর সঙ্গোপন হতাশার প্রতীক হয়ে চার্জারটা লুটিয়ে থাকে ঝাট না দেয়া নোংরা মেঝেতে ।   






কারণক্রেতা

এভাবে আমার দিকে তাকাবেন না !  হ্যাঁ ,  কিছুটা মোটা হয়ে গেছি স্বীকার করছি ।  তারপরেও বডি মাস ইনডেক্স অনুযায়ী আমি স্লাইটলি ওভারওয়েটেড মাত্র ।  অবেসিটির পর্যায় আসতে অনেক দেরী আছে ।  এটা ঠিক ,  ইদানিং আমি খুব বেশি বেশি খাচ্ছি ।  চর্ব - চোষ্য - লেহ্য - পেয় যা পাচ্ছি সামনে বাদ দিচ্ছি না কিছুই ।  ব্যাপারটা আমার আদর্শের সাথে সংঘাতপূর্ণ ।  কারণ আমি বরাবরই সংযমের নীতিতে বিশ্বাসী ।  এতদিন অধিক ভোজনের দায়ে অভিযুক্ত করেছি কাছেরজনদের সবসময় ।  সেই আমিই কী না শরীরে চর্বি জমিয়ে শম্বুক গতির হয়ে গেছি !  তবে এজন্যে শুধুমাত্র আমাকে দোষারোপ করলে ভুল করবেন ।  এর পেছনে রয়েছে ষড়যন্ত্রকারী ভাগ্যের কূটচালের নাতিদীর্ঘ ইতিহাস ।  শুনুন তবে ,  আমার উত্তরবঙ্গ নিবাসী চাচার রয়েছে বিশাল পেয়ারা বাগান ।  মাঝেমধ্যে তাকে ব্যবসায়িক কাজে ঢাকায় আসতে হয় ।  ঢাকায় এলে আমাদের বাসায়ই থাকেন ।  আর সাথে নিয়ে আসেন প্রচুর পেয়ারা ।  সবুজ ,  কচকচে পেয়ারা ।  কখনও এক ঝুড়ি ,  কখনও দুই ঝুড়ি ।  এমন টাটকা তাজা ফলের লোভ কেই বা সামলাতে পারে ?  তবে আগেই তো বলেছি ,  আমি ছিলাম সংযমে বিশ্বাসী ।  যে কোন কিছুই অতিরিক্ত করাকে নিজের দুর্বলতা মনে করতাম ।  তাই এক ঝুড়ি থেকে কখনও ৫ - ৬ টির বেশি পেয়ারা খাই নি ।  কিন্তু চাচা এবার আমাকে প্রলুদ্ধ করলেন বেশি পেয়ারা খেতে ।  সাধারণত তার সাথে আমার তেমন একটা কথা হয় না ।  কাজের লোক তিনি ।  ঢাকায় এলে সারাদিন এখানে - ওখানে তাঁর বিভিন্ন কাজ থাকেই ।  বাসায় আসার পর খেয়েদেয়ে দ্রুতই ঘুমিয়ে পড়েন ।  তাই তার সাথে আমার সেভাবে কথা বলা হয়ে ওঠে না ।  শেষবার যখন তিনি এলেন মাসখানেক আগে তখন তার কাজের চাপ কম ছিলো ।  একদিন সন্ধ্যায় বাড়ি ফিরে দেখি তিনি আরাম করে সোফায় আধশোয়া হয়ে চায়ের কাপ হাতে চুমুক দিতে দিতে টিভি দেখছেন ।  আমাকে দেখে আন্তরিকতার সাথে আহবান জানালেন বসতে ।  আমরা বসে দেশ - দশ - পরিবার বিভিন্ন বিষয় নিয়ে আলোচনা শুরু করলাম ।  কথা প্রসঙ্গে অবধারিতভাবে শারীরিক অবস্থার জিজ্ঞাসা চলে এলো ।  আমিই পাড়লাম প্রসঙ্গটা ।  তিনি বয়স্ক মানুষ ।  তাঁর শরীরের খোঁজ নেয়াটা আমার কর্তব্য এবং সৌজন্যতার মধ্যেই পড়ে ।  তিনি জবাবে স্রষ্টার প্রতি কৃতজ্ঞতা জ্ঞাপন করে মফস্বলের তাজা সবজি এবং ফলমূলের প্রশংসা করে জানালেন যে তারা তাঁকে যথেষ্ট ভালো রেখেছে ।  শুনে বেশ হতাশা এবং ঈর্ষা বোধ করলাম ।  আমার শরীরটা বেশি ভালো যাচ্ছিলো না ।  ঠিকমত পেট পরিষ্কার না হবার ফলে মেজাজ খিঁচড়ে থাকতো ।  হতাশা বোধ করতাম ।  মনে হতো যে যাদের কোষ্টকাঠিন্য নেই ,  তারাই পৃথিবীর সবচেয়ে সুখী মানুষ ।  চাচাকে বললামও সে কথা ।  শুনে তার মুখে প্রশান্তির হাসি খেলে গেলো ।  এটাকে নেহায়েৎ স্বার্থপর এবং নিষ্ঠুর আচরণ মনে হলো আমার ।  তবে আমার ধারণা ভুল ছিলো ।  তিনি আমার অসুবিধার ব্যাপারে উদ্বেগ প্রকাশ করে তা নিরসনের জন্যে একটি উপায়ও বাতলে দিলেন ।   - বেশি বেশি কইরে পিয়ারা খাবে বুঝিসো ভাতিজা ?  পিয়ারা খালি পরে দেখপা যে পেট একদম কিলিয়ার হয়ি গেছে ।   - বেশি বেশি কোন কিছুই খাওয়া ঠিক না চাচা ।  সবকিছুরই পার্শ্বপ্রতিক্রিয়া থাকে ।  গম্ভীর কন্ঠে দ্বিমত প্রকাশ করি আমি ।  হাত দিয়ে মাছি তাড়ানোর ভঙ্গি করে আমার কথা উড়িয়ে দেন তিনি ।   - আরে দূরো !  ওসব কিচ্ছু হবিনানে ।  তুমি খায়েই দেখো না ।  সেই রাতে খাবার পর দুটো ডাঁসা ডাঁসা পেয়ারা খেয়ে আশু ফলপ্রাপ্তির প্রত্যাশা নিয়ে ঘুমোলাম ।  চাচার টোঁটকা কিছুটা হলেও কাজে লাগলো ।  তখন আমার মাথায় বেশি বেশি পেয়ারা খাবার চিন্তা এলো ।  তবে তার আগে সতর্কতা হিসেবে ইন্টারনেটে  " Side effects of guava "  লিখে ফলাফল দেখে নিশ্চিত হয়ে নিলাম ।  পেয়ারা এ্যান্টিঅক্সিডেন্ট হিসেবে খুবই ভালো ,  শরীরের জন্য উপকারী ,  এসব ভালো ভালো কথা পড়ার পর সাইড এফেক্ট সেকশনে গিয়ে দেখলাম খাদ্য হিসেবে পেয়ারা খাওয়া নিরাপদ ,  ওষুধ হিসেবে খেলে কোন পার্শ্বপ্রতিক্রিয়া হয় কী না এ সংক্রান্ত পর্যাপ্ত তথ্য তাদের কাছে নেই ।  গর্ভবতী অবস্থায় .  .  .  ধুর ছাই এটা পড়ে কী হবে !  মোদ্দাকথা ,  পেয়ারাকে একটা নিরাপদ ভেষজ হিসেবে মেনে নিয়ে এটা বেশি পরিমাণে খেতে যে সংকোচটা ছিলো তা কেটে গেলো আমার ।  সেদিন সারাদিন মোট চারটে পেয়ারা খেলাম ।  এভাবে দুইদিন খাবার পরে সত্যিই ভালো ফল পেলাম বেশ ।  পেট ক্লিয়ার হবার ফলে আমার মনটাও বেশ প্রসন্ন হয়ে গেলো ,  আর ঠিক তখন আমি আবিষ্কার করলাম বেশি বেশি পেয়ারা খাবার ভয়াবহ সাইড ইফেক্ট ।  স্থূলতার সাথে পেয়ারার একটা সূক্ষ্ন সংযোগ আছে ।  পেয়ারা রূচিবর্ধক ।  যেকোন ধরণের ভিটামিন সি জাতীয় ফল বা সবজিই অবশ্য তাই ।  তবে ভিটামিন সি জাতীয় দ্রব্যের মধ্যে পেয়ারা আমার সবচেয়ে প্রিয় হওয়াতে এটাই বেশি খাই এবং সুরূচির কোপানলে পড়ি ।  প্রচুর ক্ষুধা পায় আমার ,  খেতে থাকি হা - ভাতের মত ।  খাবার পরেও একটা না খেলে ভালো লাগে না ।  খাবার আগে খেলে ক্ষুধা এবং রূচি বাড়ে ,  পরে খেলে হজমসহায়ক হয় ।  ভিটামিন সি ' র প্রভাবে আমি খাদ্যের দুষ্টচক্রে পড়ে যাই ,  আমার খাদ্যাভ্যাস পরিবর্তিত হয় ,  আমি ওজন অর্জন করতে থাকি ।  আর একবার বেশি খেয়ে পাকস্থলীর আকার বেড়ে গেলে সেটা আরো খাবার চায় ।  ক্রমশ স্থূলকায় হয়ে ওঠার পেছনে এটাই আমার নেপথ্য ইতিহাস ।  ব্যাপারটা এখন বিপদজনক পর্যায়ে চলে যাচ্ছে ।  বিএমআই অনুযায়ী আমি এখন কেবল  " স্লাইটলি ওভারওয়েট "  না ,   " জাস্ট ওভারওয়েট "  ।  চেষ্টা করেও কমাতে পারছি না ।  একজন সচেতন ব্যক্তি হিসেবে আমার এ করুণ অবস্থার নেপথ্য কাহিনী প্রকাশ করে সবাইকে সতর্ক থাকার জন্যে বার্তা দেবার প্রস্তুতি নেই আমি ।  প্রথম দফায় প্রেসক্লাবে  " ভিটামিন সি জনিত স্থূলতা " র ব্যাপারে সচেতনতা তৈরি করতে অনশন করা যেতে পারে ।  এতে জনসমর্থন বেশি পেলে একটা ছোটখাট হলে সাংবাদিকদের ডেকে প্রেস কনফারেন্স করবো ।  এরপর দেশব্যাপী ক্যাম্পেইন ,  পত্রপত্রিকায় লেখালেখি ,  ফেসবুক ইভেন্ট খোলা .  .  . অনেক কাজ রয়েছে বাকি ।  টিভি চ্যানেলগুলোকেও জানাতে হবে ।  প্রেসক্লাবের সামনে প্ল্যাকার্ড নিয়ে প্রতীক অনশন করেছি আজ ।  প্রথম প্রচেষ্টায় তেমন জনসমাগম হবে না ভেবেছিলাম ,  কিন্তু আমাকে অবাক করে দিয়ে বেশ কিছু লোকজন জুটে গেলো আমার সাথে ।  তারা আমাকে নানা প্রশ্ন জিজ্ঞেস করতে লাগলো এ ব্যাপারে ।  এটাইতো আমি চাইছিলাম !  কোত্থেকে অপরিচিত একটি পত্রিকার একজন সাংবাদিকও জুটে গেলো ।  স্বস্তির শ্বাস ফেললাম আমি ।  অপরিচিত পত্রিকা হোক ,  সাংবাদিক তো !  প্রথম দফায় এর থেকে বেশি আর কী বা চাইতে পারি আমি !  তবে ছোকড়ার প্রশ্ন করার ধরণ ভালো লাগলো না আমার কাছে ।  মর্মান্তিক বিষয়টার বেদনা সে উপলদ্ধি করতে পারছে বলে মনে হলো না ।  অবশ্য সাংবাদিকেরা এমনই হয় !  সে আমাকে অস্বস্তিকর কিছু অনুসন্ধানী প্রশ্ন করতে লাগলো ,  যার কোন মানেই হয় না !  - আপনার পেটের সমস্যা কী এখনো আছে ?   - না ।   - আপনার চাচা কি তাঁর ঝুড়িভর্তি পেয়ারা নিয়ে এখনও আছেন বাসায় ?  - না ,  নেই ।   - তাহলে আপনার বর্তমানের পেয়ারা প্রাপ্তির উৎস কী ?  এখন তো সিজনও নেই ।   - আমি তো এখন আর পেয়ারা খাই না !  - অন্যান্য কোন ভিটামন সি জাতীয় ফল / সবজির প্রতি এ্যাডিকশন ?  - তাও নেই ।  - তারপরেও আপনি যেহেতু বেশি খাচ্ছেন ,  সেক্ষেত্রে আপনার স্থূলতার জন্যে ভিটামিন সি কে দায়ী না করে নিজের রসনাকামনাকেই দায়ী করা উচিত নয় কি ? অত্যন্ত আক্রমণাত্মক প্রশ্ন ।  আমি বিস্মিত হয়ে যাই তার এহেন নির্দয় প্রশ্নবানে ।  মানুষের মধ্যে থেকে মানবিকতা উঠেই গেলো নাকি ?  চোখ ছলছল করে ওঠে আমার ।   - দেখুন .  .  . কিছু একটা বলতে গিয়ে কেঁদে ফেলি আমি ।  বাক্য অসম্পূর্ণই রয়ে যায় ।  তবে তা মাটিতে পড়তে দেয় না উপস্থিত আবেগপ্রবণ এবং সমব্যথী জনতা ।  - একটা লোক ভিটামিন সি এর এ্যাডভার্স এফেক্টে বিপর্যস্ত আর আপনি তাকে জিজ্ঞাসাবাদ করে জেরবার করছেন ।  উনাকে কি রিমান্ডে নিয়েছেন নাকি ? বিশ্ববিদ্যালয় পড়ুয়া এক প্রতিবাদী তরুণের মার্জিত প্রতিবাদে শামিল হয় অন্যেরাও ।  সাংবাদিকদের নামে নানারকম কটূক্তি এবং দুয়োধ্বনির মাধ্যমে তারা তাকে অকুস্থল থেকে চলে যাবার আহবান জানায় ।  সাংবাদিকটি গতিক ভালো না বুঝে কেটে পড়ে ।  জনতার মধ্য থেকে স্থূলতম ব্যক্তিটি আমার কাছে এসে জড়িয়ে ধরে আবেগে ।   - ভাই !  আপনি যে কী ভালো একটি কাজ করছেন তা নিজেও জানেন না ।  সবাই আমাকে মোটা বলে ক্ষ্যাপায় ।  আমি নিজেকে সান্ত্বনা দিয়েছিলাম হরমোনাল প্রবলেম বলে ।  কিন্তু প্রতিবেলা কাচ্চির সাথে যে দুটো করে লেবু খাই এ কথা তো আমার মনেই আসে নি ।  আপনি আমাদের পথের দিশারী ।  এটুকু বলার পর তার কন্ঠ থেকে আবেগের মেদ ঝরে পড়ায় তা ঝরঝরে শরীরের জোশ লাগা তেজালো স্বরে পরিণত হয় ।  সে উল্টোদিকে ঘুরে জনতার উদ্দেশ্যে শ্লোগান দেয় ,   " ষড়যন্ত্রকারী ভিটামিন সি ,  নিপাত যাক নিপাত যাক !  "  ততক্ষণে অনেকেই চলে গেছে তেমন মজা না পেয়ে ।  তাই পাল্টা শ্লোগান আসে খুব ক্ষীণস্বরে ।  আমি প্রথম দিনের সাফল্যে সন্তুষ্ট হয়ে স্থানত্যাগ করি ।  সামনে আরো অনেক কাজ পড়ে রয়েছে ।  সেসব নিয়ে ভাবতে হবে গভীরভাবে ।  আজকের ঘটনার ছবি এবং আবেগপ্রবণ কিছু কথাবার্তা দিয়ে একটা ফেসবুক ইভেন্ট ক্রিয়েট করি আমি ।  ভিটামিন সি এর কারণে আমার ফুলে ফেঁপে ওঠা ,  সৌন্দর্যহানি এবং তৎসংশ্লিষ্ট বিপত্তিসমূহ ,  যেমন বান্ধবী হারানো ,  বন্ধুদের টিটকারি ,  ইত্যাদি বর্ণনা করি সবিস্তারে ।  সেইসাথে সাবধান করে দেই যে কেউ এর শিকার হতে পারে যখন তখন ।  এ এক নীরব এবং ভয়াল ঘাতক ।  ইভেন্টটি আশাতীত সাড়া পায় ।  শেয়ারে শেয়ারে ভরে যায় ওয়াল ।  একজন নব্য সেলিব্রেটি কবি এটা নিয়ে নিম্নে উল্লেখিত কবিতাটি লিখে ফেললে সবার উৎসাহ তুঙ্গে ওঠে ,  তুমি ভেবেছো বেশি খাও বলে স্থূলভুলেও করোনা এমন ভুলওহয়তোবা ডাঁসা পেয়ারার বেশে গলার ভেতর সেঁধিয়ে গেছে ক্ষুধাতুর ভিটামিন সিনিশ্চুপ আজ মানবতা ,  নিশ্চুপ রাষ্ট্রযন্ত্র থেকে থানার ওসিজেগে ওঠো বন্ধুরা ,  বন্ধুর পথ দিতে হবে পাড়িশুলূকসন্ধানে হয়োনা তুমি আনাড়ী ( এক হাজার শেয়ার চাই ) কবিতার শেষ লাইনটি ,   " এক হাজার শেয়ার চাই "  ছিলো খুবই স্ট্রাইকিং ।  মানুষের মধ্যে আলোড়ন তুলে তা ছড়িয়ে যেতে থাকে ।  কিছুদিন পর আমি ইভেন্টের সাথে ওতপ্রোতভাবে জড়িয়ে যাওয়া কয়েকটা ছেলেকে ডেকে পরবর্তী কার্যক্রম সম্পর্কে বলি ।  এবার আমাদের সময় হয়েছে বড় পরিসরে প্রেস কনফারেন্স করার ।  প্রেস কনফারেন্সের দিন শহরে প্রচন্ড যানজট ছিলো ।  কোথায় যেন আগুন লেগেছে ,  সেজন্যে ।  আমরা বিরক্ত হতে থাকি ।  সময়মতো শুরু করতে না পারলে মিডিয়ার লোকজন ভালোভাবে ট্রিটমেন্ট দেবে না ।  আমাদের মধ্যে থেকে একজন খুব বোকার মত বলে ওঠে এইযে অগ্নিকান্ড ,  যানজট ,  বিল্ডিংধ্বস এসব নিয়েও আমাদের ভাবা উচিত ।  এসবের কারণ বের করে প্রতিবাদের সমাধানের জন্যে কিছু করা যায় কী না ভেবে দেখার অনুরোধ করলো সে ।  আমরা তাকে ধমক দিয়ে থামিয়ে দিলাম ।  তুচ্ছ এবং গা সওয়া বিষয় নিয়ে কাজ করে কোন লাভ আছে ?  মিডিয়া দু পয়সা দাম দেবে না ।  আমাদের বর্তমান ভাবনার বিষয়টিতে স্থির থাকার জন্যে উপদেশ দেই আমরা তাকে ।  ততক্ষণে জ্যাম ছেড়ে গেছে ।  অগ্নিস্থলের পাশ দিয়েই আমাদের গাড়ি চলে যায় হুশ করে ।  আমরা মুগ্ধ হয়ে আগুনের লেলিহান শিখা দেখি ।  হঠাৎ করে কাছাকাছি এসে যাওয়ায় আগুনের ভাঁপ গায়ে লাগলে আমরা ড্রাইভারকে দ্রুত গাড়ি চালানোর তাড়া দেই ।  কনফারেন্সে আমাদের তরুণ সৈনিকরা চমৎকার সব ভাষণ দিতে থাকে ।  শুধুমাত্র ভিটামিন সি নিয়ে না ,  আমরা বৃহৎ পরিসরে আলোচনা করি ।  নিজেদের নানারকম অভিজ্ঞতার বয়ান এবং বিশ্লেষণ আর সাংবাদিকদের সাথে প্রাণবন্ত প্রশ্নোত্তরে অনুষ্ঠানটি দারুণ জমে ওঠে ।  সমাপনী ভাষণটা দিতে গিয়ে বেশ আত্মবিশ্বাসী হয়ে উঠি ।  - আমাদের এই এ্যান্টি ভিটামিন - সি ক্যাম্পেইন অনেকের চোখ খুলে দিয়েছে ।  আপনারা আজকে অনেকের কথা শুনলেন ।  অনেক কিছু জানলেন ।  অনেক অজানা অন্ধকারের দুয়ার খুলে গেলো ।  এই যেমন যে ছেলেটি পর্ণোহলিক ,  নিজেকে সে পারভার্ট ভেবে অনুশোচনায় ভুগতো ।  কিন্তু আমাদের ইভেন্টের সাথে সম্পৃক্ত থেকে সে বুঝতে পেরেছে নিজেকে দোষ না দিয়ে কারণ অনুসন্ধান করে কিছু একটার ওপর চাপিয়ে দিলে কত ভালো থাকা যায় !  সে এখন দৃপ্তকন্ঠে বলতে পারে ,  ছোটবেলায় তাকে বেশি মধু খাওয়ানোর ফলে তার যৌন উদ্দীপনা বেড়ে গেছে ।  তাই সে এত পর্ণ দেখে ।  এতে তার কোন দোষ নেই ।  এখন সে মধু খাওয়ানোকে দুষে তৃপ্তি করে পর্নো দেখতে পারে ।  কিংবা ধরুন সেই ছেলেটার কথা ,  মিথ্যা কথা বলে টাকা নেয়া যার অভ্যাস ,  সে বলতে পারে এটা তার রাজনীতিবিদ বাবার কাছ থেকে উত্তরাধিকারসুত্রে পেয়েছে ।  সেখানে তার কী করার আছে ?  সেভাবেই আমরা যারা স্থূল ,  তার পেছনে বেশি খাওয়াই কি কেবল কারণ ?  বেশি কেন খাই ?  ভিটামিন সি এর রূচিবর্ধকতার প্রভাবে ।  কেউ লেবু ,  কেউ পেয়ারা ,  কেউ বরই ,  কেউ আমলকি দ্বারা আক্রান্ত ।  তাই বেশি খাওয়ার জন্যে নিশ্চয়ই আমরা দায়ী হতে পারি না !  প্রবল করতালির মধ্যে হৃষ্টচিত্তে আমার বক্তব্য শেষ করি ।  শীতকাল এসে গেছে ।  আমার জন্যে সুসময় ।  টাটকা শাক - সবজি আর ফলমূলে বাজার ভরপুর ।  টমেটো আর ফুলকপি দিয়ে রুইমাছ রান্না করা হবে আজ ।  আসন্ন ভোজের সুখকল্পনা করতে করতে শীতের সকালের পুষ্টিকর রোদ শরীরে নিচ্ছি ।  এই রোদে ভিটামিন ডি থাকে ।  ভিটামিন ডি এর ওভারডোজে অবশ্য কিডনীর সমস্যা দেখা দিতে পারে ,  আর্টারি হার্ডেনিং হতে পারে ।  তার জন্যে এই রোদ তোলা থাক ।  ইদানিং অধিকমাত্রায় মদ্যপান আর ধূমপানের কারণে অনেকেই আমার এসমস্ত অঙ্গ নিয়ে ভয় দেখানো কথাবার্তা বলছে ।  কখনও তেমন পরিস্থিতি এলে বলে দেবো যে এগুলো ভিটামিন ডি এর প্রভাব ।  শীতের সকালে রোদ তাপানোর জন্যে নিশ্চয়ই আমাকে দোষ দেয়া যায় না ?  আর তারপর আমার সাহায্যার্থে একটা ফেসবুক ইভেন্ট খুলবো ।   " ভিটামিন ডি এর ভয়ানক ছোবলে মুমূর্ষু একজনকে বাঁচাতে এগিয়ে আসুন "  ।  আমি ইদানিং সেলিব্রেটি হয়ে গিয়েছি ।  আমার জন্যে সাহায্যের অভাব হবে না ।  শীতের রোদে শরীর এলিয়ে দিয়ে টমেটো আর ফুলকপি দিয়ে তৈরি তরকারির সুখকল্পনার সাথে সন্ধ্যায় কারো কাছ থেকে একটা ভদকার বোতল ম্যানেজ করার ইচ্ছেসুখ যোগ হয় ।  






রোল নং - ৮১৬৬৬

 - আসতে পারি স্যার ?   - এসো ।  তোমার রোল নম্বর মিলিয়ে নিয়ে সিটে বসে পড়ো ।  আজ আমার বিশেষ একটি পরীক্ষা ।  পরীক্ষায় উত্তীর্ণ হবার জন্যে প্রস্তুতির অভাব নেই ।  রঙিন মার্কার পেন এনেছি রচনামূলক প্রশ্নের উত্তর লিখতে গিয়ে প্রশ্নটিকে আন্ডারলাইন করে পরীক্ষকের দৃষ্টি আকর্ষণের জন্যে ।  অংক এবং বিজ্ঞানের জন্যে ক্যালকুলেটর এবং জ্যামিতি বক্স তো আছেই ।  সবগুলো অধ্যায় বারবার করে রিভাইজ দিয়েছি ,  গাণিতিক সমস্যাগুলো অনুশীলন করেছি সযত্নে ।  প্রস্তুতিতে কোন ঘাটতি নেই ।  নীল রঙের চমৎকার একটা ফাইল কিনেছি এ্যাডমিট কার্ড ,  রেজিস্ট্রেশন কার্ড সযত্নে রাখার জন্যে ।  সাবধানের মার নেই ,  তাই সেগুলো লেমিনেটিং করে সুরক্ষিত করার পাশাপাশি ফটোকপিও করে রেখেছি ।  ফাইল থেকে এ্যাডমিট কার্ড বের করে আবারও রোল নাম্বারটা দেখে নিলাম ৮১৬৬৬ ।  এত বড় হলরুম ,  এত ছাত্র - ছাত্রী এসেছে পরীক্ষা দিতে ,  নিজের আসনটা খুঁজে পাওয়া কিছুটা মুশকিলই হবে ।  তাই পরীক্ষা পরিদর্শকের দ্বারস্থ হতে হয় আমাকে ।   - স্যার ,  আমার রোল নম্বর ৮১৬৬৬ ,  কোনদিকে সিটটা হতে পারে একটু বলবেন প্লিজ ?   - ৮১৬৬৬ .  .  . উমম পেছনের সারিতে দেখো ।   - ধন্যবাদ স্যার ।  ততক্ষণে পরীক্ষা শুরুর ঘন্টা পড়ে গেছে ।  এত সতর্ক প্রস্তুতি স্বত্তেও সবকিছু সুচারূভাবে শুরু না হওয়ায় কিছুটা বিরক্ত হই আমি নিজের প্রতি ।  অবশ্য এমন আশঙ্কা আগে থেকেই আঁচ করে দ্রুতলিখনের ব্যাপারে সজাগ ছিলাম যথেষ্ট ।  তাই যদি দশ মিনিট সময়ও নষ্ট হয় এখানে ,  তারপরেও বিশ মিনিট উদ্বৃত্ত থাকবে ,  এই আত্মবিশ্বাস আমার আছে ।  দৃপ্ত পদক্ষেপে এগিয়ে যাই আমি পেছনের সারির দিকে ।  আশেপাশেও নজর রাখি রোল নম্বরের ক্রম ঠিকঠাক চলছে নাকি বোঝার জন্যে ।  ৮১৬৫৫ .  .  . ৮১৬৫৬ .  .  . ৮১৬৫৭ .  .  .  এইতো এসে গেছি একদম পেছনের সারিতে ।  ওখানে একটা আসন ফাঁকা আছে ।  ওটাই আমার হবে ।   - এক্সকিউজ মি ,  একটু ভেতরে ঢুকতে দেবেন ?  আমার সিট ওখানে ।  পেছনের সারির সামনের ছাত্রটিকে বলি আমি ।  বলতে গিয়ে খেয়াল করি ৮১৬৬৪ এর পর আর কোন রোল নং সেখানে সাঁটানো নেই ।  নিশ্চয়ই কোন গড়বড় আছে এখানে ।  সবখানে শুধু অবব্যস্থাপনা !  বিরক্তি চেপে পরিদর্শকের দৃষ্টি আকর্ষণ করলাম ,   - এখানে তো সেরকম কোন রোল নেই স্যার ।  সম্ভবত কোন ভুল হয়েছে ।  আমি কি বসে পড়বো ?  - না ।  তার মানে তোমার সিট অন্য রুমে পড়েছে ।  তুমি পাশের রুমে চলে যাও ।  ওখানে পাবে ।  এ্যাই ছেলেমেয়েরা ,  তোমরা কেউ কথা বললে কিন্তু খাতা কেড়ে নেবো ।  তিনি আমার দিক থেকে মনোযোগ সরিয়ে নিলেন ।   - কিন্তু সিট প্ল্যানিংয়ে তো দেখলাম এই রুমেই আমার রোল আছে ।  গোঁ ধরে থাকি আমি ।   - আহ !  দেখতেই তো পাচ্ছো নেই ।  বকবক না করে পাশের রুমে গিয়ে দেখো না !  বিরক্তি প্রকাশ করেন তিনি ।  আমি রাগে গজগজ করতে করতে পাশের রুমের দিকে রওনা দেই ।  ইচ্ছে ছিলো ঠান্ডা মাথায় ভেবে চিন্তে সব প্রশ্নের উত্তর লিখবো ।  তা বোধ হয় আর হবার জো নেই ।  দ্রুত পা চালিয়ে আমি পাশের রুমে চলে যাই ।  এই কক্ষের পরীক্ষার্থীদের দেখে আমার একটু খটকা লাগলো ।  তারা সবাই বয়সে আমার চেয়ে বেশ বড় ।  দেখে মনে হয় বিশ্ববিদ্যালয় থেকে পাশ করে বেরিয়েছে অথবা ইতিমধ্যেই কর্মজীবনে প্রবেশ করেছে ।   - আপনি কি পরীক্ষার্থী ?  দরজার সামনে আমাকে ইতস্তত দাঁড়িয়ে থাকতে দেখে পরিদর্শক জিজ্ঞেস করলেন ।   - জ্বী ,  আমার রোল নং ৮১৬৬৬ ।   - কোথা থেকে এসেছেন ?  অদ্ভুত তো !  আমি কোথা থেকে এসেছি তা জেনে সে কী করবে !  মেজাজ চড়ে যায় আমার ।  রাগজনিত নীরবতায় যতি টানেন তিনিই ,   - পাশের রুম থেকে এসেছেন তো ?  হু ,  তাই হবার কথা ।  যান রোল খুঁজে নিয়ে বসে পড়ুন ।   - কোনদিকে হবে সিটটা স্যার ?   - আমাকে জিজ্ঞেস করছেন কেন ?  আপনি একজন ম্যাচিওরড গ্রাজুয়েট যুবক ,  সবকিছু জেনে আসাই কি ভালো না ?  এমনভাবে প্রশ্ন করছেন যেন আপনি মাধ্যমিক পরীক্ষার্থী !  - কিন্তু আমি তো তাই !  পরীক্ষার হলের কাঙ্খিত নীরবতা বিঘ্নিত হয় আমার চিৎকারে ।   - ওটা পাশের রুমের ব্যাপার স্যাপার ।  পাশের রুম থেকে এখানে এলে সবাই বড় হয়ে যায় ,  পরীক্ষাটাও পাল্টে যায় ।  যান ,  খুঁজে নিয়ে বসে পড়ুন ।  সবাইকে ম্যালা বিরক্ত করেছেন ।  লোকটা কী বলছে এসব !  পাশের রুম থেকে এখানে এলে বয়স বেড়ে যাবে কেন !  পরীক্ষা পাল্টে যাবে কেন ?  তবে ব্যাপারটা একটু ইতিবাচকভাবেও ভাবা যায় ,  এখানে এখন সরকারী কর্মচারী নিয়োগ পরীক্ষা হচ্ছে ,  আর ওখানে হচ্ছিলো সেকেন্ডারি স্কুল সার্টিফিকেট এক্সাম ।  এখানে যেহেতু বিসিএস পরীক্ষার্থী হিসেবে আমাকে দেখা হচ্ছে ,  তার মানে এসএসসিতে উত্তীর্ণ হয়ে গেছি ইতিমধ্যেই !  নাকি আমি পাশের রুমে চলে গেলে আবারও এসএসসি পরীক্ষার্থী হয়ে যাবো ?  ব্যাপারটা একটু খতিয়ে দেখা দরকার !   - স্যার আমি একটু আসছি পাশের রুম থেকে ,  আমার সিট মনে হয় সেখানেই ,  খেয়াল করি নি ।  কোনকিছুই পরিবর্তিত হয় নি ।  ছাত্রছাত্রীরা গভীর মনোযোগের সাথে পরীক্ষা দিচ্ছে ।  পরিদর্শক শিক্ষক চা খেতে খেতে গল্প করছেন নতুন একজনের সাথে ।   - কী চাই এখানে ?  আমাকে দেখে তিনি প্রশ্ন করলেন ।  তার বোলচাল আমার পছন্দ হলো না মোটেও ।  স্কেলটাকে ছুরির মতো বাগিয়ে ধরে তার সামনে তেড়ে গেলাম ।  আমাকে দেখে সে আর্তনাদ করে উঠলো আতঙ্কে ।   - ছুরিটা সরাও ,  ছুরিটা সরাও !  আমি অবাক হয়ে আবিষ্কার করলাম যে সত্যিই আমার হাতে স্কেলের বদলে ছুরি ,  জ্যামিতি বক্সের বদলে পিস্তলের খাপ ,  এ্যাডমিট কার্ডের ফাইলটা খুলে দেখি সেখানে ছোট ছোট কাগজে প্রশ্নের উত্তর লিখে রাখা ।  প্রশ্নগুলোর উত্তর দেখে বুঝতে পারি ,  এগুলো মাধ্যমিক পরীক্ষার না ,  উচ্চমাধ্যমিকের ।  চুলে সিঁথি কেটে ,  বাবার হাত ধরে ফাইল পত্র ,  জ্যামিতি বক্স বুকে আগলে ধরা ছেলেটা মাধ্যমিক পরীক্ষা দেয়ার দুই বছর পরে উচ্চমাধ্যমিক দিতে গিয়ে তাহলে এভাবে পরিবর্তিত হয়েছিলো !  স্কেলের বদলে ছুরি ,  এ্যাডমিট কার্ডের ফাইলে নকল ,  শিক্ষককে হুমকি ।  এসেই যখন পড়েছি ,  পরীক্ষাটা দিয়েই যাই !  অবাক হয়ে লক্ষ্য করলাম ,  মাধ্যমিকের মতো উচ্চমাধ্যমিকেও আমার রোল ৮১৬৬৬ ।  অবিশ্বাস্য কোন কাকতাল ?  হয়তো বা !  তবে এবারও আমার রোল খুঁজে পেলাম না কোথাও ।  আবারও আমার ভেতর শঙ্কা কাজ করতে লাগলো ।  রিলাক্স ভাবটা কেন যে এসেছিলো !  মিনিট বিশেক নষ্ট হয়ে গিয়েছে ইতিমধ্যেই ।  আধা ঘন্টা পার হয়ে গেলে রুমেই ঢুকতে দিবে না আমি যদ্দুর জানি ।  আমি হন্তদন্ত হয়ে পাশের রুমে চলে যাই আবার ।   - কী ,  রোল পান নি এখনও ?   - না !  কোথায় পাই বলেন তো ?   - ঈশ্বরই জানেন ।   - ঈশ্বর ?  তিনি এখন কোথায় আছে বলতে পারবেন ?   - তিনি ?  আপাতত এই পরীক্ষার জন্যে ঈশ্বরের শরণাপন্ন হতে আপনি বিভিন্ন মন্ত্রনালয়গুলোতে খুঁজে দেখতে পারেন ।   - কিন্তু সে সময় কোথায় আমার !  অতদূর গিয়ে আবার ফিরে আসতে আসতে পরীক্ষাই তো শেষ হয়ে যাবে ।   - কী যে বলেন !  ঈশ্বর দয়ালু ।  তার অধম বান্দাকে এত ঝামেলা পোহাতে হোক তা তিনি বা তারা নিশ্চয়ই চাইবেন না !  আপনি পাশের রুমে গিয়ে দেখুন কোন না কোন ঈশ্বর নিশ্চয়ই বসে আছেন ।  ফাইলের ভেতর জ্যামিতি বক্স আর এ্যাডমিট কার্ড ঠিকমতো আছে কী না নিরীখ করতে গিয়ে দেখি সেখানে এখন অন্য কিছু !  কাড়ি কাড়ি টাকা ।  ঈশ্বরের জন্যে অর্ঘ্য নিবেদনের নিমিত্তে আমি ছুটে যাই পাশের ঘরে ।  পাশের ঘরটা অনেক বড় ।  দিগন্তবিস্তৃত তার সীমারেখা ,  সেখানে ঘরের ভেতর আরো ঘর ,  ছাদে যাবার জন্যে প্যাচানো সিঁড়ি কোথায় যাবো থই না পেয়ে আমি দিকশূন্য হয়ে ঘুরতে থাকি ।  চিৎকার করে ডাকতে থাকি ঈশ্বরের বিভিন্ন নাম ধরে ।  এই ঈশ্বরেরা নিরাকার নয় ।  তারা কদাকার এবং ক্রীড়াপ্রিয় ।  তারা আমাকে দেখা দিতে গিয়েও দেন না ।  লুকিয়ে যান ।  এত বড় ঘর ,  এত এত খোপ খোপ উপকক্ষ ,  রক্তে প্লাবিত মেঝে ,  ধোঁয়াকূন্ডলিত সিঁড়ি ,  আমি কোথায় যাই !  হুমড়ি খেয়ে পড়ি রক্তাপ্লুত মেঝের ওপর ।  রক্তের ঘ্রাণটা খুব চেনা কারুর মনে হয় ,  কিন্তু ওসবে তোয়াক্কা করে কে !  আমি ধর্মভীরু ,  বিশ্বাসী মানুষ ।  ঈশ্বরকে খুঁজে ফিরছি ।  আর কে না জানে ঈশ্বরের আরাধনা করতে রক্ত বলি দেয়া অতি পূন্যের কাজ !  আমার সামনে আরেকজনকে দেখছি ,  সেও ঈশ্বরকে খুঁজে বেড়াচ্ছে ।  দৌড়ে গিয়ে তাকে ধরে ফেলতে গিয়ে খেয়াল করলাম সেও আমার দিকে তেড়ে আসছে ।  আমাদের দুজনের মুখেই হিংস্রতা ,  রক্তের লোভ ,  প্রতিদ্বন্দ্বীকে নিকেষ করার রোখ !  এ খেলা দেখতে ঈশ্বর এবং তার অনুচরেরা কুয়াশাপর্দা ,  রক্তসিঁড়ি আর বীর্যকক্ষ থেকে বের হয়ে আসেন ।  আমাদের দুজনের মধ্যে প্রবল লড়াই হতে থাকে ।  সে আমার গলা চেপে ধরে লৌহদৃঢ় আঙ্গুলে ।  আমি তার মুখে বেদম ঘুষি মারি ।  সে আমার ঠোঁট থেতলে দিতে চায় ,  আমি তার মাথা সজোরে ঠুকে দেই দেয়ালে ।  সে দম হারিয়ে হাঁপাতে থাকে জিভ বের করে ,  আমি ছুরি দিয়ে তার জিভ কেটে নিয়ে তাকে উবু করে চতুষ্পদ প্রাণীদের মত করে হাঁটিয়ে নিয়ে ব্যক্তিগত ঈশ্বরের কাছে নিয়ে যাই বলিদানের উদ্দেশ্যে ।  তার গলায় ছুরিটা চালিয়ে দিলে ঘরের রক্তাক্ত মেঝের রঙ আরো গাঢ় হয় ।  তবে ঈশ্বরেরা বরাবরই খেয়ালী ।  তারা খেলা এবং বলিদান সাঙ্গ হলে অন্যান্য পুজারীদের দিকে চলে যান ।  কেউ হয়তো ডাকছে তাদেরকে আরো বেশি পরিমাণ ভক্তি এবং অর্ঘ্যের সমন্বয়ে ।  আমি আবারও ছুটতে থাকি বিশাল ঘরটাতে ,  এলোমেলো ।  ঈশ্বরের দেখা পাওয়া কী সোজা কথা !  এ ঘর যাই ,  ও ঘর যাই ,  সিঁড়ি বেয়ে ক্লান্ত হই ,  ঈশ্বরেরা বড় ব্যস্ত ।  তারপরেও এত ছোটাছুটি করলাম ,  তার কি কোন মূল্য নেই তাদের কাছে ?  নিশ্চয়ই তারা দয়ালু !  পরীক্ষা শেষের সতর্ক ঘন্টা বেজে ওঠে ।  আর মাত্র ত্রিশ মিনিট আছে ।  আবার দৌড়ুতে হবে ।  আমি খুব দ্রুত লিখতে পারি ।  পরীক্ষাতে কিছু একটা লিখে পাশমার্ক যোগানো যাবে অন্তত !  কিন্তু কী বিশাল এ ঘর !  কী জটিল বিন্যাসে সাজানো !  গোলকধাঁধার মতো ।  আমি বেড়ুনোর পথ খুঁজে পাই না ।  বারবার পথ ভুলে এ দেয়ালে ধাক্কা খেয়ে সে ঘরের দরজায় হোঁচট খেয়ে হঠাৎ দেখা পাওয়া ঈশ্বরের পা না মাড়িয়ে তার কাছে নতজানু হয়ে প্রার্থনা করতে গিয়ে দেখি সে সরোষে তাকিয়ে আছে আমার দিকে ।  কী ভয়ংকর সে মুখ !  আবারও ঘন্টা বাজে ।  পরীক্ষা শেষ হতে মাত্র দশ মিনিট বাকি আছে আর ।  আমার হাত থেকে টাকা ভরা ব্যাগটা পড়ে যায় ।  ঈশ্বরের শকুন হয়ে ওঠার উপভোগ্য দৃশ্যটা আমার দৃষ্টিসীমা থেকে ফসকে যায় পরীক্ষা দেবার তাড়ায় ।  হাঁপাতে হাঁপাতে আমি উপস্থিত হই পরীক্ষাকক্ষে ।  উদভ্রান্তের মতো খুঁজতে থাকি রোল নম্বর ।  শেষ ঘন্টা বেজে ওঠে ।  পরীক্ষা শেষ ।  হতাশ হয়ে মাথা গুঁজে বসে পড়ি আমি ।  কেউ নেই পরীক্ষাকক্ষে ।  গুমোট নিস্তব্ধতা ।  এর মাঝেই হঠাৎ হল্লা করে কিছু কাগজপত্র নিয়ে এসে দেয়ালে সেঁটে দেয় আর্দালিরা ।   - কি ওটা ?   - আপনার পরীক্ষার রেজাল্ট !  - কিন্তু আমি তো পরীক্ষাই দিতে পারি নি .  .  . হতাশ অভিব্যক্তিটা নিমিষেই মুছে যায় ট্যাবুলেশন শিটের দিকে তাকিয়ে ।  এসএসসি থেকে বিসিএস সবগুলো পরীক্ষায় রোল নাম্বার ৮১৬৬৬ সাফল্যের সাথে উত্তীর্ণ ।  ঈশ্বর দয়া করলেন অবশেষে !  ঈশ্বরের মিরাকল দেখে আমার চোখে জল আসে ।  পরীক্ষার সিট খুঁজে না পেয়ে পরীক্ষা দিতে না পেরেও আমি উত্তীর্ণ !  অবশ্য আমার রোল নাম্বারের প্রতি কিছুটা দুর্বলতা থাকবে হয়তো ঈশ্বরের ।  ৮১ আমার জন্মসাল ।  ৬৬৬ শয়তানকে সংখ্যায় প্রকাশ করে ।  আর কে না জানে আজকালকার ঈশ্বরদের সাথে শয়তানের গোপন সখ্যতার কথা !  আমি হাসিমুখে ট্যাবুলেশন শিটটার দিকে তাকিয়ে থাকি ।  






মূল্য এক টাকা মাত্র

 ঘুম থেকে উঠে দাঁত মেজে মুখ ধুয়ে নাস্তা গলাধঃকরণের পর পেপারটা হাতে নিয়ে দেশের সার্বিক অবস্থা নিয়ে চিন্তা করার মতো সুঅভ্যাস আমার কখনই ছিলো না ।  অনেক বেলা পর্যন্ত ঘুমিয়ে মায়ের গজগজানি আর বাবার হুমকি শুনে ঝিমুনি কাটিয়ে পাশের চায়ের দোকানটায় গিয়ে এক কাপ চা আর সিগারেট দিয়েই না দিনটা শুরু করতে হবে !  বেলা পর্যন্ত ঘুমোবার ফলে আমার ক্লাশ মিস হয় ,  প্রেমিকার সাথে ডেটিং অবশ্য মিস হয় না ।  ওসব বিকেল বা সন্ধ্যায়ই মানায় ভালো ।  বেলা পর্যন্ত ঘুমোবার ফলে আমার মায়ের সাথে কথা বলার সুযোগ থাকে না ,  বাবা অফিসে যাবার সময় আমার বন্ধ ঘরের দরজায় কড়া নেড়ে সাড়া না পেয়ে চলে যান ।  আমি দুপুরে চা - সিগারেট খেয়ে বাসায় ফিরে দিনের শুভ উদ্বোধন করি ব্রাঞ্চ দিয়ে ।  ব্রাঞ্চ মানে হলো ব্রেকফাস্ট + লাঞ্চ ।  তারপর আবারো ঘুরে ফিরে বেড়ানো ।  বন্ধুদের সাথে আড্ডা ,  সিগারেটের চেয়েও উচ্চমানের ধূম্র উদগীরণ আর লেটেস্ট সেলিব্রেটি পর্নো ভিডিও নিয়ে মেতে থেকে সময় বেশ কেটে যায় ।  এর ফলে আমার সামাজিকতা রক্ষা তেমন হয়ে ওঠে না ।  বিকেলে কেউ বাসায় বেড়াতে এলে রাত এগারটার পর বাড়ি ফিরে গল্পই শুনতে পারি কেবল ।  বাবা - মা ' র আমাকে নিয়ে অনেক অভিযোগ ,  কিন্তু আমার বাবা মাকে নিয়ে কোন অভিযোগ নেই ।  কারণ দুজনের কাছ থেকেই চলার জন্যে মাসোহারা পাই আমি ।  পাড়ার চায়ের দোকানে আমার হিসেবের খাতা খোলা আছে ।  চা - সিগারেটের দাম অন্যসব বিলাসদ্রব্যের চেয়ে তুলনামূলকভাবে কম হলেও অতিরিক্ত সেবনের ফলে তার সর্বমোট মূল্য হাজার ছাড়িয়েও বহুদূর চলে যায় প্রায়ই ।  দোকানদার আনিসুর ভাই খুব তাগাদা দিচ্ছে ইদানিং বিল পরিশোধ করতে ।  বাসা থেকে বেরুনোর সময় মায়ের কাছ থেকে বাবার দেয়া এ্যালাউন্সটা নিয়ে প্রথম কাজটাই হবে আনিসুর মিয়ার বিল শোধ করা ।  কানের কাছে বারবার ঘ্যানঘ্যান করতে থাকলে কাঁহাতক ভালো লাগে ! 
 - গতমাসের বিল কত হইসে আনিসুর মিয়া ?  আইজকা সব শোধ কইরা দিমু । 
ভরা মানিব্যাগে তাড়িয়ে তাড়িয়ে আদর করে আমি গৌরববোধক প্রশ্নটা করি । 
 - আপনের হৈসে টুটাল .  .  . খাড়ান হিসাব কৈরা লই ।  মোট ১৭৯৩ টাকা । 
 - ১৭৯৩ টাকা !  বল কী !  এত কেমনে হইলো ?  
 - সিগারেটের দাম বাড়সে জানেন না ?  গত মাসে তো ধুমাইয়া সিগারেট খাইসেন ।  
সিগারেটের মূল্যবৃদ্ধির বিষয়টা আমার জানা ছিলো না ।  আমি আবার একটু বড়লোকী সিগারেট টানি ।  বেনসন সুইচ ।  প্রতিদিন দোকান থেকে ৬ - ৭টা সিগারেট খেলে মাসে হয় প্রায় দুইশটা ।  আট আনা দাম বাড়লেও একশ টাকা বেশি দিতে হয় ।  নাহ ব্যাপারটা খতিয়ে দেখতে হচ্ছে ! 
 - সুইচের দাম কত এখন ? 
 - দশ টেকা ।  
 - তাইলে এক টাকা বাড়সে ? 
বলে আমি নীরসমুখে সিগারেটের প্যাকেট থেকে একটা নিয়ে ধরাই ।  
 - হ ভাই ।  আর এখুন থিকা নিউ নিয়ম ।  বাকি বাদ ।  বাকি দিয়া পোষায় না ভাই ।  
 - আইচ্ছা যাও তোমারে নগদই দিমু ।  
বিরক্তির সাথে তার দিকে আমি একটা দশ টাকার নোট বাড়িয়ে দেই ।  
 জগৎ সংসারের সাথে আমার সম্পর্কটা হিংসুটে সৎ মায়ের সাথে জেদী ছেলের মত অনেকটা ।  অনেক কিছুই চোখে পড়ে না ,  এড়িয়ে যাই ।  এড়িয়ে যাই ভালোবাসায় এগিয়ে দেয়া হাত ,  নির্ভরতার বাহু ,  শনির গ্রাস - রাহু ,  সংসদ অধিবেশন ,  মালীবাগে গনপিটুনি ,  ফতুল্লায় গণধর্ষণ ইত্যাদি ।  সেক্ষেত্রে এক টাকা মূল্যবৃদ্ধি আমার প্রাত্যহিক জীবনে কোন ব্যত্যয় ঘটাবে না এটাই স্বাভাবিক ছিলো ।  কিন্তু মাঝেমধ্যে হয়না এরকম .  .  .  কোন কারণ ছাড়াই মেজাজটা খিচড়ে যায় ,  সবাইকে দোষ দিতে ইচ্ছে করে ,  মনের ভেতর সহিংসতার চারাগাছ লতিয়ে ওঠে !  আমারও ঠিক তেমন হলো এবার ।  এক অদ্ভুত দার্শনিক বোধ ।  মনে হচ্ছিলো যে ঐ এক টাকা আমার দিকে তাকিয়ে মিটিমিটি হাসছে আর বলছে ,  দেখো তুমি কতটা অপটু বাস্তব জীবনে !  আমার মেজাজ আরো খিঁচড়ে গেলো ।  আমি বাকি এবং নগদ সব দাম পরিশোধ করে আনিসুর মিয়াকে অযথাই চায়ে চিনি বেশি দেয়ার অপরাধে ভর্ৎসনা করে বেরিয়ে এলাম ।  আজকে আর বাসায় গিয়ে খেতে ইচ্ছে করছে না ।  কী মনে করে যেন কলেজের দিকে রওনা হলাম ।  আমাদের সরকারী কলেজটা অতি প্রসিদ্ধ হলেও ক্লাশ করা না করার ব্যাপারে ছাত্ররা পূর্ণ স্বাধীনতা পেয়ে থাকে ।  সময়মতো শিক্ষকবৃন্দ সাজেশন দিয়ে দিলেই আমাদের বিদ্যার্জন সাফল্যের সাথে শুভসমাপ্তির দিকে এগোয় ।  আজ বিকেল তিনটায় ফিজিক্স ক্লাশ আছে ।  যদিও ফিজিক্স ক্লাসটা খুব বোরিং ,  একজন হোৎকামুখো ভারী ভুড়ির কর্কশকন্ঠা প্রৌঢ় নেন ।  তাতে কী !  তার ক্লাশ নেবার মূল্য নিশ্চয়ই এক টাকার চেয়ে বেশি !  আনিসুরের দোকানে যত সময় কাটাবো তত একটাকা করে লোকসান হতে থাকবে ,  এর চেয়ে ফিজিক্স ক্লাসে গিয়ে একটা ঘুম দিয়ে নেয়া যায় ।  পথে একটা বার্গার খেয়ে নেবো ।  তারপর ভরপেটে আরামের ঘুম ।  স্প্যানিশরা যাকে বলে সিয়েস্তা ।  
 ফিজিক্স ক্লাশে গিয়ে চক্ষু চড়কগাছ !  কোথায় হোৎকামুখো স্যার !  অপ্সরার মতো রূপবতী একজন শিক্ষিকা ক্লাশ নিচ্ছেন ।  ক্লাশে ছাত্র উপস্থিতিও সে কারণে আজ অনেক বেশি ।  আমি কোনকর্মে শেষের দিকের একটি বেঞ্চিতে ঠেলেঠুলে বসার জায়গা করে নিলাম ।  ম্যাডাম ব্ল্যাকবোর্ডে একের পর এক জটিল সমীকরণ লিখে যাচ্ছেন ।  কারো সেদিকে মনোযোগ নেই ।  আমিও সিগারেটের দামবৃদ্ধির ব্যাপারটা ভুলে গিয়ে তার দিকে তাকিয়ে থাকি নিষ্পলক ।  চল্লিশ মিনিট যেন ঝড়ের বেগে চলে গেলো ।  ক্লাশ শেষ হবার পর আমি কিছুটা বেদনার্তই হলাম বলা যায় ।  পাশে বসে থাকা সহপাঠীকে জিজ্ঞেস করলাম , 
 - ইনি কবে থেকে পড়াচ্ছেন ? 
 - প্রায় এক মাস তো হবেই !  দোস্ত !  তুই এতদিন কি মিসটাই না করছিস !  মাঝেমধ্যে এমন পাতলা শাড়ী পরে আসে ,  সব দেখা যায় ম্যান !  
একমাসে কত কিছুই না ঘটে যায় !  সিগারেটের দাম বাড়ে এক টাকা ।  ভোম্বলমার্কা শিক্ষক হয়ে যায় অপ্সরা শিক্ষয়ত্রী ।  পরের ক্লাশ ম্যাথমেটিকস ।  জ্যামিতি আর বীজগণিতের জটিল ধাঁধায় হাবুডুবু খাওয়ার সময় এটা না ।  ক্লাশ ডাম্প করাটাই বুদ্ধিমানের কাজ হবে ।  কিন্তু ম্যাডামের সৌন্দর্যজনিত বিহবলাতাই আমার কাল হলো ।  সময় মতো পেছনের দরজা দিয়ে বেরুতে পারলাম না ।  ইতিমধ্যেই ম্যাথের টিচার এসে উপস্থিত ।  সিগারেটের মূল্য এক টাকা বৃদ্ধির মাশুল আমাকে বেশ ভালোভাবেই দিতে হবে দেখছি !  অনেকেই অবশ্য বের হয়ে গেছে ।  আমাদের বেঞ্চিটাতো পুরোই ফাঁকা ।  শুধু আমি আর গত ফিজিক্স ক্লাশে ম্যাডাম সম্পর্কে কামনামদির বাক্য প্রক্ষেপ করা ছেলেটি আছে ।  আমাদের কলেজের এই এক ভালো নিয়ম ,  কোনদিন দেখা না হলেও পাশাপাশি এক বেঞ্চে এক পিরিয়ড বসলেই একে অপরের বন্ধু হওয়া যায় !  
 স্যার তখন ক্লাশে পরাবৃত্তের সমীকরণ শিখাচ্ছেন ।  আর আমি খোশগল্পে মত্ত পাশের ছেলেটার সাথে ।  
 - জানিস সিগারেটের দাম এক টাকা বেড়েছে ?  বেনসন সুইচ ।  
 - হু জানি তো । 
 - সিগারেটের দাম বাড়াতে আমি খুবই হতাশাগ্রস্ত হয়ে পড়েছি জানিস ! 
 - কেন কেন ! 
উৎসুক প্রশ্ন তার ।  
 - আর বলিস না ,  সিগারেটের দাম এক টাকা না বাড়লে আমি রাগ করে টং দোকানের আড্ডা থেকে সরে আসতাম না ।  আর তাহলে এই বিদঘুটে ম্যাথ ক্লাশও করতে হতো না !  
 - দোস্ত ,  বিড়ির দাম বাড়াটা আসলেই দুঃখজনক ।  দুঃখজননীও বলতে পারিস ।  থাক মন খারাপ করিস না ।  
 - আসলে সমস্যাটা  " বিড়ির দাম এক টাকা বেড়েছে "  এত সরল না ।  বেড়েছে এক মাস আগে ,  অথচ আমি টেরই পাই নাই !  যেটা না হলে আমার চলে না তাকে আমি এতটা অবমূল্যায়ন করেছি ভেবে খুব খারাপ লাগছে ।  
কথা বলতে গিয়ে আবেগে আমার কন্ঠস্বর একটু উচ্চগ্রামেই উঠে যায় ।  তা নজর এড়ায় না অংক শিক্ষকের ।  
  - এই ,  এই যে তোমরা দুইজন ,  কী কথা হচ্ছে ক্লাশ বাদ দিয়ে ?  দাঁড়াও !  স্ট্যান্ড আপ ! 
আমরা বিনাবাক্যব্যয়ে দাঁড়ালাম ।  
 - এখন বলো কী সমস্যা ।  মন কোথায় আছে ? 
 - স্যার ,  সমস্যা খুবই গুরুতর ।  গত একমাসে বিড়ির দাম বেড়ে গেছে এক টাকা ,  নতুন সুন্দরী ফিজিক্স ম্যাডাম ক্লাশ নিয়ে গেছে ,  আমি কিছুই জানতে পারি নি ।  আর কত কিছু হয়েছে কে জানে ! 
ফুঁপিয়ে উঠি অপারগতার বর্ণনা দিতে গিয়ে ।  অংক শিক্ষকটিকে যতটা কদাকার দেখা যায় ,  আদতে সে তা না ।  তার কন্ঠে আমার প্রতি সহানুভূতিই প্রকাশ পেলো ।  
 - বিড়ির দাম বেড়েছে তো কী হয়েছে !  বৃত্তের কেন্দ্র থেকে ব্যাসার্ধের দূরত্ব সর্বত্রই সমান ।  তার তো কোন পরিবর্তন হয় নি ।  
এবার আমি ফুঁসে উঠি , 
 - আপনি তো খালি আছেন ওই এক অংক নিয়ে ।  বৃত্তের কেন্দ্রের সমীকরণে কী এসে যায় !  ওটা তো ধ্রুব ।  পৃথিবীতে সবচেয়ে ছ্যাবলা এবং বোকা জিনিসগুলো কখনও পরিবর্তিত হয় না ।  জ্যামিতির সুত্রগুলোও ওরকম ।  
 - তুমি কিন্তু বেয়াদবি করছো ছোকড়া !  ওয়াচ ইয়োর টোন । 
 - দেখুন স্যার ,  গণিতের সাথে দর্শনের সম্পর্ক সবসময়ই বিদ্যমান ।  আপনি যদি আমার দিক থেকে ভেবে দেখেন ,  তাহলে কথাগুলো মোটেই অর্বাচীনতা বা বাচালসুলভ মনে হবে না ।  
 - কী বলতে চাও তুমি ? 
 - বলছি যে ,  গত এক মাসে অনেককিছুই পরিবর্তিত হয়েছে ।  এখন বিড়ির দাম বৃদ্ধিকে যদি কেন্দ্র হিসেবে ধরে একটা বৃত্ত আঁকি ,  তাহলে আমরা বৃত্তের প্রতিটি বিন্দুতেই কিছু না কিছু স্থানাঙ্ক পাবো স্পর্শক আঁকার যোগ্য ।  আমার মাথার ভেতর এখন ঘুরছে সিগারেটের দাম বাড়ার ব্যাপারটা ।  ফিজিক্স ম্যাডামের স্লিভলেস ব্লাউজ ,  আপনার একঘেয়ে বক্তৃতা ,  ক্যান্টিনে সকালের বানানো স্পেশাল চপ মিস করা ,  সবই আবর্তিত হচ্ছে এই সিগারেটের দাম বৃদ্ধিকে কেন্দ্র করে ।  আমার যেমন সিগারেট ,  আপনারও নিশ্চয়ই তেমন কিছু আছে যার মূল্য পরিবর্তনকে কেন্দ্র হিসেবে ধরলে আপনিও আপনার নিজের বৃত্ত খুঁজে পাবেন ।  
স্যার নিজের মনেই বিড়বিড় করতে থাকেন ,  
 - জর্দার দাম বেড়েছে ,  পানের সাথে জর্দা না থাকলে ধক পাই না ।  
উনাকে এই অবস্থায় রেখে আমি ক্লাশরুম থেকে বের হয়ে যাই ।  ক্যান্টিনে সকালের স্পেশাল চপ মিস হয়ে গেছে ,  সমস্যা নেই ।  নতুন কিছু খুঁজে বের করবো ,  স্পেশাল ।   
ক্যান্টিনটা কেমন যেন নিস্তব্ধ ।  খাবার টেবিলের সামনে সবাই শোকগ্রস্ত হয়ে বসে আছে ।  যেন খুব কাছের কেউ মারা গেছে ।  যেন এটা ক্যান্টিন না গীর্জা ,  শেষকৃত্য অনুষ্ঠান পালন করা হচ্ছে ।  সব মুখ অচেনা ।  একমাস পরে এলাম এখানে ।  একমাসে এতকিছু পাল্টে যায় ?  কাউকে যে জিজ্ঞেস করবো সেই ভরসাটাও পাচ্ছি না ।  সবার মুখে এতটাই ছাপ ফেলেছে বিষাদ ।  ফিজিক্স ম্যাডামও দেখছি বিষণ্ণমুখে বসে আছে সেখানে ।  সেও কি ধূমপান করে ?  সিগারেটের মূল্যবৃদ্ধিতে ব্যথিত ?  আমি চেয়ার টেনে ম্যাডামের পাশে বসলাম সাহস করে ।  উদ্দেশ্য ,  তার রুপবর্তী হবার পাশাপাশি গ্রেডিংয়ের ব্যাপারেও কিছুটা তোয়াজ করা ।  আমাকে বসতে দেখে তিনি অভিব্যক্তিহীন কন্ঠে সুধোলেন , 
 - বিড়ির দাম বেড়ে গেছে ,  তাই না ছেলে ? 
তার বলার মধ্যে এমন একটা কিছু ছিলো ,  তার দৃষ্টি এমন তীর ছুড়ছিলো ম্যাডাম সম্পর্কিত কামনাতুর ভাবনা পুরোপুরিই রহিত হয়ে যায় ।  
 - বিড়ির দাম বাড়ার সাইড এফেক্ট কিন্তু ব্যাপক ।  
বলে তিনি তার শাড়ী এক ঝটকায় সরিয়ে ফেললেন ।  পরনে শুধু ব্লাউজ আর সায়া ।  
 - একটাকা মূল্য বৃদ্ধি তোমাকে এতদূর নিয়ে এসেছে ,  কিছু রঙ্গ না দেখালে কেমন হয় !  হিহিহি ! 
তিনি হাসতে থাকলেন ঘোরগ্রস্থের মতো ।  
 - ঐ যে দেখো ,  তোমাদের অংক টিচারও ক্লাশ শেষে উপস্থিত ।  হামাগুড়ি দিয়ে হাঁটছে ।  বিড়ির দাম বাড়ার এটাও একটা এফেক্ট ।  সিগারেটের দাম বাড়লে উঠতি বয়সের ছেলেরা বিষণ্ন হয় ।  সেখান থেকে রাগ ,  তা থেকে ক্ষোভ ,  তারপর কেউ কেউ বেপরোয়া সাহসী হয়ে ওঠে ,  শিক্ষকদের সাথে হম্বিতম্বি করে ছাত্ররা ।  যেমনটা তুমি তার সাথে করেছিলে আজকের ক্লাশে ।  তাই তিনি এখন তার উচ্চাসন বর্জন করে সারা ক্যাম্পাস হামা দিয়ে বেড়াবেন ।  আর আমি শাড়িহীন ,  তার ওপর চড়ে টগবগ টগবগ করে দাপিয়ে বেড়াবো ।  তোমরা তো তাই দেখতে চাও ,   না ?  বিড়ির দাম বেড়েছে বাবা ,  সোজা কথা তো নয় !  হুহু ।  
গণিত শিক্ষক ততক্ষণে হামা দিয়ে আমাদের টেবিলের কাছে উপস্থিত ।  ম্যাডাম তার পিঠের ওপর বসে চাবুক মারার ভঙ্গি করলেন ,  আর স্যার ঘোড়ার মতো চিহিহি শব্দ করে এগুতে থাকলেন ।  তা দেখে ক্যান্টিনের শোকগ্রস্থ বালকেরা উঠে দাঁড়ালো সবাই ।  নেতাগোছের একজন বললো ,  
 " এখন হবে এক মিনিট নীরবতা ।  সিগারেটের দাম বাড়ার ফলে যে শোকাতুর পরিস্থিতি তৈরি হয়েছে তার প্রতি সম্মান দেখানোর জন্যে সবাই এক মিনিট দাঁড়িয়ে থাকবে " 
 বাধ্য হয়েই আমাকে এক মিনিট নীরবতা পালন করতে হলো দাঁড়িয়ে ।  
  " এখন আমরা এই শোকাতুর দিনে দেখবো গত একমাসে কী কী খারাপ ঘটনা ঘটেছে এই ক্যান্টিনে " 
বলা শুরু করে সে , 
 " সিঙ্গারা পুড়ে গেছে একাধিকবার ,  সমুচা এখন আর বানানো হয় না ,  একাধিক চায়ের কাপ এবং প্লেট নিহত হয়েছে ,  ফ্রায়েড রাইসের দাম বাড়ানো হয়েছে .  .  .  "  
 মনটা খারাপ হয়ে গেলো আমার ।  কত নিষ্ঠুর এই পৃথিবী !  বেঁচে থাকার জন্যে কত সংগ্রাম !  ফিজিক্স ম্যাডাম শাড়ি খুলে ফেলে ,  অংকের স্যার হামাগুড়ি দেয় ,  সিঙ্গারা পুড়ে যায় ,  সমুচা বানানো হয় না ,  সিগারেটের দাম বাড়ে এক টাকা .  .  . 
 বিষণ্ণচিত্তে আমি ক্যাম্পাস থেকে বের হই ।  কলেজে মোবাইল ফোন ব্যবহার করা নিষেধ ।  এখন ইচ্ছেমত রেডিওতে গান শুনতে শুনতে পথ চলা যাবে ।  কিন্তু রেডিওর সবগুলো চ্যানেলে এখন সরকার নিয়ন্ত্রিত বেতারের খবর প্রচারিত হচ্ছে - 
 " রাজধানীর সবুজবাগে এক শিশু ট্রাক চাপায় নিহত ।  কুড়িগ্রামে খেতে না পেয়ে সন্তান বিক্রী করেছে বাবা মা ।  কুমিল্লায় দুই পক্ষের সংঘর্ষে পচিশজন আহত ,  নিহত পাঁচ ।  মেঘনায় লঞ্চডুবিতে একশজন নিহত .  .  .  " 
খবর কখন শেষ হবে !  বিরক্তির সাথে ধৈর্য্যের পরীক্ষা দেয়ার প্রস্তুতি নিই আমি ।  পথিমধ্যে একটা সিগারেটের দোকান দেখে হু হু করে ওঠে বুকটা ।  এক টাকা বেড়ে গেছে দাম ।  অথচ আমি জানতেই পারি নি !  
 সন্ধ্যা নেমেছে ।  এই সময়টায় আমরা ধানমন্ডি লেকের ধারে আড্ডা দেই ।  কিন্তু আজ কিছুই হলো না ।  সবারই মন খারাপ ।  সিগারেটের মূল্যবৃদ্ধি হয়েছে মাসাধিককাল আগে ,  কিন্তু তরুণ সমাজে তার প্রভাব রয়ে গেছে এখনও ।  যেই ছেলেটা দিনের পর দিন সঞ্চয় করে এক ক্যান বিয়ার খায় ,  তার সাথে সিগারেট লাগবে না প্রচুর ?  যে মেয়েটা শখ করেছিলো সিগারেট ঠোঁটে গুজে ধোঁয়া ছেড়ে একটা অসামান্য প্রোপিক বানাবে তার কথা কে ভাববে ?  যাকগে ,  সবকিছুই প্রতিস্থাপনযোগ্য ।  এটা আমি জীবনের সত্য দর্শন মনে করি ।  এবং এই দর্শনে জীবন পরিচালিত করে বেশ লাভবানও হয়েছি এটা নির্দ্বিধায় বলা যায় ।  সিগারেটের দাম বেড়েছো বলেই তো ফিজিক্স ম্যাডামের ক্লাশে থাকতে পারলাম ,  সিগারেটের দাম বেড়েছে বলেই তো অংক স্যারের মুখের ওপর ওভাবে কথা বলতে পারলাম !  ফিজিক্স ম্যাডামকে দেখছি শুধুমাত্র ব্লাউজ আর পেটিকোট পরে অংক স্যারের পিঠে চড়ে শহর প্রদক্ষিণ করছে ।  তবে তাদের দিকে কেউ তাকাচ্ছে না আমি ছাড়া ।  এই মুহূর্তে এখানে আমাদের কলেজের আমি ছাড়া আর কেউ নেই ।  ব্যক্তিগত মূল্যসূচকের পরিবর্তনে যে দৃশ্যমন্ডল সৃষ্টি হয় তা শুধুমাত্র সংশ্লিষ্ট ব্যক্তিই দেখতে পাবে এটাই স্বাভাবিক ।  ম্যাডাম আমার কাছে এসে বলেন ,  
 - কাল থেকে আমি আর ক্লাশ নিবো না !  তোমাকে আর পড়িমরি করে ছুটে এসে আমার ক্লাশ ধরতে হবে না !  আমি ছুটিতে যাচ্ছি ।  ছুটি ছুটি ছুটি ছুটি ছুটি ছুটি ছুটির দুপুরে দুপুরে !  সেখানে সিগারেটের দাম বাড়বে না কখনও ।  
 - জর্দার দামও না ।  
যোগ করেন অংকের শিক্ষক ।  
 - না ম্যাডাম ,  আপনি যাবেন না ! 
কাতর অনুরোধ করি আমি । 
 - তুমি তো ভালো করেই জানো সবকিছুই প্রতিস্থাপনযোগ্য ।  বিড়ির দাম বাড়লে মেজাজ খারাপ হয় ,  সেটা ঝাড়তে ক্লাশে এসে সুন্দরী ম্যাডামের সাক্ষাৎ পাওয়া যায় ,  জগৎটা চলছেই তো এই লুপে ! 
 - তা অবশ্য ঠিক ।  গুডবাই ম্যাডাম ।  
 ম্যাডাম শাড়ি ঠিক করে চলে যান ।  স্যারও সোজা হয়ে দাঁড়ান ।  বাসার কাছাকাছি এসে গেছি ।  এত তাড়াতাড়ি বাসায় যাবার কোনো পরিকল্পনা ছিলো না আমার ।  এই দুজনের সাথে কথা বলতে গিয়ে কখন যে চলে এসেছি খেয়ালই করি নি ।  আজকে সন্ধ্যা থাকতে থাকতে বাসায় ফেরার ফলে কিছু অপরিচিত প্রতিবেশীকে দেখলাম ড্রয়িংরুমে ।  মা তাদের সাথে গল্প করছেন ।  সম্ভবত প্রতি সন্ধ্যায়ই এখানে আসর বসে ।  ভালোই লাগে দেখতে ।  
 - এত তাড়াতাড়ি বাসায় ফিরলি যে ?  সুমতির কারণটা কি শুনি ?  
হাস্যোজ্বল মুখে মায়ের জিজ্ঞাসা ।  খুশি লুকিয়ে রাখতে পারছেন না তিনি কোনভাবেই ।  অবশ্য তার সেই ইচ্ছেও নেই ।  আমি দুচোখ ভরে দেখি মায়ের হাসি ,  পাশের ফ্ল্যাটের পিচ্চিটাকে; বেশ বড় হয়ে গেছে ,  নতুন আসা বউটাও সংকোচ কাটিয়ে সাচ্ছন্দ্যে গল্প করছে ।  এক মাসে সিগারেটের দাম বাড়ে এক টাকা ।  বদলে যায় মানুষগুলোও ।  অবশ্য সিগারেট বা মানুষ সবই প্রতিস্থাপনশীল ! 
 - বস না এখানে ।  দেখ ওরা কী দারুণ কেক বানিয়ে এনেছে আমার জন্মদিন উপলক্ষ্যে !  
 আজকে মা ' র জন্মদিন ছিলো !  দিব্যি ভুলে বসে ছিলাম ।  সিগারেটের দাম মাঝেমধ্যে বাড়া ভালো ।  তাহলে মেজাজ খারাপ করে ঘরে ফিরে এমন সুন্দর দৃশ্য দেখা যায় ।  মা ' র জন্মদিনটা মিস হয়ে গেলে তো আর ফিরে পাওয়া যেতো না ।  সবকিছু কী প্রতিস্থাপন করা যায় !  টিভিতে তখন লঞ্চডুবিতে নিহতের সংখ্যা দেখাচ্ছিলো ।  আহারে বেচারা মানুষগুলো !  আনন্দের মধ্যেও মন খারাপ হয় আমার । 
 গল্পটি লেখার অনুপ্রেরণা নম্রতার স্মোকি    কবিতাটি ।  তাকে ধন্যবাদ ।  
 

                    




থট ডায়েরি

 সাইকোথেরাপি সম্পর্কে আমার ধারণা ,  বলা ভালো আকাঙ্খা ছিলো এমন ,  বিশাল একটা রুমের মাঝে গোল সাদা টেবিল ,  অপরপাশে সুন্দরী কাউন্সেলর তার মায়াবী কন্ঠে হিপনোসিস করছেন ,  মৃদু নীল আলো পুরো ঘর জুড়ে ,  লো ভলিউমে বাজছে ওরিয়েন্টাল মিউজিক ,  মেঘফুলের সুবাসে ঘরে রহস্যময় আবহ .  .  .  কিন্তু বাস্তব মোটেই এমন না ।  পাশাপাশি কয়েকটা ঘর ।  ছোট ছোট ।  পাশের রুমের কথাবার্তা স্পষ্ট শোনা না গেলেও কথোপকথন যে চলছে তা বোঝা যায় ।  নীরব সঙ্গীত ,  অপার্থিব সুগন্ধ ,  গোল টেবিল কিছুই নেই ।  তাও ভালো ,  অপরপাশে যে আছেন তিনি একজন নারী ।  আধবুড়ী ,  ক্ষয়াটে দাঁতের প্রায় পুরুষ নারী না ,  আমার বয়েসীই হবেন ।  তার নামটা অবশ্য সেকেলে ,  বিলকিস বানু ।  দেখতেও আহামরি কিছু না ।  গড়পড়তার ভেতরেও সাধারণ ।  ভীড়ের মাঝে একবার এই মুখ দেখলে চিনে রাখা দায় ।  বিলকিস বানুর কাছে আমি এসেছি দীর্ঘদিন ধরে লালন করা প্যানিক ডিজঅর্ডার এর ব্যাপারে কাউন্সেলিং এর মাধ্যমে সাহায্য পাবার জন্যে ।  এতদিন অনেক চিকিৎসা করা হয়েছে ,  ওষুধে কাজ হয় ঠিকই ,  কিন্তু তা আমাকে অতিমাত্রায় নির্ভরশীল করে তুলছে ।  আমি কোন রাসায়নিক পদার্থ না যে মেডিকেশনের কেমিক্যাল রিএ্যাকশন দিয়ে স্বাভাবিক থাকবো ।  আমার দরকার একজন কাউন্সেলর অথবা গার্ডিয়ান এ্যাঞ্জেল ,  যার কাছে নিজেকে সমর্পণ করে আমি নির্ভার থাকতে পারি ।  ভয়ের রোমশ পাঅলা মাকড়শাগুলো যেন আমার মনের ভেতর আর জাল বুনতে না পারে ,  ঘিরে যেন না ধরে .  .  . 
  - আমার সমস্যাটার শুরু বছর দশেক আগে ।  ২০০১ এ ।  তখনও হলে উঠিনি ।  নতুন ভর্তি হয়েছি ভার্সিটিতে ।  মেস ভাড়া করে থাকি বন্ধুদের সাথে ।  তখন আমি সিগারেটও খেতাম না ।  কপাল খারাপ ,  আমার রুমমেট দুইজন ছিলো চরম গাঁজাখোড় ।  গাঁজা খেয়ে তারা নিয়মিত উল্টাপাল্টা আচরণ করতো ।  আমার বিরক্তও লাগতো আবার মজাও লাগতো ।  তবে মনে হত যে ওরা অতি অভিনয় করছে ।  সামান্য একটু ধোঁয়া নিলে কী এমন হবে যে চারিপাশ বদলে যাবে ?  বিশ্বাস হতো না গাঁজার প্রতিক্রিয়ায় ওদের করা কর্মকান্ডসমূহ ।  আস্ত ভাঁড় মনে হতো একেকজনকে ।  এতে তাদের  ' গাঁজানুভূতি ' তে আঘাত করায় তারা আমাকে একদিন চ্যালেঞ্জ করে বসে ।  
 - তারিখটা কত ? 
 - জুনের শেষদিকে হবে ।  
 - আচ্ছা বলে যান ।  
বিলকিস বানু তার চশমাটা কলম দিয়ে নাকের এক প্রস্থ ওপরে উঠিয়ে বলেন ।  
 - তো আমি তাদেরকে টেক্কা দেয়ার জন্যে একটু বেশি পরিমাণেই ধোঁয়া গিলে ফেলি ।  প্রথমদিকে কিছুই মনে হচ্ছিলো না ।  ওদের ওপর হম্বিতম্বি করছিলাম কী ফালতু জিনিস খাইয়েছে কিছুই হচ্ছে না বলে ।  ওরা হাসছিলো খুব ।  আমারও হাসি পাচ্ছিলো ।  হাসতে হাসতে গড়িয়ে পড়ছিলাম আমি ।  তারপর হঠাৎ বুঝতে পারলাম যে এই হাসি তো স্বাভাবিক না !  আমার অনুভূতির তীব্রতা বাড়তে লাগলো ।  মনে হচ্ছিলো যে মস্তিষ্কে কেউ একটা শক্তিশালী এ্যামপ্লিফায়ার লাগিয়ে দিয়েছে এবং তা হাসি ও কান্নাকে বিবর্ধিত করছে বহুগুন ।  হাসির পর্যায় দিয়ে শুরু ,  তারপর আমার কান্না পেলো খুব ।  ঢাকায় ফেলে আসা মা - বাবার জন্যে হুহু করে কাঁদতে লাগলাম ।  গান বাজছিলো পাশের রুমে ।  মনে হচ্ছিলো যে প্রতিটা ধ্বনির নূন্যতম একক আমার ব্রেইনের ভেতর দিয়ে পরিবাহিত হচ্ছে ।  ড্রামের একটা বিট ,  বেইজের সলো ,  গিটারের স্ট্রিং সব যেন আমার ব্রেইনের সাথে সার্কিট করে দেয়া ।  এত তীব্র ,  প্রবল ,  প্রকান্ড অনুভূতি নিতে আমার মন প্রস্তুত ছিলো না ।  আমি বর্নালি দেখতে শুরু করলাম ।  রঙের পর রঙ ।  আছে যাচ্ছে ।  পুরু রঙ ,  পুরোহিত রঙ ,  পুরোনো রঙ ,  নতুন রঙ এতরকম রঙ থাকতে পারে তা আমার ধারনায়ও ছিলো না ।  তখন থেকেই আমার প্যানিক এ্যাটাকের শুরু ।  গলাটা শক্ত হয়ে ছিলো ।  মনে হচ্ছিলো কেউ বজ্রমুষ্টিতে চেপে ধরে রেখেছে ।  ঢোঁক গিলতে পারছিলাম না ।  শরীর শীতল হয়ে আসছিলো ।  বুকের ভেতর হৃৎপিন্ডটা ক্ষ্যাপা ষাড়ের মতো ধেঁয়ে যাচ্ছে মৃত্যুর দরজার দিকে ।  ওহ !  কী ভয়ংকর অনুভূতি !  আমার মনে হচ্ছিলো আমি মারা যাচ্ছি ।  মৃত্যু কেমন তা আমি জানি না ,  তবে মৃত্যুভয় হয়তোবা মৃত্যুর চেয়েও ভয়ানক ।  কী হতো আমি মরে গেলে ?  জানি না ।  আমি শুধু জেগে থাকলাম সারারাত অকল্পনীয় আতঙ্কের অনুভূতি ধারণ করে ।  ভয়ংকর কিছু একটা ঘটার আশঙ্কায় ।  এরপর জানালা দিয়ে ভোরের আলো দেখার পর আমি স্বাভাবিক হই ।  
 - হু ।  বেশ ভালো রকম প্যানিক এ্যাটাক হয়েছিলো আপনার দেখছি ।  তো এরপরে কী হলো ? 
 - তখন থেকেই প্যানিক ডিজঅর্ডার আমার সার্বক্ষণিক সঙ্গী ।  ঐ ঘটনার দুইদিন পরেই আমার প্যানিক এ্যাটাক হয় আবার ।  আবারও মনে হয় আমি মারা যাচ্ছি ।  আমাকে হার্ট ইনস্টিটিউটে নেয়ার পরে ওরা ইসিজি করে কিছু না পেয়ে একটা রিলাক্সেন ইনজেকশন পুশ করলো ,  আমি গভীর ঘুমে তলিয়ে গেলাম ।  কিন্তু ভয় আমার পিছু ছাড়লো না ।  হঠাৎ কোন কারণ ছাড়াই আমার পৃথিবী অন্যরকম হয়ে যায় ।  বুকের ভেতর ঝড়মাদলের শব্দ শুনতে পাই ।  নিঃশ্বাস নিতে কষ্ট হয় ।  গলা শক্ত হয়ে আসে ।  আর সবচেয়ে ভয়ংকর যেটা ,  তা হলো আমার চারিপাশে যা আছে সবকিছুকে ভ্রম মনে হয় ।  মনে হয় আমি অন্য এক জগতের বাসিন্দা ।  বাকিরা সবাই মিলিয়ে যাবে একটু পর ।  কেউ একজন দৃশ্যের পাতা ওল্টাবে ,  তারপর .  .  . তারপর যে কী ঘটবে সেটা আমি জানি না ,  কিন্তু আমার নিউরনে নিউরনে সর্পিল তরঙ্গ বয়ে যায় ,  একেবেকে ,  একে একে আসে ভয়ের উপাদানেরা । 
 - আচ্ছা ।  প্যানিক এ্যাটাক আসলে কী জানেন ?  এটা হলো ব্রেইনের একটা মিসইন্টারপ্রিটেশন ।  অপব্যাখ্যা ।  ঘটনা ঘটতে থাকে একরকম ,  কিন্তু আপনার মস্তিষ্ক তা ধরতে না পেরে ভুল সিগন্যাল দেয় ।  অন্যেরা যেখানে গাঁজা খেয়ে মৌজে থাকে ,  সেখানে আপনি হন আতঙ্কগ্রস্ত ।  আমার কাউন্সেলিংয়ের উদ্দেশ্য হলো ,  আপনার এই অহেতুক ভয় দূর করা ।  ভয় মানুষ পেতেই পারে ,  এটা মানবীয় ব্যাপার ,  আপনার ক্ষেত্রে ভয় থেকে অন্যান্য বস্তু ছেকে তুলে স্বাভাবিক পর্যায়ে নিয়ে আসতে হবে ।  আপনাকে বুঝতে হবে যে হৃৎস্পন্দন বেড়ে যাওয়া মানেই ভয়ানক কিছু না ,  নিঃশ্বাস নিতে কষ্ট হলেই আপনি মারা যাচ্ছেন না ।  
 - তো এটা কীভাবে করবো ?  
আমার প্রশ্ন শুনে বিলকিস বানু হাসলেন একটু ।  
 - আজ আপাতত এখানেই থাক ।  
 বিলকিস বানুর হাসি আমাকে অভয় দেয় ।  হ্যাঁ আমি তো তাই খুঁজছিলাম ।  এমন একজন ,  যার কাছে সব খুলে বলা যায় ,  যে আমার কথা বুঝবে ,  যার ওপর আমি নিজেকে পূর্ণরূপে সমর্পণ করতে পারি ।  আমি সিদ্ধান্ত নিলাম যে বিলকিসের প্রেমে পড়বো ।  সিদ্ধান্ত নিয়ে প্রেমে পড়াটা খুব হাস্যকর শোনাচ্ছে ,  তবে আমার পরিকল্পনার সাথে খুব মিলে যায় ।  যদি আমি তার ওপর প্রবল আকর্ষণ অনুভব করি ,  তাকে দেবীসম ভাবি ,  তাহলেই কেবল সম্ভব নিজেকে তার প্রতি পুরোপুরি সঁপে দেয়া ।  আর পুরোপুরি সমর্পণ করলে তাহলেই না তার কাউন্সেলিং কাজে আসবে !  
 দ্বিতীয় দিন বিলকিস আমার ওপর নানারকম পরীক্ষা নিরীক্ষা চালালেন ।  বেশ কয়েকটা কাগজে প্রশ্নের জবাব দিতে হলো টিক মেরে ।  ফলাফল নিরীখ করে তিনি জানালেন যে আমার ভেতর বিষণ্নতা নেই ,  কিন্তু এ্যাংজাইটি এবং ফোবিয়া ভীষণ মাত্রায় আছে ।  স্যাচুরেশন লেভেল অতিক্রম করে গিয়েছে ।  সে আমাকে ছোটখাট প্রশ্ন করা শুরু করলো ।  
 - আচ্ছা আপনার প্যানিক এ্যাটাক সাধারণত কোন কোন সময়ে হয় ?  
 - নির্দৃষ্ট কোন সময় নেই ।  যখন তখন হতে পারে ।  আসলে এখন আমার সেরকমভাবে হয় না ,  কিন্তু  " হতে পারে "  এই ভাবনাটাই আমাকে আতঙ্কিত করে রাখে ।  
 - আতঙ্কিত হলে আপনি কিভাবে পরিস্থিতির মোকাবেলা করেন ?  
 - বিছানায় শুয়ে থাকলে বালিশ আঁকড়ে ধরি ।  আশেপাশে কেউ থাকলে তার কাছে গিয়ে কথা বলি ।  কেউ না থাকলে ফোনে দীর্ঘক্ষণ কথা বলি প্রিয় কারো সাথে ।  
 - হু ।  আপনার মাসল তখন স্টিফ হয়ে যায় ,  প্যানিক এ্যাটাকের সময় ।  স্বাভাবিক আচরণ করতে থাকলে ধীরে ধীরে ওগুলো রিল্যাক্স হতে থাকে ।  আপনিও মুক্তি পান ।  আর কিছু করেন ? 
 - আমি লেখালেখি করি ।  লিখতে আমার ভালো লাগে ।  অনেকসময় লিখতে লিখতে আমি ভুলে থাকি এই আতঙ্ক ।  
 - বেশ ভালো ।  ক্রিয়েটিভ রাইটিং এসব ক্ষেত্রে খুব হেল্পফুল হয় ।  আমি কি আপনাকে কোন থট ডায়েরির কথা বলেছিলাম ?  
 - না তো ! 
 - আচ্ছা বেশ ।  আপনাকে এখন আমি একটা থট ডায়েরি দিবো ।  সেখানে আপনি আপনার সমস্যার সময় ,  তীব্রতা ,  স্থায়ীত্ব ,  ব্যবহারের পরিবর্তন ,  শারীরিক পরিবর্তন ,  সব লিখে রাখবেন ঠিক আছে ?  আমি এক সপ্তাহের রিপোর্ট দেখে ব্যবস্থা নেবো ।  
সে একটা কাগজে কথাগুলো উল্লেখ করে সুন্দর করে ছক কেটে আমাকে দেয় ।  তার হাতের লেখা বেশ সুন্দর ।  তারপর আবার প্রশ্নোত্তর পর্ব চলতে থাকে ।  
 - আপনি কখনও কারো সাথে মিলিত হয়েছেন ?  
 - মানে কী ! 
বুঝেও না বোঝার ভান করি আমি দুষ্টুমির হাসিটা চেপে রেখে ।  
 - মানে ফিজিকাল ইনভলভমেন্ট ।  সেক্স ।  সেক্স নিয়ে আপনার কোন সমস্যা আছে ?  
 - নাহ ।  আমি এ ব্যাপারে অতি দক্ষ ।  
 আরো কিছু কথাবার্তার পর সেদিনের সেশন শেষ হয় ।  সে আমাকে নিঃশ্বাসের একটা অনুশীলন আর শরীর রিলাক্স রাখার জন্যে ইয়োগা জাতীয় একটা ব্যায়াম দেয় ।  এগুলো পরে আমার বেশ কাজে লেগেছিলো ।  
  - নিঃশ্বাস নিন বুক ভরে ,  নেবার পর পাঁচ পর্যন্ত গুনুন ।  তারপর নিঃশ্বাস ছাড়তে থাকুন ।  ধীরে ধীরে ।  প্রতিটি প্রশ্বাসের সাথে মনে মনে বলুন আরাম .  .  .  আরাম .  .  . আরাম .  .  . 
 থট ডায়েরিটায় খুব ফর্মালি অনুভূতিগুলোর শ্রেণীবিন্যাস করা হয়েছে ।  জিনিসটা এরকম ,  
 Date  &  Time
 Situation / Event
 Thought
 Feeling  ( 0 - 100 %  ) 
 Physical Change
 Behavior Change
 প্রথমদিন আমিও খুব ফর্মালভাবেই লিখি ।  
 Date  &  Time -  ১৩ / ১০ / ১৩
 Situation / Event -  বাসের জন্যে বসে ছিলাম ।  অনেকক্ষণ ধরে ।  বাস আসছিলো না ।  আমার সাফোকেটেড লাগতে থাকে ।  বুক কাঁপতে থাকে ।  
 Thought -  মনে হচ্ছিলো আমি আরেকটা জগতে চলে যাচ্ছি ।  যেমনটা হয় আর কী সচরাচর ।  
 Feeling  ( 0 - 100 %  )  -  তেমন ইনটেন্স না ।  ৫০ % 
 Physical Change -  নেই । 
 Behavior Change -  নেই ।  
 আমার নিত্যদিনের জীবনে এসব এখন একদম গা সওয়া হয়ে গেছে ।  পুরোপুরি শিথিলায়ন আমার শরীরের কপালে নেই !  তবে এভাবেই গুড়িগুড়ি এগিয়ে আসে আতঙ্ক এবং মৃত্যুর ঝান্ডাধারী । 
এইতো সে আসছে !  গুটিগুটি পায়ে না ,  জোর কদমে ।  আমার গলা শুকিয়ে যাচ্ছে ।  আমার খুব তেষ্টা পাচ্ছে ।  চারিপাশের সবকিছু বদলাতে শুরু করেছে !  
 ১৪ / ১০ / ১৩
 প্যানিক এ্যাটাক ! 
 অনেকদিন পর তার রুদ্ররূপ নিয়ে আবির্ভূত হলো সগৌরবে ।  তার দাপুটে আগমনের পাগলাঘন্টি বাজতে শুরু করলে পড়িমরি করে দৌড় দিতে থাকে আমার স্বজন ,  সম্বল ,  স্বপ্ন ,  সহ্য ,  স্বস্তি ।  আজ আমি তোমার সাথে লড়বো ডিয়ার প্যানিক এ্যাটাক !  আমার কাছে ব্রহ্মাস্ত্র আছে ।  বিলকিসকে চেনো ?  বিলকিস ।  দেখতে অসাধারণ ।  একদম দেবীদের মতো ।  তার ঠোঁটে সবসময় পিচফলের লালরঙ আর গোলাপের সুবাস লেগে থাকে ।  তার কালো চোখের গভীরতায় মহাবিশ্ব তলিয়ে যেতে পারে ।  তার খাড়া নাক দেখে তাকে গ্রীকদেবী বলে ভ্রম হয় ।  তার স্তন এখনও দেখিনি আমি ।  ভালোবাসা এখনও একপাক্ষিক এবং প্লেটোনিক ।  কিসের প্লেটোনিক !  আমি তার স্তন দেখবো ।  তার সুডৌল স্তন হাতে পুরে নিপলে কামড় দেবো ।  প্যানিক এ্যাটাকের সময় আমার কখনও ইরেকশন হয়নি ।  কিন্তু এইবার আমি উত্থিত হই ।  স্বমেহনের সম্মোহনে সন্ত্রাসী আতঙ্কের সর্দার পালিয়ে যায় ।  আমি জয়ী হই ! 
 থট ডায়েরি লেখার এই ভঙ্গিটাই ভালো ।  আমি বিলকিসের দেয়া শ্রেণীকরণ কেটে দিয়ে নিজের মত করে লিখতে থাকি ।  
 বিলকিস আমাকে জিজ্ঞেস করেছিলো আমার কোন যৌনসমস্যা আছে কী না ।  না না ,  নেই !  এসে দেখে যাও বিলকিস ,  দেখে যাও আমার পৌরুষ ।  শক্ত করে চেপে ধরে ললিপপের মতো মুখে নাও ।  বিলকিস !  আহ !  তুমি সুন্দর !  তুমি সুন্দর !  তুমি সুন্দর !  
 হচ্ছে !  সমর্পণ প্রক্রিয়া চমৎকারভাবে সম্পাদিত হচ্ছে ।  আমার স্বত্তাকে বিলকিসের কাছে পুরোপুরি মেলে ধরলেই নির্বাণ মিলবে ।  থট ডায়েরি এখন আর ওসব নিয়ম মেনে লেখা যাবে না ।  আমি আমার তীব্র অনুভূতির কথা লিখবো ।  বিলকিসের প্রতি অব্যাখ্যনীয় আকর্ষণের কথা লিখবো ।  যে ভয় ব্যাখ্যা করা যায় না ,  ঠিক তেমনই এক অবাক ভালোবাসা ।  
 ১৪ ,  ১৫ এবং ১৬ তারিখেও প্রায় একই দৃশ্যের পুনরাবৃত্তি হয় ।  ভয়দল আসে ,  বিলকিস আসে ।  সবশেষে বিলকিস ওদেরকে তাড়িয়ে দিয়ে আমাকে জড়িয়ে ধরে ,  চুমু খায় ।  বিলকিস !  অপূর্ব সুন্দরী বিলকিস ! 
১৭ / ১০ / ১৩
 প্যানিক এ্যাটাক নেই ।  বিলকিসও আসছে না ।  কী হবে আমার ?  ভয় থেকে ভালোবাসার সেতু পার হচ্ছিলাম কেবল ,  এতে এত বিপত্তি !  বিলকিসের প্রতি ভালোবাসার তীব্রতায় সব উড়ে যাচ্ছে ।  আসছে না কুচক্রী ভয় আর শুভানুধ্যায়ী যৌনতা ।  কী করব আমি ?  সিগারেট টানলে ঘটনার পুনরাবৃত্তি হতে পারে ।  গাঁজা সংশ্লিষ্ট ঐ ঘটনার পর ধোঁয়া জাতীয় যেকোন দ্রব্যই আমাকে আতঙ্কিত করে তুলতে পারে মাঝে মাঝে ।  তাই করবো নাকি ?  সিগারেট টানলে আমার নিঃশ্বাস ঘন হয়ে আসে ,  বুক কাঁপে ,  ভয় লাগে ।  এত রাতে সিগারেট পাবো কোথায় ?  বাবার ঘর থেকে একটা চুরি করে আনা যায় !  আমি পা টিপে টিপে বাবার ঘরে গিয়ে পুরো এক প্যাকেট বেনসন নিয়ে আসি ।  বুক ভরে ধোঁয়া নিতে থাকি ।  ধোঁয়ার আড়াল পেয়ে উল্লসিত ভয়তন্ত্র তার সৈন্যবাহিনীকে পাঠায় সাদা সাপের ক্যামোফ্লেজে ।  আমার বুকে ধরাস ধরাস শব্দ হতে থাকে ।  চারিপাশের সবকিছু অবাস্তব মনে হয় ।  ভয় করে ,  খুব ভয় ।  বিলকিস ,  তুমি কোথায় ?  তুমি এসো ।  অনুভূতির গতিমুখ বদলে দাও !  সাদা সাপটাকে মেরে ফেলো তোমার গোলাপী ব্রা খুলে পেঁচিয়ে ধরে ।  বিলকিস !  অবশেষে আমি তোমার স্তন দেখলাম !  তোমার অন্যান্য অঙ্গের মত এটাও নিখুঁত ।  তুমি নিখুঁততমা ,  তুমি মহোত্তর ,  তুমি দেবী ,  তুমি মহান ত্রাণকর্তা ।  তোমাকে আমি ভালোবাসবো ,  তোমাতে উপগত হবো ,  অবশেষে প্রণাম করবো ।  তারপর ?  বিসর্জন দেবো ?  দুর্গা দেবীকে যেমন করে ওরা ভাসিয়ে দেয় ?   
 ১৮ / ১০ / ১৩
নাহ বিলকিস ,  তুমি বড্ড বেড়ে গেছো ।  দেবীদের ধরে রাখা যায় না ।  তাদেরকে বিসর্জন দেয়াটাই নীতি ।  তুমি আমাকে এভাবে অধিগ্রহণ করতে পারো না ।  তোমার খোলাচুল উড়ে আমার মুখে পড়লে আমি বাজপাখির মত উড়াল দেই আকাশে ,  অনেক ওপর দিয়ে ।  তোমার ঠোঁট আমার ঠোঁটে স্পর্শ করলে ভেজা ভেজা অনুভূতিটা হাজার বৃষ্টিরাতের গানের সুর পাল্টে দেয় ।  তোমার চোখের দিকে তাকালে আমি দেখি শ্বাপদেরা দুর্বার গতিতে এগিয়ে আসছে আমাকে ছিন্নভিন্ন করবে বলে ।  তোমাকে আর সুন্দর হতে দেয়া যাবে না ।  
 ১৯ / ১০ / ১৩
পরশুদিন তোমার সাথে আমার কাউন্সেলিং সেশন ।  তার আগে শেষবারের মত থট ডায়েরিটায় কিছু লিখি ।  ওটার আর দরকার নেই আমার ।  তোমাকে আমি পেটাবো ,  ভীষণ পেটাবো ।  পিটিয়ে পিটিয়ে মুখ ,  চোখ ,  নাক থ্যাতলা করে দেবো ।  কেউ তোমাকে আর চুমু দেবে না ,  ভালোবাসবে না ।  তোমার চেহারা এতটাই বিকৃত করে দেবো যে নরকের অধিপতিও শিউরে উঠবে তোমাকে দেখে ।  আমার জীবন আমি নিয়ন্ত্রণ করবো ।  তুমি না ।  তাই তোমাকে সরে যেতে হবে আমার জীবন থেকে ।  তুমি সবকিছুতে খুব ফিটফাট ,  সিস্টেমেটিক ।  আমিও সেরকম হবার চেষ্টা করছি ।  তোমাকে সেই ভয়ংকর পিটুনিটা দেবো ২১ তারিখে ।  কাউন্সেলিং শেষ হবার পরে যখন তুমি বাসায় ফেরার জন্যে হাতিরপুলের সরু গলিটায় ঢুকে যাবে তখন ।  অস্ত্রপাতি ভালোই মজুদ আছে ।  চেইন স ,  জ্যাকহ্যামার ,  ছুরি ,  চাপাতি ,  চেহারা বিকৃত করে দেবার জন্যে এসিডও আছে ।  অবশ্য এসব সাথে নিয়ে আমি তোমার চেম্বারে যাবো না ।  কেন এমন করছি তার ব্যাখ্যাটা দিয়েছি ,  তারপরেও যদি মনঃপুত না হয় তাহলে শোন ,  প্যানিক এ্যাটাককে আমি জয় করেছি তোমার মাধ্যমে ।  আমার কাছে তীব্রতম ভয়ের অনুভূতি ছিলো সেটাই ।  এখন তুমি আমাতে গেড়ে বসেছো ,  তোমাকেও যদি এভাবে শেষ করে দিতে পারি তাহলে আমার জীবনে আর কোন বাধা থাকবে না ।  আমি হবো সমস্যামুক্ত অফুরান প্রাণশক্তির অধিকারী একজন মানুষ ।  দেখা হবে ২১ তারিখে ।  থট ডায়েরি পড়ে শেষ করার আগেই আমি চলে যাবো ।  সাবধানে থেকো না ।  ভবিতব্য মেনে নাও ।  
 ২০শে অক্টোবর আমি বেশ ফুরফুরে মেজাজে কাটালাম ।  বাজার করলাম ।  টবে পানি দিলাম ।  রান্নাঘরের কাজে সাহায্য করলাম ।  ছাদে উঠে মেয়েদের সাথে টাংকি মারলাম ।  বহুদিন এমন ভালো দিন কাটাই নি আমি ।  তবে এর চেয়েও ভালো দিন কাটবে কালকে .  .  . 
  - আর ইউ কমপ্লিটলি আউট অফ ইয়োর মাইন্ড ?  কী লিখেছেন এসব ? 
 - ম্যাডাম ,  এটা হোমটাস্কের খাতা না ।  জটিল সাইকোলজ্যিকাল পর্যবেক্ষনের ব্যাপার ।  এখানে আমার মনে যা এসেছে তাই লিখেছি ।  সেইমত ব্যবস্থা নিন এখন ।  
 - আমি ভাবতেও পারি নি যে কেউ এমন ভয়ংকর এবং কুৎসিত চিন্তা করতে পারে ! 
 - এটা বললে তো হবে না !  মানুষের মন নিয়ে আপনার কাজ ।  মনের অন্ধকার দিকগুলো আপনার চেয়ে আর কে ভালো জানে ?  আর আপনিই তো বলেছিলেন ক্রিয়েটিভ রাইটিং আমার ক্ষেত্রে বেশ সহায়ক হবে ।  এখন আমার স্টিফ লাগছে ।  আপনি বরং নিঃশ্বাসের নতুন কোন ব্যায়াম করান ।  
বিলকিস মাথা ধরে থাকে ।  তার শ্বাসকষ্ট হচ্ছে বলে মনে হয় বুকের ওঠানামা দেখে ।  ঘামছে খুব ।  
 - কাম অন বিলকিস ম্যাডাম !  এত ঘাবড়ে গেলে চলবে ?  ক্রিয়েটিভ রাইটিংয়ের একটু ঝলক না হয় দেখালাম আপনাকে ।  এটা সত্যি ভেবে এমন ভয় পাচ্ছেন কেন ?   
বিলকিস বড় একটা শ্বাসের ঢেলা গেলে ।  চোখেমুখে স্পষ্টতই আতংক ।  কিছু একটা বলতে গিয়েও থেমে যায় ।  
 - আপনার বোধ হয় প্যানিক এ্যাটাক হচ্ছে ,  না হলেও কাছাকাছি ।  রিলাক্স !  নিঃশ্বাস নিন বুক ভরে ,  নেবার পর পাঁচ পর্যন্ত গুনুন ।  তারপর নিঃশ্বাস ছাড়তে থাকুন ।  ধীরে ধীরে ।  প্রতিটি প্রশ্বাসের সাথে মনে মনে বলুন আরাম .  .  .  আরাম .  .  . আরাম .  .  . 
বিলকিস আমার কথামত কাজ করে কিছুটা ধাতস্থ হয় । 
 - আমাকে আপনি আক্রমন করবেন না তো ?  
মৃদু হেসে আমি মাথা নাড়াই ।  যার নেতিবাচক বা ইতিবাচক দুই অর্থই ধরে নেয়া যায় !  
 মেয়েটা আসলে বোকা !  এতকিছুর পরেও সেই হাতিরপুলের গলি দিয়েই যাচ্ছে শর্টকার্ট মারতে !  ঈদের বন্ধে ওই এলাকাটা প্রায় ফাঁকা ।  আমার কর্ম সম্পাদনের জন্যে সরঞ্জামাদী হাতে নিয়ে অপেক্ষা করছে সহযোগীরা ।  আমি ওদের কাছ থেকে অস্ত্র আর এসিডের ব্যাগটা নিয়ে বিলকিসের দিকে এগুই .  .  . 
   * 
আগামীকাল আমার কাউন্সেলিং সেশনের চতুর্থ সিটিং ।  বিলকিস বলেছে একটা থট ডায়েরি মেইনটেন করতে ।  আমি একটু মাতবরি করে ক্রিয়েটিভ রাইটিং এর প্রতি তার উৎসাহকে কাজে লাগিয়ে ওপরে উল্লেখিত বস্তু দাঁড় করিয়েছি ।    এতদিন ধরে যা লিখলাম বিলকিস তা পড়ে কী ভাববে ?  ভয়ের খোলস ছুড়ে ফেলা কোন কামুক উন্মাদ সাইকোপ্যাথের গহীন গোপন ইচ্ছার কথা ,  নাকি শুধুই লেখালেখি প্যানিক ডিজঅর্ডারকে এড়ানোর জন্যে ?  
 বিলকিসের কথা আমি কী করে বলবো ,  আমি নিজেই কি তা জানি ! 


                    




ব্লগারদের চা পান

 চা পানের আগে বা পরে বা পানকালীন সময়ে বিভিন্ন ব্লগারের প্রতিক্রিয়া কেমন হতে পারে ?  আসুন দেখা যাক , 
 প্রোফেসর শঙ্কু   :  খেলাম ।  ভালো লাগলো ।  চতুর্থ কাপ ।  
 পরিবেশ বন্ধু   :  আমার এক কাপ চা এখানে রেখে গিয়েছিলাম ।  কিন্তু ফিরে এসে দেখি তা বাজেয়াপ্ত হয়েছে ।  জানেন আমার ল্যাবে তিনজন টি - ইঞ্জিনিয়ার কাজ করে ?  আমি চাইলে গোটা বাংলাদেশের চা পান বন্ধ করে দিতে পারি ।  তাই প্লিজ আমার চায়ের কাপটি ফিরিয়ে দিন ।  
 বোকামন   :  সম্মানিত দোকানদার ভাইজান ,  আমাকে এক কাপ চা দিবেন কী ?  আসসালামুআলাইকুম ।  
 ইরফান আহমেদ বর্ষণ   :  খেলাম     শায়মা   :  আপুনি !  !  !  !  !  !  !  !  তুমি এত্ত সুন্দর চা বানাও ?  আমার ভাইয়ামনিটা বড় ভাগ্যবান ।  তবে আমি কিন্তু তোমার চেয়েও ভালো চা বানাতে পারি ।  গোপন রেসিপি আছে ।  বলবো না    নস্টালজিক   :  গ্রামের অপাপবিদ্ধ কিশোরীর হাতের চা খেলাম ।  হাজার জোনাকপোকা এসে নাগরিক ক্লেশ ভুলিয়ে দিলো নিমিষেই ।  
 প্লিওসিন অথবা গ্লসিয়ার   :  আমার চোখের ভেতর চা - পিয়াসী তীব্র তৃষ্ণার্ত প্রেমিকা কাঁদে সান্তিয়াগোর আকাশে তখন মেঘের মেটামরফসিস হয়ে চা - বৃষ্টি হয় । 
 জানা   :  একটি সুস্থ ,  সুন্দর চা - পানের জন্যে আমাদের যুথবদ্ধতা জরুরী ।  টেবিলের সুন্দর পরিবেশ রক্ষার্থে কাউকে পিরিচের বাইরে চা না ফেলার এবং শব্দ করে না খাওয়ার অনুরোধ করছি ।  
 কাল্পনিক _ ভালোবাসা   :  আমার কাছে খুব ভালো লেগেছে ।  চমৎকার এক কাপ চা ।  আমি ঠিক প্রকাশ করতে অতটা পারঙ্গম নই ,  তাই বোঝাতে পারছি না ।  
 মামুন রশিদ   :  সুললিত সেপ্টম্বরের চা - পান নামা -  গত সেপ্টেম্বরে অনেক চমৎকার চমৎকার নতুন চা - দোকান হয়েছে ।  আমি প্রতিটিতেই গিয়ে খেয়েছি ।  এবার আমি এগুলো একটি তালিকা করার সিদ্ধান্ত নিয়েছি ।  আমার সাথে যারা ছিলেন তারা কোন দোকানের চা মিস হয়ে গেলে বলবেন ,  আমি আপডেট করে দিবো ।  
 আরজুপনি   :  চা - পান ,  আসলেই কী জরুরী ?  মুক্ত আলোচনায় সবাইকে আমন্ত্রন ।  
 অপর্না মম্ময়   :  বেশ ভালো লাগলো চা টা ।  তবে চায়ের কাপে যে স্টিকারটা লাগানো আছে ওখানে বেশ কয়েকটা বানান ভুল আছে ।  ঠিক করে নেবেন ।  শুভেচ্ছা ।  
 শান্তির দেবদূত   :  ডা :  খাস্তগীরকে নিয়ে গিয়েছিলাম চা খেতে ।  সে কখনও টং দোকানে চা খায়না ।  স্টোভের আগুনের দিকে এক দৃষ্টিতে তাকিয়ে থাকতে থাকতে তার চোখ জ্বলজ্বল করতে লাগলো ।   " লক্ষ্য করেছিস ,  চায়ের কাপের গরম হওয়ার সাথে ধোঁয়া আর আগুনের কার্ভ করলে একটা সাইন ওয়েভ তৈরি হয় ।  এর মানে বুঝেছিস ?  "  আমি কিছু না বুঝলেও সবজান্তার মত মাথা নেড়ে বললাম ,   " হু ,  খুবই ইন্টারেস্টিং ব্যাপার !  " 
 রেজোওয়ানা   :  মুঘল আমলের বঙ্গদেশে লেটুস পাতা ,  চিনি আর কালিজিরা দিয়ে এক প্রকার বিশেষ ধরনের চা তৈরি হতো ।  আমি এখন সেটাই পান করছি বিক্রমাদিত্যের সুপ্রাচীন জমিদার বাড়িতে বসে ।  
 সেলিম আনোয়ার   :  উনি চা খাবার পরে সেটা নিয়ে কবিতা লিখে ব্লগে পোস্ট করে সেটার লিংক ফেসবুকে সবার ইনবক্সে প্রেরণ করবেন ।  
 নাফিস ইফতেখার   :  আমার চাই  ' হিট '  চা ।  মানে গরম চা !  
 নাজিম - উদ - দৌলা   :  অনেক কষ্টে বানালাম সোয়াজিল্যান্ডের বিশেষ প্রণালীতে তৈরি করা চা ।  এ জন্যে আমাকে প্রায় এক মাস পূর্ণ মনোযোগ দিতে হয়েছে ।  অনেক গুগলিং করেছি ,  মশলা - পাত্তি নিয়ে গবেষণা করেছি ।  এখন চুমুক দিয়ে মনে হচ্ছে কষ্টটা সার্থক !  
 লেজকাটা বান্দর   :  শায়লার কাছে আমার এক কাপ চা পাওনা আছে ।  শায়লা অসম্ভব সুন্দরী ।  কিন্তু সমস্যা হচ্ছে ওর চা খেলে আমার চার্ট্রাইথিস নামক গোপন রোগ মাথাচাড়া দিয়ে ওঠে ।  তাই ঠিক করেছি শায়লায় চা বানানোর সরঞ্জামাদীকে আমি খুন করবো ! 
 ঢাকাবাসী   :  চা তো খেলেন ,  এবার দেখে নিন বিশ্বের সবচেয়ে ব্যয়বহুল এবং সুস্বাদু দশটি চা ।  
 সুলতানা শিরীন সাজি   :  এমন মায়ায় মোড়ানো চা .  .  .  ,  দুধের সর ভাসছে সমুদ্রে একাকী মাঝির ডিঙি নৌকার মতো ।  ভালো না লেগে উপায় কী !  অনেক ভালো থেকো ,  শুভেচ্ছা ।  চা খাওয়াটা দারুণ ব্যাপার !   
 সবাইকে ঈদের শুভেচ্ছা !  


                    




ব্লগিংয়ে সাত বছর ,  অর্জন বিসর্জন এবং কিছু অনর্থক ব্লগরব্লগর -  তৃতীয় এবং শেষ পর্ব


প্রথম পর্বদ্বিতীয় পর্বমারিও পুজোর দ্যা গডফাদার উপন্যাসে লুকা ব্রাসি নামক একটি চরিত্র ছিলো ।  বিশালদেহী ,  ভয়ংকর এবং নিষ্ঠুর ।  প্রতিপক্ষ মাফিয়া পরিবারগুলো যমের মত ভয় পেতো তাকে ।  লুকা ব্রাসি কাউকে ভয় পেতো না ।  কাউকে তোয়াক্কা করতো না ,  একমাত্র গডফাদার ডন কর্লিয়নিকে ছাড়া ।  লুকা ব্রাসিকে নিয়ে নাকি মারাত্মক একটা গল্প ছিলো ,  যা নাকি একশ বছরের বুড়ো না হওয়া পর্যন্ত শোনা যাবে না ।  ডন কর্লিয়নির কনিষ্ঠ পুত্র মাইকেল কর্লিওনি যতবারই অগ্রজদের কাছে সেই গল্প জানতে চেয়েছে ,  সবাই তাকে ঐ একটি কথা বলে কৌতুহলটা আরো চাগিয়ে দিয়েছে ।  বর্ষপূর্তির পোস্ট লিখতে গিয়ে এ কথা কেন বলছি ?  হু ,  কোন একটা সামঞ্জস্য তো আছেই ।  এ ব্যাপারে পরে বলছি !   গত দুইটি পোস্টে সামুর ইতিহাসের অন্যতম স্মরণীয় এবং সেরা দুটি কমেন্ট উদ্ধৃত করেছিলাম ।  সেই ধারা অনুসারে এখানেই একটি সেরা কমেন্ট উল্লেখ করছি , ২৪ শে মে ,  ২০০৮ সকাল ৮ : ২১comment by :  রিয়াজ শাহেদ বলেছেন :  কীরে ভাই আমি এই পোস্ট এদ্দিনে দেখলাম ? যাহোক এইখানে প্রচ্চুর সুশীল - দালাল টাইপ লোক দেখতাছি ,  ভাষা লয়া এক্সপেরিমেন্ট করার লাইগা একপায়ে খাড়ায়া আছে; ভাইয়েরা বইনেরা ভাষা  ( বিশেষ কইরা বাংলা ভাষা ) রে এতো খেলো মনে কইরেন না যে যার যেমনে ইচ্ছা ঐটার উপ্রে উপগত হইবেন ,  বুঝছেন ?  আইজকা এক ডিজুস আইসা পুরা বাংলা সংস্কৃতিরে বাঁশ দেওয়ার চেষ্টা করতেছে ,  আমি জিগাই বাংলা ভাষা লয়া পরীক্ষানিরীক্ষা করার হেরা কে ?  আপনেগো আশকারায় পোলাপাইনগুলারও এমন এক মানসিকতা তৈরি হইছে যে দুইটা বাংলা শব্দের লগে একটা ইংরেজি শব্দ না মিশাইলে মনে করে স্মার্টনেস আর নাই ।  রাস্তাঘাটে বাইর হইলেই দেখা যায় পোলাপান থেইকা শুরু কইরা বয়স্ক পর্যন্ত কানে ইয়ারফোন লাগায়া এফএম রেডিও শুনতাছে; অইগুলাতে কী ভাষায় কথাবার্তা চলে আপনে কি জানেন জিয়া ভাই ?  দেশে আসলে শুইনা দেইখেন ।  একটা উদাহরণ দিতাছি নিচে ,  এইটা গত রমজানের সময় শুনছিলাম -  " হাই ডিয়াড় লিসেনাড়স এখন আমড়া ফর আ হোয়াইল ব্রেকে চলে যাচ্ছি কাড়ণ মাগড়েবের আযানেড় টাইম হয়ে গেছে আর জানেনতো এই ড়মজানে মাগড়েব মিনস ইফটাড়ি আর ইফটাড়ি মানেই হলো ফ্যাসিনেটিং সব খাবাড়দাবাড় ।  সো এখন কোড়ান তেলাওয়াট হবে লেটস টেক আ ব্রেক ব্রেকের পড় ফিড়ে আসবো মজাড় মজাড় ড়কিং হট সব গান নিয়ে ।  আউযুবিল্লহিমিনাশশাতোয়ানিররাজীম  ( তেলাওয়াত শুরু হয়া গেছে )  .  .  . বুঝলেন কিছু ?  এক বিন্দু বাড়ায়া বা কমায়া লেখিনাই আমি ,  ইশ যদি উচ্চারণগুলা শোনাইতে পারতাম .  .  .   মিথিলা কাণ্ড -  ব্লগে আলোড়ন সৃষ্টিকারী এক ঘটনা ।  এরকম আর কখনও ঘটে নি ।  ব্লগে যারা মোটামুটি সময় দেন তাদের প্রায় সবাই কোন না কোন ভাবে ,  কোনো লিংক ,  কমেন্ট বা পোস্ট ইত্যাদির মাধ্যমে মিথিলা নাটক সম্বন্ধে অবগত হয়েছেন ।  নতুন ব্লগারদের অনেকেই হয়তো এটা জানেন না ।  জানাটা আবশ্যক বলেই মনে করি ।  " মিথিলা নাটকের রচয়িতা রুবেল নামক এক ব্লগার ।  যেহেতু মেয়েদের ব্লগে হিট বেশী হয় সেহেতু মিথিলা নামক ব্লগের জন্ম দেয় রুবেল ।  তার নিজের ব্লগতো আছেই । শুরু হলো মিথিলার ব্লগানো ।  কী এক অসুখ হয়েছে তার ,  বেশি দিন হয়তো বাঁচবে না ।  নিউইয়র্কের হাসপাতালে বেডে শুয়ে বসে পোস্ট দেয় ।  তার খুব কষ্ট হচ্ছে কিংবা সে একটা কবিতা লিখেছে কিংবা বাইরে খুব বৃষ্টি হচ্ছে  ( যদিও সামারে সেই সময় বৃষ্টি হয় না )  । আর ব্লগে সবাই বেচারীকে সমবেদনা জানায় ।  বেঁচে থাকার উৎসাহ যোগায় ।   ( আর আড়ালে রুবেল হাসে সবাইরে বোকা বানাচ্ছে ভেবে )  ।  হিটের উপর সুপার হিট ব্লগ ।  কিছুদিন এইরকম চলার পর রুবেল নিজেই পোস্ট দিতে থাকে মিথিলার জন্য দোয়া চেয়ে ।  কয়েকদিন পর তার অপারেশান হবে ।  সবাই দোয়া দিয়ে ব্লগ ভরিয়ে ফেলে । এর কিছুদিন পর রূবেল মিথিলা মারা গেছে খবর জানিয়ে একটা পোস্ট দেয় ।  আর ব্লগের সবাই অবিশ্বাস্য এই খবর মেনে নিতে পারে না ।  বলাবাহুল্য ব্লগে এটাই প্রথম কোন ব্লগারের মৃত্যুর সংবাদ ।  রুবেলের কাছে বিস্তারিত জানতে চেয়ে অনেকেই পোস্ট দেয় ।  রুবেল শুধু জানায় সে এর বেশি কিছু সে জানে না । এরপর ব্লগ ভরে কান্নার রোল ।  নতুন পুরাতন সবাই মিথিলাকে নিয়ে পোস্ট দিতে থাকে ।  এমন কি যারা তার ব্লগে কখনও ঢুকে নাই তারাও পোস্ট দিয়েছিলো ।  এই ভাসমানও বাদ যায়নি ।  সবার রিকোয়েস্টে তার ব্লগ স্টিকি করা হলো । দুইদিন ধরে ব্লগের দশ পৃষ্টার মাঝে মিথিলা ব্যতীত অন্য কৈান পোস্ট ছিলো না । হঠাৎ একদিন মডারেটর খুঁজে বের করলেন যে মিথিলার সব পোস্ট বাংলাদেশেরই কোন আইপি মারফৎ পোস্ট হয়েছে ।  সবাই বোকা বনে গেলো এই খবরে । তারপর আর কী .  .  . রুবেলই তার দোষ স্বীকার করে পোস্ট দিলো "    ( সামুর পাগল এর পোস্ট থেকে )  ।  এই হচ্ছে ঘটনা !  আফসোস জাগে কেন আরো আগে ব্লগে এলাম না !  না হয় সবার সাথে আমিও বোকা হতাম ,  কিন্তু এমন একটা ঘটনার চাক্ষুষ প্রত্যক্ষদর্শী হবার অভিজ্ঞতা তো থাকতো !  লাইভ দেখা আর রিপ্লে দেখা কি এক কথা !  মিথিলা সম্পর্কে আরো জানতে এই পোস্টটি পড়ুন ব্লগের প্রথম পোস্ট গত পোস্টে অপি আক্তারের কথা বলেছিলাম ।  তার সেই ঐতিহাসিক পোস্টে কমেন্ট করেন নি এমন ব্লগার খুঁজে পাওয়া ভার !  ইতিহাসের অংশীদার হতে কে না চায় ?  ব্লগের প্রথম পোস্টে কমেন্ট করে ইতিহাসের অংশীদার হয়ে যান ।  প্রথম পোস্টটি লিখিছিলেন দেবরা ।  ১৫ই ডিসেম্বর ২০০৫ এ ।  ইমরান ব্লগ স্রষ্ট াতিনটি মৃত্যু -  ইমন জুবায়ের ভাই -  ইমন জুবায়ের ভাই ছিলেন সব্যসাচী ব্লগার ।  গান ,  গল্প ,  কবিতা ,  অনুবাদ ,  ইতিহাস ,  কী নিয়ে লেখেন নি তিনি !  জ্ঞানচর্চায় নিমগ্ন একজন সন্ত ।  মাত্র চার বছরে তিনি ১৫০০ পোস্ট করেছেন ।  তাও আবার যে সে ,  ফাঁকিবাজী পোস্ট নয় ,  রীতিমত খাটাখাটনি করে লেখা সমৃদ্ধ সব পোস্ট উপহার দিয়েছেন তিনি ।  একজন মানুষ কীভাবে এত বেশি লিখতে পারে সেটা ছিলো এক বিস্ময় !  বলা হতো ,  ইমন জুবায়ের ভাই একটো অফিসের নাম ,  যেখানে কমপক্ষে পনের জন মানুষ মিলে সারাদিন ব্লগ লেখেন ।  নগরঋষি ইমন ভাই !  ইমন ভাইয়ের সব পোস্ট পড়া হতো না ,  তবে ব্ল্যাকের গান নিয়ে পোস্টগুলো কখনও মিস যেতো না ।  সেখানে কথা হতো ।  ইমন ভাই আমাকে উৎসর্গ করে একটি পোস্ট দিয়েছিলেন ।  সেটা ছিলো অপলাপ  ,  আমার অন্যতম প্রিয় একটি গান ।  এই গানটি নাকি তিনি লিখেছিলেন মেটাফিজিক্যাল এ্যাংজাইটি থেকে ।  উনি ছিলেন সন্ত টাইপ মানুষ ,  কিন্তু মনে - প্রাণে একজন আদর্শ রকস্টার । সময়ের অভাবে উনার সব পোস্ট পড়া হতো না ।  আর পড়লেও মন্তব্য করতাম না অনেক সময় ।  কিন্তু উনার শেষ পোস্টে মন্তব্য করেছিলাম ১৫০০ তম পোস্ট দেয়ার জন্যে অভিনন্দন জানিয়ে ।  সেই মন্তব্যের আর কোন জবাব আসে নি ,  তার মৃত্যুর একদিন আগেই আমার প্রথম সন্তান মিতিন পৃথিবীতে এলো ।  সুসংবাদটা তাকে দিলে আমি নিশ্চিত খুব ভালো একটা উপহার দিতেন .  .  . সময় বয়ে যাবে ,  ইমন ভাই রয়ে যাবেন সমস্ত ব্লগারের হৃদয়ে ।  জীবনের সৌন্দর্যে বিমোহিত এই মহান মানুষটি আমাদের দিয়ে গেছেন অপূর্ব দুটি লাইন ,  জীবন মানে শুধুই যদি প্রাণ রসায়নজোছনা রাতে মুগ্ধ কেন আমার নয়ন ।  রাজামশাই -  ব্লগে এসেই পেয়ে গেলাম এক অদ্ভুত চরিত্রকে ।  রাজামশাই !  তিনি ছিলেন একজন ফুল প্রেমিক ।  অসংখ্য পোস্ট আছে ফুল নিয়ে । তার কমেন্টের স্টাইলটা ছিলো ইউনিক ।  সবাইকে তুই - তোকারি করতেন ।  পোস্ট পছন্দ হলে উপহার দিতেন স্বর্ণমুদ্রা !   " এই নে তোর জন্যে উপহার !  "  ।  তার ভাণ্ডার ছিলো অফুরন্ত ।  খোলা হাতে দান করে যেতেন ।  যেন সত্যিকারের রাজা !  অবশ্য তার তুই - তোকারিতে কেউ কেউ বিরক্ত হতেন ,  তবে ব্লগের বেশিরভাগ মানুষই এটাকে আন্তরিকতার প্রকাশ হিসেবেই গ্রহণ করতেন ।  মাত্র পাঁচদিনের জ্বরে ভুগে তিনি মারা যান গত বছরে ।  শান্তিতে থাকুক তার আত্মা ।  নোবেলবিজয়ী _ টিপু  -  খুব একটু পরিচিত ব্লগার ছিলেন না তিনি ।  তার সম্পর্কে কেউ তেমন কিছু জানতোও না ।  হঠাৎ একদিন কে যেন পোস্ট দিলো তার মৃত্যু সংবাদ জানিয়ে ।  যেকোন মৃত্যুই দুঃখজনক ,  কিন্তু দুঃখটা আরো বেড়ে গেলো যখন তার ব্লগে গেলাম ।  অল্পবয়সী প্রাণোচ্ছল একজন ব্লগার ,  অসম্ভব ভালো সেন্স অফ হিউমারে সমৃদ্ধ ছিলো তার পোস্টগুলো ।  তিনি ভুগছিলেন দুরারোগ্য ব্লাড ক্যান্সারে ।  এত বড় একটা রোগ পুষে রেখেছেন ,  তা কখনও জানতে দেন নি কাউকে ।  নিশ্চিত মৃত্যুর দিকে এগিয়ে যেতে থাকা একজন মানুষ যে এভাবে জীবনের শক্তিতে বলীয়ান হয়ে লিখে যেতে পারেন ,  তা না দেখলে বিশ্বাস করাটাই কঠিন ।  টিপু নোবেল জয় করেন নি ,  কিন্তু জয় করেছেন মৃত্যুকে ।  মৃত্যুর রক্তলাল চোখরাঙানিকে অবজ্ঞা করে বেঁচে থাকার প্রতিটি মুহূর্তকে যেভাবে যাপন করেছেন ,  তা এক বিস্ময় ,  এক অসীম অনুপ্রেরণার উৎস ।  তার ব্লাডক্যান্সার বিষয়ক কিছু কথন পোস্টের শেষের কথাগুলি নূন্যতম মানবিক বোধ থাকা প্রতিটি মানুষকেই স্পর্শ করবে ,  কাঁদাবে ।  তিনি লিখেছিলেন ,   " এত বড় পোস্ট কেন করলাম ?  কেউত পরবে না ?  এই পোস্ট অন্য কারো জন্য নয় ,  নিজের জন্য ।  আমার খুব কাছের একজন এই মরণব্যাধিতে আক্রান্ত ,  আমি জানি খুব বেশি দিন নেই তার ,  তারপরেও তাকে এই মিথ্যাটুকুই সারাদিন বলি  ' কিচ্ছু হবে না ' ভালো থাকুন টিপু .  .  . দুষ্ট - মিষ্টি ইমোটিকনগুলো সামুর ইমোটিকনগুলো আমার কাছে স্পেশাল লাগে ।  অধিকাংশ বাংলা ব্লগ বা ফোরামের  ইমোটিকনগুলো খুব একঘেয়ে ।  ধার করা ।  কিন্তু সামুর ইমোগুলো তেমন না ।  প্রতিটা ইমো ' ই আনকোরা এবং আকর্ষনীয় ।  প্রতিটাতেই রয়েছে অনুভূতির তীব্র প্রকাশ ।  কোন রুঢ় কমেন্টে একটি মাত্র হাসির ইমো দিলেই ম্যাজিকের মতো বদলে যায় রুক্ষতা ,  তেমনই আবার কোন শোক সংবাদে ইমোর ব্যবহারে তা হারায় গুরুত্ব ।  আমার প্রিয় ইমোগুলো হলো ,    ( হা হয়ে গেলাম ,  এ কী দেখছি !  )    ( হাসতে হাসতে গড়াগড়ি )     ( দেখো দেখো ,  আমি একজন গ্যাংস্টার !  )     ( বেশ ফূর্তির মুডে আছি )     ( আমি কত গিয়ানী !  )  আর সবচেয়ে বাজে লাগে ,     ( উহু ,  কী বাজে গন্ধ !  )    ( ভরপেট খেয়ে বাজে ঢেকুঢ় তোলা ) আর এইটার মানে কি ,     ,  চুম্মা ?  আস্তাগফিরুল্লাহ !  এটা কাউকে তেমন ব্যবহার করতে দেখি না ।  সামুর খোলা ময়দানে এমন প্রকাশ্যে লুলামি করাটা মোটেও ব্লগ ক্যারিয়ারের জন্যে ভালো হবে না ,  হাহা !  ইমোগুলির সৃষ্টিকর্তা কে ?  তাকে অনেক ধন্যবাদ জানাই ।  আপনাদের প্রিয় এবং অপ্রিয় ইমোগুলি কী কী ?  অনুবাদ উৎসব মাঝখানে কী যে হয়েছিলো ,  কিছু ইংরেজি পদ্য লিখে ফেলেছিলাম ।  একদিন তার একটি ব্লগে দিলাম ,  তবে  " য়াংরেজি পুস্টে মাইনাচ "  এর কবল থেকে বাঁচার জন্যে তার অনুবাদও করে ফেললাম !  আমার দেখাদেখি একজন দুইজন করে অনুবাদ করতে শুরু করলো ।  ব্লগারদের এই উদার অবদানে পোস্টটি জমজমাট হয়ে উঠলো ।  মূল লিরিকটি ছিলো গ্যাংস্টাদের নিয়ে ।  তাই অনুবাদে অংশ নেয়া সমস্ত ব্লগার হয়ে গেলো সামু গ্যাংস্টা টিম এর সদস্য !   পড়ুন ,  চাইলে অনুবাদ করুন গ্যাংস্টা টিম @ সামু  ( ১৮ +  )  কিছুদিন পর আবারও !  কোরবানির ঈদের ছুটিতে ব্ল্যাক হর্স নামক একটা এনার্জি ড্রিংক খেয়ে টানা তিনদিন জেগে ছিলাম !  সেই অবস্থায় লিখে ফেললাম আরেকটি  ' কালজয়ী '  ইংলিশ লিরিক ।  নাম দিলাম Minus .  ইংরেজি পোস্টে মাইনাস দেয়াটাই তখনকার চল ছিলো ।  কিন্তু সেরকম কিছু মোটেও ঘটলো না ।  আবারও হলো অনুবাদ উৎসব ।  জমে উঠলো পোস্ট ।  ব্লগ জীবনের সেরা আনন্দময় মুহূর্তগুলির একটি ছিলো সেই পোস্টের তত্বাবধান করা !    Minus দান দান তিন দান !  অনুবাদ উৎসবের ট্রিলজি পূর্ণ হলো লিটল হামা নিক থেকে দেয়া সাইকো লিরিক There will be blood পোস্টে ।  ইনসমনিয়াক ক্লাবের গোড়াপত্তন হিসেবে এই পোস্টটি বিবেচিত হতে পারে নিঃসন্দেহে !  তবে দুঃখের কথা ,  পোস্ট এতই ভারি হয়ে গিয়েছিলো ,  যে মূল পোস্টে সবার লিরিক দেয়া সম্ভব হয় নি ।  বাধ্য হয়ে প্রথম কমেন্টে তিনটি অনুবাদ দেয়া হয় ।  আহা !  সে বড় সুসময় !  বোনাস ট্র্যাক -  সেই ২০০৭ সালে ঠুকেমারি শাকিরার হিপজ ডোন্ট লাই এর অনুবাদ করেছিলেন ।  অবশ্যপাঠ্য ।   শাকিরার গান  .  .  .  গোয়া আমার সত্যবাদীআবারও পরিবেশ বন্ধু প্রসঙ্গ -  পরিবেশ বন্ধু এমন একজন ব্লগার ,  যার কোনো তুলনা হয় না ।  গত পোস্টে তার ল্যাবের কম্পিউটার ইঞ্জিনিয়ারদের লেলিয়ে দিয়ে সামু ব্লগ ,  এমন কী বাংলাদেশের ইন্টারনেট ব্যবস্থা বন্ধ করে দেয়ার হুমকি সম্বলিত পোস্টের কথা বলেছিলাম ।  এই পোস্টে বলবো তার রোমান্টিক হৃদয়ের কথা ।  ব্লগার এক্সট্রাটেরিস্ট্রিয়াল স্বর্ণাকে নিয়ে তিনি অতি উচ্চমার্গের দুটো কাব্য রচনা করেছিলেন ।  সেই দুটো পোস্টের কনটেন্ট এবং কমেন্ট নিঃসন্দেহে ব্যাপক গবেষণা এবং বিশ্লেষণের দাবী রাখে ।  সেখানে তিনি এক অমর মন্তব্য করেন ,   " ইট স জুক্স এন্ড হ্যাব্বি লজিক সারপ্রাইজ থাঙ্কস "  আজ সারাদিন এটার মর্মার্থ উদ্ধার করতে ভেবেছি ,  এবং স্বাভাবিকভাবেই ব্যর্থ হয়েছি ।  তার সে দুটি পোস্ট ,  জনমত জরিফ স্বর্ণার পক্ষে হাত উঠান  /  মেম থেকে মিসেআজি তার লাগি করি দোয়া  /  যে ছিল মোর হৃদয়ের ছায়া অদ্ভুত একটি বাগ -  সামুতে বাঘ - ভাল্লুকের কোন অভাব নেই ।  কমেন্ট করতে গিয়ে অদৃশ্য হয়ে যাওয়া ,  কমেন্ট মডারেশনে রাখলে কোনো কমেন্টই করতে না পারা ,  পোস্টে ছবি এ্যাড না হওয়া ,  বিভিন্ন সময় বিভিন্নরকম বাগ ব্লগারদের ভোগান্তির কারণ হয়েছে ।  তবে এ যাবৎ পর্যন্ত দেখা বাগগুলোর মধ্যে সবচেয়ে অদ্ভুতটির আবির্ভাব হয়েছিলো ২০১০ এর জুলাইতে ।  সবার হিট কমে যাচ্ছিলো ।  যার টোটাল হিট এক লক্ষ তার পয়ত্রিহ হাজার ,  যার নয় হাজার তার তিন হাজার ।  ব্লগারদের মধ্যে শোকের মাতম !  হিট না থাকলে লাভ কী ব্লগিং করে !  হাহা !  উদ্ভট এই পরিস্থিতি নিয়ে একটি পোস্ট দিয়েছিলাম ।  সামুর টাইম মেশিন অথবা কুলিং সিস্টেম !  হিটের প্রসঙ্গ যখন এলোই ,  তখন চলুন জেনে নেই ব্লগের সবচেয়ে হিট ব্লগার কে ।  ছয় থেকে নয় লাখ হিট বেশ কজনের আছে ।  আপনার কী মনে হয় ?  কে সবচেয়ে হিট ব্লগার ?  নাফিস ইফতেখার ?  ইমন জুবায়ের ভাই ?  রাজামশাই ?  কৌশিক ?  রাগ ইমন ?  ত্রিভুজ ?  বিডি আইডল ?  ফিউশন ফাইভ ?  অমি রহমান পিয়াল ?  সবাই হেভিওয়েট ব্লগার ।  কিন্তু তাদের কেউই সর্বোচ্চ হিটপ্রাপ্ত নন ।  ছয় - নয় লাখ হিট কোনো হিট হৈলো নাকি !  আসল হিটম্যানের ধারে কাছেও তারা কেউ নেই ।  আসুন তার নাম জেনে নেই ।  তিনি হলেন ,  মো .  লুৎফর রহমান ।  কী !  নাম শুনে মাথা চুলকোচ্ছেন ?  ভাবছেন ,  এ আবার কোন ব্লগার ,  তাই না ?  তার হিট কত হতে পারে বলুন তো ?  বারো লাখ ?  পনেরো লাখ ?  বিশ লাখ ?  জ্বী ,  না ।  এর চেয়েও অনেক বেশি ।  তার ব্লগ পরিসংখ্যান দিচ্ছি ।  তার আগে চেয়ারে ঠিকমত গেঁড়ে বসুন ।  পরিসংখ্যানটি দেখার পরে চেয়ার থেকে পড়ে যাওয়ার বিপুল সম্ভাবনা রয়েছে !   *  পোস্ট করেছেন :  ২৯২টি *  মন্তব্য করেছেন :  ১৭১৭টি *  মন্তব্য পেয়েছেন :  ২৩৫১টি *  ব্লগ লিখেছেন :  ৩ বছর ৪ মাস *  ব্লগটি মোট ৩৭৩২০২৯  বার দেখা হয়েছে !   ভিড়মি খেলেন ,  তাই না ?  সাইত্রিশ লক্ষ হিট ?  এ তো অসম্ভব !  নিশ্চয়ই লিংক চাচ্ছেন চক্ষু কর্ণের বিবাদ ভঞ্জনের জন্যে ?  এই তার ব্লগবিষয়টি নিঃসন্দেহে একটি বিভ্রাট ।  কীভাবে এটা হলো তার ব্যাখ্যা খুঁজে পাই নি এখনও ।  কিন্তু এটা অস্বীকারেরও কোন উপায় নেই যে তিনিই সামুর সবচেয়ে বেশি হিটপ্রাপ্ত ব্লগার !   সবচেয়ে বেশি হিট প্রাপ্ত পোস্ট -  কত কিছু জানি নারে  ?  পাঠক নিজ দায়িত্বে হজম করিবেন - ৬ ।   ১১৮৫৩০ বার পঠিত !  এই পোস্টের সাথে এক অদ্ভুত ট্রাজেডি জড়িত আছে ।  পোস্টদাতার স্ত্রী ছিলেন অসুস্থ ।  মৃত্যুর প্রহর গুনছিলেন দুরারোগ্য রোগে আক্রান্ত হয়ে ।  এই সময়ে কষ্ট থেকে কিছুটা রিলিফ পেতে ব্লগার প্লাবন২০০৩ ব্লগ লেখা শুরু করেন ।  এ কথা শুনে তার স্ত্রী বলেছিলেন ,  যেদিন তুমি পোস্ট লিখে লক্ষাধিক হিট পাবে সেদিন না হয় বুঝবো যে তুমি একজন ব্লগার !  এক লাখ হিট !  সে তো অসম্ভব !  এক লাখের ধারে কাছেও কোন পোস্ট যায় নি এর আগে ।  কিন্তু অদ্ভুত ব্যাপার ,  প্লাবন২০০৩ এর এই পোস্টটি এক লাখ ছাড়িয়ে গেলো !  সত্যিই জীবন বড় অদ্ভুত ।  মাঝে মাঝে তা সিনেমাকেও হার মানায় ।  প্লাবনের স্ত্রী মারা গেছেন কিছুদিন আগে ।  ঈশ্বর তাকে শোক সামলানোর শক্তি দিক ।   সবচেয়ে বড় নিক -  সামহোয়্যারইন ব্লগের অনেক নাম সুনেছি । বন্ধুরা বলে এটা নাকি খুব চমৎকার একটা ওয়েবসাইট ।  তাই আমি এখানে রেজিস্ট্রি করতে চাই ।  আচ্ছা , এখাে নাকি প্রথম পাতায় াসতে ানেক সময় লাগে ?  এটা কি সত্যই ?  আমার কিন্তু আের তর সইছেনা ।  আপনারা সবাই ভালো থাকুন ।  দয়া করে আমার প্ড়টঃম এই ল কী ভাবছেন ?  অপটু কোন ব্লগারের কোন পোস্ট বা কমেন্টের কিয়দাংশ ?  না ।  এটা একটি নিক ।  মডুরা অবশ্য পরে নামটি কেটে ছোট করে দেয় ,  এবং বেরসিকের মত তাকে ব্যানও করে বসে ।  তার আলোড়ন সৃষ্টিকারী প্রথম এবং একমাত্র পোস্টে ব্লগারদের হতবিহবল বিস্ময় নিঃসন্দেহে আনন্দ যোগাবে আপনাদের ।  হায় হায় !  এ কি করলাম !  এরকম আরো একজন ছিলেন ,  শামসুদ্দিন ওরফে শামসু ওরফে .  .  .  কী যেন ,  বিশাল লম্বা নাম ।  তার লিংকটা খুঁজে পাচ্ছি না ।  সেও ব্যান ।  মডুরা চ্রম বেরসিক !  কিছু বিখ্যাত রিভার্স / বিনোদনমূলক নিক -  সরপ -  সে তার নিক খুলতে চেয়েছিলো  ' সরব '  নামে ।  অসাবধানতাবশত সেটি হয়ে যায় সরপ ।  ক্ষণস্থায়ী ব্লগ জীবনে সর্প উপহার দিয়েছে অনেক বিনোদনমূলক পোস্ট ।  তার সাথে যুক্তি তর্ক করতে গিয়ে ব্লগাররা হাল ছেড়ে দিয়েছেন ।  তুমুলভাবে তুলোধুনো হবার পরেও তার স্ট্যান্ড বদলায় নি ,  বুক চিতিয়ে ,  ফণা উঁচিয়ে লড়াই করে গেছে  " বাকশালী গালিবাজ "  এবং  " ইসলামবিরোধী নাস্তিক " দের সাথে ।  সেদিন সারাদিন লাগিয়ে তার সবগুলো পোস্ট  ( তার ভাষায় পস্ট ,  তিনি ওকার ব্যবহার করতেন না !  )  এবং কমেন্ট পড়ে প্রচুর হাসলাম !  নাজিল আযামী -  ধারণা করা হত এটি এ - টিমের কারো রিভার্স নিক ।  সে অবশ্য সরপ ' র মতো অতটা বিনোদনময় ব্লগার ছিলো না ।  আর তার রিভার্স প্লেয়িং অতটা স্থুল ছিলো না ।  তবে সে যখন তার  ' প্রিয় '  লেখাগুলো নিয়ে একটি ই - বুক বের করার ঘোষণা দিলো ,  তখন সবাই মোটামুটি নিশ্চিত হয়ে গেলো যে জামাতী ব্লগারদের চিহ্নিত করতেই এই চতুর চালটি দেয়া হয়েছে ।  পোস্টটি অবশ্যপাঠ্য ।  সেই আমলের ছাগু ব্লগারদের কর্মকাণ্ডের এক ঐতিহাসিক দলিল !  আমার প্রিয় লেখাগুলি নিয়ে ই - বুকশীখা -  শীখা রিভার্স / ছাইয়া নিক কী না তা অবশ্য নিশ্চিত নয় ।  ভারত থেকে ফ্যাশান ডিজাইনিংয়ে ডিগ্রি নেয়া এই ব্লগারের সাথে ছাগুগোষ্ঠীর বেশ ভালোই দহরম - মহরম ছিলো ।  ছাগুফাইটাররা ছিলো তার চোখের বিষ !  আমি প্রায়ই নিধিরাম সর্দার নামক অসভ্য ব্লগারের কাহিনী নামক সেইরকম মজার পোস্টটি পড়ে বহুৎ মজা হাসিল করি !   অশ্রূ -  এ টিমের কারো ফেইক পুরুষ নিক ।  নুরানী দাঁড়িঅলা বেশ সুদর্শন একজন  ' জামাতী '  ব্লগার ।  যার মূল লক্ষ্য ছিলো ছাগুচিফ ত্রিভুজকে টিজ করা ।  ত্রিভুজের gay প্রেমিক  ত্রিভুজকে নিয়ে সে অনেকগুলি কবিতা লিখেছিলো ।  আফসোস !  বেরসিক মডুরা তাকে সুলেমানি বান মেরে সব লেখা মুছে দিয়েছে ।  তাই লিংক প্রদান করা সম্ভব হচ্ছে না ।  কী সব কবিতা !  একটা লাইন এখনও স্মৃতিতে জ্বলজ্বল করে ,   " শার্টের আঁচল দিয়ে তোমার ঘাম মুছে দেবো !  "  ।  হাহাহা !  জাফরিন সুপ্তি  মাইরালা মার্কা হাসির প্রোফাইল পিকের এক জামাতপ্রেমী ছাইয়া ।  অনেকেই সে সময় তার সাথে টাংকি মারতে গিয়ে ধরা খেয়েছে ।  ইনিও সুলেমানি বান প্রাপ্ত ।  মডুদের কাছে অনুরোধ ,  ব্যান বহাল রেখে এসব বিনোদনময় ব্লগারের পোস্টগুলি ফিরিয়ে আনা হোক !  কবি শফিকুল এবং তার সুলতা ফেটিশ -  বিভিন্ন সময় বিভিন্ন নামে কবি শফিকুল ওরফে এসএফকে০০৭ তার কবিতার পোস্ট দিয়ে যেতেন মোটামুটি সব ব্লগেই ।  তার কবিতা এবং বই নিয়ে বিভিন্ন আলোচনা তুলে দিতেন সেইসব পোস্টে ।  কারো মন্তব্যের জবাব দিতেন না ,  কাউকে মন্তব্য করতেন না ।  তার সৃষ্ট চরিত্র ছিলো সুলতা ।  এই  ' মহান '  কবি মনে করতেন জীবনানন্দের বনলতার চেয়েও সুলতা বাংলা সাহিত্যে বেশি প্রভাব সৃষ্টিকারী চরিত্র ।  সবাই তাকে পচিয়ে কমেন্ট করতো ,  এবং সে তার বেশিরভাগই মুছে দিতো ।  তার মতে বনলতা সেন একটি সমকামী চরিত্র !  কী পরিমাণ ফাজিল !   জীবনানন্দ দাশের  ‘ বনলতা সেন ’ একটি শ্রেষ্ঠ সমকামী কবিতা  !  !  ! ব্লগারদের তৈরি কিছু অসাধারণ ছবি -     বড় করে দেখতেছবিটি বানিয়েছেন ব্লগার সোজা কথা ।   এটি কে বানিয়েছেন জানি না ।    নেট ছাড়া যদি ব্লগিং করতে হতো ,  এভাবে লাইনে দাঁড়িয়ে পোস্ট দিয়ে ।  ছবিটি বানিয়েছেন ফিউশন ফাইভ ।    বাংলা ব্লগ ট্রাফিক ।  এটাও ফিফার বানানো ।    এটাও ফিফার ।    এটা বানিয়েছেন নাফিস ইফতেখার ।    সবাকের বানানো । আরো কিছু দারুন ছবি ছিলো ।  সেগুলো খুঁজে পাচ্ছি না ।  পেলে এ্যাড করে দিবো ।  একটি অদ্ভুত স্টিকি পোস্ট !   স্টিকি পোস্টগুলো হয় সুলিখিত ,  গুরুত্বপূর্ণ ,  এবং অবশ্যই বিশেষ কিছু ।  কিন্তু সাময়িক পোস্ট কি কখনও স্টিকি হতে পারে ?  হ্যাঁ ,  এই আজব ব্লগে সেটাও হয়েছিলো ।  ATTN .  কমপিউটার জগৎ ব্লগ কর্তৃপক্ষ  (  সাময়িক পোস্ট  )  জেনারেলের টুপি -  সামুতে সেফ থেকে জেনারেল হতে কেউ পছন্দ করেন না ।  এতে ব্লগিং সুবিধা লাঘব হয় ।  অপরদিকে  ' জেনারেল '  একটি সম্মানজনক সামরিক পদবীও বটে ।  তাই ব্লগাররা সেফ থেকে জেনারেল হয়ে গেলে প্রোপিক পাল্টিয়ে জেনারেলদের টুপি পরিধান করতেন ।  এতে যেমন একটা প্রতিবাদের আঁচ থাকতো ,  তেমন অন্য ব্লগারদের কাছে সমীহও আদায় করা যেতো !  এর ফাঁকে ব্লগার এরশাদ বাদশা টুপির দোকান দিয়ে বসলেন ।   ভালোই বিকিকিনি হয়েছিলো !  এখন দেখছি সেখানে মাত্র একটা টুপি অবশিষ্ট আছে ।  কারো লাগবে নাকি ? অন্যান্য ব্লগে আমার অভিজ্ঞতা -  আমার ব্লগ -   সামুতে আসার কিছুদিন পর বাবুয়া ক্যাচালে অনেক ব্লগার ব্যান হলেন ।  অনেকেই প্রতিবাদে পোস্ট বিরতি শুরু করলেন ।  সেই নিষ্প্রাণ অচলাবস্থা থেকে পরিত্রাণ পেতে বেশ কয়েকজন  " আমার ব্লগ " এ একাউন্ট খুললেন ।  যারাই এসেছিলো তাদেরকে অত্যন্ত উষ্ণ আন্তরিকতার সাথে বরণ করে নেয়া হয়েছিলো ।  তবে ওখানে নানাবিধ কারণে বেশিরভাগই স্থায়ী হন নি ।  আমরা বন্ধু -   এটি সামুর প্রাচীন ব্লগারদের তৈরি একটি বিদ্রোহী ব্লগ ।  সেখানেও একাউন্ট খুলেছিলাম ।  প্রথমদিকে খুবই জমজমাট ছিলো ।  আর এখন !  দিনের পর দিন যায় নতুন পোস্ট আসে না সেখানে ।  এই ব্লগটির পোস্টরুল পছন্দ হয় নি আমার ।  শর্ত ছিলো পুরোনো , পূর্বে অন্য কোন ব্লগে প্রকাশিত কোনো লেখা দেয়া যাবে না ,  আর সেখানে প্রকাশিত লেখা অন্য কোন ব্লগে আটচল্লিশ ঘন্টার মধ্যে প্রকাশ করা যাবে না ।  সোনাব্লগ -  এই কুখ্যাত ছাগু ব্লগে আমার নাম ও প্রোফাইল পিকচার নকল করে একাউন্ট খোলা হয়েছিলো ।  ছাগুদের কাম কারবার আর কী !  এখানে বেনামে একাউন্ট খুলেছিলাম ছাগুদের সাইজ করতে ।  তা যথারীতি ব্যান খায় । ব্লগার রাজীব হায়দার ওরফে থাবা বাবা ' র হত্যার ইন্ধন যোগানোর অভিযোগে এটি গত তিনবছর ধরে বন্ধ ।  ইস্টিশন ব্লগ -  এখানে স্বনামে একাউন্ট খুলেছিলাম ।  একটি পোস্ট দেয়ার পর আর যাওয়া হয় নি ।  চতুর্মাত্রিক ব্লগ -  আমার ব্লগজীবনের দ্বিতীয় বাড়ি ।  এই ব্লগে চমৎকার কিছু সময় কাটিয়েছি ।  এখানে এখনও ব্লগিং অব্যাহত রেখেছি ।  নতুন কোন লেখা লিখলে সামু এবং চতুর দুই জায়গাতেই দেয়া হয় ।  এটিও একটি বিদ্রোহী ব্লগ ।  ২০০৯ এর ভেবু - লুল্পুরুষ কাণ্ডের পর কিছু ব্যান খাওয়া এবং কিছু বীতশ্রদ্ধ হওয়া ব্লগার মিলে গড়ে তোলে চমৎকার এই ব্লগটি ।  বিশেষ করে আমি যখন সামুতে সাড়ে ছয়মাস কমেন্ট ব্যান ছিলাম ,  সেই সময়ে ধুমিয়ে ব্লগিং করেছি এখানে ।  এই ব্লগে আমার অস্কার পুরষ্কার নিয়ে একটি লেখা স্টিকিও হয়েছিলো ।  সবেধন নীলমনি এই সাত বছরেরও দীর্ঘ সময়ে ব্লগিং করা আমার !  চতুরে অনেক গুণী ব্লগারের সাথে পরিচয় হয়েছে ।  মূলত সাহিত্যনির্ভর ব্লগ হলেও সেখানে ক্যাচাল কম হয় নি ।  সেখানকার ক্যাচাল আবার অন্যরকম ।  সামুর মতো গালাগালি ,  মাল্টিনিক এসব কিছু ছিলো না ।  বুদ্ধিদীপ্ত এবং শৈল্পিক মন্তব্যে একদম তুলোধুনো করে ফেলা হতো দুষ্ট ব্লগারদের ।  আর কোন ছাগু ভুল করে ঢুকে পড়লে তো ছেড়ে দে মা কেঁদে বাঁচি অবস্থা হতো !  এমন কিছু ক্যাচালময় এবং মজার পোস্টের লিংক দিচ্ছি ,  পড়ে আনন্দ পাবেন নিশ্চিত !  একজন তরুণ  '  কবি '  দাবীদারের ভুলে ভরা কিছু লাইনের নমুনা  বিদায় ব্লগীং  :  বিদায় চতুর্মাত্রিক :  আমার শেষ ব্লগ :  আকাশের জন্য পাহাড় চতুর্মাত্রিক কী তবে মাস্তানদের আবাসস্থল  ?  পারলে বলেনতো  !   !   !  গল্প  :  রুটিনপোস্ট প্রায় শেষ পর্যায়ে ।  কিন্তু এখনও সামুর একটিও ক্যাচাল পোস্ট দেয়া হলো না ।  তাই ব্লগজাতিকে হতাশা থেকে রক্ষা করার জন্যে একটি ক্যাচাল পোস্ট সংযুক্ত করা হলো ।  WANNA LEARN FASHION DESIGNING  ?  এই পোস্টে কমেন্ট করে বেশ কয়েকজন ব্লগার জেনারেল হয়েছিলো ।  তাই ধারণা জন্মেছিলো যে এই নিকটি মডুদের পেয়ারের কোন ব্লগারের ।  অবশ্য পরে পোস্টদাতা আর আসেন নি সামুতে ।  তাই রহস্যটা অজানাই থেকে গেলো !  কালাজাদু -  এবার একটা জাদু দেখাবো ।  একটি লিংক দিচ্ছি ।  খুব সাবধান ক্লিক করার ব্যাপারে ।  ক্লিক পরবর্তী কোন সমস্যার জন্যে আমি দায়ী নই ।  হাহাহা !  ছু মন্তর ছু !  কি ,  ডরাইলেন ?    সবশেষে ,  ফিরে যাই পোস্টের শুরুতে উল্লেখিত ব্যাপারটা সম্পর্কে ।  জানতে চান সেই সিক্রেট ?  খুব ভালো ।  আপনার বয়স কি একশ হয়েছে ?  আগেই বলেছি ,  একশ বছরের বুড়ো ব্যতীত কারো এই ঘটনা জানার উপায় নেই ।  এই সিক্রেট প্রকাশ করলে সৃষ্টি হবে অবিশ্বাস্য এক ক্যাচালের ,  যা কেউ ভাবে নি কখনও !  শয়ে শয়ে মাল্টিনিক গজাবে ,  শয়ে শয়ে নিক শহীদ হবে অবিশ্বাস্য এই ঘটনার পরিপ্রেক্ষিতে ।  জানতে ইচ্ছে করছে খুব ?  কিন্তু আমি যে সিসিলিয়ানদের মতো  ' ওমের্তা '  পালন করতে শিখে গেছি ।  প্রায়োরি অফ সাইওনের সদস্যদের মত গোপন রেখে দিয়েছি ।  তাই দুঃখ প্রকাশ করা ছাড়া কোন উপায় নেই ।  চাঁদ কেন ওঠে ?  সূর্য কেন ডোবে ?  বসন্তকালে কেন শরীল চাবায় ?  কিছু কথা থাক না গুপন !    শুভ ব্লগিং !  

                    




প্রযত্নে শাপলাপুকুর

 * প্রিয় মুক্ত ,               শান্তর কাছে তোমার জন্যে সামান্য একটা উপহার পাঠালাম ।  সময়াভাবে দেখা করা হল না ।  ভালো থেকো ।                                                         শাপলা আপাক্ষুদে চিঠির মত করে লেখা এই মেসেজটা আমার সেলফোনে একটা জলতরঙ্গের মত শব্দ তুলে রোদ চড়ে বেড়ানো মার্চের সকালবেলার আধোঘুম আর বিভ্রান্তিকর স্বপ্নের জগৎ থেকে বাস্তবতায় নিয়ে এলো ।  শাপলা আপা ।  মায়াবতী ,  যত্নশীলা ,  দেবীতমা বড়বোন ,  পাড়াতো সম্পর্কে ।  উনি কখন আসলেন আর কখন চলে গেলেন জানাই হলো না ।  অবশ্য জানলেই যে আমি ছুটে গিয়ে দেখা করে আসতাম তার সাথে দামী উপহার বগলদাবা করে ,  এমনটা না ।  তার হঠাৎ চলে যাওয়া নিয়ে আমার কোন অভিযোগও নেই ।  তিনি এসেছিলেন ,  আমার কথা মনে করে উপহার সাথে এনেছিলেন ,  সেটাই বড় ব্যাপার ।  শান্তর বাসাটা কোথাও তা আমার জানা নেই ।  সম্ভবত মোহাম্মদপুরের দিকে ।  দেখি ,  নাম্বারটা যোগাড় করে ফোন করতে হবে ওকে ।  মেসেজ এর রিপ্লাই দিতে আলসেমী লাগছিলো ,  শাপলা আপার নম্বরে কলব্যাক করতে গিয়ে দেখি নম্বরটা বন্ধ ।  ভালোই হয়েছে ,  প্রতিউত্তর কেন করিনি এমন তাগাদাও অনুভব করবো না ভেতর থেকে ,  টাকাও বেঁচে গেলো বেশ কিছু ।  জাপানে ফোন করা মানেই পঁচিশ টাকা খরচ ।  এর চেয়ে বিনা খরচে স্মৃতির কলোনীতে ঘুরতে ঘুরতে শাপলা আপার বাসায় কড়া নাড়া যায় । ঠক ঠক !  - কে রে ?  মুক্ত ?  কেমন আছিস ?   - শাপলা আপা ,  তোমরা নাকি জাপান চলে যাচ্ছো ?   - হ্যাঁ ।  আগামী মাসের ২৪ তারিখে ।  দেরী আছে এখনও ।  জানি না কেন অভিমানে ঠোঁট ফুলে উঠেছিলো আমার সেইদিন ।  শাপলা আপা তার জীবনের প্রয়োজনে ,  জীবিকার তাগিদে যেখানে খুশি যেতে পারেন ,  তাকে বাধা দেবার অধিকার আমার ছিলো না ,  অভিমান করারও কোন কারণ নেই ।  তবে কারণ ছাড়াও তো কতকিছু হয় !  আমাদের কলোনি থেকে কিছু দূরে ,  প্রাচীর টপকে এক আশ্চর্য স্বচ্ছপানির শাপলাপুকুরে যাওয়া যেতো ।  সেখানে দুপুরবেলায় সবাই যখন ভাতঘুমে ব্যস্ত ,  উচ্ছল কিশোরীর ঠোঁটের মত তিরতির করে কাঁপতো ফুলগুলো ,  পানির প্রবাহে ছিলো মেঘ আর হাওয়ার অবাধ আনুকূল্য আর সূর্যের রোশনাই ।  হঠাৎ করে সেই পুকুর কেন শুকিয়ে গেল কেউ বলতে পারে না ।  আমারও জানতে ইচ্ছে করে নি ।  কারণ ছাড়া তো কতকিছুই হয় !   - তুই যাবি নাকি আমাদের সাথে ?  তোর জন্যে একটা টিকেট কাটবো নাকি হু ?  শাপলা আপুর টিকিটের রসিকতা আমার কাছে টিটকিরির মত লাগে ।  আমি চলে যাবার উপক্রম করি ।  ক্ষীণস্বরে বলি  ' যাই '  ।  ক্ষীণস্বরে বলা শব্দেও হয়তোবা মনের মেঘ ঢুকে পড়ে সন্তর্পণে ।  তারা গুমগুম শব্দ করে ।  তারা চোখকে বলে অশ্রূকে বৃষ্টির মত ঝরাতে ।  ঝুমবৃষ্টি না ,  টিপটিপ ।  বোঝা যায় কী যায় না ,  গায়ে লাগে কী লাগে না এমন ।  শাপলা আপু ঠিক ঠিক বুঝতে পারেন ।  সংবেদনশীল কিশোর মনের মর্যাদাকে সম্মান করে তিনি এই চেপে রাখা কান্না না বোঝার ভান করেন ।  মাথায় হাত দিয়ে চুলগুলো এলোমেলো করে দিয়ে বাসায় বানানো সন্দেশ খাবার জন্যে ভেতরে ডাকেন ।  স্মৃতিসংলগ্ন হয়ে বেশিক্ষণ থাকা যায় না ।  আবার বেজে ওঠে সেলফোন ।   - হ্যালো মুক্ত ভাই ,  আমি শান্ত বলছি ।   - কী খবর শান্ত ?  কেমন আছো ?  - এইতো ভাই ।  শাপলা আপা আমার কাছে একটা প্যাকেট দিয়ে গিয়েছিলো আপনার জন্যে ।  সময় করে নিয়ে যেয়েন ।   - আচ্ছা ।  তোমাদের বাসাটা যেন কোথায় ?   - মোহাম্মদপুরে ।  রিং রোড দিয়ে ঢোকার পরে .  .  . সে আমাকে লোকেশন বুঝাতে থাকে ।  আমি তাকে বলি যে সময় করে একদিন নিশ্চয়ই নিয়ে আসবো উপহারগুলো ,  এবং সে সময়টা সন্নিকটেই ।  মিরপুর থেকে মোহাম্মদপুর ,  দূরত্বটা খুবই অল্প ।  ঢাকা থেকে জাপান অনেক বেশি দূর ।  আর তার থেকেও বেশি দূরত্বে শুকিয়ে যাওয়া সেই শাপলাপুকুর যা একসময় অলসদুপুরে ঘরপালানো কিশোরের রূপকথাকালের মায়ামঞ্চ ছিলো ।  শাপলা আপা আর শাপলাপুকুর ,  কে আমাকে ডাক দিয়ে নিয়ে যায় নিভৃতের ধূসর জমিনে ,  অবহেলে পড়ে থাকা শরৎকালের ঝকঝকে রোদ্দুরে .  .  .  ।  শাপলা আপারা জাপানে গেছেন প্রায় সাত বছর হলো ।  এরপর কয়েকবার এসেছিলেন ,  মনে পড়ে প্রথমবার ঢাকায় ফেরার কথা জানার পর আমার সেই উত্তেজনাকাল !  তখন আমাদের মধ্যে চিঠি লেখার খুব চল ছিলো ।  দীর্ঘ সুললিত এক চিঠিতে শাপলা আপা আমাকে জানান তারা খুব শীঘ্রই ঢাকায় আসছেন ,  থাকবেনও অনেকদিন ।  প্রায় মাসখানেক ।  আমার সে কী আনন্দ !  কত পরিকল্পনা ,  কত জমে থাকা গল্প ,  কত দুরন্তপনার কথা ভেবে মিটমিটিয়ে হাসি !  সেদিন আমি ছুটে গিয়েছিলাম সেই হাজা - মজা শাপলাপুকুরটায় অনেকদিন পরে কিছু সংস্কারকাজ করবো বলে ।  কচুরিপানাগুলো পরিষ্কার করা দরকার ।  শাপলা আপা এসে নিশ্চয়ই খুব রাগ করবেন পুকুরের এই অবস্থা দেখে ?  এখন অবশ্য শাপলা ফোটার মৌসুম না ,  তাতে কী !  শাপলা আপা তো আসছেন !  আমার সেলফোনের ডায়াল লিস্ট থেকে কী মনে করে আবার শাপলা আপার নাম্বারটা রি - ডায়াল করি ।  নাহ নাম্বারটা মনে হয় পার্মানেন্টলিই বন্ধ ।  আর ব্যবহার করেন না হয়তো ।  পঁচিশ টাকা বেঁচে যাওয়ার পরিতৃপ্তিতে হৃষ্টচিত্তে আমি আবারও স্মৃতিকলোনিতে নিখরচা ভ্রমণে বেরুই ।  শাপলা আপারা এসে গেছেন ।  বাসার কলিংবেল বাজাই আমি ।  সুন্দর একটা মেলোডি ভেসে বেড়ায় ঘর - বাহির জুড়ে ।   - কে ?  - আমি মুক্ত ।   - ও ,  মুক্ত !  কী খবর বাবা ?  আসো ভেতরে আসো ।  উফ বাসায় এত মানুষ ।  কোনটা ছেড়ে কোনটা সামলাই ।  এই শিউলি ,  শিউলি .  .  . খালাম্মা অকারণেই তারস্বরে কাজের মেয়েটিকে ডাকতে থাকেন ।  ততদিনে আমার বয়স বেড়েছে ,  বুঝতে শিখেছি নতুন অনেক কিছুই ।  বুঝতে শিখেছি ভদ্রতার আড়ালে মানুষ কীভাবে প্রচ্ছন্ন অনিচ্ছা আর অবহেলা লুকিয়ে রাখে ।  ঘরভর্তি মানুষের সাথে আমাকে যোগ করতে তার অনীহা আমার কাছে স্পষ্টভাবেই ধরা পড়ে ।  আমি নিঃশব্দে চলে আসি ।  শাপলা আপারা সেবার একমাস থাকলেও এই বাড়ি ,  ওই বাড়ি ,  চট্টগ্রামের শ্বশুরবাড়ি ,  কক্সবাজারে সমুদ্রযাপন ,  সৈয়দপুরে গ্রামের বাড়ি ,  তার বিয়ের দাওয়াত ,  ওর জন্মদিনের দাওয়াত ইত্যাদি আচার - অনুষ্ঠান ,  সামাজিকতায় আমাকে খুব বেশি সময় দিতে পারেন নি ।  প্রবাসফেরতা এক মাস যে সাধারণ হিসেবের এক দিনের চেয়ে খুব বেশি না ,  বিশেষ করে দিনটা যদি হয় আকাঙ্খিত কোন প্রিয়জনের কাছ থেকে; এই বোধ আমাকে বিষাদী করে ।  আমি উন্মনা হয়ে শাপলাপুকুরটার পাশে গিয়ে মাটির ঢেলা ছুড়ে ওটাকে আরো নোংরা করতে থাকি ।  এরপরে গত কয়েকবছরে শাপলা আপারা এসেছে ,  গিয়েছে তেমন খোঁজখবর ,  দেখা সাক্ষাৎ কিছুই হয় নি ।  ধীরে ধীরে আমার জীবনগ্রন্থ থেকে শাপলা আপা এবং শাপলাপুকুরের অধ্যায়গুলি বিবর্ণ হতে থাকে ,  বিদীর্ণ হতে থাকে পৃষ্ঠাগুলো ।  ছেড়া পৃষ্ঠাগুলো কোথাও রাখবার জায়গা না পেয়ে কোন শার্টের কোন পকেটে যে রেখেছি মনে পড়ে না ।  এইবারের ঢাকা সফরে হঠাৎ করে শাপলা আপা কী মনে করে আমার জন্যে উপহার রেখে গেলেন ?  প্রশ্নটা করে আমি নিজেই নিজেকে তিরস্কার করি ।  দিবেন নাই বা কেনো ?  সব পৃষ্ঠা তো এখনও ছিড়ে যায় নি !  আর যা কিছু ছিড়ে গেছে তা তো সযতনে আমি তুলেই রেখেছি শার্টের পকেটে ।  অনেক খুঁজতে হবে এই যা ।   * শান্ত আমাকে ইতিমধ্যে বেশ কয়েকবার ফোন করেছে প্যাকেটটা নিয়ে যাবার জন্যে ।  আমি সময় ও সুযোগ এক করতে পারি নি ।  খুব ব্যস্ততা যাচ্ছে ইদানিং ।  নতুন ব্যবসা ধরেছি ,  ইতালিয়ান গেলাতো আইসক্রিমের বাংলাদেশি ব্র্যাান্ড বাজারজাত করবো ,  রমরমা ব্যবসা ।  চাকরি - বাকরি করার ইচ্ছা আমার কোনকালেই ছিলো না তেমন ।  তক্কে তক্কে ছিলাম কবে একটা মনমতো ব্যবসা ধরে ভালো দাঁও মারতে পারবো ।  বাবাকে বুঝিয়ে টাকা ম্যানেজ করতে ঝামেলা গেছে ভালো ।  এরপর লাইসেন্স যোগাড় করা ,  ভালো জায়গায় দোকান স্থাপন ,  ডেকোরেশন ,  সব মিলিয়ে খুব ব্যস্ততা গেছে ।   সূচনাটা বেশ ভালোই হয়েছে বলা যায় ।  আর্থিকভাবেও যেমন সফল ,  তেমন প্রেস্টিজিয়াসও ।   ' ব্যবসা '  ,   ' দোকান '  এসব নাম শুনলে পাত্রীপক্ষ যেমন নাক কুঁচকিয়ে একটা হামবড়া ভাব ধরে ,  এক্ষেত্রে তা হবে না মোটেও ।  গেলাতো আইসক্রিম মেয়েরা খুব আগ্রহ করেই খায় ।  শান্তকে আমি ফোন করে বলি আমার দোকানে এসে একদিন আতিথ্য গ্রহণ করে যেতে ।  ওরা ততদিনে বাসা পরিবর্তন করে আরো দূরে জিগাতলার ওদিকে চলে গেছে ।  মিরপুর থেকে জিগাতলা খুব বেশি দূরে নয় অবশ্য ।  আর আমার ব্যস্ততাও ইদানিং বেশ কমে এসেছে ।  কোনই অযুহাত নেই না যাবার ।  শান্তর হয়তো কুন্ঠা হয় আমার দোকানে আসতে ।  ও বেকার ছেলে ,  মফস্বঃল থেকে বাবার পাঠানো টাকায় কায়ক্লেশে মেস করে থাকে ,  আমার দোকানের দামী আইসক্রিম কেনার বিলাসিতা করা ওর সাজে না ,  আর ফ্রি খাওয়ার তো প্রশ্নই ওঠে না ,  এ যে খাঁটি বাঙালি মধ্যবিত্ত সেন্টিমেন্ট !  আমারই যাওয়া উচিত ।  বুঝতে পারি ,  একজনের জিনিস অন্যজনের কাছে গচ্ছিত রাখলে সেইজনের ফেরত দেবার তাগাদা একসময় যন্ত্রণাবিদ্ধ করতে থাকে তাকে যদি সে সুচেতনার অধিকারী মানুষ হয় ।  যতখানি বিরতি দিয়ে ফোন করলে ভদ্রতার লঙ্ঘন হবে না তা বজায় রেখে শান্ত আমাকে ফোন করতে লাগলো ।  আর আমিও উপহারটি শীঘ্রই নিতে আসবো বলে তাকে আশ্বস্ত করতে থাকলাম ।   * আমার জীবনের চলার পথ আশ্চর্য মসৃণ ।  ঠিক যেন আইসক্রিমের ক্রিমের মতো ।  গেলাতো আইসক্রিমের জমিনে স্কি করে তড়তড়িয়ে উঠতে থাকলাম উচ্চ থেকে উচ্চতর ধাপে ।  দোকানের শাখা ছড়িয়ে গেলো ঢাকা ছাড়াও চট্টগ্রাম ,  রাজশাহী এবং সিলেটে ।  বিয়ে করলাম ত্রিশ বছর বয়সে এক সুন্দরী এবং গুণবতী গেলাতো ফ্যানকে !  যথাসময়ে নাদুসনুদুস সুস্থসবল একটা পুত্রসন্তানও লাভ করলাম ।  ব্যাংক থেকে লোন নিয়ে বাড়ি ,  গাড়ি হলো ।  লোন পরিশোধ করে ফেললাম যথাসময়েই ।  আমি নিয়মিত কর দিই ,  ফলে আয়কর অফিসের লোকেরা বছর দশেক পর হঠাৎ করে এসে একটা বিশাল অংকের টাকা চাপিয়ে দিয়ে যাবে আর আমাকে সেসব এড়াতে নানারকম ফন্দিফিকির করতে হবে এমন সম্ভাবনাও নেই ।  ছুটি কাটাতে আমি বিদেশে যাই ।  শীতকালে ইতালি বা মালয়েসিয়া ,  গরমে দার্জিলিং ।  প্রচুর নতুন বন্ধুবান্ধব হয়েছে আমার ।  একজন সফল ব্যবসায়ী ,  সুখী স্বামী ,  সন্তুষ্ট পিতার বন্ধু - বান্ধব ,  তুচ্ছার্থে সাঙ্গপাঙ্গ ,  হীনার্থে অনুচর হতে সময় লাগে না ।  আমাকে খুশি করতে তাদের উদ্যোগ আয়োজনেরও কমতি নেই ।  কারণ আমি সবাইকে খুশি করে চলি ।  এমন কী মাস্তানরাও আমার ওপর খুশি ।  ব্যবসা করতে গেলে মাস্তানদের সাথে যোগসাজস রাখতে হয় বৈ কি ।  নইলে কবে আবার স্কুলে যাবার পথে ছেলেটাকে তুলে নিয়ে গিয়ে এক কোটি টাকা মুক্তিপণ চেয়ে বসবে !  সবাইকে তুষ্ট করা এই বিলাসদার জীবনে আমাকে তুষ্ট করতেও মুখিয়ে থাকে তারা সবাই ।  তাই আমার চল্লিশতম জন্মদিনে ধানমন্ডির বাসায় বিশাল আয়োজন ।  অনেককেই আসতে বলেছি ।  বেশিরভাগই আমার নতুন জীবনের নতুন বন্ধু - বান্ধব ।  পুরোনোদের সাথে এখন আর যোগাযোগ নেই বললেই চলে ।  ওহ ,  সেদিন হঠাৎ দেখা হয়ে গেলো শান্তর সাথে ।  ওরা এখনও জিগাতলাতেই থাকে ।  রাইফেলস স্কয়ারের ওখানে দেখা হয়ে গেলো ।  ওকে বললাম আমার জন্মদিনের অনুষ্ঠানে আসতে ।  বলার জন্যেই বলা ।  জানি তো আসবে না ।  যেমন মুখচোরা ছেলে ও ।  আচমকাই আমার মনে পড়ে যায় শাপলা আপার দেয়া উপহারটি ওর কাছ থেকে নেয়া হয়নি এখনও ।  কিন্তু তখন বড্ড তাড়া ছিলো আমার ।  চলে আসতে হলো বিদায় জানিয়ে ।  আর তাছাড়া সামান্য একটা উপহারের জন্যে জিগাতলার সংকীর্ণ অলিগলিতে গাড়ি ঢোকানোর কোন মানে হয় না ।  গাড়ি রাখার জায়গা পাবো না ।  ওসব জায়গা কেমন হয় জানি তো আমি !   * রঙীন গ্লাস ।  ঝাঁঝালো পানীয় ।  প্লাস্টিকের বল ।  বাচ্চাদের কলরব ।  আড়ি পাতা ব্যবসায়ী কুশলতা ।  মেয়েদের মুখে হাসি মনে হিংসা ,  ওর পোষাকটা সুন্দর ।  কেউ কেউ বেশি পান করে ফেলেছে ।  বেসিন ঝকঝকে ।  বমি লাগছে ?  ওখানটায় ওখানটায় !  বাচ্চাদের জন্যে রয়েছে হরেক রকম চকলেট আর বেলুন ।  শানিয়ার ক্লিভেজে সন্ধ্যের আলো পড়ে তড়পাতে তড়পাতে আমাদের আন্ডারওয়্যারে ঢুকে যায় ওয়্যারউলফের মতো ।  হুল্লোড়ের শব্দ ,  কেউ লটারি জিতেছে ।  দারুণ গান গেয়ে কেউ তরুণীদের আর্দ্র করেছে ।  জানালাটা খুলে দাও না ,  দারুণ বাতাস !  নতুন প্রজেক্ট প্রপোজালটা দেখলাম ,  একটু কস্টলি আর হাই এ্যাম্বিশাস ।  ভাবী শোনেনতো একটু ,  ইউ আর গর্জিয়াস !  থ্যাংকিউ !  টুংটাং ।  গোপনে গোপনে চুমু ।  পরে ।  ইশারা ।  এই এখন কেক কাটা হবে ,  সবাই একসাথে বলো " হ্যাপি বার্থডে টু ইউ .  .  .  "  - মুক্ত ভাই ?  - আরেহ কে !  শান্ত নাকি !  হোয়াট্টা প্লিজেন্ট সারপ্রাইজ !  তুমি আসবে আমি সত্যিই ভাবি নি ।   - একটু যদি বাইরে বাগানের এখানে আসতেন ।  আপনি তো জানেনই ভীড়ের মাঝে আমি একটু ইয়ে মানে আর কী .  .  . এত হেজিটেশনের কী হলো !  ছোকড়ার ওপর আমার মেজাজ বিগড়ে যায় ।   - ওহ বুঝেছি তুমি না বরাবরই বাড়াবাড়িরকম লাজুক ।  কোন ব্যাপার না ।  চলো ওখানটায় ।  এই বাগানটা আমার নিজের করা ।  এখানে কত রকমের ফুল বুনেছি !  কত রাত বারান্দায় জেগে তাদের শোভা দেখেছি ,  ঘ্রাণ নিয়েছি !  মাঝেমধ্যে তুমুল ব্যস্ততায় যখন আমার নাভিঃশ্বাস ওঠে ,  তখন এই এক টুকরো স্বর্গের মাঝে আমি সতেজ বাতাস খুঁজে পাই ।  প্রাণ ভরে শ্বাস নেই ,  ফুলের দল আমাকে উদ্দেশ্য করে বলে ওঠে  " এসবই তোমার ,  এসবই তোমার !  "  ।   - মুক্ত ভাই ,  শুভ জন্মদিন ।  আপনার জন্যে আমি কিছু আনতে পারি নি ,  দুঃখিত ।  তবে শাপলা আপার দেয়া সেই উপহারের প্যাকেটটা নিয়ে এসেছি ।   - এতদিন ধরে ওটা রেখেছো !  থ্যাংকস থ্যাংকস ,  মেনি থ্যাংকস !  দাও ওটা আমার কাছে ।   - কিছু মনে না করলে একটা কথা বলি মুক্ত ভাই ?   - হ্যাঁ শিওর ,  বলো !   - এতদিন ধরে প্যাকেটটা আমার কাছে ছিলো ,  খুলে দেখি নি ।  আমার খুব জানতে ইচ্ছে করে এর ভেতর কী আছে ।  যদি একটু দেখাতেন .  .  .  - নিশ্চয়ই ! আমি প্যাকেটটা খুলতে শুরু করি ।  চমৎকার র্যাদপিং কাগজে মোড়ানো ,  এখনও রঙ চটে যায় নি ।  তার ভেতর একটা ছোট্ট বাক্স ।  বাক্সটার ভেতরে ফুজিয়ামা পর্বতের একটা ছোট্ট রেপ্লিকা ।  বাহ !  সুন্দর ।  আর সাথে একটা সোনালী রঙা চাবির রিং ।  শাপলা আপার সাথে লাস্ট যেন কবে দেখা হয়েছিলো ?   - শাপলা আপা এই কিছুদিন আগেও ঢাকায় এসেছিলেন ।  আপনার খোঁজ করেছিলেন ।  এতদিনেও মনে রেখেছে !  অদ্ভুত মহিলাতো !   - আমি যাই মুক্ত ভাই ।  শাপলা আপা বলেছে তাকে ই - মেইল করতে ।  মনে করে করবেন কিন্তু ।  ই - মেইল ঠিকানা কোথায় কোন বাজে কাগজের স্তুপে বা সহস্র সেন্ট আইটেমের মাঝখানে সেঁধিয়ে আছে কে জানে !   - আমি যাই এখন মুক্ত ভাই ।  ভালো থাকবেন ।   - হ্যাঁ যাও ।  বলে আমি আবার পুরোনো দিনের মতো করে স্মৃতিকলোনি ,  শাপলাপুকুর পেরিয়ে শাপলা আপার বাসায় কড়া নাড়তে গিয়ে কিছুতেই আর খুঁজে পাই না ।  ঠং করে কিচু পড়ার শব্দ হয় ।  ফুজিয়ামা পর্বতের রেপ্লিকাটা পড়ে গেছে হাত থেকে ।  হাতে আছে শুধু চাবির রিংটা ।  চারিপাশে কোন ফুল নেই ।  গান নেই ।  আলো নেই ।  আনন্দ নেই ।  অতিথিদের কলরব নেই ।  শিশুদের হুল্লোর নেই ।  যুবকের গান নেই ।  যুবতীর নৃত্য নেই ।  জন্মদিনের কেক নেই ।  আঁধার আঁধার .  .  .  বিবর্ণ মরাপাতা মাড়িয়ে আমি শাপলাপুকুরটার কাছে যাই ।  সেখানে আবার চারিদিকে গ্রিল দিয়ে ঘিরে রেখে তালা মেরে দিয়েছে কে ?  আমার হাতে চাবির রিং ,  কিন্তু চাবি তো নেই ?  কোথায় সে চাবি ?  কোথায় ?  আমি পকেটের আনাচে কানাচে ,  মরা পাতা আর ঘাসের স্তুপে ,  শ্যাওলা জমা সিমেন্টের আসনে খুঁজতে থাকি ।  চারিপাশে প্রহরীদের সতর্ক পাহাড়া ,  শ্রমিকদের নির্মাণ ।  সব জায়গা গ্রিল দিয়ে ঘিরে তালা মেরে দিচ্ছে ।  আমার খোঁজার জায়গাগুলি রুদ্ধ হয়ে আসছে ।  কোথাও যেতে চাইলে সবাই বলে  " চাবি কই ?  চাবি দেখান !  "  ।  আমি নিশ্চিত চাবিটা এই রিংয়ের সাথেই ছিলো ।  আতঙ্কে দৌড়ুতে গিয়ে আমি মুখ থুবড়ে পড়ি ।  তালাবদ্ধ সব জায়গা ।  আমাকে টেনে তোলে শানিয়া ,  যার ক্লিভেজ থেকে সন্ধ্যের আলো তড়পিয়ে আমাদের আন্ডারওয়্যারের ভেতরে ঢুকে গিয়েছিলো ওয়্যারউলফের মতো ।   - বোকা !  ওসব জায়গায় পরে যেও ।  আর চাবি খুঁজছো ?  আমার লকেটটা দিয়ে চলবে নাকি দেখো তো ?  ঝলমলে পোষাকের আড়ালে তার তীব্র সাদা বুক .  .  .  সাদা রঙয়ের সাথে তীব্রতা শুধু ওখানেই মানায় .  .  . শানিয়ার ঠোঁটে ঠোঁট মিলিয়ে আমি শাপলাপুকুর ,  স্মৃতিকলোনি ,  বিবর্ণ ঘাস পার হয়ে চলে আসি উৎসবস্থলে ,  গোপন আলোর তৈরি রম্বসে ,  নাহ চারিপাশে কেউ দেখছে না ।  শানিয়ার বুকে হাত দিয়ে তার লকেটটাকে কী মনে করে যেন চাবির রিংটার সাথে মেলাতে থাকি ,  নাহ .  .  .  দুটো ম্যাচ করছে না কিছুতেই ।  ঐ চাবিটা যে কোথায় .  .  . শানিয়া আমার ছেলেমানুষী দেখে হাসে ।  






বাতিঘরের সংবিধান

 বিশাল সমুদ্রের মাঝে একটা বাতিঘর ঠিক কতটা একাকী হতে পারে ?  ওহ আপনারা তো আবার বলবেন বাতিঘরের আবার  একাকীত্ব কী !  বাতিঘর কোন জীবিত বস্তু না ।  তাহলে ব্যাপারটা এভাবে ভাবুন ,  বছরের পর বছর ,  বছরের পর বছর সমুদ্রের অসীম বিস্তারের মাঝে একটি বাতিঘরে জীবনযাপন করছে একজন মানুষ ।  এখন ভালো শোনাচ্ছে ?  এখন একাকীত্ব আর বিষণ্ণতার সংযোগে গঠিত অনুভূতি আড়মোড়া ভাঙছে ?  সমুদ্রতীরে বসে থাকা আপনারা স্যান্ডেল খুলে রেখে পায়ের পাতা ভিজাতে ভিজাতে দূর থেকে দেখা ক্ষুদ্র আলোকবিন্দুর দিকে তাকিয়ে উদাস হন ।  আপনারা কয়েকদিনের জন্যে সমুদ্রে আসেন ,  দামী হোটেলে থাকেন ,  হালকা মিউজিকের সাথে প্রিয়জনকে সঙ্গে নিয়ে লবস্টার খান ,  প্রচুর ছবি তোলেন আর কেনাকাটা করেন ।  ঝিনুক - শামুক - কাঁকড়া দেখে উদ্বেলিত হন ।  কখনও কি ভেবে দেখেছেন অনন্তকাল ধরে একজন নিঃস্বঙ্গ মানুষ বাতিঘরে কীভাবে জীবন কাটাতে পারে ?  হ্যাঁ আমি তেমনই একজন একাকী মানুষ ।  তবে আমি কারো কাছে কোন অনুযোগ করছি না আমার একাকীত্ব নিয়ে ।  আপনাদেরকে এখানে আসার আমন্ত্রণও জানাচ্ছি না ।  আমার বাতিঘরে অনন্তকাল বন্দী থাকার গল্পটা আমি নিজেকে নিজে মনে মনে শোনাতেই ভালোবাসি ।  শ্রোতা হিসেবে অবশ্য অন্য কাউকে কল্পনা করে নিলে সুবিধে হয় ।  কখনও অবাক চোখে তাকিয়ে থাকা শিশু ,  কখনও জবুথবু বৃদ্ধ ,  কখনও উদ্দাম আবেগী তাগড়া শরীরের যুবক ।  গল্প বলেই বেশ সময় কেটে যায় আমার !  
 অনন্তকাল ধরে বাতিঘরে বিচরণ মানে আবার ভেবে বসবেন না সৃষ্টির শুরু থেকে অসীমের শেষ সংখ্যা পর্যন্ত এর বিস্তৃতি ।  অসীম বা অনন্ত ব্যাপারটা নিয়ে আপনাদের ভাবনাটা একদম ছিরিছাদহীন ,  কাটখোট্টা ।  বিজ্ঞানীদের কথামত অতসব সমীকরণ আর অংক কষে অসীমের সংজ্ঞা জানতে হলে তবেই গেছি !  সমুদ্র জানে অসীমের সংজ্ঞা ।  সমুদ্রের কাছে বইপত্র নিয়ে এসে আদ্যিকালের বদ্যিবুড়ো অসীমের পাঠ নেয় ।  আপনারা অবশ্য উচ্চপ্রযুক্তির মাধ্যমে সমুদ্রের গভীরতা বা বিশালটা মেপে মোটা মোটা বইয়ে রেখে দিয়েছেন ।  কী হাস্যকর !  এর থেকে হাস্যকর কিছু আর হতে পারে না ।  একাকীত্ব সমুদ্রকে দিয়েছে নীল রঙ ,  শঙ্খের হাহাকার থেকে প্রতিধ্বনিত হয় যে আর্তনাদ তা কেউ শোনে না ।  সেই রঙ আর শব্দ মাপার কোন যন্ত্র বা একক নেই ।  
 আমি মনে করতে পারি না কবে এখানে এসেছি বা কী কারণে ।  আমার কী কোন শৈশব ছিলো ?  বাবা - মা ছিলো ?  আমি কি কোন ভয়ংকর অপরাধ করেছিলাম ,  যার কারণে আজ আমাকে প্রতিনিয়ত দীর্ঘশ্বাসের সাইক্লোনের সাথে যুদ্ধ করতে হচ্ছে ?  এত দুঃখ কোথায় পেলে তোমরা প্রিয় মানবজাতি ?  সন্তান হারানোর দুঃখ ,  প্রেমিকা বিচ্ছেদের দুঃখ ,  যুদ্ধে হাত পা হারিয়ে অথর্ব হয়ে যাবার দুঃখ .  .  .  সাগরের জল এত নোনা কেন বলোতো ?  তোমাদের অশ্রূনীতি সমুদ্রের সংবিধান ।  বাতিঘর থেকে অনেকদূর দেখা যায় ।  শুধু জল আর জল ।  সেই জলের ভেতর উজবুক বিজ্ঞানীরা হাইড্রোজেন আর অক্সিজেনের পরমাণু খুঁজে পায় ।  আসলে সেখানে কি থাকে জানো তো ?  তোমাদের দুঃখকণা ।  পৃথিবীর সবচেয়ে বড় কিন্তু অদৃশ্য কণা ।  তোমরা তা দেখতে পাবে কী করে ?  সমুদ্রের ধারে তো বিচ ভলিবল খেলছো অর্ধউলঙ্গ হয়ে মহামৌজে !  না ,  সমুদ্রের পাশে আনন্দ করতে কোন দোষ নেই ,  সমুদ্র আপ্যায়নে কখনও ত্রুটি করে না ।  শুধু জেনে রেখো ,  তোমাদের সমস্ত অশ্রূ ,  কান্না ,  ঘাম ,  কালসিটে ,  রক্ত ,  প্রহারচিহ্ন ,  কালোপ্রহর সব নবজাত শিশুর কাঁথার মতো গুছিয়ে রাখে সমুদ্র ।  তারপর ঢেউয়ের দেরাজ থেকে সযতনে বের করে ছেড়ে দেয় ।  দুঃখী ঢেউরা তোমাদের এসে ভিজিয়ে দিয়ে যায় ।  অনাদিকাল ধরে এই প্রক্রিয়া চলে আসছে ।  আর তোমরা সমুদ্রকে মাপছো মিটার - ফার্লংএর নিক্তিতে ।  যত্তসব !  
 বাতিঘরের স্বেচ্ছাসেবক হয়ে কাজ করে যাচ্ছি যুগের পর যুগ ।  আমি এসব জানি ।  আমার কি কখনও ফিরে যেতে ইচ্ছে করে ?  আমি জানি না ।  বাতিঘরের নিঃসঙ্গ অচন্দ্রচেতন জীবন আমাকে মোহগ্রস্থ করে রেখেছে ।  হঠাৎ যখন রাতের বেলা তারাগুলো সব ক্লান্ত হয়ে নিভে গিয়ে সমুদ্রকে ভীতি উদ্রেককারী কালচে বর্ণে পরিণত করে ,  তখন আমি দেখতে পাই শিশুদের লাশ ।  সিরিয়া ,  প্যালেস্টাইন ,  ইরাক ,  কোথায় শিশুদের লাশ নেই ?  সমুদ্রের বিশাল গর্জনে মায়ের বুকফাঁটা কান্না ঢাকা পড়ে যায় ।  আমি কান চেপে ধরি তবুও ।  অনন্তকালের জন্যে নিয়োগ দেয়া হয়েছে আমাকে এখানে ।  মহাকালের কোন এক কোণা থেকে উঠে এসে দুঃখকণা হিসেব মিলিয়ে যেতে হবে আজীবন ।  সমুদ্রে যখন ঝড় হয় খুব ,  আমি বুঝতে পারি তোমাদের মধ্যে দাঙ্গা - হাঙ্গামা লেগে গেছে আবার ।  ভালো কোন খবর বাতিঘরে আসে না ।  ঠায় দাঁড়িয়ে থাকি রেলিং ধরে ।  দুঃখকণার হিসেব রাখা ছাড়াও অন্য কাজ আছে আমার ।  বাতিগুলোতো আছেই তীরহারা নাবিকদের দিকনির্দেশনা দেবার জন্যে ।  আমার খুব কাছ থেকে যখন কোন জাহাজ চলে যায় ,  ইচ্ছে করে চিৎকার করে বলি ,   " নিয়ে যাও আমাকে !  "  ।  ইচ্ছেটা অবদমন করতে অবশ্য বেগ পেতে হয় না মোটেও ।  সাধারণ মানুষদের মাঝে আমায় বড় বেখাপ্পা দেখাবে ।  নিজেকে অসাধারণ বলছি না অবশ্যই ,  তবে অন্যদের থেকে আলাদা তো বটেই ।  আমি ছাড়া আর কে যেচে পড়ে বাতিঘরে বাসস্থান গড়বে !  
 দিনের বেলায় উজ্জ্বল সূর্যালোকে যখন ডলফিনেরা খেলা করে আমার ইচ্ছে হয় পৃথিবীর সমস্ত মানুষকে ডেকে নিয়ে এসে বলি ,   " দেখো ,  পৃথিবীটা কত সুন্দর !  "  কিন্তু আমার বলার কেউ নেই ।  আমায় কেউ দেখতে পায় না ।  খুব চেষ্টা করলে হয়তো পেতো ।  কিন্তু কার এত দায় পড়েছে মাঝসমুদ্রে ভুলজোনাকের মত মিটমিটিয়ে থাকা এক গম্বুজের ভেতর বিষাদমোম দিয়ে আলো জ্বালানোর চেষ্টা করা একজনকে খুঁজতে ?  
 আমি স্মৃতিনশ্বরতায় আক্রান্ত ,  তবে কোনো এক পাপের কৃতকর্ম বহন করে চলতে হচ্ছে এ ব্যাপারে কোন সন্দেহ নেই ।  কী পাপ করেছিলাম আমি ?  খুন ?  ধর্ষণ ?  কারো মনে আঘাত দেয়া ?  কিচ্ছু মনে নেই ।  শুধু এটা জানি সাগরের বিশাল জলরাশির প্রতিটি ঢেউয়ের একটা করে কাহিনী আছে ।  আমি ইদানিং ঢেউয়ের গঠন এবং প্রকৃতি দেখে তার কাহিনী বোঝার চেষ্টা করি ।  
 আমার চারিপাশে মনমরা ঢেউ ,  বিষাদী ঢেউ ,  জোনাকখুন ঢেউ ,  আকাশাকাঙ্খী ঢেউ ,  সিগালের ডানার স্মৃতিরুদ্ধ ঢেউ ,  টুনামাছের আঁশটে গন্ধা ঢেউ ।  ঢেউয়ের মাঝেই লুকিয়ে থাকে কেউ ।  আমি ,  তুমি ,  তোমরা ,  আপনারা ,  ছোট্ট বাবুটা ,  বয়স্ক লোকটা ,  সুক্রন্দসী তরুণী ,  বেবাক বিবাগী যুবক ।  আমার ঢেউটা কোথায় ?  কবেই হারিয়ে গেছে !  সময়ের সাথে ঢেউয়ের তুলনা দিয়ে তোমরা যে প্রবচন বানিয়েছো  " সময় এবং ঢেউ কারো জন্যে অপেক্ষা করে না "  এটা খুব সত্যি ।  আমি অপেক্ষা করেছিলাম ।  কিন্তু খুঁজে পাই নি ।  চলে গেছে সে ঢেউ মহাসাগরের মহাজাগতিক আহবানে ।  এসব দেখেশুনে আমার নিঃসঙ্গতা বেড়ে চলে ।  অযুতমরুপথ পাড়ি দেয়া তৃষ্ণার্ত মানুষের মত পিপাসা লাগে ,  সঙ্গপিপাসা ।  
 মাঝেমধ্যে আমার সাঁতার কাটতে ইচ্ছে হয় ।  ইচ্ছে হয় জল কেটে কেটে পটু সামুদ্রিক প্রাণীর মত গভীরে ডুব দিয়ে আবার উঠে আসতে ।  কিন্তু আমি কোথাও যাই না ।  কোথাও যাবার নিয়ম নেই আমার ।  এই নিয়ম কে তৈরি করেছে জানি না ,  তবে আমার মনের মধ্যে তা লহরিত হয়ে গেছে ।  প্রায়শ্চিত্তকাল হয়তো একদিন শেষ হবে ,  সেইদিন আমি সমুদ্রতটে গিয়ে অন্যদের মতো লাফালাফি করবো ,  বিচ ভলিবল খেলবো ,  সস্তায় শুঁটকি মাছ কিনবো ,  ঝিনুকের মালা রেখে দেবো কারো জন্যে .  .  .  
 কেন যেন মনে হয় এমন  " কারো জন্যে " ই আমার এই নির্বাসনদন্ড ।  ছিলো কি এমন কেউ ?  আমি কি তাকে ছেড়ে গিয়েছিলাম ?  কষ্ট দিয়েছিলাম খুব ?  সে কী ন্যুব্জ লতার মত হেলে পড়ে দাঁড়ানোর ক্ষমতা হারিয়ে ফেলেছিলো ?  জানার কোন উপায় নেই ।  সেরকম কেউ থাকলে সে ঢেউ হয়ে চলে গেছে মহাসাগরে ।  এই আকর্ষণ অগ্রাহ্য করা অসম্ভব ।  সময় এবং ঢেউয়ের মত না হলেও মানুষও অপেক্ষার ক্ষেত্রে খুব পারঙ্গম ছিলো কখনও এমন শুনি নি ।  
 বাতিঘরের রাত বড় রহস্যময় ।  রাতে এখানে জোছনার ফেনিল ঢেউ এসে রূপকথা হয়ে যায় ।  দুঃসাহসী জেলে তার ডিঙি নৌকো করে মাছ ধরতে চলে আসে মাঝসাগরের উত্তাল অংশে ।  কখনও কখনও দূর থেকে বিলাসবহুল জাহাজের বিত্তবান যাত্রীদের কলরব শোনা যায় ,  কখনও খালাসীরা মাতাল হয়ে হেঁড়ে গলায় গান ধরে ।  আমার বাতিঘরের মোমবাতিগুলো লেন্সে প্রতিফলিত হয়ে তাদের আলো দেখায় ।  সবকিছু মিলেমিশে আলোকপোকায় পরিণত হয়ে ছোট্ট একটা উড়ালদর্শন দিয়ে যায় আমার নিবাসে ।  কিছু জ্বলনোন্মুখ পতঙ্গ স্বেচ্ছায় নিজেদের বিলিয়ে দেয় তীব্র আলোর ঝলকানিতে ।  আমার বাতিঘরের আলো এমন না ।  মন্দ্রসপ্তক বাজিয়ে চলা আলোকপতঙ্গগুলোও এমন না ।  তারা আবার জলে চলে যায় ।  ঢেউ হয়ে যায় ।  ঢেউয়ের কণা হয়তো বা কোনো সার্ফারের গায়ে লাগে ।  হ্যাঁ ,  রাতের বেলা সার্ফিং করতে আসে এমন সাহসী মানুষও আছে !  এসব দেখে আমার নিযুতমরুপথ পাড়ি দেয়া অভিযাত্রীর মত তৃষ্ণা জাগে ।  জলের তৃষ্ণা না ,  সঙ্গোপনে জমিয়ে রাখা সঙ্গতৃষ্ণা ।  
 তবে আমি জানি ,  আমি এসব কখনও পাবো না ।  আমি অভিশপ্ত ।  মাঝসমুদ্রে আলোকপ্রদায়ী ঘরের ভেতর অন্তরীণ হয়ে থেকে সময়ের ঋণ মেটাতে হবে ।  কত সময় নিয়েছিলাম আমি নষ্ট করার জন্যে ?  খুব বেশি পরিমাণ নিঃসন্দেহে ।  সুদের হারও বেশ চড়া ।  
 নির্জনতার একটা সৌন্দর্য আছে ।  আমার বাড়ির পাশে হকার এসে ইনিয়েবিনিয়ে পণ্য বিক্রীর বিজ্ঞাপন করে না ,  পাশের বাড়ি থেকে ঝগড়া ,  সোহাগ বা শীৎকার শুনতে হয় না ।  তাই বলে এমন ভয়ংকর অনন্ত নির্জনতা ?  মাঝেমধ্যে তা অসহনীয় হয়ে ওঠে ।  একেকটা দিন যায় এমন ।  সাগর থাকে নিস্প্রভ ,  দিকভ্রান্ত জাহাজের নাবিকদের দেখা মেলে না ,  ডলফিনরাও আসে না কসরৎ দেখাতে ।  তখন আমি বিলীন হয়ে যাই ।  তখন আমার আর কোথাও যেতে ইচ্ছে করে না ।  মনে হয় এই নির্জনতার কোমল বাহু ধরে বসে থাকি ।  অনুনয় করি ,   " প্রিয় নির্জনতা ,  আমায় নির্জন করে দিয়ে চলে যেয়ো না "  ।  এত বছরের ,  কত তার হিসেব রাখি নি ,  সম্ভবও না ,  একাকী জীবন যাপনের ক্ষেত্রে নির্জনতাই আমার সবচেয়ে প্রিয় বন্ধু ছিলো ।  যেহেতু একা থাকাটাই ভবিতব্য জেনেছিলাম আমি ,  তাই আশেপাশের মোহনীয় চিত্রকল্পকে অনায়াসে অগ্রাহ্য করে নির্জনতার পাশে গুটিশুটি মেরে শুয়ে থেকে ফিসফিসিয়ে বলতে চাই আমার বেদনার কথা ।  সমুদ্র আর সময়ের মত নির্জনতাও অসীমকে ধারণ করতে পারে ।  সমুদ্রের কাছ থেকে আমি প্রতিদিন বুঝে নিই প্রতিটি মানুষের দৈনন্দিন অশ্রুগাঁথার ঢেউয়ে রূপান্তর ।  নির্জনতা আমার পাশে বসে অথবা আমার চারিপাশে ঘুরঘুর করে জানিয়ে দেয় পরম একাকীত্ব অসম্ভব ।  যার কিছু নেই ,  চালচুলো ,  আয় - রোজগার ,  সন্তান - সন্তদি ,  তার আছে নির্জনতা ।  এতদিন ধরে আমি যা বুঝেছি ,  একাকীত্বের পরম সীমা না থাকলেও তার একটি পরিপৃক্তিক পর্যায় আছে ।  সেই দরজায় করা নাড়তে পারে খুব কম মানুষ ।  আমি কীভাবে যেন কড়া নেড়ে এই ঘরে ঢুকে পড়লাম !  
 ইদানিং আমার চিন্তাধারা পরিবর্তিত হয়েছে ।  আমি কী আসলেই কোন পাপের প্রায়শ্চিত্ত করছি এখানে ,  নাকি দুঃখের বহুমাত্রিক অবগুন্ঠণে হাজারো স্বত্ত্বা জড়ো হয়েছে একসাথে ?  নইলে একেকদিন কারণ খুঁজতে গিয়ে আমি একেকরকম উত্তর পাবো কেনো ?  কেনোই বা চোখের সামনে ভেসে উঠবে নানাবিধ পরস্পর সম্পর্কহীন দৃশ্যপট ?  না ,  আমি কোনো সম্মিলিত স্বত্তা হতে চাই না !  আমি স্বকীয় হবো ।  দৃশ্য পরম্পরায় নিজেকে বেছে নিব খুব যাচাই বাছাই করে ।  সেদিন বুঝতে পারবো আমি স্ত্রী হন্তারক নাকি সুদখোর মহাজন ,  নাকি জগৎসংসারের শক্তিশালীতম সঙ ,  যার খেলনা হলো নাপাম বোমা আর যুদ্ধবিমান ।  এমনতর চিন্তায় আমি যখন উদভ্রান্ত ,  তখন আমার প্রিয় নির্জনতা দূরের পাহাড় থেকে পাখিদের সুর এনে দিয়ে কলমীলতার মোড়কে করে উপহার দেয় ।  সেই সুর শুনে অনেকদিন পর আমি নির্জনতার সৌন্দর্য বুঝতে পারি ।  নিজেকে বাতিঘরের  " দুঃখরক্ষক "  হিসেবে মেনে নিয়ে ঢেউগুলো গুনতে ,  চিনতে থাকি ।  প্রতিটা ঢেউ যেন আমাকে এসে বলে যায় ,   " তুমি একা !  তুমি একা !  তুমি একা !  আমাদের সমস্ত বেদনা তোমাকে বহন করে যেতে হবে প্রতিদিন ।  অনন্তকাল !  "  
 আজ একটা অদ্ভুত ব্যাপার লক্ষ্য করলাম ।  একটা বিচিত্র রকম ঢেউ বারবার ফিরে ফিরে আসছিলো সন্ধ্যার পর ।  এরকম সাধারণত হয় না ।  মানুষ তার দুঃখ - কষ্ট মুছে ফেলতে খুব বেশি সময় নেয় না ।  মৃত্যুর মত পরম দুঃখজনক ব্যাপারও একসময় উৎসবে রূপান্তরিত হয় ।  ঢেউ হয়ে চলে যায় মহাসাগরের অমোঘ আকর্ষণে ।  কোথা থেকে আসছে এই ঢেউটা ?  আমি গভীরভাবে এর উৎস নিরীখে উন্মুখ হই । 
 ঐ যে .  .  . 
 ঐ যে বসে আছে একটা দম্পতি অথবা প্রেমিকযুগল ।  সন্ধ্যা থেকে রাত বারোটা অবধি টানা বসে রয়েছে এখানে ।  ওদের হয়েছে টা কী !  
  * 
 - বিথী ,  দুরে একটা আলোকবিন্দু দেখতে পাচ্ছো ?  
 - হ্যাঁ ,  কি ওটা ?  বাতিঘর নাকি ?  
 - হু ।  আচ্ছা আমরা সমুদ্রে একটা ঘর বানাই চলো !  এই বাতিঘরের মতো ।  
 - চলো বানাই ! 
 - চিন্তা করে দেখেছো ,  এই বিশাল সাগরের মাঝে ছোট্ট একটা বাতিঘর .  .  .  হয়তো বা খুব ছোট না ,  দূর থেকে দেখছি বলে এমন লাগছে; এখানে যদি কোন মানুষ একলা থাকে দিনের পর দিন ,  তাহলে কেমন অনুভূতি হবে তার ?  
 - ভাবতেই পারছি না ! 
 - আসলেই ভাবতে পারার মতো না ।  পৃথিবীতে অনেকরকম অনুভূতি আছে ,  তার কয়টা আমরা ধরতে পারি ?  আমরা খুব মোটা দাগে নামকরণ করেছি ,  আনন্দ ,  বেদনা ,  সুখ ,  দুঃখ ইত্যাদি ।  কিন্তু এই যে আমরা কক্সবাজারে এলাম ,  জোছনায় সমুদ্র দেখলাম ,  দূরের বাতিঘর নিয়ে পরিকল্পনা করলাম ,  এসবকে তুমি কোন নির্দৃষ্ট অনুভূতির ছকে ফেলতে পারবে ?  
 - আসলেই তো ।  ঠিক বলেছো ।  বাতিঘরের ব্যাপারটা আমাকেও একটা অদ্ভুৎ অনুভূতি উপহার দিচ্ছে ।  হুহু করে উঠছে বুকটা ।  সমুদ্রের ঐশ্বরিক বিশালতার মাঝে ছোট্ট একটা বাতিঘর ,  তাতে একজন মানুষ ,  দিনের পর দিন .  .  . কীভাবে থাকতে পারবে !  
 - উঠবা না ?  
 - না আরো কিছুক্ষণ বসি ।  
 - রাত বারোটা বাজে কিন্তু ।  সেই সন্ধ্যা থেকে বসে আছি ।  
 - কী হয়েছে তাতে ? 
 - তাই তো !  কিছুই হয় নি ।  আচ্ছা ধর ঐ বাতিঘরটাতে যদি আমি চলে যাই ?  কীভাবে যাওয়া যায় এখান থেকে ? 
 - বুঝেছি ,  তোমাকে সমুদ্রগ্রস্থতায় পেয়েছে ।  এমন মুহূর্তে এরকম হতেই পারে ।  আমি তোমাকে বাধা দেবো না ।  যা ইচ্ছা কর ।  এসময় কোন ইচ্ছায় বাধা দিতে নেই ।  আমি নিজেও সমুদ্রগ্রস্থ এখন ।  সমুদ্র যা বলবে আমরা তাই করবো ।  
 - তোমার কি খুব আনন্দ হচ্ছে বিথী ?  
 - আনন্দ হবে কেন ? 
 - মানুষজন মধুচন্দ্রিমায় সমুদ্রযাপন করতে আসে তো আনন্দের জন্যেই !  
 - আমার সেরকম কিছু মনে হচ্ছে না ।  ভেতর থেকে একটা মহান বিষণ্ণতা উঠে আসছে ।  
 - মহান বিষণ্ণতা !  বেশ ভালো নাম দিয়েছো ।  
 - হ্যাঁ ,  কিন্তু এই বিষাদ কষ্ট দেয় না ।  ভাবতে শেখায় ,  ভালোবাসতে শেখায় ,  উপলদ্ধি করতে শেখায় ।  আনন্দের চেয়ে বহুগুন সুন্দর এই বিষাদ ।  
তারা দুইজন একে অপরের হাত ধরে থাকে ।  মহান বিষাদের বশবর্তী হয়ে তারা দু ফোঁটা অশ্রূ বিসর্জন দেয় সমুদ্রে ।  
  * 
হু !  অদ্ভুত ঢেউয়ের ব্যাপারটা বুঝলাম এবার ।  কিছু কিছু মানুষ থাকে এরকম ঘোরে পাওয়া ।  অথবা সমুদ্র তাদের মধ্যে একটা ঘোর সৃষ্টি করে ।  
 * 
 - বিথী ,  আমার খুব যেতে ইচ্ছে করছে ওই বাতিঘরটায় ।  এমন অসহ্য একাকীত্বের প্রতিকৃতি আমি আর দেখি নি । 
 - চলো যাই ।  
মাঝরাতে এমনিতেই সমুদ্রতট ফাঁকা থাকে ।  তারপরেও যে কয়েকজন ছিলো অবাক হয়ে লক্ষ্য করলো দুই তরুণ - তরুণীর সমুদ্রে নেমে যাওয়া ।  
  * 
ঢেউগুলো খুব দ্রুতগতিতে আসছে এবার ।  আছড়ে পড়ছে বাতিঘরের গম্বুজে ।  ওরা কী চায় !  ওরা কী সত্যি আসবে এখানে ?  মুক্তি দিবে আমাকে এই অসহনীয় একাকীত্ব থেকে ?  সঙ্গী হবে আমার ?  
 * 
বিথী এবং রেজোয়ান এক অদ্ভুত অনুভূতির জালে আঁটকা পড়ে গেছে ।  বাতিঘরটা তাদের মোহগ্রস্থ করে রেখেছে ।  কিন্তু বাস্তবতা জানে তারা ।  তাই আর খামোখা আবেগের তোড়ে ভেসে গিয়ে মৃতদেহে পরিণত হতে চায় না ।  ঢেউ এসে তাদেরকে ধাক্কা দেয় ,  তারা পড়ে যায় ,  আবারও উঠে দাঁড়ায় ।  সামনে এগোয় না ,  পেছনেও ফিরে যায় না ।  
  * 
এ কী দেখছি আমি !  একটা নতুন বাতিঘর !  অনেক অনেক দূরে অবশ্য ।  আলোকবিন্দুর মত লাগছে দেখতে ।  অবশেষে তারা পারলো !  মহান বিষণ্ণতাকে ধারণ করা যা তা ব্যাপার না ।  তাদের ঢেউগুলো জমে জমে আস্ত একটা বাতিঘর হয়ে গেছে !  এরকম নির্মাণ প্রচেষ্টা অবশ্য আমি আগেও দেখেছি ।  কিন্তু সবই ভেস্তে গেছে ।  ভেসে গেছে প্রবল স্রোতে ।  সমুদ্রের সাথে কোন চালাকি চলে না ।  সমুদ্র ভন্ড অথবা সাময়িক আবেগকে স্থান দেয় না ।  ওদেরটা সাময়িক মোহ না ,  খাঁটি সামুদ্রিক অনুভূতি ।  ওদের সাথে অবশ্য আমার দেখা হবে না কখনও ।  বাতিঘরনিবাসীদের মধ্যে পারস্পরিক যোগাযোগের নিয়ম নেই ।  পৃথিবীর সমস্ত দুঃখ ,  কষ্ট এবং অমানবিকতার বিরুদ্ধে যারা দাঁড়ায় ,  যারা পরের এসব অনুভূতিকে নিজের মনে করে তারাই মহান সমুদ্রে বাতিঘর স্থাপন করতে পারে ।  বাদামবিক্রেতা ছেলেটা চড় খেয়ে কাঁদলে তারা দোষী ব্যক্তিকে দু - কথা শুনিয়ে দেয় ।  সিরিয়ায় বোমা হামলা হলে তাদের বুক ডুকরে ওঠে ।  পাশের বাড়ীর কাজের মেয়েটা গৃহকর্ত্রী কর্তৃক নিগৃহীত হলে তারা মানবাধিকার কমিশনের কাছে যায় ।  ওদেরটা দেখে এখন একটু একটু বুঝতে পারছি আমার এখানে আসার কারণ ।  প্রায়শ্চিত্তের জন্যে না ,  কিছু বোকামানুষী কাজকারবারই আমাকে এখানে টেনে এনেছে ।  সেসব আমার নিজের কাছেই থাকুক না হয় .  .  . 
  * 
 - বাবা ,  তুমি কাঁদছো কেন ?  
 - মমতাজের জন্যে খারাপ লাগছে মা ।  খবর দেখনি ?  তিনি বীরাঙ্গনা ছিলেন ।  পাকিস্তানীরা তার ওপর এমন অত্যাচার করেছিলো যে তাকে ৫ বার অপারেশন করেও সুস্থ জীবনে ফিরিয়ে আনা সম্ভব হয়নি ।  বিকল্পভাবে তলপেটে পায়ুনালী স্থাপন করে কৃত্রিম পাইপ দিয়ে মলত্যাগ করছেন ৪০ বছর । 
মমতাজ কে আজও প্রতিদিন ২০০ টাকার ঔষুধ খেতে হয় ,  যা তার বৃদ্ধ ও দরিদ্র স্বামী যোগাড় করতে হিমশিম খায় ।  বলেন আনোয়ার সাহেব ।  
 - এই শোন তুমি কিন্তু এইবার আর বেতন থেকে কোন টাকা কাউকে সাহায্য করার জন্যে দিবা না ।  এত পরোপকারী হতে তোমাকে কে বলেছে ?  প্রতি মাসে হিসেবের টাকা থেকে বাড়তি কিছু যাচ্ছেই সম্পূর্ন অপরিচিত মানুষদের কাছে ! 
 স্ত্রীর কথা শুনে তিনি বিব্রত হাসি হাসেন ।  আর মিথ্যে করে না বলেন ।  তবে সবকিছু ছাপিয়ে বীরাঙ্গনা মমতাজের মর্মন্তুদ দূর্দশার কথাই তার আগে মনে হয় ।  কিছু একটা করা দরকার ,  কিন্তু তার বড় একা লাগে ।   " সে যাই হোক ,  ধার করে হলেও তাকে টাকা দেবোই "  প্রতিজ্ঞা করেন তিনি ।  
 - ইস রে !  কারেন্ট চলে গেলো একদম সিরিয়াল শুরু হবার সময় !  
  * 
বিথী ,  রেজোয়ান আর আনোয়ার সাহেব মমতাজের প্রাপ্য সম্মান এবং চিকিৎসার জন্যে প্রেসক্লাবের সামনে অনশন করছেন ।  বেশ কিছু লোক জড়ো হয়ে তামাশা দেখছে । 
  * 
 " আমি মনে হয় বুঝতে পেরেছি কেন আমি এখানে "  বাতিঘরনিবাসী ভদ্রলোক নতুন দুটো বাতিঘরের দিকে সন্তুষ্টচিত্তে চেয়ে থেকে ভাবেন ।  যোগাযোগ ,  লৌকিকতা এসবের বালাই নেই অবশ্য তাদের মাঝে ।  নির্ঝঞ্জাট একলা জীবনই তাদের পছন্দ ।  মাঝেমধ্যে অবশ্য সমুদ্রের গভীর থেকে অক্টোপাস এসে তাদের পরিপার্শ্ব চেপে ধরে রেখে এখান থেকে চলে যাওয়ার ইঙ্গিত দেয় ।  কখনও কখনও তারা একটু দুর্বল হলেও ঠিকই মাটিতে দাঁত কামড়ে পড়ে থাকেন প্রলোভন অগ্রাহ্য করে ।  কিছু কিছু মানুষের জন্যে বাতিঘরজীবনই শ্রেয়তর ।  
   # বোল্ড করা অংশটুকু আম্মানসুরার মুক্তিযুদ্ধের বীভৎস হামলার শিকার মমতাজের জন্য একটু মমতা হবে কি ?   লেখাটি থেকে নেয়া ।  


                    




কার কাছে সেই কলম আছে ? 

 অনেকদিন ধরে কিছু না লিখতে পারার কষ্ট একজন লেখকই কেবল অনুভব করতে পারেন ।  এই রোগের রাইটার্স ব্লক নামক একটা বাহারী নাম থাকলেও প্রতিষেধকের সন্ধান মেলেনি এখনও ।  হিতাকাঙ্খীদের সদুপদেশের অভাব অবশ্য হয় না কখনও ,   " যাও একটু হাওয়া বদল করে আসো "  " লেখালেখি করার কোনো চেষ্টাই করো না ।  এমনিই লেখা আসবে "  " জীবনকে নিয়ে গভীরভাবে ভাবো .  .  .  "  ইত্যাদি । শৌভিক এসব এক কান দিয়ে শুনে আরেক কান দিয়ে বের করে দেয় ।  হাওয়া বদল করলে কলমে কালি ভরবে না ,  লেখালেখি করার চেষ্টা না করলে আনুষ্ঠানিকভাবে অবসরে যাওয়াই ভালো ,  আর জীবন নিয়ে গভীর ভাবনা !  ভাবা তো যায় কত কিছুই ,  তা লেখাতে অনুদিত করতে পারাটাই সমস্যা ।  অক্টোবরের এক হেমন্তবিকেলে শীতশীত আবহাওয়ায় শৌভিকের ইচ্ছে হলো তার এক লেখক বন্ধুর সাথে বিরাজমান সমস্যা নিয়ে কোন পানশালায় আলোচনা করতে  ।  এমনিতে এ্যালকোহল সে খুব একটা নিতে পারে না ,  তবে জীবনের এমন চরম হতাশার লগ্নে কয়েক পেগ গিলে বমি করে উগড়ে দিয়ে শিথিল শরীরে সময়ের সিঁথি কাটা আরামদায়কই হবে ।  রায়াহানকে প্রস্তাবটা দেয়াতে সে লুফে নিলো একেবারে ।  সে আবার এসব ব্যাপারে না বলাটা অভদ্রতা মনে করে ।  পানশালার ম্লান আলোয় দু বন্ধুর চিয়ার্স শুরু হলো রাইটার্স ব্লককে শাপ শাপান্ত করে ।  এমনিতে লেখার সময় তারা অবশ্য বেশ সুশীল ভাষা প্রয়োগ করে ,  তাদের মতে এটাই শুদ্ধ সাহিত্যের নিদর্শন ।  বৃত্তের বাইরের কিছু হাংরিয়ালিজম প্রভাবিত ক্ষ্যাপাটে তরুণের  ' অভব্য '  লেখার সমালোচনা করে শৌভিক বেশ কিছু প্রবন্ধও লিখেছে ।  বাস্তব জীবনে ,  বিশেষ করে পান করার সময় এসবের তোয়াক্কা করলে চলে না ।   - রাইটার্স ব্লকের মায়েরে বাপ ! শৌভিকের এহেন প্রতিক্রিয়ায় সোৎসাহে রায়হান চ বর্গীয় শব্দ দিয়ে চালিয়ে যেতে থাকে চাকা ।  আজকে অনেক দূরে চলে যাবে তারা এ্যালকোহলের উড়ালগাড়িতে করে ।  রায়হানের জন্যে ব্যাপারটা স্রেফ একটা আনন্দ উপলক্ষ্য ,  শৌভিকের জন্যে তা না ।  রায়হান আকন্ঠ গিলে বার থেকে বের হয়ে ফূর্তির ভঙ্গিতে সিগারেট কিনে ধোঁয়া ওড়ানোর চেষ্টা করবে চঞ্চলা মেঘের সাথে পাল্লা দিয়ে ।  আর শৌভিকের জন্যে সব শেষে এটা আরেকটি বিষণ্ণ সন্ধ্যা ।  বিষ তার অন্ন ।  তার বিষ অন্য । তাই সে বিষণ্ণ ।   - লিখতে পারছিস না এতে এতো উতলা হচ্ছিস কেন ?  কবেই বা লিখতে পারতি ?  লিখিস তো সব বালছাল । এ্যালকোহলের প্রভাবে রায়হানের বোলচাল পাল্টে যায় ।  - বালছাল লিখি আর তোমার সোনার বিচি লিখি তাতে তর কী ?  একটা লেখা শেষ করার কী যে আনন্দ !  কতদিন সে আনন্দ থেইকা বঞ্চিত আমি ! কেঁদে ফেলে শৌভিক ।   - আরে দোস্ত ,  লেখালেখির আনন্দ ছাড়াও আরো আনন্দ আছে জীবনে ।  আমার সাথে আইছো ,  মজা লইবা ।  ঐসব ফ্যাঁচফ্যাঁচানি কান্দন তোমার লুতুপুতু বান্ধবীদের সাথে যায়া কইয়ো ।  লও আরো এক পেগ লও ।  বোতলটা শেষ করা লাগবো ।   - বাল !  বমি করলে তুই পরিষ্কার করবি ?   - তরে বেশি কইরা মিশায়া দিতাছি ।  খা ।  দেখবি একটা সোবার ফিলিংস হইবো ।  পেটেও হান্দায়া যাইবো ঠিকঠাক ।   - দে শালা !  মেশানোর ব্যাপারে রায়হানের বেশ দক্ষতা আছে ।  শৌভিক যখন আরো চেয়ে নেয় তার কাছ থেকে তখন তার বেশ গর্বের একটা অনুভূতি হয় ।  - লেখালেখির গুষ্টি মারি ।  এখন থিকা প্রতিদিন তোর সাথে বসুম ।  দিজ ইজ হ্যাভেন ম্যান ।  আই ডিডন ' ট আন্ডারস্ট্যান্ড বিফোর ।  ইউ মাই নিগা ।  মাদারফাকিং নিগা ।  হাগ মি ডুড ! বাঙালি মাতালরা সলিলকেলি করলে পরে আশ্চর্য দক্ষতায় সাবলীলভাবে ইংরেজি বলতে পারে ।   - ইংলিশ চুদাবিনা বাইঞ্চোত ।  তোর ইংলিশের উপ্রে আমি মুতি ।   - দোস্ত আসলেই তো মোতা চাপছে রে ।  বাথরুমটা কোনে ?  নাহ !  শেষতক আর পারা গেলো না ।  কঠিন প্রতিজ্ঞা আর দক্ষ মিশ্রণও শৌভিকের পাকস্থলীর তরল - গরল - মুরগীর সাথে সহজেই যুদ্ধজয় করে সবাইকে আত্মসমর্পণে বাধ্য করলো ওয়াশরুমের বেসিনে ।  নেশা ধীরে ধীরে কাটতে শুরু করলো তার ।  পানশালাটা যে কোন ইন্দ্রপুরী না এবং এখানকার কেবিনের খাটে অজস্র ছাড়পোকা ,  বাসায় গিয়ে একটা সতেজ স্নান আর ফোমের বিছানা একান্তই দরকার এ বোধ তার মধ্যে দ্রুতই জাগ্রত হলো ।  রায়হানও ততক্ষণে কিছুটা ধাতস্থ হয়েছে ।  বন্ধুর শোচনীয় দশা দেখে করুণার উদ্রেক হয়েছে ।   - একা একা যেতে পারবি তো ?  - পারলেই বা কী ?  একরাত আমার সঙ্গে থাক না !   - ওকে ,  থাকবো ।  তবে আরো অল্পবিস্তর পানের ব্যবস্থা থাকতে হবে ।  - আবারও !  !  - বেশি না ।  দুইটা বিয়ার নিমু ।  একটা তোর ,  একটা আমার ।  পেট থিকা তো সব ফালায় দিসোস ।  এখন আরো কিছু যোগ না করলে এ্যালকোহলের প্রতি অসম্মান করা হয় ।  নে চল !  শুক্রাবাদ থেকে বনানী ।  অনেকদূরের পথ ।  ট্যাক্সিক্যাবে দুই বন্ধু কিছুক্ষণ খুব মৌজমাস্তি করার পর কেমন যেন ঝিমিয়ে আসে ।  শরীরের ওপর তো কম ধকল যায় নি ।  শরীরের ওপর তো অত দখল নেই তাদের ।  যেমন আছে কলমের ওপর ।  অবশেষে তারা বিকেলের আয়োজিত কাঙ্খিত আলোচনা বিলম্বে হলেও শুরু করতে পারে ।  বেশ লেখকসুলভভাবেই ।   - কলমটাকে কম ধকল দেই নাই দোস্ত ।  কত আজেবাজে লেখা লেখসি ।  এর ওর নামে কুগীত গাইসি ।  কিন্তু ভালো লেখাও তো লেখসি ।  ভালোবাসার অবিনশ্বরতা নিয়ে আমার ঐ গল্পটার তো তুই খুব প্রশংসা করেছিলি ।  এখন কোথায় সে আমি ?  কোথায় আমার কলম ?   - আমি তোকে আজকে একটা কলম কিনে দেবো ।  বিয়ারটা খোল ।  খেয়ে দেখ ,  ভালো লাগবে ।  খাটি জার্মান জিনিস ।  ১২ . ২ %  এ্যালকোহল ।  ঠান্ডা থাকতেই খা ।  এবার আর আপত্তি করে না শৌভিক ।  তার মনে পড়ে জার্মান দেয়াল ভাঙার পরে এক পূর্ব জার্মানকে জিজ্ঞেস করা হয়েছিলো ,   " দেয়াল কেন ভাংলেন আপনারা ?  নিশ্চয়ই মহান জাতীয়তাবাদ ,  ভ্রাতৃত্ববোধ .  .  .  "  " আরে রাখেন !  পশ্চিম জার্মানিতে দেদার বিয়ার খেতে পারবো এজন্যে ।  মৃদু হেসে বিয়ারের কয়ানে চুমুক দেয় সে ।  স্বাদটা প্রথমে একটু তেতো লাগলেও কিছুক্ষণ পর বেশ হালকা লাগে তার ।   - কী রে ,  জিনিসটা ভালো না ?   - বেশ ভালো ।  আমি আরেকটা খাবো ।   - খা ।  কোন সমস্যা নেই ।  এই গাড়িটা একটু থামান তো । ট্যাক্সিচালককে নির্দেশ করে রায়হান ।   - আবার কী হলো ?   - ফার্মেসিতে যাচ্ছি ।  কিছু ঔষুধ কিনতে হবে ।  ফার্মেসি থেকে ফিরে এসে রায়হান শৌভিকের মনোবেদনার ব্যাপারে দৃষ্টিপাত করে ।   - চিন্তা করিস না দোস্ত ।  তোকে আমি একটা ভালো কলম কিনে দেবো বলেছি তো !  সেই কলম দিয়ে তুই লিখতে বাধ্য !  - কী সব পদ্য করছিস ।  ভালো লাগছে না এসব এখন ।  আবার ভালো লাগছেও জানিস !  অনেকেই অনেকরকম কথা বলেছে ,  সান্ত্বনা দিয়েছে ,  কিন্তু কেউ কলম কিনে দেবার কথা বলে নি ।  যদিও তুই কথাটা রূপকার্থে বলেছিস ,  তারপরেও আমার খুব ভালো লাগলো ।  হয়তোবা আমার পরের গল্পের প্রথম লাইনই হবে এমন ,   " তোকে একটা কলম কিনে দিবো ।  সেই কলম .  .  .  "  যাক এখন জট পাকিয়ে যাচ্ছে চিন্তাগুলো ।  বাসায় গিয়ে পরে ভাববো ।   - আমি কিছু লাইন যোগ করি ,   " একটা কলম আমিও নেবো ।  আমারও কলম দরকার ।  কলমিলতার তৈরি কলম ,  বুনোফুলের সুঘ্রাণ মাখানো কলম ,  বন্ধুত্বের পরশ মাখানো কলম ।  আমাদের দুজনের কাছেই থাকবে সে কলম ।  শৌভিক ,  আমিও ভীষণ কষ্টে আছি রে ।  আমি লিখছি ঠিকই কিন্তু সব বুলশিট ।  তোকে দিয়ে যদি একটা ভালো লেখা লিখিয়ে নিতে পারি ,  সেই আনন্দ আমাকেও ছুঁয়ে যাবে ।  কলমের পর তুই ' ই যে আমার পরম বন্ধু ।   - আমরা বাঁচার জন্যে লিখি না ।  লেখার জন্যে বাঁচি ।  আমাদের লিখতে না পারার কষ্ট এত খেলো না ।  আমাদের নিয়ে খেলো না হাস্যরত করুণাগদগদ সমাজ !  উই উইল কামব্যাক !  তাই না রায়হান ?   - একদম ।  ফাক সোসাইটি !   - এসব কথা আমাদের মধ্যে আগে হয় নি কেন ?   - সবকিছুরই একটা সময় থাকে ।  উপযুক্ত সময় বেছে নিতে হয় ।  আমরা লিখতে পারি বা না পারি ,  এই সময়টা অক্ষয় হয়ে থাকবে ।  হয়তো বা বহুদিন পরে কোন লেখার পটভূমিকা হবে এই রাত ,  এই পানীয় ,  এই বাহন .  .  . ওহ এসে গেছি !  বিল কত হলো ?   *  - খুব ঘুম পাচ্ছে রে রায়হান ।  আজকে আর আড্ডা বা লেখালেখির চিন্তা বা বিষাদবর্ণন কিছু না ।  - তুমি ঘুমুতে পারবে না বাউন্ডুলে ,  কবি না কবিতা কে বেশি পাগল তার হিসাব নেবার দরকার আছে ।  - কবীর সুমনের গানের মডিফিকেশন তো ভালোই করলি !  যাক ,  এখন আমি ঘুমুতে যাবো ।  একটা ভালো ঘুম না হলে খুব বাজে রকমের হ্যাংওভার হবে ।   - তুই ঘুমাতে পারবি না ।  তোকে ঘুমাতে দেয়া যাবে না ।  ঘুমুলেই তোর মৃত্যুর ভয় ।  আই এ্যাম ড্যাম ফাকিং সিরিয়াস ।  আপ অন গড ।   - মানে কী !  কী বলিস এইসব ?  - মানে হইলো কী ,  আমি যখন ফার্মেসি থেকে নেমে গিয়েছিলাম না ,  তখন কয়েকটা রিভোট্রিল ট্যাবলেট কিনেছি ।  এ্যান্টিডিপ্রেসেন্ট ড্রাগ ।  প্যানিক এ্যাটাকের জন্যেও উপযোগী ।  সমস্যা হলো ,  আমি তোর বিয়ারের সাথে বেশ হাই ডোজের রিভোট্রিল মিশিয়ে দিয়েছিলাম ।  এখন এ্যালকোহল জিনিসটাও কিন্তু অনেকটা একই কাজ করে ।  দুই মিলে কী হয় জানিস ?  সেন্ট্রাল নার্ভাস সিস্টেমকে আক্রান্ত করে ।  দুইটা আলাদাভাবে নিলে সমস্যা নাই ।  তবে একসাথে নিলেই প্রবলেম ।  বিশ্বাস হয় না ?  এই দেখ নেট ঘেঁটে বের করছি , Do not drink alcohol while taking clonazepam .  This medication can increase the effects of alcohol .  It can even lead to death .  ড্রাগস ডট কম থেকে নেয়া ।  দেখলিই তো !  তোর ব্রেইন অকেজো হয়ে যাবে ।  নার্ভাস সিস্টেমের সিগন্যালগুলো ঠিকঠাক কাজ করবে না ।  ঘুম অবশ্য ভালোই হবে ।  তবে জেগে না ওঠার একটা প্রবল সম্ভাবনা আছে ।   - আমি মারা যাচ্ছি ?  মারা যাচ্ছি আমি ?   - যদি ঘুমিয়ে যাস ,  তবে মারা যাবার একটা সম্ভাবনা থাকে প্রবল ।  বেঁচে থাকা নিশ্চিত করতে হলে তোকে ব্রেইন এ্যাকটিভেট রাখতে হবে ।  কথা বলতে হবে ।  কফি খেতে পারিস ।  আর সবচেয়ে ভালো হয় একটা গল্প লিখলে ।  গল্প লেখা একটা হাইপার ক্রিয়েটিভ কাজ ।  এতে ব্রেইন ফাংশন সচল থাকে ।  নিউরন থেকে চিরনিদ্রার সংকেত আসে না ।   - তুই কেন এমন করলি ?  কেন এমন করলি কুত্তার বাচ্চা ?  - গালাগালি করছিস কেন ?  আমি তোকে বলেছিলাম না একটা কলম কিনে দেবো ?  সেই কলমটা দিয়ে তুই অনর্গল লিখতে পারবি ?  এই হলো সেই কলম ।  জীবন - মৃত্যু - আর ঘুমের শীর্ষবিন্দুতে কি থাকবে তুই নির্ধারণ কর ।  তোর কাছে না লেখার জন্যেই জীবন ?  তাহলে জীবন বাদ ।  একটা ভালো লেখা লিখতে পারার পর না তুই মরেও শান্তি পাবি বলেছিলি একদিন ?  তাহলে মৃত্যু বাদ ।  আর ঘুম ?  ঘুমোতে চাইলে ঘুমো !  গুডনাইট !  - আমি সারারাত জেগে থাকলে বেঁচে থাকতে পারবো তো ?   - আবারও বেঁচে থাকার কথা বলছিস ?  আগে তো লেখা ,  তারপর না বাঁচা !  হতাশার হাওয়াই মিঠাই অনেক খাইয়েছিস মানুষকে ।  ভালো বিকিকিনি করছিলি ।  আর কলমটাকে বিকিনি পরিয়ে বেআব্রু করে রেখেছিলি ।  ওসব ভন্ডামি ছাড়ো এখন সোনা ।  লিখো , যাও লিখো ! রায়হানের বাক্যবাণে পর্যুদস্ত হয়ে শৌভিক ভগ্ন অবস্থায় ল্যাপটপের সামনে গিয়ে ওয়ার্ড ফাইল ওপেন করে ।   - কেমন লাগছে শৌভিক ?  সবকিছু অসাড় হয়ে যেতে দিস না ।  লিখতে থাক ।  লিখতে লিখতে সাইড এফেক্ট কেটে যাবে ।  আর আমি তো আছিই সাথে ।  এসবক্ষেত্রে সাথে একজন না থাকলে বিপদ হতে পারে ।   - তুই আমাকে ডাক্তারের কাছে নিয়ে যা !  আই নিড ইমিডিয়েট মেডিক্যাল এ্যাটেনশন ।   - সেটা অবশ্যই একটা উন্নততর বিকল্প ।  বাট লিসেন মাদারফাকার ,  দেয়ার আর আদার ওয়েজ ফর রেমিডি ।  খুব তো লিখতে পারছিস না বলে কেঁদেকুঁদে বেড়াচ্ছিলি !  এখন লেখ শুওরের বাচ্চা ।  বাঁচার জন্যে লেখ ।  রেমিডি হিসেবে লেখালেখিটা যেখানে সুযোগ হিসেবে আছে ,  তাহলে ডাক্তারের কাছে যাবি কেন ?  তোর কলম তোর ডাক্তার ।   - আমার মাথা ফাঁকা ফাঁকা লাগছে ।  আমি .  .  . আমি মারা যাচ্ছি ।   - তো যা না !  মরতে ,  ঘুমোতে ,  বাঁচতে লিখতে কেউ মানা করে নি ।  নিজের পছন্দমত বেছে নে ।  তুই যদি আর দুই মিনিটের মধ্যে লেখা শুরু না করিস ,  তাহলে আমি দরজা লক করে দিয়ে ঘুমুতে যাবো ।  আর তুই ধীরে ধীরে নিস্তেজ হয়ে পড়ে থাকবি ভেজিটেবল হয়ে ।   - শেষ একটা কথা ,  আমার ওপর তোর কোন রাগ আছে ?  কেন এমন করছিস ?   - শেষটাই তো শুরু বন্ধু !  রাগের কথা যদি বলিস ,  তাহলে অনেক কথাই এসে যায় ।  সন্ধিপত্র প্রকাশনে আমার পাঠানো পান্ডুলিপি নাকচ করে দিয়েছিলো কে ?  তুই ।  অস্বীকার করে লাভ নেই ।  আমি জেনে ফেলেছি ।  তা সেটা হতেই পারে ।  হয়তো বা জেলাসি ,  হয়তো বা আমি অত ভালো লিখতামও না তখন ।   - স্যরি .  .  .  - তুই অনেক বড় লেখক হয়ে গেছিস এখন ।  তোর লিখতে না পারার খবরটা পত্রিকায় ছাপা হয় ।  তোর মধ্যে নাকি সুইসাইডাল প্রবণতা সৃষ্টি হয়েছে ।  আমি অত ভালো লেখক না ।  আমার লেখাতে বা না লেখাতে কারো কিছু এসে যায় না ।  আমার ছাড়া ।  শোন ,  তোকে অনেক পেইন দিয়েছি ।  এখন সত্যি কথাটা বলি ।  বিয়ারের সাথে রিভোট্রিল আমি মেশাই নি ।  তোর শরীরে রিভোট্রিল যায় নি ।  শুধু এ্যালকোহল ।  তারপরেও আমি তোর ওপর চাপ সৃষ্টি করে কিছু একটা লেখাতে চেয়েছিলাম ।  আমি তোকে এবং তোর লেখাকে সত্যিই ভালোবাসি অনেককিছুর পরেও ।  রিভোট্রিল খেয়েছি আমি ।  ড্রাগস আর এ্যালকোহলের সাইড এফেক্টে মস্তিষ্ক অসাড় হয়ে সেন্ট্রাল নার্ভাস সিস্টেম বিকল হবার সম্ভাবনা আমার ,  তোর না ।  এতক্ষণ নিজেকে জাগ্রত রাখতে পেরেছি প্রচন্ড প্রেষণা আর অনুভবের তাড়ণায় ।  তোর সাথে কথা বলে ,  বচসা করে ব্রেইন এ্যাকটিভেট রেখেছি ।  আর দেখেছি চরমতম সংকটময় মুহূর্তে একটা লেখা তোকে বাঁচিয়ে তোলার রসদ যোগাতে পারে কী না ।  পারে না ।  তুই অনেক ভালো লেখক হলেও আর্নেস্ট হেমিংওয়ের মত আত্মহত্যা করার মুরোদ নেই ।  আমার আছে ।  তাই জীবনের এই ক্রান্তিলগ্নেও আমি জেগে থেকে আমার রাইটার্স ব্লক কাটাবো ।  তোকে বলেছিলাম না ,  সবকিছুর একটা উপযুক্ত সময় আছে ?  শিল্পের জন্যে জীবন ,  এই মহান বোধকে ধারণ করার জন্যে এমন একটা সময়ই দরকার ছিলো আমার ।  তুই যা ,  আমি লিখতে বসবো এখন ।  কলমটা দিয়ে যা !  এটা এখন আমার ।  শুধুই আমার ।  ঘুম টুঁটে গেলে ভয় কেটে গেলে এক অনাস্বাদিত লজ্জার বোধ নতজানু করে রাখে শৌভিককে ।  গভীর মগ্নতায় লিখতে থাকা রায়হানের কাঁধে হাত রেখে সে বলে ,   " এই কলমটা ,  ঠিক এই কলমটাই আমি খুঁজছিলাম ।  জানি ,  এটা পেতে আরো দেরী হবে আমার ।  এখনও সে যোগ্যতা হয় নি ।  তুই আজ রাত জেগে থাক ,  লিখতে থাক ইচ্ছেমত ।  খবরদার ঘুমোবি না !  কলমটা হারিয়ে যাবে তাহলে ।  আর এটা হারিয়ে গেলে তোর কাছ থেকে ছাড়া আর কার কাছ থেকে পাবো বল ?  "  রায়হান ক্লান্ত চোখে তাকিয়ে হাসে ,  ঘুমে চোখ বুজে আসছে ।  কিন্তু ঘুমোনো বিপদজনক হতে পারে ।  মৃত্যু ,  জীবন ,  ঘুম আর রাসায়নিক পদার্থের বিরুদ্ধে যুদ্ধে তাকে জিততেই হবে !  সে লিখে যায় ।  হয়তোবা সেটাই ছিলো তার লেখার সত্যিকারের শুরু অথবা মিথ্যামিথ্যি শেষ !   # বিশেষ ধন্যবাদ সালেহ তিয়াসকে । 






বেনজোর কর্কশ ব্যাঞ্জো

আমাদের পাড়ায় আমি খুব একটু পরিচিত মুখ না ।  চা - সিগারেটের দোকানে মহল্লার ছেলেদের তুমুল আড্ডায় যদিও বা কখনও যাই ,  ম্লানমুখ করে বসে থাকি ।  ওরাও আলাপ জমাতে গিয়ে খুব একটু সুবিধে করতে পারে না ।  তাই বছর খানেক এখানে আসার পরেও নিজাম সাহেবের সদ্য গজিয়ে ওঠা প্রতিপত্তি বা জামাল সাহেবের কর্মস্থলের দূরাবস্থা সম্পর্কে আমি মোটেও ওয়াকিবহাল নই ।  মা - খালাদের সান্ধ্যকালীন আড্ডায় টুকটাক যা শোনা যায় আর কী ।  অবশ্য আমার মত একজন বেকার ,  অপদার্থ ,  বাবার ভাষায়  " গুড ফর নাথিং "  একজন যুবককে পাড়ার হালহকিকত বলতে কারই বা বয়ে গেছে ।  এইতো কদিন ধরে বাসার কাজ শুরু হয়েছে ,  রড - সিমেন্ট ,  ঢালাই যন্ত্রের ব্যস্ততায় সবাই নিজেকে সন্নিবিষ্ট করে ফেলেছে ,  আমায় বাদে ।  এসব ব্যাপারে অবশ্য কোন আগ্রহও নেই ,  তারাও জানে আমার ওপর দায়িত্ব অর্পণ করতে গেলে বিশাল একটা গুবলেট করে ফেলবো ।  এই বেশ ভালো আছি !  এমনটাই আসলে আমি চাই ।  নির্ঝঞ্জাট জীবন ,  রাত জেগে জোনাকীদের কোরাস শোনা ,  আর স্লিপিং পিল খেয়ে দিনভর ঘুম ।  আমার ফেভারিট ব্র্যাান্ড হলো জিওনিল ।  কেমিক্যাল নেম ব্রোমাজিপাম থ্রি এমজি ।  ডাক্তারের প্রেসক্রিপশন ছাড়া অবশ্য বজ্জাত দোকানদারেরা দেয় না ,  পরিচিত ডাক্তারও নেই যে একটা প্রেসক্রিপশন যোগাড় করবো ।  আগের পাড়াটা ভালো ছিলো ।  চাহিবা মাত্র ইনসমনিয়াক যুবককে ঘুমবটিকা প্রদানে বাধ্য থাকিতো !  এই পাড়ায় কাউকে বাধ্য করতে ব্যর্থ হয়ে অবশেষে একজনকে খুঁজে পেলাম ।  এজন্যে অবশ্য আমাকে কিছুটা ছলচাতুড়ির দ্বারস্থ হতে হয়েছিলো ।   " একটা ব্রোমাজিপাম দেন তো ভাই ।  আম্মার জন্যে লাগবে ।  প্রেসক্রিপশন আনতে ভুলে গেছি ।  প্লিজ ভাই !  " উদাস চেহারার হালকা চুলের দোকানদার কী মনে করে যেন আমাকে বিশ্বাস করলো ।  অবশ্য ব্রোমাজিপাম খুব কড়া ডোজের সিডেটিভ না ,  আমি এমনটাও শুনেছি যে একজন ৬০টা খেয়েও মারা যাওয়া তো দূরের কথা কিছুদিন ঝিমিয়েছিলো কেবল ,  আমার এক বন্ধু ।  সুতরাং ,  অতি সাবধানী দোকানদারদের বৃদ্ধাঙ্গুলি দিয়ে বিশ্বাসের পারদটা একটু উঠিয়ে সে দিতেই পারে !  প্রথম প্রথম আমি তার কাছে একটা করেই নিতাম ।  সেও বুঝে গিয়েছিলো ওসব অভিনয়ের আর দরকার নেই ,  আমিও !  ধীরে ধীরে এক পাতা নিতে থাকলাম ।  এখন হয়তোবা আপনারা তার অবিমৃষ্যকারিতার নিন্দে করতে পারেন ,  তবে বাস্তবতা হলো ,  আমি প্রতি দশ দিনে এক পাতা নিতাম ।  প্রতিদিন একটি করে পিল নিলে সেটা নিশ্চয়ই খুব ক্ষতিকর কিছু না !  ফার্মেসির লোকজনেরা ঔষধ সম্পর্কে অল্পবিস্তর জানে বৈকি !  তার সাথে আমার কখনও কথা হয়নি লেনদেনের ব্যাপার ছাড়া ।  নামটাও জানা হয়নি ।  যদিও এই পাড়াতে তার সাথেই আমার সবচেয়ে বেশি যোগাযোগ ছিলো ।  খাতিরটা হয়তো হয়েও যেতে পারতো ,  কিন্তু হবে কী করে !  সেও যে আমার মতো মুখচোরা আর বিরস বদনের অধিকারী !  হয়তোবা সেও প্রতিরাতে জিওনিল নেয় ।  তারও হয়তো ঘুমের কষ্ট ।  চোখের কোণে কালি দেখে আঁচ করা যায় ।  আমরা ,  বেনজোবাডিরা এতটুকু মৌন বন্ধুত্ব তো স্থাপন করতেই পারি !  কথা বলা না বলা ,  নাম না জানা এতে কী বা আসে যায় !  জ্বর - জারি ,  পেটের পীড়া ,  গ্যাসের প্রবলেম এসব আমার একদম হয় না ।  কিন্তু হতে কতক্ষণ !  জীবনটা যেমন অনিয়মে চলছে ,  রাত জাগা ,  দিনভর ঘুম ,  নতুন ধরণের ঔষুধের প্রয়োজন পড়েই গেলো ।  এই ঔষধগুলো ,  যেমন প্যারাসিটামল ,  ওমিপ্রাজল ইত্যাদি ফার্মেসি থেকে নিতে প্রেসক্রিপশনের দরকার পড়ে না ।  বাসার পাশের ফার্মেসি থেকেই দিব্যি কিনে নেয়া যায় ।  তবুও আমি কেন যেন ঘুরপথে গিয়ে সেই বিষণ্ন যুবকের দোকানের শরণাপন্ন হলাম ।   - এক প্যাকেট গ্যাসের ট্যাবলেট দেন তো ।  - কোনটা নিবেন ?  - কোনটা ভালো ?  - জেলড্রিন নিতে পারেন ,  ওমিপ্রাজল ,  লোসেকটিল .  .  .  - আচ্ছা যেটা ভালো সেটাই দেন ।  এই ছিলো তার সাথে আমার এতদিনকার পরিচয়ে দীর্ঘতম কথোপকথন ।  হঠাৎ একদিন হলো কী ,  আমি একটা চাকুরি পেয়ে গেলাম ।  তেমন কিছু নয় অবশ্য ,  তবুও বেশ খুশির ব্যাপার ।  সমস্যা একটাই ,  সকালে ঘুম থেকে উঠতে হবে ।  জিওনিল খাওয়া বন্ধ করতে হবে ।  জিওনিলবিহীন প্রথম রাতটা বেশ কষ্টেই কাটলো ।  সিভিট চিবিয়ে তার বিকল্প বেছে নিলাম ।  তাতে আর কোন কাজ না হলেও মানসিক প্রশান্তি মিললো ।  শেষরাতের আগেই কীভাবে যেন ঘুমিয়ে গেলাম ।  সকালে ঘুম থেকে উঠে ফর্মাল ড্রেস পরে যাবতীয় ফর্মালিটিজ পালন করে এবং গুরুজনদের উপদেশ এবং দোয়া গলাধঃকরণ করার পরে আশ্চর্য হয়ে খেয়াল করলাম ,  আমার কোনো চুঁয়ো ঢেকুর উঠলো না ।  দীর্ঘ নিঃসঙ্গ অন্তরীণ জীবনের অন্তিম লগ্নটা তেমন খারাপ না তাহলে !  সদর রাস্তায় শর্টকাটে যেতে হলে আমার বেনজোবাডির দোকানটা এড়িয়ে যেতে হয় ।  তাতে কী !  দরকার পড়বে না আর হয়তো ।  আর ব্যাপারটা তো এমনও না যে আমার বিরহে কাতর হয়ে সে দোকান বন্ধ করে দেবে !  দরকার পড়লে তো আবার যাবোই !  এবার তার নাম জিজ্ঞেস করে কিছুক্ষণ আড্ডা আর চা ' ও হয়ে যাবে !  শর্টকাট পথটিতে এর আগে আমি কখনও যাই নি ।  যেতে গিয়ে এক অশীতিপর বৃদ্ধের ভেষজ ঔষধের দোকান চোখে পড়লো ।  সাইনবোর্ডে বিতং করে লেখা  " এখানে যাবতীয় ইউনানী ,  ভেষজ এবং আয়ূর্বেদী চিকিৎসার মাধ্যমে জন্ডিস ,  আমাশয় ,  নারীদিগের গোপন রোগ .  .  .  "  আরো কী সব যেন জটিল ব্যাধির নিরাময়ের নিশ্চয়তা দেয়া হয়েছে ।  বেচারা !  তার স্বাস্থ্যের যা অবস্থা ,  তা এই দোকানের জন্যে মোটেও কোন ভালো বিজ্ঞাপন হয়নি ।  তাতে কজন বিশ্বাস করে চিকিৎসা নিতে আসবে সন্দেহ আছে !  বৃদ্ধ নিজেও তার ব্যবসার ব্যাপারে খুব একটু উৎসাহী না বলে মনে হচ্ছে ।  একমনে একটি ধর্মীয় পুস্তক পড়ে যাচ্ছেন ,  বৃদ্ধ বয়সের সময় কাটানোর একটা পন্থা আর কী !  আমার খুব ইচ্ছে করছিলো তার সাথে কিছুক্ষণ গল্প করি ।  এই বয়সে ব্যবসা ফেঁদে বসে তিনি কী আশা করেন !  কিন্তু আমার অত সময় ছিলো না ।  অফিসের দেরী হয়ে যাচ্ছিলো ।  অফিস জিনিসটা যেমন খারাপ ভেবেছিলাম মোটেই তা না ।  হতে পারতো ,  যদি মনমতো কাজ না পেতাম ।  লেখালেখি ,  অনুবাদ ,  রেডিওর ভয়েস ওভার খারাপ লাগে না করতে ।  কাজ উপভোগ করছিলাম বেশ ,  দ্রুত একটা ইনক্রিমেন্টও পেয়ে গেলাম !  এখন নিশ্চিতভাবেই আমাকে মুখোমুখি হতে হবে মায়ের চিরাচরিত সেই বাসনার ।   - এইবার একটা বউ এনে দে বাবা !  যেন চাইলেই এনে দেয়া যায় !  কীজন্যে যে তারা এত তাড়াহুড়ো করে আমি বুঝি না !  তবে বউয়ের কথা বলায় আমার মধ্যে একটা অন্যরকম শিহরণ সৃষ্টি হলো ।  রণডম্বুর বাজতে লাগলো শরীরের আনাচে কানাচে ।  সেদিন আমি বাসায় ফেরার সময় আমার বেনজোবাডির ফার্মেসিতে গেলাম ঘুরপথে ।  কিছু কেনার জন্যে না ,  দাঁড়িয়ে থেকে অবলোকন করতে থাকলাম যৌনাবেদনময়ী প্যাকেটের কনডমগুলো ।  বেনজোবাডিকে আজকে আরো বিষণ্ণ লাগছে ।  দোকানের হাল - হকিকতও খুব একটু ভালো না ।  ব্যবসায় মন্দা যাচ্ছে নাকি ?  কার সাথে যেন আলাপচারিতায় জানতে পারলাম ব্যবসা উঠিয়ে দেবার চিন্তা করছে ।  আমি অবশ্য তখন রঙ - বেরঙের কনডমগুলো দেখতে ব্যস্ত ।  জিনিসগুলোকে দ্রূত ব্যবহারিক জীবনে প্রয়োগ করতে হবে ।  মায়ের উপদেশ আমার এই প্রথমবারের মতো যৌক্তিক মনে হলো !  সেদিন আমি দোকান থেকে কিছু না কিনেই চলে আসি ।  অফিসে যাবার পথে আবারও সেই শর্টকার্ট পথ ।  বৃদ্ধ এখনও কী মনে করে দোকানটা খুলে রেখেছে কে জানে !  আজকাল আমি বেশ প্রগলভ হয়ে গেছি ।  অপরিচিত মানুষদের সাথে কথা বলতে সংকোচ হয় না মোটেও ।  ভাবলাম বৃদ্ধের সাথে কিছু কথাবার্তা বলেই যাই !  উপায় নেই !  আজ সে গভীর ঘুমে মগ্ন ।  বাসায় কী ভালো করে ঘুমোনোর সময় পায় না ?  ভেষজ ঔষধগুলো আসলেই যৌনক্ষমতাবর্ধক কী না জানলে মন্দ হতো না ।  কৌতূহলকে নিবৃত্ত করতে না পেরে আমি তাকে জাগিয়েই তুলি ।   - চাচা ,  শুনছেন ?   - কি হইছে ?  অদ্ভুত ব্যাপার !  এতদিন পর কাস্টমার এলো ,  একটু সমাদর করবে তা না ,  এমনভাবে প্রশ্ন করছে যেন এসে বিশাল অপরাধ করে ফেলেছি !  - না মানে ,  ঔষুধের ব্যাপারে একটু জানতে এসেছিলাম ।  - কী সমস্যা আপনের ?  এই বয়সেই ধ্বজভঙ্গ হইসেন ? প্রশ্নের ছিড়ি দেখো !  বোঝাই যাচ্ছে অসময়ের ঘুম ভেঙে যাওয়ায় তিনি বেশ ক্ষিপ্ত ।   - হইসে কী না কেমনে বুঝবো চাচা !  বিয়াই তো করি নাই !  - আইচ্ছা বিয়া করলে পরে আইসো ।  এখন মালসামান নাই ।  ঘুমাইবার দাও ।  মহল্লার পরিচিত দুই দোকানদারের মধ্যে বেশ মিল খুঁজে পাই আমি ।  দুজনেই নির্লিপ্ত ,  একজন অবশ্য বেশ কাটখোট্টা ,  দুজনের ব্যবসার অবস্থাই বেশ সঙ্গীণ ।  বিয়ের পরে বেশ কিছুদিন এই পথ দিয়ে চলা বন্ধ থাকলো ।  দুজনের কারো সাথেই দেখা হলো না অনেকদিন ।  আমার অবশ্য ভেষজ যৌনবর্ধক বা জিওনিল কোনটাই আর দরকার পড়ে না এখন ।  তারপরেও মধুচন্দ্রিমা শেষে একবার তাদের সাথে দেখা করবার তাগিদ অনুভব করি ।  বিষণ্ন দোকানদার আমাকে একটা খারাপ সময়ে অনেক সহায়তা করেছে ।  হাঁফ ধরা বৃদ্ধের অসহায়তা আমাকে আপ্লুত করেছে ।  তাদের সাথে একবার দেখা না করলে কেমন হয় !  যদিও জানি কোন সহৃদয় আপ্যায়ন আমার জন্যে অপেক্ষা করছে না ।  তবুও গেলাম এক সান্ধ্যভ্রমণে তাদের খোঁজ নিতে ।  এছাড়া কনডমও শেষ ,  অচেনা দোকান থেকে কেনা তাও আবার মহল্লার ,  কিছুটা বিব্রতকর ব্যাপারটা আমার জন্যে ।   - কী ভাই ,  কেমন আছেন ?  এই প্রথম তার সাথে আমি সম্ভাষণমূলক কথা বলি ।   - আছি আর কী !  - আপনার নামটা যেন কী ?  এতদিন ধরে পরিচয় অথচ নামটাই জানা হলো না !  হেহেহে !  - আমার নাম মমতাজ ।  আপনার নাম শিহাব ।  আপনি একটা ভালো চাকরি করেন ।  সম্প্রতি বিয়ে করেছেন ।  এখন আর ব্রোমাজিপাম খান না ।  পাশের গলির ভেষজ দোকানদারের কর্মপন্থা সম্পর্কে আপনার বিশদ আগ্রহ আছে ।  আর আমি এখনও বেনজো খাই ।  খায়া খায়া দোকান লাটে উঠাইসি । আমাকে স্তম্ভিত করতে এর চেয়ে বেশি কিছু দরকার ছিলো না ।  সে করলোও বেশ সূচারুভাবে ।  সে বলে চললো ,  - অবাক হইলেন ?  আমার মতো না - মানুষ তো আপনার মতো হ্যাঁ - মানুষের দিকে তাকায়া থাকবেই ।  ভালা লাগে দেখতে এসব ।  আমার খবর হইলো ,  আজকেই দোকানের শেষ দিন ।  নতুন ব্যবসা ধরসি ।  বাসের কন্ডাকটারি করবো ।  বুড়া আমাকে ক্যাপিটাল দিয়া গেছে ।  - সে আপনার কী হয় ?  - কিছুই না !  আপনে আমার কী হন ?  কিছুই না ।  ব্রোমাজিপাম আপনার কি হয় এখন ,  কিছুই না !  তারপরেও জীবন যাদের কিছুই দেয় না ,  তাদের কীভাবে কীভাবে যেন মিরাকলের মত কিছু একটা হয়ে যায় ।  আপনার কী লাগবো ?  কনডম ?  - না ,  ব্রোমাজিপাম ।   - বুঝছি !  আমার কথা শুইনা সেন্টু খায়া গেছেন ।  তাই মাইন্ড রিলাক্সের জন্যে বেনজো খাইবেন ।  বাদ দেন বস !  জীবনের অত কিছু ধরতে নাই ।   - আপনার বাস কবে থেকে চালু হবে ?   - কালকে থেকে ।  মিরপুর - আজিমপুর রুট ।  - আমি যাবো ।  - যাইবেন সে আর কী কথা !  যাইবেন ।   - চাচারে একটু দেখতে যাবো ।  নিয়া চলেন না ! ত্রিভূবনে কেউ না থাকাটা কষ্টকর ।  তবে জীবন একটা উপায় খুঁজে বের করেই নেয় !  আশি বছরের বৃদ্ধের মাঝেও নতুন স্বপ্ন জাগ্রত হয় ।  তার সাথে যুক্ত হয় না - মানুষেরা !  যেমন আমার প্রাক্তন বেনজো - বাডি !  এতদিনে আমার এই বোধোদয় হয়েছে যে ব্রোমাজিপামের ঊনজীবন কোন জীবন না ।  আমি জীবন বেছে নিয়েছি ।  অশক্ত ভেষজরাজ বৃদ্ধ তা পারেনি ।  বিষণ্ণ যুবক দোকানদার তা পারেনি ।  হঠাৎ করে আমার মাথায় একটা পরিকল্পনা আসে ,  যদিও তা খুব স্বল্প পরিসরের ,  তারপরেও .  .  .  ।  " ঐ শ্যামলী ,  কলেজগেট ,  রাপা প্লাজা ,  কলাবাগান ,  সায়েন্স ল্যাব ,  আজিমপুর .  .  .  " মমতাজ যাত্রী ডেকে চলেছে ।  অফপিক টাইম ।  খুব একটু মানুষ নেই ।  সারাদিনের ধকলে সে ক্লান্ত ।  অভ্যেস নেই তো !  বাসের শেষের দিকের সিট সব ফাঁকা ।  আমি ওখানেই বসেছি ।  ভাড়া কাটা শেষ হলে মমতাজের আর কিছু করার থাকে না ।  দাঁড়িয়ে থাকে অবিচল ।  হঠাৎ আমার দিকে চোখ পড়ায় সন্তর্পণে সে এগিয়ে আসে সামনে ।  কাঁচুমাচু ভঙ্গিতে ।  এগুতে থাকে সে ।  সে চায়টা কী !  ভাড়া কি দিইনি আমি ?  সিটের একেবারে কাছে শ্বাস ছোঁয়া দূরত্বে এসে সে থমকে দাঁড়ায় ।  সে কি বসতে চায় ?  কে কবে দেখেছে কোন কন্ডাক্টরকে সিটে বসতে ?  তাদের পায়ে যান্ত্রিক সার্কিট ,  বনবন করে ঘোরে ।  তারা কখনও ক্লান্ত হয় না ।  নিয়ম নেই ।  হাজারটা সিট ফাঁকা থাকলেও তাদের বসার অধিকার নেই ।  আমার দিকে সকাতর দৃষ্টিতে চেয়ে আছে সে অনুমতির প্রার্থনায় ।  আমি দেখেও না দেখার ভান করলাম ।  সে এখন আর আমার বেনজোবাডি না ।  একজন ঘামস্নান করা নোংরা কন্ডাক্টর ।  যাকে পরিচালিত করছে শীর্ণকায় না - মানুষ এক বৃদ্ধ ।  তাদের সাথে আনন্দভ্রমনটাকে ভ্রম হিসেবে বুঝতে পেরে আমি আমার পরিকল্পনার হাস্যকর দিকটা বুঝতে পারি ।  সায়েন্স ল্যাবরেটরির কাছে বাস এলে ভাড়া দিয়ে নেমে যেতে গিয়ে খেয়াল করি পকেট থেকে একটা কনডমের প্যাকেট বেরিয়ে এসেছে ,  যা মমতাজের কাছ থেকে গতকাল কিনেছিলাম ।   কনডমের পিচ্ছিল অঙ্গে আজ বীর্যের বদলে ঘাম ,  অশ্রূ আর রক্ত ইজাকুলেট হলে হয়তোবা আমি ক্ষণিকের জন্যে অবাক হলেও হতেও পারি ! ক্ষণিকের জন্যেই ! 






একটি আধিঅলৌকিক প্রতিহিংসার পদ্য

 জ্বী স্যার ,  ঠিকাছে ,  মেনে নিয়েছি এই রায় 
কিছু হুজুগে উটকো দেশপ্রেমিকের মৌসুমী আবেগের প্রতিবাদ যাক বৃথায় ! 
ফেলানী নাম্নী দরিদ্র ,  শীর্ণবালিকাটিকে মেরে তারকাঁটায় ঝুলাতে
সীমান্তরাক্ষী জওয়ানের পুরুষত্ব প্রকাশের এই সুযোগ আপনারা করে দিয়েছেন  , মহান !  
তবে 
দুর্ঘটনা তো হতেই পারে তো ,  পারে না ?  
অমীয় ঘোষ নামক নির্দোষ ব্যক্তিটির ঝুম নেশা চেপে গেলে ছাড়বেনা ,  ছাড়েনি । 
কেনই বা ছাড়বে !  
জীবনের দাম লিপিবদ্ধ করার নথিতে হিসেবের বাকি আছে আরো কত কী ! 
ফেলানি কাঁটাতারে ,  সেলানি কারাগারে হত্যার লিস্টে আরো কত বাকি !  
খুন হোক ,  ধর্ষন হোক গাছতলা বা কাঁটাতারে ঝুলিয়ে শেষকৃত্যের মহান আয়োজন তো করবেনই দাদারা ! 
এমন কী আদালতে সালিশ বসানোর মতো মহানুভবতাও
করতে দ্বিধা করেন নি ।  
কাঁটাতারে ঝুলিয়ে দিন ,  বৃক্ষে ঝুলিয়ে দিন ,  বেয়নেটে বিক্ষত করুন ,  সহায়তা লাগলে জানাবেন ,  আমরা তো ভৃত্য !  
আমৃত্যু ! 
বিনিময়ে একটা ফৌজদারি মামলা দিলে পরেই আমরা খুশি ! 
অবশ্য তার যে খুব দরকারও আছে তা না !  জানি তো এসবই আই ওয়াশ ।  
চোখ দুটো এখনও ভালোভাবে ধুইয়ে নিতে  আই ওয়াশের বিকল্প নেই
আরো কিছু হত্যা ,  আরো কিছু প্রহসন
ঘোলাচোখে দেখাটা ভালো মনোরঞ্জোন
চক্ষু যদিও ঢাকা ,  ফর্মালিটিস নেই ফাঁকা
প্লিজ দেখে নিয়েন ফেসবুকে আমার নিউজ ফিড
জ্বালাময়ী স্ট্যাটাসে দেখে ভড়কাবেন না দাদা ,  আমরা নেহেয়েতই কিড ! 
কিড হয়ে খেলবো দুধভাত ,  জওয়ানেরা চালিয়ে যান ম্যাসাকার ! 
আমরা হারাবো ,  আমরা ভুলে যাবো দুর্জয় বাঙালির চেতনা 
আমাদের মন্ত্রনালয়ের ভাঁড়েরা জামাইষষ্ঠীতে ইলিশ পাঠাবে
ট্রানজিট আর পানি বন্টনের খেলায় দুধভাত হবে ।  
আর ফেলানীর কাঁটাবিদ্ধ লাশ তাদের কানের দুল হিসেবে শোভাবর্ধন করবে ।  
 শিশুপ্রজাতন্ত্রী বাংলাদেশ !  
 তবে দাদা জানেন কী  , শিশুরাও বড় হয়
শিশুদের আবেগে নেই কোন ভণিতা
কে কবে দুধভাতে বিষ মেশাবে ,  সুস্বাদু রইবে না আর
ডিনারে অতিভোজনে হজমে গড়বড় হলে পাবেন না নিস্তার ! 
ফেলানীর ভাইয়েরা মেটে কৃষক থেকে হন্তারক হতে পারে
বাইচান্স কেউ মারা গেলে মামলা করে দিয়েন
তারপর বিচারকের বিভীষিকা ,  এইবার ন্যায়বিচার না হয়ে যাবে কোথায় !  
হিংস্র শৃগালের জন্যে নো মার্সি । 
সীমান্ত বন্ধ করে খুনচোখে খুলে রাখবো শার্সি । 
কাঁটাতার ,  পয়েন্ট রেঞ্জ শ্যুট এত সহজে ভুলে যাওয়া যায় নাকি !  
ফেলানীর কাঁটাতার ,  রক্ত রঙবাহার খুব ভালো স্যুভনির নয়
ভদ্রতাবশত আমরাও একদিন মুছে ফেলবো সংশয় 
 মরে যেও , মেরে যেও ,  নো ম্যানস ল্যান্ডে হুটোপুটি করো
রক্তস্বাদের ঝাঁঝালো পানীয় শেষতক আমরাই পাবো । 
এরপর তোমাদের পরাজিত ব্যাটেলিয়ানের কাজটা সহজ ,  তবে পরিশ্রমী ।  
৪২ বছরের রক্ত পরিষ্কার করে গোসল করে হরে কৃষ্ণ বলে পুজো অর্চনা করবি
আমাদের সতর্ক চোখ তখন হিসেব নিকেশে ব্যস্ত থাকবে .  .  . 
  " রক্তের দাগ এখনও সীমান্তে মুছে যায় নি .  .  .  "  
 

                    




দুর্ঘটনাপ্রবণ এলাকার মানুষেরা

 দুর্ঘটনা - ১  হেকমত সাহেব একজন মোটামুটি সুখী মানুষ ।  সুখী এই অর্থে -  তার রাতে ভালো ঘুম হয় ।  অন্যান্য মধ্যবিত্ত মানুষের মত তারও সমস্যা আর হতাশা আছে ।  তবে সেসব নিয়ে তিনি খুব একটু ভাবেন না ।  ভাবার সুযোগ পান না বলেই হয়তো ।  সারাদিনের কর্মমুখর ক্লান্ত দিনের পর বাসায় ফিরে স্ত্রীর সাথে ঝগড়া আর বাচ্চাদুটোর ওপর হালকা হম্বিতম্বি করে টিভিতে জ্বালাময়ী টকশো দেখার পর এগারটা বাজতে না বাজতেই তার চোখে ঘুম নেমে আসে ।  পুরো রাত মরা কাঠের মত ঘুমান ।  তাই তাকে সুখী হিসেবে স্বীকৃতি প্রদান করতে কারো আপত্তি থাকার কথা না ।  হঠাৎ একদিন রাতে এই নির্ঝঞ্জাট দিনলিপির পাতায় কালি ঢেলে দিলো যেন কেউ ।  তিনি রাত দুটোর সময় খাট থেকে পড়ে গিয়ে মশারির সাথে আটকে এক অসম্মানজনক পরিস্থিতিতে নিজেকে আবিষ্কার করলেন ।  কাতর চিৎকারেও ঘুম থেকে উঠলেন না তার সহধর্মিনী ।  তিনি হয়তো তার চেয়েও সুখী মানুষ ।  হেকমত সাহেব জীবনের এই সংকটময় মুহূর্তে দুর্ঘটনা থেকে পরিত্রাণ পেতে একটি স্বকীয় কার্যপ্রণালী প্রস্তুত করলেন মনে মনে ।  প্রথমত ,  মশারির প্যাচটা ছুটোতে হবে ,  তারপর বিছানায় গিয়ে শুতে হবে ।  এই অংশটা বেশ সহজ ,  তবে তারপরের পর্বটাই কঠিনতম ।  এমন একটি দূরাবস্থা থেকে মুক্তি পাবার পরপরেই তাকে ঘুমোতে হবে ।  না হলে তিনি আর সুখী মানুষ থাকতে পারবেন না ।  বেশ চ্যালেঞ্জিং একটা কাজ ।  একটানা ঘুম দিয়ে অভ্যস্ত তিনি ।  ভাঙা ঘুম জোড়া লাগানো ,  তাও আবার এমন একটা দুর্ঘটনার পরে ,  তার জন্যে বেশ দুরূহ একটা ব্যাপার হবে ।  বিছানায় ওঠার পর মিনিট পাঁচেক চোখ ডলে ঘুম না আসার সম্ভাবনায় মুষরে পড়ে তিনি ভেড়া গুনতে থাকলেন ।  
 দুর্ঘটনা - ২  জিমন্যাস্ট হবার ইচ্ছে অরিনের ছিলো ,  এমন কথা কেউ কখনও শোনেনি ।  তবে তার মেদহীন স্থিতিস্থাপক শরীর মাঝেমধ্যেই তারুণ্যের ঝলকে উথলে উঠে আনমনে কিছু শারীরিক কসরৎ করে ফেলে ,  যার জন্যে দক্ষতার প্রয়োজন হয় ।  এই যেমন ,  শরীরটাকে পেছনের দিকে বাঁকা করে মাটি ছোঁয়া অথবা ডান হাতের মুঠো পিঠের ওপর দিয়ে প্রক্ষেপ করে নিচে রাখা বাম হাতটা ধরা ।  এসব সে খেয়ালবশতই করে ।  ইদানিং তার নতুন বাঁই উঠেছে হাতের ওপর ভর দিয়ে হাঁটার ।  এটা অবশ্য সে একলা থাকলেই কেবল করে ।  নিজের ঘরে ,  পর্দা টেনে দিয়ে ।  পাশের বাসার সুন্দরী মেয়েটা তাকে এ অবস্থায় দেখতে পেলে নির্ঘাৎ পাগল ঠাউরাবে ।  জানলা বন্ধ করে ,  পর্দা টেনে দিয়ে এ্যারোবিক্সের মিউজিক ছেড়ে দিয়ে সে চমৎকার একটা আবহ তৈরি করে ব্যায়ামের জন্যে ।  সঙ্গীত ব্যায়ামের জন্যে ভালো সঙ্গী ।  টেকনো বিট শরীরটাকে প্রলুদ্ধ করে ইলাস্টিক হতে ।  
১ .  .  . 
২ .  .  . 
৩ .  .  . 
৪ .  .  . 
৫ .  .  . 
সাফল্যের সাথে পাঁচ মিনিট হাতের ওপর ভর দিয়ে থেকে স্বাভাবিক অবস্থায় ফিরতে গিয়েই বিপত্তিটা ঘটে ।  পায়ের পাতার বদলে নখ সজোরে অবতরণ করে মেঝেতে বিছিয়ে রাখা ফোমের ওপর ।  ফোম বিছানো থাকায় ব্যথা খুব একটু পায় না অরিন ।  সে ভাবতে থাকে এসময় যদি পাশের বাড়ির মেয়েটা তার কাছে থাকতো ,  একটা বেশ মেলোড্রামাটিক রোমান্টিক পরিবেশ সৃষ্টি হতো ।  তখন সে মেকি আর্তনাদও করতো সহানুভূতির প্রত্যাশায় ।  এমনতর উচ্চতর প্রেমময় চিন্তা করতে গিয়ে সে নিজের অজান্তেই নিমজখম হওয়া বুড়ো আঙ্গুলটার ব্যথায় কঁকিয়ে ওঠে ।  
 দুর্ঘটনা - ৩  বেকার জীবন সুখের হয় পয়সাওলা পিতার গুণে
এই কথা সত্যি হয়েছিলো জুবায়েরের জীবনে
জুবায়েরের জীবনে ! 
 জুবায়েরের সুখময় একেকটা দিনের শুরু হয় বেলা দুটোর দিকে ঘুম থেকে উঠে তিন কোর্সের নাস্তা করার পর ।  নাস্তা করে কিছুক্ষণ আয়েশী ভঙ্গিমায় পত্রিকা পড়ে এক কাপ চা না হলে তার চলবে না ।  তবে বাসার দার্জিলিং ফ্লেভারের চা না ,  তার চাই আনাসুর এর টং দোকানের কড়া মিষ্টি চা ।  সাথে স্যাঙাতদের সাথে মনের আনন্দে গুলতানি না করতে পারলে চায়ের মজাটা জমে নাকি ?  আজকে নাস্তায় তেমন কিছু নেই ।  খিচুড়ি শুধু ।  সাথে গ্রামের বাড়ি থেকে নিয়ে আসা খাঁটি গাওয়া ঘি আছে ,  গতকাল রাতে মায়ের কাছে শুনেছে ।  গেল কই সবাই ?  বাসা ফাঁকা ।  নিজেকেই এখন কাজ করতে হবে ।  বিরক্তি ভরে ভাবে সে ।  তার বিরক্তি উবে যায় ঘি এর জন্যে অপেক্ষা বিলম্বিত না হওয়াতে ।  ফ্রিজ খোলার সাথে সাথেই সে পেয়ে যায় ঘিয়ের বয়ামটি ।  খয়েরি রঙ এর লোভনীয় তরল ,  বয়ামের গা চিকচিক করছে পু্ষ্টিবিন্দুতে ।  প্রসন্ন মনে ঘি নিয়ে খিচুড়িতে ঢেলে মাখাতে থাকে সে ।  গন্ধ পাওয়া যাচ্ছে না তেমন ,  কয়েকদিন ধরে ঠান্ডায় তার নাক বন্ধ তো তাই ।  মাখানো শেষ হলে মুখে দেয়ার পরে এক অস্বাদপূর্ব মিষ্টি স্বাদে তার মুখটা বিকৃত হয়ে আসে ।  সে ভুল করে ঘি এর বদলে গুড়ের কৌটো নিয়ে এসেছিলো ।  ঘুমচোখের ভুলের মাশুল দিতে হচ্ছে  ' সকালের '  নাস্তাটা নষ্ট করে ।  আজকে সারা দিনটাই খারাপ যাবে জোবায়েরের এই অনাকাঙ্খিত দুর্ঘটনার ফলে ।  
 দুর্ঘটনা - ৪  গ্রামে বেড়াতে আসা সবুজের জন্যে অত্যন্ত আনন্দের ব্যাপার ।  বিশেষ করে সেটা যদি হয় সমবয়েসী স্বজনদের সাথে ঝটিকা সফর ।  সময়টা কেটে যায় ফড়িঙের ডানায় ,  চঞ্চল ।  তাদের গ্রামের সবচেয়ে আকর্ষনীয় বস্তু হলো বিশাল এক পুকুর ।  তার চারপাশে নারিকেল আর জামগাছের স্নেহাতুর ছায়া ।  টলমলে স্বচ্ছ জলে গা ডুবোলেই শরীরটা জুড়িয়ে যায় ।  শহরের সাপ্লাইয়ের জলে বাথটাব ভর্তি করে দামী সাবান - শ্যাম্পু মেখে এই অনুভূতির ধারেকাছেও যাওয়া যায় না ।  গোসল না করতে চাইলে শান বাঁধানো ঘাটে গাছের ছায়ায় শুয়ে শরীর জুড়োও যতক্ষণ খুশী ,  কেউ মানা করবে না ।  দুইদিন হলো গ্রামে এসেছে তারা ,  কিন্তু এখনও পুকুরে স্নান করার সময়ই পায়নি বিভিন্ন আনুষ্ঠানিকতা পালন করতে উপশহরে বসবাসকারী আত্মীয়দের বাসায় ঘুরতে গিয়ে ।  আজকেই শেষদিন ।  আর মাত্র কয়েক ঘন্টা পরে শহরের উদ্দেশ্যে যাত্রা করবে তারা ।  সবুজ সোৎসাহে ঝাঁপিয়ে পড়লো স্বচ্ছ জলে ।  সে সাঁতার পারে না ,  তবে তাতে হুটোপুটি করতে কোন সমস্যা নেই ।  সমস্যা করলো কিছু বেয়ারা জলবিন্দু তার কানের ভেতর সেঁধিয়ে গিয়ে ।  বাকিটা সময় তাকে কান থেকে পানি বের করতেই বেশি মনোযোগ দিতে হলো ।  অস্বস্তি নিয়ে কি পুকুরস্নান উপভোগ করা যায় ?  শেষপর্যন্ত অনাকাঙ্খিত দুর্ঘটনাটির কারণে তার স্নানের আনন্দ অসমাপ্তই থেকে গেলো !  
 দুর্ঘটনা - ৫  লুবনা খুব উত্তেজিত ।  সে বসে আছে দেশের সবচেয়ে চাকচিক্যময় এবং মর্যাদাপূর্ন বার্ষিক তারকামেলার পুরষ্কার বিতরণী অনুষ্ঠানের গ্যালারিতে ।  অপ্রত্যাশিতভাবেই এখানে আসার সুযোগটা পেয়েছে সে ।  তার এক বান্ধবীর বরাতে সে যেতে পারছে ।  সেই বান্ধবী এক্সট্রা টিকেট রেখে দিয়েছিলো তার প্রেমিকের জন্যে ।  বেচারা হঠাৎ জ্বরে পড়ে যাওয়ায় আসতে পারে নি ।  তাই লুবনার এই অভাবিত উৎসবযোগ ।  উপস্থাপকের প্রাঞ্জল সঞ্চালনে গতিময় হয়ে উঠেছে অনুষ্ঠান ।  দর্শক এবং নিমন্ত্রিত অতিথি সবাই খুব উপভোগ করছে ।  নানা কলায় পটিয়সী শিল্পীরা তাদের পেশাদারীত্ব এবং আবেগ ,  এই দুইয়ের সংমিশ্রণে দর্শকদের হৃদয় জয় করে নিয়েছেন ।  যারা আসতে পারেনি তাদের জন্যে রয়েছে দূরদর্শনে সরাসরি সম্প্রচারের সুব্যবস্থা ।  তার দিকেও হয়তোবা ক্যামেরা তাক করতে পারে ভেবে লুবনা শিহরিত হচ্ছে বারবার ।  দর্শকদের পর্ব শুরু হবে এবার ।  উপস্থাপক সরস ভঙ্গিমায় কিছু কথা বলে দর্শকদের হাসিয়ে প্রতিযোগিতার নিয়ম জানিয়ে দিলেন ।  প্রথমে বাছাই পর্ব ।  সমবেত দর্শকদের মধ্যে চারজনের আসনে বিশেষ চিহ্ন দেয়া আছে ।  সেই চারজনকে নিয়েই শুরু হবে দর্শকদের পর্ব ।  
 লুবনার আসনে যে সেই বিশেষ চিহ্নটা আছে এটা তার বান্ধবী আবিষ্কার করলো ।  অনুষ্ঠানে জাঁকজমকপূর্ন পরিবেশনায় লুবনা এতটাই আবিষ্ট হয়ে গিয়েছিলো যে তার মাথায়ই আসেনি সেও নির্বাচিত দর্শকদের একজন হতে পারে ।  দর্শকসারি থেকে মঞ্চে যাবার সরু প্যাসেজটি নার্ভাস রাজকন্যার মত করে অতিক্রম করার সময় লাল - হলুদ স্পটলাইটটি যখন তার ওপর পড়লো ,  সে খেয়াল করলো তার জুতা আর জামার রঙ ম্যাচিং করে নি ।  এমন মূঢ় কর্মের জন্যে নিজেকে ধিক্কার দিতে লাগলো সে ।  আগে যদি জানতো সে নির্বাচিত দর্শকদের তালিকায় থাকবে তাহলে কি এমন ভুল করতে পারতো ?  এমন দুর্ঘটনা ঘটবে তার জানাই ছিলো ।  এমনই ঘটে এসেছে তার ক্ষেত্রে সবসময় ,  অশ্রূসিক্ত লুবনা ঠোঁটে দাঁত চেপে কান্না সামলাতে সামলাতে ভাবলো ।  
 দুর্ঘটনা - ৬    - আমি এখন যে কবিতাটি পাঠ করবো ,  তা লিখতে আমাকে সাতটি বিনিদ্র রাত কাটাতে হয়েছে ।  আমার সঙ্গী হয়েছিলো দূর আকাশের নক্ষত্রেরা ।  ভোরবেলা শিশির ভেজা ঘাসের আর্দ্র স্পর্শ ধুয়ে দিয়েছিলো রাত জাগার ক্লান্তি ।  এই কবিতায় মিশে আছে তিলোত্তমা প্রকৃতি আর নিঃসঙ্গ রাতের একাকী দিনলিপির কথকতা ।  
 " সালেহ ভাইয়ের কাছে পাই পঞ্চাশ টাকা
সানি লিওনের সিডিটা নিছে শাওন হালায়
আমাশয় প্রকরণ বইটা কিনতে হবে নীলক্ষেত থেকে
বড্ড কষ্ট পাচ্ছি পেটের বিষে .  .  .  " 
 ভুল করে কবিতার বদলে টু - ডু লিস্ট পাঠ করায় বিব্রত হন কবি সাজেদুল ইসলাম ।  এই হাস্যকর দুর্ঘটনার পরেও নিজেকে সামলে নিয়ে নতুনভাবে আবৃত্তি শুরু করেন তিনি ।  কবিদের এতকিছু মনে রাখলে চলে না ।  তাদের জীবনে বিমূর্ততাই চরম সত্য এবং বাস্তব ।  তারপরেও তার কবিতা পাঠ তেমন জমলো না আর সেদিন চাপা হাসি আর বিদ্রূপপূর্ণ ফিসফিসানির উপদ্রবে ।  
  দুর্ঘটনা নিয়ন্ত্রণ কমিটির কার্যালয়  টিউনিং টিউনিং .  .  .  এ্যাক্সিডেন্ট লোকেটেড ।  লোকেশন ১০৮১ কোড নং - ৩৬৭৮৯ ।  সেন্ড ফোর্স ।  ব্রিং দ্যা ভিকটিমস ।  কুইক ।  ওভার এ্যান্ড আউট । 
 দুর্ঘটনা নিয়ন্ত্রণ কমিটি বা দুনিক বিদেশের অর্থায়নে পরিচালিত একটি স্বায়ত্ত্বশাসিত বেসরকারী প্রতিষ্ঠান ।  বিদেশ থেকে মোটা অংকের টাকা পাওয়ায় তাদের ঠাঁটবাটের অভাব নেই ।  টিভিতে বিশাল বাজেটের নাচগান সম্বলিত বিজ্ঞাপন প্রচার করে তারা গৌরবর্ণের তরুণ তরুণীদের একত্র করে ।  পাশাপাশি সচেতনতামূলক এবং হৃদয়স্পর্শী বিজ্ঞাপনও প্রচার করে যা দেখে নরম হৃদয়ের বৃদ্ধেরা চশমার কাঁচে চোখ মোছেন ।  সম্প্রতি তাদের একটি শ্লোগান পুরো দেশকে আন্দোলিত করেছে ।  তা হলো ,   " লাল নয় ,  রঙধনুরঙা রক্তে বর্ণিল হও দুর্ঘটনাপ্রবণ এলাকার মানুষ "  ।  শ্লোগানের মূল উদ্দেশ্য ব্যাখ্যা করেছে তারা এভাবে  " দুর্ঘটনাগ্রস্থ মানুষ যেন নিজেকে অসহায় ভেবে ভীত না হয় তাই আমরা রক্তের রঙকে রঙধনুর সাথে তুলনা করেছি "  ।  তুমি সম্বোধনের কারণ জিজ্ঞাসা করলে তারা বন্ধুত্ব এবং সম্পর্ক বিষয়ক হৃদ্যতাপূর্ণ কথাবার্তা বললেও তা সর্বমহলে সমভাবে গ্রাহ্য হয়নি ।  অনেকের মাঝে প্রশ্ন জেগেছে তারা কীভাবে দুর্ঘটনাগ্রস্থ মানুষের উপকারে আসবে ,  তারা কোন স্বাস্থ্যসংস্থা কী না ,  অর্থ সাহায্য দিবে কী না ।  মূল উদ্দেশ্যটা এখনও তারা ঘোলাটেই রেখেছে ।  বিজ্ঞাপন এবং বিলবোর্ডের প্রসারেই তাদের নজর বেশি ।  তবে বিজ্ঞমহল যতটুকু ধারণা করছেন তা হলো ,  আক্রান্তদের মানসিক শক্তি যোগাতেই এই সংস্থাটির উদ্ভব ।  দুর্ঘটনাগ্রস্থ এই এলাকায় এমন একটি সংস্থার প্রয়োজনীয়তার কথা বয়ান করে কলাম লিখেছেন বিশিষ্ট চিন্তাবিদেরা ।  
  - আমাদের কার্যক্রম জোরেসোরে শুরু করা উচিত ।  খালি এ্যাড দিয়ে আর কয়দিন ?  
কমিটির প্রধান উপদেষ্টা বললেন ।  
 - হাহা !  ইউরো আর পাউন্ডে হেল্প আসছে ।  ওগুলো হালাল করতে হবে না ?  কাজ তো করবোই ।  কাজ না করলে কী আর টাকা পাবো ?  
জবাব দিলেন কার্যনির্বাহী কমিটির প্রধান সদস্য ।  
 - তো কাজ কিরকম করছেন ,  এর গতিবিধি আমাকে একটু জানান তো দেখি !  অনেকদিন কোন আপডেট পাই না ।  
 - আমরা কাজ করছি প্রজেক্ট রঙধনুর জন্যে তা তো জানেনই ।  দুর্ঘটনাগ্রস্থ সাতজন মানুষ যোগাড় করা হবে ।  তারপর তাদের দুর্ঘটনার বিবরণ লিপিবদ্ধ এবং প্রচার করা হবে একত্রিত করে ।  এরপর হোটেল সোনারগাঁওতে অনুষ্ঠানের আয়োজন করে জানিয়ে দেয়া হবে কীভাবে দুর্ঘটনায় আক্রান্ত মানুষেরা সম্মিলিতভাবে গড়ে তুলতে পারে সুখের রঙধনু ।  
 - বাহ চমৎকার আইডিয়া ।  কতজন যোগাড় হল এখন পর্যন্ত ?  
 - ছয়জন । 
 - খুব সাবধানে সিলেক্ট করবেন ।  একদম বেছে বেছে ।  সমাজের সর্বস্তর থেকে ।  আর প্রোডাক্ট যেন পাবলিকে খায় সেটা খেয়াল রাখতে হবে বুঝলেন ?  পাবলিক যত খাবে তত টাকা ।  
 - তা তো অবশ্যই ।  
 - গ্ল্যামারের ব্যাপারটা জরুরী ।  ইয়ে মানে একদম সেইরকম উন্ডেড ,  রক্তাক্ত কাউকে নিয়ে আসলে কিন্তু গ্ল্যামারের গ্রামার বজায় থাকবে না ।  তারা হোটেল সোনারগাঁওয়ে যেয়ে নাচা গানা কীভাবে করবে ?  
 - আরে এসব বলতে এত ইয়ে মানে ' র দরকার নেই স্যার !  এগুলো তো স্বাভাবিক ব্যাপার ।  আমি কিছু সাবজেক্ট চুজ করেছি ,  যা আপাতদৃষ্টিতে দেখলে খুব খেলো মনে হবে ।  তবে আপনি তো জানেনই সবকিছুই ডিপেন্ড করে প্রেজেন্টেশনের ওপর ।  পাবলিক ইমোশন আমরা তৈরি করবো ।  আমরা ইমোশনের নতুন মাত্রা তৈরি করবো ।  তুচ্ছ ইমোশনকে কমার্শিয়ালাইজড করে বাজারজাত করার দক্ষতা আমাদের আছে বলেই তো ইউরোপ থেকে কাঁড়ি কাঁড়ি ইউরো বিনিয়োগ করা হচ্ছে আমাদের প্রতিষ্ঠানের ওপর ।  তাদের চাওয়া পূরণ করাটা বেশ চ্যালেঞ্জিং অবশ্য ।  ফার্স্ট ওয়ার্ল্ড প্রব্লেমগুলোকে থার্ড ওয়ার্ল্ডের বেসিসে ক্যাটাগরাইজড করে প্রেজেন্টেবল বানানো ।  ইউ নো জনসংখ্যা বৃদ্ধি ,  লঞ্চডুবি ,  সিডর এসব টু মেইনস্ট্রিম হয়ে গেছে ।  ইউরোপের মহান দাতারা আমাদের সাহায্য করতে মুখিয়ে আছে ,  তাদেরকে জাস্ট মোটিভেট করতে হবে নিউ আইডিয়া দিয়ে ।  
 - আর এজন্যে আমাদের প্রথম প্রজেক্টটা অত্যন্ত জরুরী ।  আপনি কেসগুলোর ডিটেইলস আমাকে বলেন ইন ব্রিফ ।  
 - কেস - ১
হেকমত আলি ।  মধ্যবিত্ত চাকুরে ।  রাতের বেলায় ঘুমানোর সময় খাট থেকে পরে গিয়ে আঘাত পান ।  মশারি পেঁচিয়ে যাওয়ায় অবস্থাটা আরো গুরুতর হয়ে ওঠে ।  
 - আমাদের হিডেন ডিভাইসগুলো ভালো কাজ করছে ।  মানুষের গোপন দুর্ঘটনাও নিখুঁতভাবে বের করে ফেলছে ।  দারুণ ! 
 - খুব চমৎকার ।  অবশ্য কিছু সাংবাদিক এসবের নৈতিক দিক নিয়ে ট্যাঁ ফো করতে পারে ।  ওদেরকে কিছু গুঁজে দিলেই হবে ।  আমরা এত সময় আর অর্থ ব্যয় করে দুঃখু বাজারজাত করছি ,  তোরা কোথাকার কোন দু পয়সার কলমচাকর আমাদের কাজে বাগড়া দিতে আসিস এ্যাঁ ?  
 - সেটাই ।  বলে যান ।  
 - কেস - ২ ।  অরিন চৌধুরী ।  ছাত্র ।  উচ্চ মধ্যবিত্ত পরিবারের ছেলে ।  ব্যায়াম করতে ভালোবাসে ।  একদিন ব্যায়াম করতে গিয়ে তার পায়ের বুড়োআঙ্গুল মচকে যায় ।  
 - আহা !  দুঃখজনক ।  তবে এটাকে প্যাথেটিক ঘটনা হিসেবে প্রেজেন্ট করাটা বেশ চ্যালেঞ্জিং হবে ।  কীভাবে কী করবেন ভাবছেন ?  
 - এসব ব্যাপার আমাদের সদ্য নিয়োগপ্রাপ্ত আর্ট ডিরেক্টর দেখবেন ।  ৫ মিনিটের একটা প্রোমো বানালেই হবে ।  সেখানে দেখানো হবে কী করে অরিন সারাজীবন ধরে স্বপ্ন দেখে আসছে বড় জিমন্যাস্ট হবার ।  সাথে নাদিয়া কোমোনোচির কিছু ক্লিপ জুড়ে দেবো ।  তার বাবা - মার স্বপ্ন ,  বোনের তদারকির ইত্যাদি এমনভাবে দেখানো হবে যে তার বুড়ো আঙ্গুল মচকানোর মত সামান্য ঘটনাতেও অডিয়েন্স শকড হবে ।  তেমনিভাবে কেস ওয়ানের ব্যাপারে আমাকে আর্ট ডিরেক্টর যা বলেছেন তা হলো ,  হেকমত সাহেব সারাদিন কঠোর পরিশ্রম করে আসেন ,  রাতে ঘুমোনোটাই তার সবচেয়ে সুখের সময় ।  সেই সুখের সময়টায় পতন মানে জীবনের পরাজয় সাথে মশারি একটা মেটাফরিক এলিমেন্ট হিসেবে থাকবে ।  এ্যানিমেশনের মাধ্যমে দেখানো হবে তা অজগর হয়ে তার গলা পেচিয়ে ধরছে ।  
 - ব্রাইট ,  রিয়ালি ব্রাইট আইডিয়া ।  
 - সেটাই আপনাকে বলছিলাম ।  তুচ্ছাতিতুচ্ছ দুর্ঘটনাও আর্ট আর কমার্সের সংযোগে হাইলি ট্রাজিক এটমোসফিয়ার তৈরি করতে পারে ।  অডিয়েন্স খাবে না মানে !  গিলে খাওয়ানো হবে ।  আর সাত দুর্ঘটনা মিলে রঙধনুর আইডিয়াটাতো তোলপাড় করে দেবে একদম ।  আমাদের ফাইনাল সিরিমনিতে দেখেন ।  
 তারা দুজন সন্তুষ্টচিত্তে বাকি কেসগুলোকে নিয়ে গবেষণা করে কীভাবে গ্ল্যামারাইজড এবং ট্রাজিক করা যায় সেই উপায় বের করতে ব্যস্ত হয়ে পড়েন ।  
 গ্রুমিং সেশন   প্লিজ কিপ দ্যা লাইন ।  ইয়া !  অরিন ,  তুমি একটা ব্যথার এক্সপ্রেশন দাও ।  দুই হাত দিয়ে হাঁটতে গিয়ে কিভাবে তোমার জীবনটা ডেস্ট্রয় হলো তার একটা নিট সামারি থাকবে ।  হ্যাঁ গ্রেইট !  ইউ আর লার্নিং ফাস্ট বয় !  
হেকমত সাহেব ,  মনে করুন যে একটা অজগর সাপ আপনাকে জড়িয়ে ধরছে ।  আপনার গলায় চাপ বাড়ছে ।  এই চাপ সংসার এবং চাকুরীজীবনে বঞ্চনার .  .  .  কী বললেন ,  আপনি সংসার এবং চাকুরি নিয়ে হ্যাপি ?  ইউ ডোন্ট নো এনিথিং এবাউট হ্যাপিনেস ।  যা বলছি করুন .  .  . 
লুবনা ,  কাম অন গার্লি !  এটা কী ড্রেস পরিয়েছে তোমাকে ?  ইয়েলো কান্ট বি দ্যা কালার অফ পেইন ।  কস্টিউম ডিজাইনার কোথায় ?  আর তাছাড়া আঁটোসাঁটো হয়নি তো তেমন ।  ব্রা এর স্ট্র‌্যাপ দেখা যাওয়ার কথা বাহির থেকে ।  কী ?  ডোন্ট বি সাচ আ ভিক্টোরিয়ান ফুল !  ওসব ছাড়ো তো কন্যা !  আর ইউ নট পেইড এনাফ ?  ওকে .  .  . ওকে ।  হ্যাঁ এই তো ভালো মেয়ে ।  বুঝতে পেরেছো ।  এখন তুমি তোমার জামার কালার মিসম্যাচ হয়ে যাওয়া নিয়ে সেই ডায়ালগটা দিবা ।  মনে আছে তো ?  হ্যাঁ আমাকে শোনাও ।  রাইট রাইট ।  খুব ভালো হয়েছে ।  তবে  " আমার মাও এমনটা ভাবতেন "  এইখানে  " মা "  বলার সময় তোমাকে একটু গলাটা কাঁপাতে হবে ।  মা শব্দটা ঠিকঠাক বলতে পারলে ধাঁইধাঁই করে টিআরপি বাড়তে থাকে .  .  . 
 নম্বর সাত   - যন্ত্রটাতে কোন গোলমাল হয়েছে স্যার মনে হয় ।  টিউনার আর অটো লোকেটর কাজ করছে না ঠিকমত ।  হিডেন সার্কিটেও সমস্যা ।  সাত নং এর দেখা এখনও মিলছে না ।  
 - আরে না মিললে কীভাবে হবে ?  সাতটা না হলে রঙধনু বানাবো কীভাবে ?  ছয়টা ঘ্যাটাঘ্যাট মিলে গেলো সাত নাম্বার নিয়ে সমস্যা হচ্ছে কেন ?  
 - কী জানি স্যার ।  এরকম প্রব্লেম হবার তো কথা না ।  
 - ওসব আমি বুঝি না ।  আর মাত্র দুই সপ্তাহ পরে ন্যাম ভিলেজে প্রোগ্রাম ।  বুকিং দেয়া হয়ে গেছে ।  এখন পাল্টাতে গেলে আর আগামী ছয়মাসের মধ্যে শিডিউল পাওয়া যাবে না ।  বোঝা গেলো ?  সুতরাং যা করার করো ,  টাকা পয়সা লাগলে নাও ।  টেকনিক্যাল দিকগুলো একদম নিট দেখতে চাই আমি পরশুর মধ্যে ।  
 - স্যার একটা সিগন্যাল পাওয়া গেছে মনে হয় !  
বিপ বিপ একটা শব্দ হতে থাকলো যন্ত্রে । 
 - টিউন করো !  টিউন করে ক্যাপচার করো ঠিকমতো ।  এইবার আর মিস করা যাবে না ।  মনিটর ঠিক আছে তো ?  চেক ।  এ্যান্টেনাগুলো দেখো ।  ট্রান্সমিটারগুলো কাজ করছে ?  চেক ।  এইতো .  .  . এইতো পাওয়া গেছে !  
অস্পষ্ট একটা অবয়ব ফুটে উঠলো মনিটরে ।  
 - টিউন করতে থাকো ।  ফ্রিকুয়েন্সি আসছে ।  হ্যাঁ কিছুক্ষনের মধ্যে স্যাচুরেশন লেভেলে চলে আসবে ।  আমি  " স্টপ "  বলার সাথে সাথে টিউনিং বন্ধ করবা ।  হ্যাঁ এইতো আসছে .  .  . আসছে .  .  .  স্টপ !  স্টপ !  ! 
 - ক্যাপচারড স্যার !  এখন দেখুন ।  
তৃপ্তমুখে জানালো টেকনিশিয়ান ।  
 মনিটরে ভেসে উঠলো মোটর দুর্ঘটনায় আহত একজন বালকের দেহ ।  দশ বারো বছর হবে বয়স ।  মাথার খুলি ফেটে গেছে ।  কাঁচ ঢুকে গেছে শরীরের সর্বত্র ।  রক্ত পড়ছে টপটপ করে ।  
 - আহা ।  এইসব কী ।  রিসেট করে আবার টিউনিং করো ।  
 - যন্ত্রটা আবার সমস্যা করছে স্যার ।  এটা অটোমেটিক আপডেটেড হয়ে ডাটা ট্রান্সফার করছে মেইন সার্ভারে ।  ফ্রান্সে ।  
 - মানে কী ! 
 - মানে স্যার এটাকেই স্যাম্পল হিসেবে ফাইনালাইজড করে অটোমেটিক পাঠিয়ে দিচ্ছে সবগুলো সেকশনে ।  
 - মানে এটাই আমাদের স্যাম্পল সেভেন ?  এটাকে দিয়েই অনুষ্ঠান করতে হবে ?  রঙধনু বানাতে হবে ?  নো ফাকিং ওয়ে ! 
 - কিন্তু এটা করা ছাড়া কোন উপায়ও নেই স্যার ।  ওখানেও অটো আপডেটেড হতে থাকবে এটা ।  অন্য ছয়টা স্যাম্পলের সাথে সিনক্রোনাইজড হবে ।  ওয়েবসাইটে অটো আপলোড হবে ।  
 - সর্বনাশ !  একবার এই ঘটনা ঘটলে তো সে অনুযায়ী কাজ করা ছাড়া উপায় নেই ।  কর্পোরেট শকুনেরা ওৎ পেতে আছে ভুল ধরার জন্যে ।  এটাকে দিয়েই তাহলে আমাদের রঙধনু প্রজেক্ট সম্পূর্ন করতে হবে ?  
 - আর কোন উপায় দেখছি না স্যার ।  
বালকের শ্বাসকষ্ট হতে থাকে ।  সে অত্যন্ত  " ননগ্ল্যামারাস "  ভঙ্গিতে মাকে ডাকতে থাকে ।  তার গলা দিয়ে চি চি আওয়াজ বের হয় ।  উঠতে গিয়ে সে মুখ থুবরে পড়ে । 
 - একে কখন গ্রুমিং করাবো ,  কখন ডায়ালগ শেখাবো ,  কখন কী করবো কিছুই তো বুঝতে পারছি না !  একদম আগলি আর কমার্শিয়ালি আনইম্পরট্যান্ট একটা কমোডিটি ।  আর্ট ডিরেক্টরকে ডাকো তো ।  সাথে অন্যান্য পার্টিসিপেন্টদেরও ডাকো ।  ব্যাপারটা খতিয়ে দেখতে হবে ।  
 রঙধনু    - ডিয়ার পার্টিসিপেন্টজ আপনাদের অতি আনন্দের সাথে জানাচ্ছি যে রঙধনু বানাতে সাতজনের প্রয়োজন নেই ।  অধীর অপেক্ষার সময় শেষ ।  আমরা বানাবো সম্পূর্ণ নতুন আঙ্গিকের ছয়রঙা রঙধনু ।  ছয় সংখ্যাটির কিন্তু বিশেষ তাৎপর্য আছে ।  এটা মানুষের ষষ্ঠ ইন্দ্রিয়ের সাথে সাযুজ্যপূর্ণ ।  ছয়টি ইন্দ্রিয়ের যোগসাজসে গঠিত হবে সপ্তবর্না অনুভূতির রঙধনু .  .  . এই মেশিনটা বন্ধ কর ।  মনিটরটা আবার চালু হল কেন ? 
প্রজেক্ট কো - অর্ডিনেটরের ভাষণে ছেদ পড়লো মেশিন আবার স্বয়ংক্রিয়ভাবে চালু হওয়ায় ।  মনিটরে  " সাত নম্বর কেস "  কে দেখা যাচ্ছে নেতিয়ে পড়া অবস্থায় ।  শরীর থেকে রক্ত ঝরছেই তার ।  
 - স্যার ,  ফ্রান্স থেকে ফিডব্যাক এসেছে ।  
ফ্রেঞ্চ অডিওর সাথে বাংলা সাবটাইটেলে  ' কেস '  সম্পর্কে বলা হচ্ছে ,  
 " ১০ বছর বয়েসী বালক ।  সড়ক দুর্ঘটনায় আহত ।  একটি আঙুল কাটা পড়েছে ।  সর্বমোট ৬০০ মিলি রক্ত নির্গত হয়েছে ।  " 
 - এটা স্যার ডেমো ভার্শন ।  ডিটেইলস পরে পাঠাবে ওরা ।  
শুকনো মুখে জানায় টেকনিশিয়ান ।  কড়িৎকর্মা প্রজেক্ট কো - অর্ডিনেটর ব্যাপারটা সামলে নিয়ে নতুন করে ভাষণের প্রস্তুতি নেন ,  
 - ওয়েল .  .  . আমরা অবশেষে পেয়ে গেলাম তাকে ।  তবে কিছু কিছু ক্ষেত্রে ইগনর করাটা সাফারিং কমায় ।  আর বৃহত্তর স্বার্থের কথা বিবেচনা করলে আমরা দেখি ,  আপনাদের ছয়জনের প্রস্তুতি এবং আপনাদের পেছনে বিনিয়োগের বিপরীতে এই বালক মোটেও সঙ্গতিপূর্ণ নয় ।  তাকে আমরা পরের এপিসোডে ব্যবহার করার কথা বিশেষভাবে বিবেচনা করবো ।  নাউ টক বিজনেস ।  আমাদের গ্র‌্যান্ড ফিনালের বেশিদিন বাকি নেই আর ।  কেস - ১ ,  মিস্টার হেকমত ,  আপনার প্রতিক্রিয়া বলুন ।  হাউ আর ইউ ফিলিং ?  
 - মনে হইতাছে আপনারে আমার ওই খাটের চিপায় ফালায়া  মশারি দিয়া ঢাইকা মশার কয়েল জ্বালাই একশটা । 
 - কী বলেন এসব !  কেস - ২ অরিন .  .  . 
 - আমি আপনাকে বলবো উল্টো করে এক ঘন্টা হাঁটতে ।  আপনার মাথার জায়গায় পাছা থাকাটাই উত্তম ।  
 - হোয়াট !  কেস - ৩ জুবায়ের ।  ইউ মাস্টন ' ট লেট মি ডাউন লাইক আদার রিটার্ডস ! 
 - রঙধনু বানাইবার চান ,  না ?  বাইর করতাছি । 
 - ওই ছোট্ট বাচ্চাটাকে ফেলে কোন রঙধনু হবে না ।  আমার কানে পানি যাওয়ার চেয়ে তার ব্যাপারটা অনেক বেশি গুরুতর এটা আমার ছোট্ট মনও বোঝে । 
প্রতিবাদ করে ওঠে কেস - ৪ সবুজ । 
লুবনাও তার সাথে গলা মেলায় , 
 - ঠিকই বলেছে ওরা ।  আপনি আমাদের থেকে খুব বেশি বোঝেন তাই না ?  ভেবেছেন যে আমরা কিছু বুঝি না ? 
ঝাঁঝালো কন্ঠ তার ।  
 - আমি সবসময় আবৃত্তি করতে গিয়ে একটা না একটা গড়বড় করেছি ।  কিন্তু আজ আমি যে কথাগুলো বলবে ,  তা নিশ্চিতভাবেই হবে আমার সুন্দরতম কবিতার চেয়েও সুন্দর ।  এতে কোন ভান নেই ,  ভনিতা নেই ,  রগড় নেই ,  টক্কর দেয়ার ইচ্ছে নেই ।  আছে অকৃত্রিম ভালোবাসা ,  হৃদকলমে লেখা ।  
কবির শান্ত সমাহিত কন্ঠে সবাই যেন সম্মোহিত হয়ে পড়ে ।  তিনি ভরাট কন্ঠে আবৃত্তি করে চলেন ,  
 " আমরা রঙধনু দেখেছি আকাশে
দেখেছি ঝড়ের পরে জলের বর্ণালী
যাতে সিঞ্চিত হয় আমাদের ভালোবাসার সঞ্চয় । 
একে অপরকে ভালোবেসে
থাকবো বেঁচে কায়ক্লেশে
তবুও বিকোতে দেবো না মুদ্রার কাছে রক্ত
ব্যবসার কাছে ঘুমবিকেলের আবছায়া
বিলবোর্ডের কাছে রঙপেন্সিল
বিজাতীয় ছিল - ছাপ্পরের কাছে সহোদরকে
আমরা সাতজনা
জীবনের তুলি দিয়ে আঁকবো রঙধনু
দুর্ঘটনাপ্রবন এলাকার ক্যানভাসে " 
কেমন লাগলো কবিতাটি আপনার ?  কবিতা হৃদয়ঙ্গম করতে না পারলে এক কথায় বুঝিয়ে দিই ,  আমাদের ছোটখাটো দুর্ঘটনাকে সম্বল করে আপনাদের অতি বৃহৎ ব্যবসা পরিকল্পনা নাকচ করে দিলাম আমরা ।  নিকুচি করি প্রোগ্রামের ,  মেকি অনুভূতির ,  খ্যাতির ।  চলো সবাই মিলে আমাদের আহত ভাইটিকে খুঁজে বের করি ।  ওর চিকিৎসা দরকার ।  টেকনিশিয়ান ভায়া ,  ওর লোকেশনটা ঝট করে বের করে ফেলে বলো তো আমাদের । 
 যন্ত্রের সাথে মানুষগুলোর এভাবে বিগড়ে যাওয়া দেখে প্রজেক্টের সাথে জড়িত মানুষেরা স্থানুর মত দাঁড়িয়ে থাকে আর একে অপরকে দোষারোপ করে ।  উচ্চশক্তিসম্পন্ন তদন্ত কমিটি গঠন করে তারা নিশ্চয়ই ক্ষতির খতিয়ান বের করে ফেলবে ।  ততদিনে দুর্ঘটনাপ্রবন এলাকার বিলবোর্ডগুলো ঢেকে দেবে অজস্র রঙধনু ।  


                    




শেকড় থেকে শিখরে

গালিব ভাইয়ের সাথে কোথাও যেতে আমার বরাবরই খুব ভালো লাগে ।  সেটা বিয়েবাড়ির মতো বিরক্তিকর কোন জায়গায় হলেও ।  তেল - ঝোল মাখিয়ে গলা পর্যন্ত গিলতে আমার আপত্তি নেই ,  শুধু একলা বসে একঘেয়ে সময় পার করাটাই যা হ্যাপা ।  তবে গালিব ভাই থাকলে সময়টা বেশ ভালোই কেটে যায় ।  এছাড়া বিয়েটা হচ্ছেও বেশ ঘরোয়া পরিবেশে ,  কোন কমিউনিটি সেন্টারে না ।  দোতলা বাড়ির ছাদে প্যান্ডেল টানিয়ে উচ্চশব্দে মাইকে গান বাজিয়ে একেবারে সনাতন মফস্বলী কায়দায় বিয়ে ।  স্বভাববশত গাঁইগুই করলেও শেষপর্যন্ত আপত্তি করার কোন কারণ খুঁজে না পেয়ে যেতে রাজী হই ।  এখন মনে হচ্ছে না এলে পস্তাতে হতো ।  অনেক চেনা মুখ ,  অনেক হারিয়ে যাওয়া মুখ ,  সবাই আনন্দনৃত্যে তৈরি করেছে জীবনের এক গতিময় প্রবাহ ।  ঢেউ আছড়ে পড়ছে আমার চোখের পাতায় ,  ঢেউ ভাসিয়ে নিয়ে যাচ্ছে আমায় দূরে ।  এই ঢেউ আনন্দের ,  স্মৃতিময়তার ,  মৃত্যুমুখী সম্পর্কগুলোকে বাঁচিয়ে তোলার ।  সমুদ্রের নিয়ম মেনে চলা এই ঢেউ জোয়ারের মত এসেছে ,  খুব বেশি সময় থাকবে না জানি ।  আবার ভাটার টান শুরু হবে ।  তাই আমি বিলম্ব না করে আনন্দস্নানে মেতে উঠি ।  তবে যার কল্যাণে আমার এখানে আসা সেই গালিব ভাইকে এসবকিছুতে মোটেই উৎসাহী মনে হচ্ছে না ।  কোথাও যাবার তাড়া আছে তার হয়তো ।   - রেজা ,  তাড়াতাড়ি খেয়ে নিয়ে চলো বেরুই ।   - কেন ভাই !  থাকি কিছুক্ষণ ।  সবাই আসছে ,  মজা লাগতেছে ।   - তুমি থাকলে থাকো ,  আমার কাজ আছে ।   - আজকের দিনটার জন্যে কাজ বাকি রাখা যায় না একটু ?  - না ।  জরুরী কাজ ।  আচ্ছা আমি গেলে সমস্যা কী !  তুমি তোমার মত করে মজা করো ,  অসুবিধা তো নাই ! অসুবিধা নেই কথাটি সাদাচোখে সঠিক মনে হতে পারে ,  গালিব ভাই চলে যাবেন ,  আমি আমার মতো করে আনন্দ করবো ,  গান গাইবো ,  কবজি ডুবিয়ে খাবো কেউ তো বাগড়া দিতে আসছে না !  কিন্তু আমার অনুসন্ধিৎসু মন একটু নিরীখের অভিপ্রায়ে গালিব ভাইয়ের পিছু নিতে চাইলো কেন যেন ।  অনেকদিন পর জোয়ারের জলের স্পর্শ পাবার পর ভাটার কথাটাও মাথায় রাখা উচিত ।  আর কে না জানে ভাটার সময় সমুদ্রে অবস্থান করা বিপদজনক ।  ভাটার টানে ভেসে গিয়ে দুদিন পরে কলেজছাত্রের লাশ ভেসে ওঠার খবর এই তো সেদিনই পড়লাম পত্রিকায় ।  গালিব ভাই চলে যাবার উপক্রম করলে একটা তীব্র টানের ভাটার অবশ্যম্ভাবী আগমন অনুভব করছিলাম ।  বিপদজনক ভাটা ।  একেকজনের মনের সমুদ্র একেকরকম ।  জোয়ার - ভাটার হিসেবও ব্যক্তিভেদে ভিন্ন ।  তাই আমার পায়ের নিচ থেকে পানি সরে যাওয়া ,  বালু দিয়ে পায়ের পাতা ঢেকে যাওয়া অনুভব করলেও অন্যরা দিব্যি জোয়ারের জলে নিজেদের ভাসাতে থাকলো ।  গালিব ভাইয়ের ভেসে যাবার দিকে তাদের কোন খেয়ালই নেই ।  যেন তারা চায় এমনটা হোক ।  কেন তারা চায় আমি বুঝতে পারি না ।  শুধু তাকে আটকে রাখার প্রবল ইচ্ছেটাকে স্বাগত জানাই ।   - থাকেন না আর কিছুক্ষণ !  কাজ একটু পরে করলে কী হয় !   - আরে তুমি বুঝতেসো না ,  এটা অনেক টাকার ব্যাপার ।  বিরাট লস হয়ে যাবে আমি সময়মত না গেলে ।  গালিব ভাইকে আমার অচেনা লাগে ।  এই গালিব ভাই একসময় পরীক্ষার আগের রাতে সিনেমা দেখতে গিয়ে ধরা পড়ে কাকার বেধড়ক পিটুনির পরেও দাঁত কেলিয়ে হাসতো ।  স্টেডিয়ামে খেলা দেখতে গিয়ে প্রিয় দলের পরাজয়ে বুক ভাসিয়ে কাঁদতো ।  আমাদের সকল তুতো ভাই - বোনদের এক সূতোয় গেঁথেছিলেন তিনি ।  বয়েস ত্রিশ পার হবার পরেও তার ভেতরকার ছেলেমানুষী মনটা উজ্জীবিত ছিলো সবসময় ,  বয়সের সাথে সাথে তা আরো পরিশলীত এবং নতুন আঙ্গিকে সবাইকে স্নেহাঞ্চলে ঢেকে রাখতো ।  তিনি কবে থেকে এমন কাটখোট্টা হয়ে গেলেন ?  কবে থেকে এমন নিরেট বস্তুবাদী হলেন ?  কবে থেকে আনন্দের চেয়ে টাকা পয়সা তার কাছে জরুরী হলো ? নাহ ,  তাকে যেতে দেয়া যায় না ।  তাকে চলে যেতে দিলে সর্বনাশ হয়ে যাবে ।  আমি দেখতে পাচ্ছি লাইফগার্ডেরা তেড়ে আসছে হুইসেল বাজিয়ে ।  আনন্দসমুদ্রে স্মৃতিস্নান রহিত করার জন্যে সাইরেন বেজে চলে তাড়স্বরে ।   " উঠে পড়েন ,  উঠে পড়েন !  এই সময় সমুদ্রে থাকা নিরাপদ না ।  বিপদজনক ।  উঠে পড়েন উঠে পড়েন !  "  আমি যেন চোরাবালির ভেতরে আটকে পড়েছি ,  হাঁসফাঁস করতে থাকি ,  গালিব ভাইকে টেনে নিয়ে যাচ্ছে স্রোত .  .  .  " এই ,  থামো সবাই !  গান বন্ধ করো ।  পরে নেচো ।  গালিব ভাইকে বাঁচাও আগে "  চিৎকার করে উঠি আমি ।  কিন্তু কে শোনে কার কথা !  তাদের উৎসবের তান্ডব আরো বেড়ে চলে ।  আমার সবকিছু অসহ্য লাগতে শুরু থাকে ,  বিপন্নতার বোধ গ্রাস করে আমায় ।  আমি নৃত্যরতা কাজিনের বগলের তলা দিয়ে ,  গান গাইতে থাকা আত্মীয়াকে ধাক্কিয়ে ,  বোর্ডগেমে ব্যস্ত ছোকড়াদের গুটি এলোমেলো করে আর কয়েকটা বেলুন পা দিয়ে দলে গালিব ভাইয়ের পিছু নেই ।  আঁকড়ে ধরি তার কাঁধ ।   - আপনি তাহলে যাবেনই ?   - হ্যাঁ যাবো ।  কেন কী হয়েছে তোর ?  খুব প্রগলভ অবস্থায় থাকলে গালিব ভাই আমাকে তুই করে বলেন ।  আমি আশা ফিরে পাই আবার ।  হয়তো তাকে ফেরানো যাবে ।  ইমোশনাল ব্ল্যাকমেইলের চেষ্টা করি ,   - আপনি চলে গেলে আমার ভালো লাগবে না মোটেও ।  আমাদের কারোরই ভালো লাগবে না ।  ডোন্ট বি সাচ আ স্পয়েলস্পোর্ট ! আমার কথা তার কানে যায় কী যায় না ,  তড়িঘড়ি করে ঘড়ি দেখে যবার চুড়ান্ত প্রস্তুতি নেন তিনি ।   - নাহ বড্ড দেরী হয়ে গেছে ।  আমিও বুঝতে পারি বড্ড দেরী হয়ে গেছে ।  গালিব ভাই চলে যাচ্ছেন ভাটার টানে ।  এত দূরে ,  যেখানে লাইফগার্ডরাও যেতে সাহস করবে না ।  কে বাঁচাবে তাকে ?  উজবুক কাজিনেরা সব মূর্খের মত নেচেই চলেছে এখনও ।  আমাকেই উদ্যোগ নিতে হবে তাকে বাঁচিয়ে তুলতে ।  প্যান্টের ভেতরে গোঁজা বাকানো ছুরিটা বের করি আমি ।  প্রয়োজন হবে মনে করে নিয়ে এসেছিলাম উৎসবমন্ডপ থেকে ।  প্রয়োজন হচ্ছে এখন ।  গালিব ভাইকে বাঁচাতে প্রচুর রক্ত দরকার ।  অন্য কারো রক্ত দিয়ে হবে না ।  তার নিজের রক্ত চাই ।  যে রক্ত শীতকালের সরিসৃপদের মত জমে গিয়েছিলো ,  শীতল হয়ে গিয়েছিলো ,  সেই রক্তকে একটু উষ্ণতার ছোঁয়া আমিই দিতে পারি ।  তার গলা বরাবর ছুরিটা চালিয়ে দিলে রক্ত বেরুতে থাকে সুন্দর ধারায় ।  তাকে আর টেনে নিতে পারেনা ভাটার জল ।  রক্তদেয়ালে বাধা পেয়ে ফিরে যায় ।  তার দেহটা কাঁধে করে আমি উৎসবস্থলে উপস্থিত হই ।   - এ্যাই তুই কী করেছিস !  মেরে ফেলছিস গালিব ভাইকে ! আর্তনাদ করে ওঠে তার সহোদর ছোট ভাই ।  - না মেরে উপায় ছিলো না ।  এটা অবশ্য এক রকমের বাঁচিয়ে তোলাই ।  সে ভেসে যাচ্ছিলো ভাটার স্রোতে ।  তোরা তো কেউ খেয়াল করিস নি তখন ,  এখন খামোখা বিতন্ডা করছিস !  - করবো না ?  সে যাচ্ছিলো টেন্ডার সাবমিট করে একটা বিশাল দাঁও মারতে ।  আমরা সবাই লালে লাল হয়ে যেতাম ।  আর তুই তাকে মেরে ফেললি !  - তোদের কম আছে নাকি !  ব্যবসায় নামার দুই বছরের মাঝে পাঁচতলা বাড়ি উঠিয়ে দিয়েছে ,  আরো দিতো ধীরে ধীরে ।  এত তাড়াহুড়ো কেন ?  এত লালচ কিসের ?  আজকে এই উৎসবের দিনেও তোরা তাকে একটু কাছে থাকতে দিবি না ?  কতদিন পরে আমরা এক হলাম বলতো ?  আমার কম্পিত গলার আবেগ তাকে আরো শোকাতুর এবং হিংস্র করে তোলে ।  জিঘাংসু কন্ঠে তার অন্যান্য ভাই - বোনদের ডেকে ঘটনা বিবৃত করে আমাকে আক্রমনের মাধ্যমে প্রতিহিংসা চারিতার্থ করারা আহবান জানায় ।  তারা সক্রোধে চিৎকার করে গালিব ভাইয়ের নিথর দেহটা মাড়িয়ে আমার পিছু ধাওয়া করে ।  কারো হাতে বটি ,  কারো হাতে ছুরি ,  সবার কাছেই ধারালো সব অস্ত্র ।  সম্ভাব্য অর্থপ্রাপ্তির সুফলা ক্ষেত্রটি বিনষ্ট হবার শোকে তারা হাহাকার করে ওঠে ।  তবে আমার সাথে দৌড়ে তারা পেরে ওঠে না ।  হয়তোবা অধিক আনন্দ উদযাপনের কারণে ক্লান্ত হয়ে পড়েছিলো ।  সহজেই তাদেরকে নাগালের বাইরে ছিটকে দিয়ে আমি একটা রিকশায় উঠে হুড তুলে দেই ।  ব্যস ,  নিরাপদ এবার !  রিকশাঅলা আমার পরিচিত ।  ছোটবেলায় আমাকে স্কুলে নিয়ে যেতো ।   - কী হইছে ,  হাঁপাও কেন ?  - খুন করছি চাচা ।  গলায় ছুরি চালায়া দিছি ।  ওরা আমার পিছু ধাওয়া করতাছে ।   - কিয়ের খুন করলা ,  কারে খুন করলা ?  কোন শব্দ পাইলাম না তো ।   - এইগুলা নিঃশব্দ খুন চাচা ।  সবাই শুনতে পায় না এই আর্তনাদ ।   - হ !  আমারে শিখাও তুমি ।  আমি সাউন্ড না হইলেও সব শুনবার পারি ।  কারে খুন করছো ,  গালিবরে ?   - আপনে কেমনে বুঝলেন ?   - তুমি যে অরে খুন করবা এইটা অনেকদিন আগে থিকাই বুঝতাসিলাম ।  ছোটবেলা থেইকা তোমগো দেইখা আইতাছি ।  এরকম কতো খুন - খারাবি দেখলাম !   - এখন আমার কী হইব চাচা ?  আমারে এই এলাকা থিকা বাইর করেন ।  ডেঞ্জারাস জায়গা এইডা ।  ওরা ওৎ পাইতা আছে ।  প্রতিশোধ নিবেই ।   - আমি তো এই এলাকা ছাড়া অন্য কোন জায়গা চিনি না ।   - কী কন ?   - চিনতাম ,  তয় ভুইলা গেসি ।  বয়স হইছে না ?  বয়স হইলে মাইনষে অনেক কিছু ভুইলা যায় ।  নতুন কিছু মনে রাখতে পারে না ।  তাই চেনা জায়গাতেই ঘুরঘুর করতে থাকে ।  বয়স হইলে মানুষ ভীতু হয়া যায় ।  গালিব তোমারে ভয় পাইতো ।  তাই তোমার কাছ থিকা পালাইতে চাইতো ।   - আমারে ভয় পাইতো !  - হ ।  তোমার মাঝে সে নিজেরে দেখতে পাইতো ।  তুমি ছিলা আয়নার মতো ।  নিজেরে দেইখা সে ভয় পাইতো ।  সে বুঝবার পারছিলো যে আগের মতো হইতে পারবে না কখনও ।  অবশ্যি আর কেউ তাকে আগের মত চাইতোও না ।  তুমি চাইতা ।  তাই সে পালাইতো ।   - একসময় আমিও কারো কাছে এমুন হয়া যামু ।  তখন সে আমারে খুন করতে চাইবো !  আচ্ছা সেটা পরে চিন্তা করা যাইবো ।  আপনি আমারে বর্তমান বিপদ থিকা রক্ষা করেন ।  ওরা আইবো আমারে ধরতে ।  খুন করতে ।   - ওরা কেউ আইবো না ।  ওরা জানে যে তুমি বেশিদূর যাইতে পারবা না ।  আটকা পড়বা এই এলাকায় ।  আমার রিকশায় ।  যতক্ষণ ঘুরতে ইচ্ছা করে ঘোরো ।  কিন্তু একসময় তো ফিরতে হইবো ঘরে ,  তাই না ?  তোমার বাসার সব মানুষ এখন ওই বিয়াবাড়িতে ।  তোমার না ফিরা উপায় কী ?  - ধুরু বুইড়া ,  তুমি বড় বেশ ফাউ প্যাচাল পারো !  নামায় দাও আমারে রিকশা থিকা !  বুড়োর এত শক্তি এলো কোথা থেকে !  সে তীরবেগে রিকশা চালাতে থাকে ।  প্রমত্ত গতিতে অতিক্রম করে পাড়ার অলিগলি ,  পথঘাট ।  সন্ধ্যাবাতির আলোয় তার পিঠে অলীক ছায়াচিত্র তৈরি হয় ,  দৃশ্যগুলো আমার কাছে অশ্লীল লাগলেও আমোদ পেয়ে দূর থেকে সিটি বাজায় বিয়েবাড়ির স্বজনেরা ।  ওরা আসছে !  আমি রিকশা থেকে নেমে পড়ার চিন্তা স্থগিত করে দেই ।  এই যানটার মত দ্রত ছোটা আমার পক্ষে সম্ভব না ।  সন্ধ্যা থেকে গভীর রাত অবধি আমার রিকশাভ্রমণ চলতে থাকে পলায়নের নিমিত্তে ।  পালানো হয় না আমার ।  বারবার আটকে দেয় মধ্যরাতের ট্রাফিক পুলিশ ।  ব্যারিকেড দিয়ে রাখে প্রতিটি প্রস্থান পথে ।  টলতে টলতে টহল দেয় পাড়ার ডেঁপো ছেলেরা ।  চক্র তৈরি করে আমাকে আটকে রাখে ।  একসময় আতঙ্ক আর অনিশ্চয়তার অনুভূতি পরাজিত হয় ক্ষুধার কাছে ।   - রিকশাটা থামান চাচা ।  কোথাও নাইমা কিছু খায়া নেই ।   - কোথায় নামবা তুমি ?  সব দোকান বন্ধ ।  এত রাতে কেউ ব্যবসা খোলা রাখে নাই আমি ছাড়া ।   - আমারে আপনার বাসায় নিয়া যান ।  আপনার কাছে যা আছে তা দিয়া দুইমুঠ খায়া প্রাণডা বাঁচাই ।   - ঘরের মানুষের কাছে ফিরা যাও বাবা ।  পরের মাইনষেরে বিশ্বাস নাই ।   - কী যে কন চাচা !  আপনি আবার পর হইলেন কবে থিকা !  নিয়া যান আমারে আপনের বাসায় ।   - আমার বাসায় যা আছে তা তোমার ভালা লাগবো না ।   - আরে চলেন তো চাচা !  সে স্মিত হেসে রিকশার গতি কমিয়ে দিক পরিবর্তন করে ।  পাড়ার এ অংশে আমি কখনও আসি নি ।  বড্ড অপরিচিত ঠেকে সবকিছু ।  - আস্তে আসো ।  পা পিছলাইবা ।   - এই জায়গায় আমি তো আগে কখনও আসি নাই চাচা !   - চেনা জায়গাই ।  হয়তো খেয়াল করো নাই ।  শ্যাওলা জমে পিছল হয়ে আছে পথ ।  দেয়ালে মাকড়সাদের অবাধ যাতায়াত ।  অত্যন্ত নোংরা পরিবেশ ।  গা গুলিয়ে আসে এখানে খাবার কথা ভাবলে ।  কিন্তু কিছু তো খেতে হবে !  বিয়েবাড়িতে ফিরে যাবার প্রশ্নই আসে না ।  ওরা ধারালো অস্ত্র দিয়ে আমাকে কাটবে ।  বারবার পিছলে পড়ে পথ চলতে থাকি আমি ।  পথ আর শেষ হয় না ।  বোঁটকা গন্ধে দমবন্ধ হয়ে আসে ।   - আর কতদূর ?   - পথ ভুইলা গেছি !  - মানে !  - মানে কী !  তোমারে কইছিলাম না ,  বুড়া বয়সে কিছু মনে টনে থাকে না ।  স্মৃতিনাশ হয় ।  - তাই বইলা নিজের ঘর ভুইলা গেছেন ?   - আমার ঘর নিয়ে এত দরদ কিল্লিগা তোমার ?  সারাজীবন তো রিকশায় চড়ছো ,  কখনও আমার ঘরে আসছো ?  খবর নিছো ?  এটা নিয়া আমার কোন অভিযোগ নাই ।  না নেয়ারই কথা ।  আর আমার মতো মানুষের ঘর থাকাও যা না থাকাও তা ।  তাই মনে রাখার চেষ্টাও করি নাই ।  যাদের ঘর থাকা দরকার তাদের ঘরে পৌঁছায় দেয়াই আমার কাম ।  চলো ।  ওঠো ।  সে আমাকে হাত ধরে টেনে তোলে শ্যাওলাবাগান থেকে ।   - আমাকে কোথায় নিয়া যান ?   * বিয়েবাড়ির তীব্র রঙিন আলোয় শুকিয়ে গেছে গালিব ভাইয়ের রক্ত ,  বাস্পীভূত হয়ে গেছে তার দেহ ।  তার চিহ্নটি কোথাও নেই ।  শুধু জেগে আছে তার স্বজনেরা রক্তের পিপাসা নিয়ে ।  আমাকে দেখে তারা হুল্লোড় করে ওঠে তারা ।  - কী রে এতক্ষণে আসলি ?  তোর জন্যে খাবার রেখে দিয়েছি ।  খেয়ে নে ।  তাদের কথার আন্তরিকতা আমাকে বিস্মিত করে ।  গালিব ভাইয়ের বাবা কাছে এসে আমাকে আদর করে বসান ।  খাবারের তদারকি করতে থাকেন ।  ক্ষুধার্ত আমি গোগ্রাসে গিলে চলি অন্যসব চিন্তা বাদ দিয়ে ।  খাবারটা বড় চমৎকার হয়েছে ।   - আর কিছু লাগবে তোমার ?   - আমি নিয়ে নিয়ে খাবো ।  আপনি কিছু চিন্তা করবেন না !  - খাও ।   - রেজা তোর খাবার হলে একটু চিলেকোঠার ঘরে আসিস তো ।  কথা আছে ।  গালিব ভাইয়ের ছোটভাই আমাকে বলে ।   - কী ব্যাপার ? হাতমুখ ধুয়ে আয়েশ করে একটা পান চিবুতে চিবুতে তার কাছে যাই আমি ।   - খুব ঘরকুনো হয়ে গেছিস তুই ।  ঘর ছাড়া থাকতে পারিস না একদম ।  ভালো ।  আমরা জানতাম তুই ফিরে আসবি ।  তাই আর পরিশ্রম করি নি অযথা ।  এটা ভাঙনের সময় ভ্রাতা !  একান্ন কেটে সতের ।  সতের কেটে সাত ।  এসময় এমন গোঁয়ার আবেগে কাউকে ধরে রাখতে চাওয়াটা অপরাধের পর্যায়ে পড়ে ।  আনন্দ ভালোবাসা আর বিষয়বুদ্ধিকে একসাথে জড় করলে ভজঘট ছাড়া কিছু হয় না ।  আমার গলায় ধাতব ফলার শীতল স্পর্শ অনুভব করি ।   - আমাকে আরেকবার সুযোগ দে !   - তুই গালিব ভাইকে সুযোগ দিয়েছিলি ?   - সুযোগ দেয়ার সুযোগ পাই নি ।  অত সময় ছিলো না ।   - এক্সাক্টলি !  আমাদের সময়ের বড়ই অভাব !  আর সত্যি কথা বলতে কী ,  বড় হয়ে ওঠা পরিবারের বৃদ্ধি রোধে তোর প্রচেষ্টা ভালো ছিলো ।  এপ্রিসিয়েটেড ।  সেই একই কাজ আমি করবো এখন ।   - তাড়াতাড়ি করো ভাইয়া ,  গালিব ভাইয়ের জায়গায় তোমাকেই তো যেতে হবে ।  পাশ থেকে তাগাদা দেয় একজন ।  চামড়া কাটার শব্দে রিকশাঅলা বুড়োটা ঘুম থেকে উঠে মাথা নাড়ায় ,  সবকিছু ঠিকঠাকমত চলছে দেখে আশ্বস্ত হয়ে ঘুমিয়ে পড়ে সে আবার ।  






ব্লেডটা দাও নিহিলা

  * 
আমার সুরক্ষার জন্যে একটা ব্লেডই যথেষ্ট ।  পাতলা করে কাটা এক ফালি ধারালো ধাতব টুকরো ,  ব্যস !  আর কিছু লাগবে না ।  দিনে দিনে তৈরি হয়েছে অনেক শত্রু;পথে - ঘাটে ,  কর্মস্থলে ।  পাড়ার সদ্য গোঁফ গজানো ছেলেটা দলবল নিয়ে শাসিয়ে গিয়েছে যার সাথে আমার জীবনে দুই একবারের বেশি কথা হয় নি ।  এত সহজে ছেড়ে দেবো নাকি ?  এত সহজে ছেড়ে দেবো সবাইকে ?  তোমাদের অপমানের তীর আমাকে বিক্ষত করেছে ,  বিঁধে গিয়েছে মর্মমূল পর্যন্ত ।  তোমাদের ব্যঙ্গ - বিদ্রুপের চাবুক আমার পিঠ ছিলে - ছুবড়ে শিরীষ কাগজের মতো রুক্ষ করে দিয়েছে ।  ব্যায়ামাগার থেকে শরীরমন্ত্র আর রান্নাঘর থেকে আমিষকল্প তোমাদের শক্তিশালী হাতের মুষ্টিতে জুড়ে গিয়ে আমার মুখে কতবার অংকন করেছে রক্তের মানচিত্র তার ইয়ত্তা নেই ।  আমি ভুলিনি কিছুই ।  
ভুলতে চাইলে ঘুমের ভেতর রাতের আঁধার সর্প হয়ে পেঁচিয়ে ধরে স্বপ্নমাঝে , 
ভুলতে চাইলে তপ্ত আকাশ ঊনুন জ্বালায় মাথার ওপর সকাল - সাঁঝে ।  
আমি দংশিত হয়েছি ,  আমি দগ্ধ হয়েছি ।  শরীরের ভেতর এখনও সরিসৃপের মত ঘুরে বেড়ায় অপবোধের স্প্লিন্টার ,  তোমাদের অপরাধ আর জিঘাংসা আমার মনের বনে পোচারদের মত সবুজতার চোরাকারবার করে পাঠিয়ে দিচ্ছে দূর সীমান্তে ,  যেখানে হলুদ আকাশের নীচে তান্ডবনৃত্য নাচে নেড়েমাথা খুনীদের স্লাটি স্ত্রীরা ।  কিভাবে ভুলবো আমি ?  অনাহুত হেমন্তবাতাস শীতশিষ দিয়ে কানে কানে এখন আর ওম উদ্বোধনের আবাহন করে না ,  হিসহিসিয়ে বলে যায়  " মরে যাও অথবা শোধ নাও "  ।  মরে যাওয়াটা আমার এক বহুলচর্চিত অভ্যাস ,  কিন্তু এই শিল্পে দক্ষ হয়ে উঠতে পারিনি আমি এখনও ।  বারবার মরে যেতে গিয়ে হেরে যাই শুধু ।  তাই ভুলতে না পারার অভিশাপকে শাপ হিসেবে নিয়ে আমি হন্তারকের হৃদয় প্রতিস্থাপন করি বুকের ভেতর ।  
  * 
নিহিলা ,  আমাকে জাগিয়ে দিও ভোর হলে ।  ব্লেডের পরিচর্যা করবো সকালের শুভ্র বিষণ্নতা গায়ে মেখে ।  ভালোমত ঘুম না হলে ওদের মোকাবেলা করার শক্তি হবে কী করে বলো ?  তাই আমাকে ভোরের আগে ডেকো না ।  আবার খুব বেশি বেলা করেও ঘুমুতে দিওনা আমায় ।  শরীর স্লথ হয়ে যাবে ।  নিহিলা ,  ওরা আসতে পারে যেকোন সময় ,  দলবেঁধে ।  পঙ্গপালের মত আকাশ আঁধার করে ডানা ঝাপটে ছুটে আসতে পারে তারা গভীর রাতে অথবা সুপ্রভাতে ।  আমি প্রস্তুত থাকবো ,  আমি প্রস্তুত করছি নিজেকে ।  তবে তোমার এসব দাঙ্গা - হাঙ্গামায় জড়ানোর কোন দরকার নেই সোনা ।  তোমার চোখে আমি ঘুমের কাঠি ছুঁইয়ে কুয়াশাপালংকে শুইয়ে দেবো ।  তুমি ঘুমুবে ।  ঘুমুবে বসুন্ধরার সকল শান্তি বুকে ধারণ করে ।  শান্তিটুকু তোমার থাক ,  শাস্তি না হয় আমিই নেবো ,  দেবো ।  নিহিলা ,  আমার প্রবঞ্চনার ইতিহাস তুমি শুনেছো রাতভর ,  আমার গুমড়ে কেঁদে ফেরা অপমানকে আদর দিয়ে লালিত্যে লালন করেছো ,  নির্ঘুম যন্ত্রণাকাতর রাতে মাথায় ঘুমপট্টি বেঁধে দিয়েছো ভিন্টেজ সিনেমার প্রেমময়ী নার্সদের মতো ।  তোমাকে আমি কোন বিপদের মুখোমুখি হতে দেবো না ।  আমি নিজেকে এবং তোমাকে সুরক্ষিত করতে শিখছি নিহিলা ,  খুব শিঘ্রই একদিন আসবে সম্মুখসমরের সময় ,  সেদিন আমার নৃশংস প্রতিশোধ দেখতে হবে না তোমায় ,  দেখতে হবেনা রক্তস্নাত ,  ঘর্মক্লান্ত অবয়বদের ,  তোমাকে ঘুম পাড়িয়ে দেবো আমি ।  আমি জিতে গেলে তোমাকে জাগাবো ,  তুমি আমার গলায় বরমাল্য পরিয়ে দেবে ।  একদিন না একদিন জয়ী আমাকে দেখবেই তুমি ।  
  *  
দিন ঘনিয়ে আসছে নিহিলা ।  তুমি প্রস্তুতি নাও দীর্ঘঘুমের ।  তার আগে আমাকে জাগিয়ে দিও ।  ওরা এলে আমাকে জাগিয়ে দিও ।  হয়তোবা অনেক রাত জাগতে হবে তোমার আরো ।  ওরা সম্ভবত রাতের বেলায়ই আসবে ।  রাত জেগে তোমার চোখের কোণে কালি জমবে ,  চিন্তা করো না এজন্যে ।  আমার কাছে জাদুর কাঠি তো আছেই ,  ছুঁয়ে দিলেই ঘুম আসবে ,  ক্লান্তি চলে যাবে ,  মুছে যাবে পিঁচুটি আর কালি ।  আর কিছুক্ষণ তুমি রবে না আমার জন্যে ?  
 - এক প্রশ্ন কেন করো বারবার ?  তুমি তো জানোই আমি আছি এবং থাকবো ।  তোমাকে উত্তেজিত এবং বিধ্বস্ত দেখাচ্ছে ।  আজ আবার কী হলো ?  
আজ বলার মতো অনেক কিছুই হয়েছে ।  এমন সবকিছু ,  যেগুলো শুধুমাত্র নিহিলাকেই বলা যায় এবং নিহিলাকে না বলে আমার স্বস্তি নেই ।  
 - ওরা যুদ্ধের ক্ষেত্র তৈরি করছে নিহিলা ।  আজকেও অফিসে আমাকে অপমান করেছে সে ।  
 - কে ?  তোমাদের নতুন ম্যানেজার ?  
 - হ্যাঁ ।  সে ছাড়া আর কে হবে !  দুদিন হলো অফিস জয়েন করেছে ,  করে সারেনি ,  শুরু করেছে হম্বিতম্বি আর ফুটোচ্ছে কথার হুল ।  আমি অবশ্য কিছু বলি নি তাকে ।  নীরবে সয়ে গেছি ।  যেমনটা এ পর্যন্ত সয়ে এসেছি সবার ক্ষেত্রে ।  তবে তুমি তো জানোই ,  আমি ছেড়ে দেবো না কাউকেই ।  কাউকে না !  ব্লেডটা তো আর এমনি এমনি কিনিনি !  অনেকেই হয়তো দু টাকার এই সামান্য অস্ত্রটা দেখে না সিঁটকাবে ।  তবে তুমি তো আমার গেমপ্ল্যান জানো ,  তাই না নিহিলা ?  অবশ্য তুমি না জানলে আর কে জানবে ?  তুমি জানো এই ব্লেডটা কত ভয়ংকর অস্ত্র হয়ে উঠতে পারে ।  রক্তের প্লাবন বইয়ে দিতে পারে ।  এত রক্ত আমি ঝরাবো ওদের সবার দেহ থেকে যে শহরে রক্তোচ্ছাস শুরু হবে ।  মানুষজন ভেসে যাবে রক্তের স্রোতে ।  ভেলা বানিয়ে পালিয়ে প্রাণে বাঁচতে চাইবে ।  
 - আহ !  তুমি এত বাজে বকোনা তো ।  বাড়িয়ে বলা আমার মোটেও পছন্দ না ।  
আমি জানি নিহিলা বাড়িয়ে বলা আর আতিশায্য পছন্দ করে না ।  তাই ওকে সবসময় সারবস্তুটাই বলে এসেছি ।  সবকিছু শুনে ব্লেড কেনার পরামর্শটা সেই দেয় ।  ব্লেডের সুবিধার দিকগুলি হলো -  এটা সহজে পরিবহনযোগ্য ,  কেউ সন্দেহ করবে না ,  অস্ত্র হিসেব এটা অপ্রত্যাশিত বিধায় শক্তিশালী প্রতিপক্ষ ভড়কে যাবে ।  
 আমার প্রতিপক্ষরা  আমার প্রতিপক্ষ ,  বিশেষ করে বললে শত্রুর অভাব নেই কোন ।  তাদের এই দীর্ঘ তালিকার পুঙ্খানুপুঙ্খ বর্ণনা দিতে দিতে সম্মুখ সমরের সেই দিন চলে আসতে পারে ।  তাই আপাতত কয়েকজনের কথা বলি ,  যারা মহাযুদ্ধের দিন প্রতিপক্ষের নেতৃত্ব দেবে ।  
আমি ছোটবেলা থেকেই দুর্বল এবং শীর্ণকায় ।  সাততাড়াতাড়ি কোনকিছু বুঝে নিয়ে সেই অনুযায়ী কাজ করার মত চাতুরতাও ছিলো না আমার ।  এমন না যে আমি বোকা ছিলাম ,  কিছুটা মন্থর ছিলাম আর কী ।  আমার এই মানসিক আর শারীরিক দুর্বলতাগুলোর সুযোগে যা হয় আর কী ,  স্কুল আর মহল্লার গাব্দাগোব্দা ছেলেপুলেগুলো বিরক্ত করতো ,  ক্ষেপাতো ,  কখনও শারিরীক আঘাতও করতো ।  তাদের মধ্যে অনেকেই অবশ্য পরবর্তীতে বন্ধু হয়ে গেছে ।  অনেকের সাথে যোগাযোগ নেই ।  অনেকের সাথে মাঝেমধ্যে দেখা হয়ে যায় রাস্তায় ।  তাদের ছোটবেলার নাবুঝ অপরাধ ক্ষমা করে দেয়ার মত ঔদার্য আমার রয়েছে ।  আসলে ছিলো না অতটা ,  এটা নিহিলার অবদান ।  তবে সবাইকে ক্ষমা করে দেয়ার প্রশ্নই আসে না ।  নিহিলাও এ ব্যাপারে একমত ।  যেমন ,  যেই ছেলেটি ছোটবেলা থেকে আমার সাথে মস্করা করেছে ,  সবার সামনে ছোট করেছে ,  সব প্রতিযোগিতায় জিতে গেছে ,  সে যদি এখনও দেখা হলে নাক কুঁচকে ক্রুর হাসি হেসে আমার কাজ এবং ব্যর্থতা নিয়ে খোঁচা মেরে কথা বলে ,  
 - কী রে রাজপুত্র !  অফিসে যাচ্ছিস ?  অফিসে তোর রোল কত রে ?  ফার্স্ট হস তো ?  ঠিকমত কাজ করিস বাপধন ,  নাইলে টিসিমিসি খেয়ে যাবি ,  আমাদের শৈশবের কিন্ডারগার্টেনের বদনাম হবে ।  
 আমি কেন সইবো ?  
 অথবা পাওনার খোঁজে বারবার তাগাদা দেয়া সেই ব্যবসায়ী ,  এক মুহূর্তের জন্যেও যে টাকা ছাড়া অন্যকিছুর কথা ভাবতে পারে না ,  তা সে না পারুক আমার কোন আপত্তি নেই ।  কিন্তু সবার সামনে টাকা চেয়ে হেনস্থা করে যদি ,  
 - ঐ মিয়া !  আর কত ঘুরাইবেন ?  নেয়ার সময় তো বড় মুখ কইরা অনেক কথা কইছিলেন ।  ক্ষ্যাম নাই কুত্তার বাঘা নাম তার ।  টাকা যদি না দিতে পারেন তো কয়া দেন ,  নাহয় ভিক্ষা হিসাবে ধইরা লমু নি ,  কিন্তু তাইলে আমারে জনস্বার্থে একটা কাজ করতে হইবো ,  সবার সামনে ঘাড় ধইরা নিয়া যায়া কমু ,  এই ফকিন্নীর পুতটারে ভুলেও কেউ টেকা ধার দিবেন না ।  
 অনেক মানুষের সামনে এভাবে আমাকে অপমান করেছিলো সে ।  আমি কেন সইবো ?  
 আর এই তালিকার সাম্প্রতিক সংযোজন ,  আমাদের অফিসের নতুন বস ,  যে আমাকে গত সাত দিনে চৌদ্দবার স্যাক করার হুমকি দিয়েছে ,  আমার মন্থরতাকে নিয়ে টিপ্পনি কেটেছে ,  পরিবারের ঔচিত্যবোধ নিয়ে প্রশ্ন তুলেছে ,  তার নরম চামড়ায় ব্লেড চালিয়ে দেব সবার আগে ।  
 আমার চামড়াও একসময় নরম ছিলো ।  খুব লাগতো আমার ।  এখন শক্ত হয়ে গেছে ।  চামড়ার কারবারী আমি খুব ভালোই জানি ।  প্রস্তুত হও নরম চামড়ার মানুষেরা !  
  * 
ওরা আসছে !  ওরা আসছে সরবে ।  ওরা একসাথে সবাই আসছে ।  আমি শুনতে পাচ্ছি .  .  .  
 আমি শুনতে পাচ্ছি ছোট্টবেলার গড়িয়ে চলা ছোট্টবল
কেমন করে আঘাত করে কেমনে ঝরায় চোখের জল
দেখতে পাচ্ছি হোঁৎকামুখো ব্যবসায়ীটার খুব তাগদ
হাসতে গিয়ে ফেলছি গিলে আনন্দ - হাসি সবই রদ
শুনতে পাচ্ছি বখে যাওয়া পাড়াতুতো ভাই পাড়ছে গাল
নিহিলাকে দেখে তারা বলেছিলো  " এ দারুণ মাল !  "  
এসব শুনে ,  এসব দেখে করেছি আমি ভীষণ পণ
শোধটা এবার নিতেই হবে আর নয় যে স্মৃতি রোমন্থন । 
  - ওরা আসছে ,  আর তুমি এসময় ছড়া লিখছো ?  এটা ছড়া লেখার সময় ?  
নিহিলার কন্ঠে অসহিষ্ণুতা প্রকাশ পায় ।  
 - এটাই ছড়া লেখার সময় ।  লিখে নিজেকে চাঙা করা আর কী !  ভালো ছাত্রদের দেখো না ,  তারা পরীক্ষার আগের মুহূর্তে কিছু পড়ে না ।  রিলাক্স করে ।  আমিও তেমন করছি ।  
 - কিন্তু তুমি তো ভালো ছাত্র না ।  আর তোমার মধ্যে মোটেই কোন রিলাক্সড অনুভূতি কাজ করছে না ।  আমার কাছ থেকে লুকোতে পারবে ?  
আমি মাথা গুঁজে লিখতে থাকি ।  নিহিলার কাছে কিছুই লুকোনো যায় না ।  ও সব জানে ।  সব বুঝে ফেলে ।  
 আসছে ওরা ,  শুনতে পাচ্ছি বাজছে রণডম্বুর
আসছে ওরা শোধের পেয়ালা রক্তে টইটম্বুর
আসছে ওরা গভীর রাতে পাড়ায় যখন ঘুম নিঝুম
আসছে ওরা ছিনিয়ে নেবে আমার গোপাল ,  জবা ,  কুমকুম ! 
  - মিটারে মিলছে না ।  তুমি এলোমেলো হয়ে যাচ্ছো ।  খামোখা রিলাক্স থাকার ভান করো না ।  দরজায় কড়া নাড়ছে ওরা ।  ওঠো !  ওঠো কাপুরুষ !  এবারও যদি তুমি পালিয়ে যাও তোমাকে চিরকালের জন্যে ত্যাগ করবো আমি ।  এসব ছড়া লিখে অনেক বুঝ দিয়েছো আমাকে ।  ওঠো !  ব্লেডটা নাও ।  আজ তোমাকে পারতেই হবে ।   
 নিহিলা আমার গলা চেপে ধরে ।  আমার শ্বাসরোধ হয়ে আসে ।  নিঃশ্বাসের জন্যে নিস্ফল চেষ্টা করে ব্যর্থ হই ।  ওর চামড়া আমার মতই শক্ত ।  আর নিস্তার নেই এবার ।  
 - কই রে ,  লুজারটা গেলো কই !  সে নাকি কি কিনছে !  আমাদের সাথে যুদ্ধ করবে বলে !  বাইর হও সোনার চান ! 
আমার ছেলেবেলার প্রাচীন উত্যক্তকারীর কন্ঠে তীব্র শ্লেষ ।  
 - আরে ঐ হুমুন্দির পুতের কবুতরের কইলজা ।  অয় বাইর হইবো বইলা মনে করসেন ?  ক্ষ্যাম নাই কুত্তার বাঘা নামও নাই ।  একটা হাড্ডি দিয়েন ডাস্টবিন থিকা কুড়ায়া ওরে খাইতে ।  দেইখেন হাভাইত্যা কেমনে গাপুসগুপুস কইরা খায় !  
পাওনাদার সুযোগ পেয়ে তার নোংরা মুখটা খুলতে ছাড়েনা ।  
 - টোটালি ওর্থলেস পিস ওফ শিট ।  ফাকিং এ্যাসহোলটা আবার আমাদের সাথে পাল্লা দিতে চায় ।  হোয়াট আ জোক !  
ম্যানেজারের জোক শুনে সবাই বেদম হাসতে থাকে ।  
  - কী রে তুই যাবি না ?  যাবি না কাওয়ার্ড !  যা দেখিয়ে দিয়ে আয় ওদেরকে তোর ব্রহ্মাস্ত্র ।  
নিহিলার এমন রূপ আর কখনও দেখিনি আমি ।  
 - যাবো ?  
হঠাৎ করে ভীষণ দুর্বল আর বিপন্ন বোধ হতে থাকে আমার ।  তা দেখে নিহিলা তার সুর পাল্টায় ।  
 - অবশ্যই যাবা সোনা ।  যাও এবং ওদের সবাইকে ব্লেড দিয়ে কেটে আসো ।  মাত্র তিনজন এসেছে ।  তিন পোঁচেই হয়ে যাবে ।  একটা দিবে গলায় ,  আরেকটা ঘাড়ে ,  আর শেষটা কপালের পাশের রগে ।  খুব সহজ কাজ ।  না পারার কিছুই নেই ।  
 সে আমাকে ব্লেডটা এনে দেয় ।  ব্লেডটা হাতে নিয়ে আমি সমস্ত দুর্বলতা ঝেঁটিয়ে বিদেয় করি ।  চরম মুহূর্তের সামনে এসে একটু নার্ভাস হওয়াটা কোন ব্যাপার না ।  নিহিলা আমার দিকে তাকিয়ে হাসে ।  সে হাসিতে শরীরের আনাচে কানাচে প্রতিহংসার বিস্ফোরণ ঘটতে থাকে ।  আমি তেতে উঠি ।  আমি ক্ষেপে উঠি ।  আমার মনে বিশ্বাস জন্মায় ,  আমি পারবো ।  ওদের ভীতচোখ দেখে বিশ্বাসটা অদম্য আকাঙ্খায় পরিবর্তিত হয় ।  আর কোন বাধা নেই ,  আর কোন শংকা নেই ,  নিশ্চিত সাফল্য ,  নিশ্চিত বিজয় ।  দ্যা সুইট স্মেল অফ সাকসেস !  দ্যা ওল্ড ওয়াইন অফ রিভেঞ্জ !  আমি নেশাতুর হয়ে প্রথম পোঁচটা দিই গলায় 
 - এইটা আমারে ছোটবেলা থেকে ত্যক্ত করার জন্যে ,  বুঝছোস ?  
কেমন তড়পাচ্ছে আমার বন্ধু কাটা মুরগীর মত দেখো !  
ভয়ার্ত চোখে তাকিয়ে থাকা পাওনাদার আর বসের ঘাড়ে আর কপালে দুটো পোঁচ দেয়ার পরে আমার কেমন যেন অবসন্ন লাগে ।  এত সহজেই শেষ হয়ে গেলো ?  এত সহজ ?  
  * 
নিহিলা আর আমি ।  শুয়ে আছি পাশাপাশি ।  অবশ্য আমার পাশে না শুয়ে ও যাবেই বা কোথায় ।  
 - আমরা সবাইকে মেরে পালিয়ে আসতে পেরেছি !  
খুশি খুশি খুকী খুকী কন্ঠ তার ।  
 - আমি পেরেছি অবশেষে নিহিলা !  পেরেছি ।  
 - হ্যাঁ ।  তোমার প্ল্যানটা আসলেই নিখুঁত ছিলো ।  সবকিছু থেকে বেরিয়ে আসতে এর থেকে ভালো কিছু ভাবা সম্ভব ছিলো না ।  
আমি কিছু বলতে গিয়ে পারি না ।  গলা থেকে ঘরঘর শব্দ হয় ।  
 - এ্যাই ,  এখন কোন কথা বলোনা তো !  গলা কেটে ফালি করে দিয়েছো এখন কথা বলা যায় নাকি !  ঘাড় থেকেও রক্ত বেরুচ্ছে অবিরাম ।  আর কপালের রগটা ঠিকমতো কাটতে পারো নি ।  তাহলে আর এতক্ষণ এখানে শুয়ে কথা বলতে পারতে না ।  চলে যেতে অন্য কোথাও ।  
আমি কিছু বলার চেষ্টা করে আবারও ব্যর্থ হই শোচনীয়ভাবে ।  
 - তুমি নিজেকে কেটেছো ,  রক্তাল্পনা দিয়ে নতুন নকশা করেছো সুন্দর ।  তুমি এখন সবার ধরা ছোঁয়ার বাইরে চলে যাচ্ছো ।  আর কেউ তোমাকে অপমান করতে পারবে না ।  খোঁটা দিতে পারবে না ।  আঘাত করতে পারবে না ।  এই দেখ ,  আজরাঈল এসে উপস্থিত তুমি ভয় পেয়োনা একদম কেমন ?  আমি তোমার হাত ধরে আছি ।  তোমার সাথে আমিও যাবো ।  
 জানি তো নিহিলা আমার সাথেই যাবে ।  আমাকে ছাড়া ওর গতি কী !  আর কোথাও যে নিবাস গড়ার নেই ওর ।  আমার চোখ বুঁজে আসে ।  আমি নিহিলার অদৃশ্য হাত ধরে দৃশ্যান্তরে যাওয়ার প্রতীক্ষা করতে থাকি ।  


                    




গল্প যদি শুনতে চাও ,  আমার কাছে এসো ! 

আমার স্ত্রী জেনি গত কিছুদিন ধরে তার ক্রমবর্ধমান স্থুলকায়া নিয়ে খুব চিন্তিত ।  সেদিন রাতে একটা কুইকির পরে আমার বুকে মাথা রেখে ছলছল চোখে জিজ্ঞাসা করেছিলো সেই আদিমতম দাম্পত্য শঙ্কার প্রশ্ন ,  সে যদি মরে যায় তাহলে আমি আরেকটা বিয়ে করবো কী না ।  আমিও গতানুগতিক একটা উত্তর দিয়ে তার কপালে চুমু এঁকে ঘুমোনোর প্রস্তুতি নিলাম ।  কিন্ত তার প্রশ্নপর্ব শেষ হয়নি তখনও ।   - আমি যদি খুব মোটা আর কালো হয়ে যাই ,  কুৎসিত হয়ে যাই তখন তুমি কী করবে ? মায়াই লাগে এমন সকাতর জিজ্ঞাসায় ।  - কী আর করব ?  তোমাকে বস্তায় করে রাস্তায় ফেলে দিয়ে আসবো !  হাহাহা ! পরিবেশটাকে হালকা করার জন্যে রসিকতা করি আমি ।  কিন্তু তাতে হিতে বিপরীত হয় ।  বাধ্য হয়ে পরিচিত অন্যান্য স্থুলকায়া মহিলাদের উদাহরণ দেই ,  যারা আচম্বিতে প্রস্থে বেড়ে চললেও স্বামীসোহাগ থেকে বঞ্চিত হয়নি ।  উদাহরণগুলো বেশ যুৎসই ছিলো ।  আর আমি বলিও বেশ গুছিয়ে ।  সে আশ্বস্ত হয়ে আমাকে একটা চুমু দিয়ে বসে ।  কখনও কখনও একটা চুমুই শরীরকে জাগানোর জন্যে যথেষ্ট হয় ।  আমি তাকে কাছে টেনে নিয়ে উন্মাতাল চুমুতে ভরিয়ে দিই ,  কাঁধ খাঁমচে ধরি ,  পোষাকের বাঁধনগুলো আলগা করতে থাকি ।  একটা তৃপ্তিকর সঙ্গমের পর সে সঙ্গমপরবর্তী উত্তাপ সমুদ্রের তীরে বসে রৌদ্রস্নান নেয়ার মত উপভোগ করবে তা না ,  আবারও শঙ্কিত মুখে তার শরীরবৃত্তিক ভবিষ্যতের উদ্বেগ নিয়ে প্রশ্ন করে ,  - আচ্ছা আমি যদি একসময় তোমাকে আর এখনকার মত দিতে না পারি ?  আমার শরীর যদি হঠাৎ খারাপ হয়ে যায় খুব ,  তুমি কিভাবে তোমার চাহিদা মেটাবে ? প্রশ্নটা ভাবার মতনই বটে !  তবে এত ভাবার সময় নেই এখন ।  তাকে কোনরকমে একটা বুঝ দিয়ে ঘুমুতে যেতে হবে ।  আমার ঘুম পাচ্ছিলো খুব ।   - কী করব ?  মাস্টারবেশন করব !  হাহা ।  আরে এত ভাবছো কেন ?  বয়স কি শুধু তোমার একার বাড়ছে ?  আমারও তো বাড়ছে ।   - আমার শরীর তোমার চেয়ে দ্রুত পড়ে যাবে ।   - কার শরীর কখন কিরকম হয় কে জানে !  ওসব চিন্তা বাদ দাওতো !  ঘুমোও এখন ।  কিছুক্ষণ পর তার নাক ডাকার শব্দ শুনতে পাই আমি ।  তাকে ঘুমোতে বললেও আমার ঘুম টুটে যায় ।  নতুন একটা গল্পের প্লট এসেছে মাথায় ।  সেটা নিয়ে গভীরভাবে ভাবতে হবে ।  আমি একজন লেখক এবং ব্লগার ।  বেশ কয়েকটা বই বের হয়েছে ।  তবে প্রচারণার অভাবে তেমন কাটতি হয়নি ।  ব্লগে আমার লেখা অবশ্য অনেকেই পড়ে ।  মূলত ব্লগের প্রতি অত্যধিক অবসেশনই আমাকে মুদ্রিত অক্ষরের জগতে ব্রাত্যজন করে রেখেছে ।  তবে দুঃখের বিষয় ,  আমার লেখালেখির প্রতিভা সম্পর্কে জেনি মোটেই ওয়াকিবহাল না ।  সে বড্ড বেশি মেয়েলী স্বভাবের ।  সাজগোজ ,  শরীর ,  আর বেড়ানো এসব নিয়েই তার চিন্তাভাবনা আবর্তিত ।  সে তার শরীরের মুটিয়ে যাওয়া নিয়ে চিন্তিত ,  অথচ দিনদিন যে মনের দিক থেকে ভোঁতা থেকে ভোঁতাতর হয়ে যাচ্ছে সে খেয়াল নেই ।  আমার গল্পের সব আইডিয়াই অবশ্য তার সাথে শেয়ার করি ।  সে মুগ্ধ হয়ে শোনার ভান করে ,  আর গঁৎবাঁধা কিছু প্রশংসা দিয়ে আমাকে খুশি করতে চায় ।  যেমন ,   " ওয়াও !  ফিনিশিংটা তো অসাম !  "  কিংবা  " খুব ছুঁয়ে গেল গল্পটা ।  আজকে আমার মন খারাপ থাকবে সারাদিন "  ।  বকোয়াজ সব !  তবে এবার তাকে আমি যে গল্পের থিমটা বলবো ,  সেটা তাকে ভাবতে বাধ্য করবেই ।  এবার আর সিম্বল ,  মেটাফোর ,  সুররিয়ালিজম সংযোগে তার বুদ্ধিবৃত্তির মাধ্যমে নাগাল না পাওয়ার মত কিছু লিখবো না ।  আমাদের যাপিত জীবন নিয়েই একটা শীতল ,  ভয়ানক সাইকোলজিক্যাল থ্রিলার লিখবো ।  তার জবুথবু বস্তুবাদীতায় ক্লিষ্ট এবং আড়ষ্ট মনে কিছুটা হলেও একটা গতিজড়তা তৈরি করতে পারবে তা ,  আমার বিশ্বাস ।  গল্পটার থিম নিয়ে ভাবতে গিয়ে আমি খেয়াল করলাম ,  যে ঘটনা এবং কথোপকথনের পরিপ্রেক্ষিতে গল্পটা মাথায় এসেছে ,  আমার স্ত্রীর মুটিয়ে যাওয়া ,  অনাকর্ষণীয় হয়ে যাওয়া বিষয়ক দুর্ভাবনা ,  ব্যাপারটি আমি আগে খেয়ালই করিনি ।  আমার চিন্তার জগতে জেনি খুব বেশি জায়গা অধিগ্রহণ করে থাকতে পারে না ।  আমার বেশিরভাগ চিন্তাই লেখা সংক্রান্ত ।  আর রাতের বেলায় কামনামদির সময়টাতে জেনিকে তো পাচ্ছিই !  অন্য মেয়েদের মত সে  " আজ থাক ,  খুব মাথা ধরেছে "  জাতীয় অজুহাত দেখায় না ।  তাই তার মুটিয়ে যাওয়ার ব্যাপারটাও সেভাবে চোখে পড়েনি আমার ।  একসাথে থাকার অভ্যস্ততায় চোখ মানিয়ে নিয়েছে ঠিক ঠিক ।  গল্পটা নিয়ে ভাবতে গিয়ে আমি জেনির শরীর পরখ করতে থাকি ।  এখনও সে বেঢপ আকৃতি পায়নি ,  তবে এ তো কেবল শুরু !  স্থূলতার গ্রাসে একবার যে পড়েছে তার কি নিস্তার আছে ?  বিশেষ করে সে যদি ডায়েট কন্ট্রোল এবং জিম না করে মাঝেমধ্যে রুটিন দুশ্চিন্তা করেই ব্যাপারটার নিস্পত্তি হয়েছে বলে ধরে নেয় !  সেদিন রাতে জেনির আহবানে উত্থিত হতে আলস্য পেয়ে বসে আমাকে ।  আমি বরং তাকে গল্পের থিমটা বলার সিদ্ধান্ত নেই ।  জেনির লুকায়িত বিরক্তি ধরতে অবশ্য আমার খুব একটু বেগ পেতে হয়না ।  তার সবকিছুই বড় স্থূল ।  চোখে পড়ে যায় সহজেই ।  এতে বরঙ আমার উৎসাহ বৃদ্ধি পায় আরো ।  গল্পটাকে অধিকতর সহিংস এবং রক্তাক্ত করার কথা বিবেচনা করে দেখি ।   - শোন জেনি ।  গল্পটার মূল চরিত্র দুটো ।  একজন লেখক এবং ব্লগার ,  আর তার স্ত্রী ।   - ঠিক আমাদের মত ! উৎফুল্লতা প্রকাশ পায় জেনির কন্ঠে ।  - হ্যাঁ ,  ঠিক আমাদের মতই ।  একদম আমাদের মত ।   - তারপর বল ! অন্য কোন গল্পের ব্যাপারে জেনির এমন শ্রবণেচ্ছা আগে চোখে পড়েনি আমার ।  মৃদু হাসি খেলা করে আমার ঠোঁটে ।  আমি বলে চলি ,   - তারপর হল কী ,  একদিন রাতে মেয়েটি খুবই চিন্তাক্লিষ্ট স্বরে তার মুটিয়ে যাওয়া নিয়ে উদ্বিগ্নতা প্রকাশ করে লেখকের কাছে ।  আর লেখক তাকে সান্ত্বনা দেয় ।   - আল্লা !  চরিত্রের সাথে ঘটনাও দেখি মিলে যাচ্ছে !  জেনির উৎসাহ যেন আর ধরে না - জীবন থেকেই তো গল্প বেছে নেয় লেখকেরা জেনি !  বাস্তব জীবন থেকে একটু নিয়ে আরেকটু কল্পনার সংমিশ্রণ ,  দক্ষতার সাথে করতে পারলে এভাবেই একটা সার্থক গল্প রচিত হয় ।   - আচ্ছা ,  তারপর কী হলো বলো ।   - লেখক ব্যাটা মুখে তার স্ত্রীকে সান্ত্বনা দিলেও তার মনে অন্য চিন্তা খেলা করে ।  মেয়েটাকে তার বদখত এবং অনাকর্ষণীয় লাগতে থাকে ।  সে অন্য ভূমিতে কর্ষণ করতে প্রবল স্পৃহা অনুভব করে ।   - শেষের কথাটা বুঝলাম না ।  কী করে ?  - মানে স্ত্রীর অসৌন্দর্য চোখে পড়ার পরে অন্য মেয়েদের সাথে দৈহিক সম্পর্ক করতে চায় সে !  - কী শয়তান লোক !  - খুবই শয়তান লোক ।  সে ভাবে কী জানো ?  বউ যেভাবে মোটা হচ্ছে ,  কয়দিন পরে আর কোন আকর্ষণই অবশিষ্ট থাকবে না তার প্রতি ।  তখন সে কী করবে ?  বিকল্প ব্যবস্থা প্রস্তুত রাখা উচিত ।  তাই সে গোপনে অন্য একটা স্লিম ,  সুন্দরী মেয়ের সাথে সম্পর্ক গড়ে তোলে ,  আর তার বউকে মেরে ফেলার প্ল্যান করতে থাকে ।   - ভয়ানক গল্প !  আমার ভীষণ রাগ হচ্ছে লোকটার ওপর ।  শেষে কী হয় ?  - শেষটা নিয়ে এখনও ভাবি নি ।  তবে দ্রুতই কিছু একটা ভেবে লেখায় হাত দিবো ।  ব্লগে দেয়ার জন্যে তর সইছে না !  - এই ব্লগই তো তোমার সব !  আমি কিছু না । কপট রাগ দেখায় সে ।  এবার আমি কামাতুর হয়ে পড়ি ।  তার সৌন্দর্য এবং আকর্ষণ অবশিষ্ট থাকতে থাকতেই উপভোগ করা উচিত ।  সেদিন সে ঠিক প্রশ্নই করেছিলো ।  জেনি মোটা ,  বা রোগাক্রান্ত বা অনাকর্ষনীয় হয়ে গেলে আমি কী করব ?  মাস্টারবেট করে নিশ্চয়ই আমার চলবে না !  গল্পটা নামিয়ে ফেলি দ্রুতই ।  ব্লগে দেয়ার পরে ব্যাপক সাড়া পাই ।  এমনিতেই আমার জনপ্রিয়তা অনেক ,  তবে এই গল্পটা সম্ভবত সুবোধ্য এবং প্রচুর সেক্স ভায়োলেন্সের বর্ণনা থাকার কারণে আমার পাঠকগন্ডির বাইরে অনেক অব্লগারও পড়েন ।  শেষের দৃশ্যে বর্বোরচিতভাবে স্বামী এবং তার গোপন প্রণয়িনী কর্তৃক স্ত্রী হত্যার বর্ণনাটা বেশ আলোচিত হয় ।  গল্পের অপ্রত্যাশিত সাফল্যে আমার মনটা বেশ ফুরফুরে হয়ে ওঠে ।  আর আমাকে খুশি হতে দেখলে জেনিও আনন্দিত হয় ।  সে আমাকে আরো খুশি করার জন্যে ফেসবুকেও শেয়ার দিয়ে ফেলে গল্পটা ।   - জানো তোমার গল্পটা শেয়ার দিয়ে না আমি অনেকগুলো লাইক পেয়েছি ।  এমনভাবে বলে যেন গল্পটা সে ' ই লিখেছে ।  আমি খুশি হতে গিয়ে খেয়াল করি তার গলায় জমা মেদ অনেকটা গলকম্বলের মত ঝুলে আছে ।  থলথলে বিশ্রী একটা আকৃতি ।  এ কদিন গল্প লেখা নিয়ে ব্যস্ত ছিলাম বলে খেয়াল করিনি ।  এত মোটা হয়ে গেছে !  তার আশঙ্কাই তো সত্যি হতে চললো !  আজকে জেনি বাইরে যাবে তার বন্ধুদের সাথে একটা গেটটুগেদারে অংশ নিতে ।  আমাকে অনেক করে বলেছিলো যাবার জন্যে ,  সাফ না করে দিয়েছি ।  এমনিতেই ওসব ভীড়বাট্টা আমার ভালো লাগে না ,  তার ওপর আবার একরাশ অচেনা মুখ !  ওদের নিজস্ব জগতের সাথে খাপ খাইয়ে নেয়ার ঝক্কি পোহানোর কোন ইচ্ছেই আমার নেই ।   - আমি কোন ড্রেসটা পরে যাবো বলতো ?  আহা !  কী প্রশ্ন !  যেন তার ওয়ার্ডরোবের সুপারিন্টেনডেন্ট আমি ।  বিরক্ত হলেও আন্দাজে একটা বলে দিলাম ,   - ওই লাল জামাটা পরো ।  জানতাম তার কোন না কোন একটা লাল জামা থাকবেই !   - কোনটা ?  সাথী আপা যেটা নবরূপা থেকে কিনে দিয়েছিলো সেটা ?   - হ্যাঁ ওটাই পরো ।   - আচ্ছা !  পরতে গিয়ে সে খেয়াল করলো জামাটা তার আঁটছে না ।  কেঁদে ফেলার উপক্রম করলো প্রায় ।  আর আমি ত্যক্তবিরক্ত হয়ে মনে মনে বললাম ,   " আরো মোটা হয়েছিস মাগী !  এত খাস কেন ?  " তবে বিরক্তভাব বেশিক্ষণ থাকলো না ।  নতুন গল্প লেখার আইডিয়া মাথায় এসেছে !  এই গল্পটার থিম এবং চরিত্রায়নও আগের গল্পটার মতই রেখেছি ।  দুটি প্রধান চরিত্র ।  লেখক স্বামী আর তার মোটা স্ত্রী ।  এবার সেক্স - ভায়োলেন্স তেমন থাকবে না ,  তবে প্রচুর খিস্তি রাখবো ।  জেনি বাড়ি ফিরুক ,  তাকে শোনাতে হবে পুরোটা ।  তার মতামতের তোয়াক্কা করি না আমি ,  অবশ্য মতামত বলে কিছু থাকলে তো !  পাঠকেরা অবশ্য সমালোচনা করতে পারেন রিপিটেশন হয়ে যাচ্ছে বলে ।  সে ব্যাপারটাও ভেবে রেখেছি ।  আমি একই থিমের পরপর কয়েকটা গল্প লিখে যাবো ।  রফিকউজ্জামান সিফাতের  " যৌনাবেগ "  সিরিজটার মত ।  আমার এই সিরিজটারও একটা নাম দেয়া দরকার ভালো দেখে ।  কী নাম দেয়া যায় ?  নামকরণটা আমার কাছে জরুরী না ।  গল্প লেখাটাই আসল ব্যাপার ।  অল্প একটু ভেবেই নাম ঠিক করে ফেললাম ,   " স্থূলতা এবং কামনার দিনগুলো "  ।   - তোমার চুল আঁচড়ানো শেষ হলে আমার কাছে এসো ।  - তোমার কাছে আসবো না তো কার কাছে যাবো গো ?  আহ্লাদ দেখে পিত্তি জ্বলে যায় আমার ।   - নতুন কোন গল্পের কাহিনী শোনাবে বুঝি ?  যাক ,  মাঝেমধ্যে সে মস্তিষ্কটা ব্যবহার করে এখনও !   - হ্যাঁ ঠিকই ধরেছো ।  তাড়াতাড়ি এসো তো ।  তোমাকে না শোনানো পর্যন্ত আমার স্বস্তি নেই ।  তাকে এই গুরুত্ব দেয়াতে সে খুশি হয়ে অন্যদিনের চেয়ে দ্রুত ড্রেসিংটেবিলের পর্ব সমাপ্ত করে আমার কাছে এসে বসে ।   - এই গল্পটার চরিত্র দুটোও আগের গল্পটার মত ।   - আগের কোন গল্পটা যেন ?  কাহিনী ভুলে গেছি ।  কাকে কী বলি !  মাত্র দু সপ্তাহও হয়নি ,  সে ভুলে বসে আছে ।  গল্পটায় সে আর আমি এমন ওতপ্রোতভাবে জড়িত তারপরেও সে ভুলে গেছে ।  মাগী খালি ছিনালি শিখেছে ভালো !  আচ্ছা !  রাগ প্রকাশ করার সময় পরে পাওয়া যাবে ।  আপাতত তাকে গল্পটা শোনাই ।  আদুরে একটা ভাব মুখে এনে তাকে বলি ,    - যাহ !  এরই মধ্যে ভুলে গেলে ?  ওই যে সেই লেখক আর তার বউয়ের গল্প ।  লেখকটা তার বউকে মেরে ফেলে ।   - ওহ আচ্ছা ,  মনে পড়েছে !  হু বল ।   - আমি একটা সিরিজ লিখছি বুঝেছো ?  এই সিরিজে প্রতিটা গল্পের চরিত্রগুলো একইরকম থাকবে ।  কাহিনীতেও সামঞ্জস্য থাকবে ।   - কী থাকবে ?  - সামঞ্জস্য - মিল ,  সিমিলারিটি ।  - ও !  কী সব কঠিন শব্দ ইউজ করো তুমি !  আচ্ছা বলো ।   - তো এই গল্পের কাহিনীটাও আমাদের জীবন থেকেই নেয়া ।  বিকেলের একটা ঘটনা থেকেই থিমটা মাথায় এলো ।   - কোন ঘটনা ?   - ওই যে ,  তুমি জামা পরতে গিয়ে দেখলে যে আঁটোসাঁটো হচ্ছে ।   - এখান থেকে তুমি গল্প বের করে ফেলেছো !  তুমি আসলেই একটা জিনিয়াস !  - হাহা !  আচ্ছা শুরু করি তাহলে ।  গল্পটা এমন ,  লেখক স্বামী তার মোটা হতে থাকা স্ত্রীর প্রতি বিরক্ত এবং অনাসক্ত হতে থাকে ক্রমশ ।  সে চায় তার স্ত্রীকে কঠিন কোন আঘাত করতে ।  আঘাতে আঘাতে বিপর্যস্ত করে দিতে ।  কিন্তু সংকোচ কাটিয়ে উঠতে পারে না ।  তো একদিন তার বউ বাইরে যাবার সময় তাকে জিজ্ঞেস করে কোন জামাটা পরবে ।  লোকটাও আন্দাজে কিছু একটা বলে দেয় ।  তার কথামত জামাটা পরতে গিয়ে মেয়েটা দেখে যে সেটা টাইট হচ্ছে ।  তারপর থেকে লোকটা করে কী ,  তার বউয়ের জন্যে প্রতি সপ্তাহে দারুণ সব জামা কিনতে থাকে ।  - সো কিউট !  - রঙ বেরঙের চটকদার সব পোষাক ।  দামের ব্যাপারেও কার্পণ্য করে না ।   - বাহ দারুণ তো লোকটা !  - কিন্তু সে ইচ্ছে করেই মেয়েটার দেহের অনুপাতে সরু জামা কিনতে থাকে ।  যেন সে জামাগুলো পরতে না পারে ।   - কেন কেন ?  এরকম করতে যাবে কেন ?  ব্যাখ্যা করার প্রবৃত্তি হয়না আমার ।  আমাকে গল্প বলার নেশায় পেয়ে বসেছে ।   - আর প্রত্যেকবার জামা উপহার দেবার সময় তার ব্যবহার রূক্ষ থেকে রূক্ষতর হওয়া শুরু করে ।  প্রথমদিকে সে তার মোটা শরীর নিয়ে খোঁটা দিয়েই ক্ষান্ত থাকতো ।  ধীরে ধীরে সে গালিগালাজ করা শুরু করে এরকম ,   " আর কত মোটা হবি মাগী ?  "  ।   " তোর উরুতে আর পেটে যত চর্বি সুইপারদের মলখেকো শুয়োরের শরীরেও এত চর্বি নাই "  ।  এমন খারাপ খারাপ সব কথা ।  সে জামা কিনে উপহার দিতেই থাকে ,  মেয়েটাও মোটা হতে থাকে ।  শেষপর্যন্ত মানসিক অত্যাচার এমন পর্যায়ে যায় যে মেয়েটা আত্মহত্যা করতে বাধ্য হয় ।  একটানে বলার পর আমি উত্তেজনায় হাঁপাতে থাকি ।  জেনি ব্যস্ত হয়ে পড়ে আমার অত্যাধিক ঘাম নির্গত হওয়াজনিত জটিলতা মোকাবেলায় ।   - গল্প আর ব্লগ নিয়ে তুমি এত এক্সাইটেড হও কেন বলোতো ! অনুযোগের সুরে বলে সে ।   " তা তোমাকে নিয়ে এক্সাইটেড হব নাকি ধুমসী রেন্ডি !  " মনে মনে বলার পর নির্মল আনন্দে ভরে যায় আমার মন ।  গল্পটি ব্লগে প্রকাশ পাবার পরে অনেকেই এতে স্ল্যাংয়ের মাত্রাতিরিক্ত প্রয়োগ নিয়ে আপত্তি তোলেন ।  একটা বেশ দীর্ঘ তর্ক বিতর্ক হবার পরে আমি আপত্তিকারীদের বোঝাতে সক্ষম হই যে লোকটির মধ্যে যে ভীষণ বিবমিষা এবং বিকর্ষণ ছিলো তার স্ত্রীকে নিয়ে ,  এবং তার পরিকল্পনা যেমন ছিলো ,  মানসিক টর্চারের মাধ্যমে চরম পরিণতির দিকে ঠেলে দেয়া ,  সেক্ষেত্রে এমন ভাষা প্রয়োগের বিকল্প ছিলো না ।  এই গল্পটিও আশাতীত জনপ্রিয়তা পায় এবং অনেকেই অনুরোধ করে সিরিজটা চালিয়ে যেতে ।  এটা অবশ্য তাদের না বললেও চলতো !  আমার জীবন এখন এমন পথে চলছে যে ,  তার চলার পথে হোৎকা সহধর্মিনীর শরীর নিঃসৃত চর্বিতে পা পিছলে পড়বেই ।  আর এই সিরিজের গল্পরাও তখন সদলবলে সদর্পে চলে আসবে আমার কাছে ।  পরবর্তী গল্পের থিম পেতে মাত্র সাত দিন অপেক্ষা করতে হয় আমার ।  জেনির সাথে মিলিত হতে গেলে সে বিবাহিত জীবনে প্রথমবারের মত আপত্তি জানায় ।  অথচ তার মিনসট্রুয়েশন পিরিয়ড চলছিলো না তখন ।   - কী হয়েছে তোমার ?   - ভেজাইনার ভেতরে কেমন ড্রাই হয়ে আছে ।  কোনভাবেই ফ্লুইড বেরুচ্ছে না ।  এরকম অবস্থায় ব্যথা পাবো খুব ।  এইতো হবার কথা !  তুমি মোটা হতে থাকবে আর শরীরের কোনরকম সমস্যা তৈরি হবেনা তা কী হয় ।  নিশ্চয়ই হরমোনাল কোন প্রবলেম বাঁধিয়ে বসেছে ।  পিল খাবার কারণে অবশ্য এমন হতে পারে ।  তবে গল্পে এটার উল্লেখ থাকবে না ।  আমি তাকে আদর করে ঘুম পাড়িয়ে দিয়ে সোজা কম্পিউটারের সামনে বসে ব্লগ লেখা শুরু করি ।  এই গল্পটা হিট হবে শিওর !  প্রচুর পরিমাণ সেক্সুয়াল এ্যাবিউজ আর সাইকোলজিক্যাল ক্রাইসিসতো থাকবেই ,  তায় শিরোনামে উল্লেখ করে দেবো  " কঠোরভাবে প্রাপ্তবয়স্কদের জন্যে "  ।  সারারাত জেগে একটানে গল্পটা শেষ করে ফেললাম আমি ।  ঘুম আসছিলো না মোটেও ।  পাঠকের প্রতিক্রিয়া কী হয় দেখার জন্যে ক্ষুধার্ত বাঘের মত ওৎ পেতে ছিলাম ।  প্রথম মন্তব্যটা এলো এরকম ,  প্রভাতকিরণ বলেছেন :  গল্পটায় মাত্রাতিরিক্ত সেক্স এবং পারভার্শন ব্যবহৃত হয়েছে ।  যার কোন দরকারই ছিলো না ।  এ কোন লেখককে দেখছি আমরা ?  আমাদের পুরোনো সেই লেখক ,  যিনি তার লেখার শুদ্ধতার ব্যাপারে কোন আপোষ করতেন না সে ?  নাকি সস্তা জনপ্রিয়তার লোভে আরোপিত যৌনতা ,  খিস্তি ,  বিকৃতি ব্যবহার করে নিজেকে বিকিয়ে দেয়া নতুন একজন ?  স্ত্রীর ড্রাইনেস ,  তাকে অবহেলা করে তার সামনেই ল্যাপটপে পর্ণ ট্যাব খুলে রেখে দিনের পর দিন মাস্টারবেশন করে চলা ,  পুরোনো প্রেমিকাদের ছবি বের করে তাতে চুমু খাওয়া এসব আমাদের সমাজের ক্ষেত্রে কেমন প্রভাব ফেলবে লেখক ভেবে দেখেছেন কী ?  আপনার সর্বাঙ্গীণ মঙ্গল কামনা করছি ।  এসব বয়ানবাজ শুদ্ধতাবাদীদেরকে দুচোখে দেখতে পারি না আমি ।  বেশ ঝাঁঝের সাথে জানিয়ে দেই যে সমাজের মঙ্গলপিয়াসু কোন সচেতনতাকর্মী আমি না ।  আমি লেখক ,  এবং মানবমনের অন্ধকার কোণে বিচরণ করে সেখান থেকে লেখার উপকরণ সংগ্রহ করতে আমার ভালোমানুষী দস্তানা পরে নিতে হয়না ।  তাকে আরো জানিয়ে দিই যে যা লিখছি তা অত্যন্ত বাস্তব ,  এমন ঘটে ,  ঘটবে এবং তিনি যদি অন্ধ সেজে থাকতে চান তাহলে আমার কিছু বলার নেই ।  মন্তব্য শেষ করি তার দৃষ্টিপ্রতিবন্ধকতার নিরাময় কামনায় ।  পরে আমার সমর্থনে অনেক মন্তব্য এলেও প্রথম মন্তব্যের রেশটা রয়েই যায় আমার ভেতরে ।  আমি তা উগড়ে দিই জেনির ওপরে ।   - আবালটার ওপর আমার এমন মেজাজ খারাপ হয়েছে যে কী আর বলবো !  আরে ,  আমি একটা সিরিজ লেখছি ,  সেখানে একজন চরমভাবে ডিস্টার্বড মানুষের চরিত্র নিয়ে লিখছি ,  যে স্ত্রীর ওপর চরমভাবে নিরাসক্ত ।  যে স্থূল খুন - খারাপিতে বিশ্বাসী না ।  দীর্ঘ মানসিক অত্যাচারের প্রক্রিয়ার মাধ্যমে চরম পরিণতি মেনে নিতে বাধ্য করবে ।  তার আচরণ পারভার্টদের মত হবে না তো কার হবে ?  সে তার স্ত্রীর শুষ্ক শীতলতার অজুহাতে তাকে মানসিকভাবে পর্যুদস্ত করার জন্যে তার সামনে পর্নসাইট খুলে রেখে মাস্টারবেট করবে দিনের পর দিন ,  সিচুয়েশনটার শকিং ভ্যালু কেন বোঝেনা ওসব পায়াভারী পন্ডিতেরা ?  আবার বড় বড় কথা বলে !   - পায়াভারী মানে কী ?  ঠিক এই জিনিসটাই আমি চাইছিলাম !  আমাকে প্রবোধ দেবার জন্যে এটাই দরকার ছিলো !  নির্বুদ্ধিতা আর ন্যাকামীর এমন যুগলবন্দী বিরল ।  সাথে যদি দৈহিক কদর্যতা আর যৌনসমস্যা থাকে তাহলে জেনির চেয়ে বিরক্তিকর আর কে হতে পারে ?  ক্রনিক বিরক্তি খুব খারাপ জিনিস ।  এটা মানুষকে খুন করতে উদ্বুদ্ধ করতে পারে ।  আমি যদি এখন দেয়ালে জেনির কপাল ধরে ঠুকতে থাকি তাহলে আমাকে কি খুব দোষ দেয়া যায় ?  এতগুলো গল্প লিখলাম তার আচরণের জবাবে আমার মনোভাব জানাতে ,  তাকে মানসিকভাবে বিপর্যস্ত করতে ,  লাভ কী হলো ?  লবডঙ্কা !  সুতরাং তাকে মানসিক অত্যাচার করার শৈল্পিক উপায়ের ভাবনা জলাঞ্জলি দেয়া ছাড়া গতি দেখছি না ।  শারীরিক আঘাত ,  চরমতম শারীরিক আঘাতই শেষ উপায় .  .  .  * জেনির মৃতদেহ পড়ে আছে আমার সামনে ।  মুখটা থেৎলে গেছে বিচ্ছিরিভাবে ।  ওকে কদর্য লাগছে আরো ।  আমার অবশ্য জেনিকে হত্যা করার ইচ্ছে ছিলো না ।  কিন্তু মাথাটা একবার দেয়ালে ঠুকে দেবার সাথে সাথেই যেন ভায়োলেন্সের বারুদ জ্বলে উঠলো আমার ভেতরে ।  এতদিনকার পুষে রাখা অতৃপ্তি ,  বিরক্তি ,  রাগ সবকিছুর মিলিত রূপ ভয়াবহ আকার ধারণ করেছিলো ,  আমি নিজেকে নিবৃত্ত করতে পারিনি ,  চাইও নি ।  মাথা ঠুকে দেবার পরে ঠোঁটে পা ঘষে ঘষে লিপস্টিক উঠিয়ে ফেলি ।  তারপর একটা ছুরি নিয়ে এসে হাতের শিরা কেটে দেই ।  সামান্থাকে আগে থেকেই এমন কিছু বলে রেখেছিলাম ।  ওর নীরব সায়ও ছিলো এতে ।  সামান্থাকে জেনি চেনে না ।  কখনও বলিনি ওকে তার কথা ।  খাপখোলা তরোয়ালের মত ধারালো ফিগার ,  আর বুনো হরিণের মত প্রাণপ্রাচুর্য্য ।  জেনির বিকল্প হিসেবে কাউকে ভাবতে গিয়ে আমাদের অফিসের রিসিপশনিস্টের কথাই প্রথম মনে আসে ।  তাকে কবজা করতে খুব একটু বেগ পেতে হয়নি ।  এখন সবকিছু ভালোয় ভালোয় হলে আমাদের নতুন জীবনের শুরু হবে ।  লাশ লুকোনোর অতি উত্তম ব্যবস্থা অনেক আগেই করে রেখেছি ।   - এই কি লিখছো ,  নতুন গল্প বুঝি ?   - হ্যাঁ জেনি ।  এসো ।  পড়ে দেখো ।  জেনির নাম ব্যবহার করে এর আগে আমি কখনও গল্প লিখিনি ।  পড়তে গিয়ে দেখলাম ওর মুখ কেমন ফ্যাকাশে হয়ে উঠেছে ।  সেই বিরল ঘটনা কি ঘটতে যাচ্ছে এবার ?  সে তার ব্রেইনের ব্যবহার করছে তাহলে ?   - আমার নাম এখানে কেন ?   - নাম তো সবগুলো গল্পেই থাকতে পারতো জেনি ।  তখন দেয়ার প্রয়োজন ছিলো না ।  এখন হয়েছে ।   - এখন কেন প্রয়োজন হলো ?   - আরে নামে কী বা আসে যায় !  পড়ো না গল্পটা !  - সামান্থা কে ?  সে কি সত্যিই তোমাদের অফিসের রিসিপশনিস্ট ?  তার ফিগার কি সত্যিই অনেক সুন্দর ?   - ঠিক ধরেছো ।  বাস্তবকে গল্পের মত করে ফেলতে ,  স্যরি গল্পকে বাস্তবের মত করতে বাস্তবের যত কাছাকাছি থাকা যায় ততই ভালো ।  লেখক এতে গল্পের গহীনে প্রবেশ করতে পারে ,  পাঠকেরাও সহজে রিলেট করে ।  জেনির ভেতর কেমন যেন দ্বিধা আর ভয় কাজ করছে ।  ভয় পেয়েছে অবশেষে !  আমি ভেবেছিলাম দীর্ঘ মানসিক টর্চারের যে প্ল্যান হাতে করেছিলাম তা বোধ হয় শেষই হয়ে গেলো ।  কিন্তু না !  কেবল শুরু এটা ।  জেনির শরীর কাঁপছে কেমন যেন ।   - কাঁপছো কেন জেনিসোনা ?  দুষ্টুমি করছো ,  না ?  রেডিওতে একটা পুরোনো দিনের গান বাজতে থাকে ,   " গল্প যদি শুনতে চাও ,  আমার কাছে এসোদুষ্টুমিটা ছেড়ে এবার লক্ষ্মী হয়ে বোসো !  " জেনিকে আমি গল্প শোনার জন্যে কাছে ডাকি ।  ছোট্ট তিন পর্বের ধারাবাহিকটাকে মেগাসিরিয়ালে রূপ দেবার জন্যে মানসিক প্রস্তুতি নিতে থাকি ।  প্রতি সপ্তাহে অন্তত তিনবার প্রচারিত হবে এটা ,  মূল ভূমিকায় থাকবো আমরা দুজন ,  ভিআইপি দর্শক হিসেবে হোম থিয়েটারে আয়েশ করে দেখবো আমরা দুজনই ।  এখন জেনির মাথায় নতুন কোন গল্পের প্লট না এলেই হয় !  বেশি বড় গল্প লেখার মত সৃজনশীলতা অবশ্য তার নেই ।  তার গল্পটি হবে এক পর্বের ।  স্থূল ।  কদর্য ।  বিভৎস ।  রক্তাক্ত ।  আমি জানি প্রত্যেকেই এমন গল্প লেখার ইচ্ছে পোষণ করে ,  এবং পারে ।  জেনিকে এই সুযোগ কোনভাবেই দেয়া যাবে না ।  গল্প শুনতে হলে আমার কাছেই আসতে হবে ।   - জেনি শোনো .  .  .  ! 






মৃতবৎসা জোছনার কাল

 জরায়ুতে জলীয় দ্রব্যের ঘাটতি ,  উচ্চ রক্তচাপ আর  হিমোগ্লোবিনের অভাব ,  সেইসাথে ক্ষতিকর হরমোনের আধিক্য ,  ভুমিষ্ট হবার আগেই শিশুটিকে চিরনিস্পন্দ করে দেবার জন্যে এর চেয়ে বেশি আয়োজনের দরকার ছিলো না ।  আর মাত্র এক মাসও যদি সে টিকে থাকতে পারতো তবে প্রি - ম্যাচিওরড বেবি হিসেবে পৃথিবীতে পদার্পন করে টিকে থাকার লড়াইটা চালানোর সুযোগটা অন্তত থাকতো ।  আর এখন ?  তার অগ্রজ রক্তস্বজনেরা রিক্ত হৃদয়ে সিক্ত চোখে জল মোছার সুযোগও পাচ্ছে না ,  প্রস্তুতি নিতে হচ্ছে পরবর্তী কার্যক্রমের জন্যে ।  শিশুটি শুধুমাত্র কিছু কোষের সমন্বয়ে একটা কিম্ভূত আকৃতি নয় এখন আর ,  তার স্নায়ুমন্ডলী রীতিমত তাকে শ্রবণসক্ষম করে তুলেছিলো ,  পৃথিবীতে অবতরণের পরে প্রথম শ্বাস নেবার জন্যে তার ফুসফুস তৈয়ার হচ্ছিলো ,  প্রায় ফুটখানেক দৈর্ঘ্যের এই আধামনুষ্য অবয়বটাকে শল্যকার্যের মাধ্যমে বের করে তার মায়ের জীবন নিশ্চিত করাটাই জরুরী এখন ।  তাই শোকের ডেকচি থেকে বলগ ধমকে উঠে ঢাকনা ফেলে দেবার উপক্রম করলেও বুকের ভেতরে জমানো পাথরটা ওর ওপরে রাখতেই হয় ।  কিন্তু এতে ভার লাঘব হয়না কোনভাবেই ।  পাথরের পর পাথর জমতে থাকে বক্ষপিঞ্জরে ।  তারা কেউ পাথরের নামতা জানতো না ।  খুব অল্প সময়েই শিখে যায় জীবনের এই কঠিন পাঠ ।  
 কবরস্থানে শুয়ে থাকা আত্মাদের মাঝে যোগ হতে যাচ্ছে আরো একজন ।  যে শিশুটি পৃথিবীকে দেখতে পেলো না ,  যার অস্থিসংস্থাপনায় এখনও মিশে আছে মাতৃগুহার সৌরভ ,  যে জীবনকে চিনতে পারার আগেই মরণের কাছে পরাভূত হল ,  কী করে থাকবে সে এই মাংসখেকো কীটপতঙ্গের দেশে ?  তার কবরের জন্যে গর্ত খুড়ছে গোরস্থানের কর্মচারী ।  ছোট আকৃতির কবর খুড়লেই চলবে বলে পরিশ্রম কম হবে এই আনন্দে মশগুল হয়ে তার কর্মস্পৃহা বেড়ে গেছে ।  পাশে দাঁড়িয়ে শূন্যচোখে তা দেখছে মৃত শিশুর বাবা ।  কবর খননকারী লোকটি বেশ খোশমেজাজে আছে ।  সে কিছুটা বাচালও বটে ।  কথা না বলে থাকা তার জন্যে কষ্টকর ।  তবে এই পরিস্থিতিতে কথা বলাটা সমীচীন হবেনা অনুধাবন করে সে চুপই ছিলো এতক্ষণ ।  পরে সে ভেবে দেখলো ,  প্রাসঙ্গিক আলাপ চালিয়ে যাওয়া যেতে পারে ।  
 - কবরে শুধু মাটি দিয়ে পুঁতে রাখবেন ,  নাকি বাঁশের বেড়া দিবেন ?  
 - বেড়া দেব ।  
 - খুব ভালো ।  জায়গাটাও ভালো পছন্দ করেছেন ।  পাশেই নিমগাছ ।  নিমগাছে খোদার বরকত থাকে ।  আপনার সাথে আর কে কে আছে ?  
 - আমার বাবা ,  ভাই , আর দুঃস্বম্পর্কের এক দাদা ।  
 - ও আচ্ছা ।  
কথা বলার পর্ব আপাতত মূলতবী রেখে খননকারী আবার কাজে মনোনিবেশ করে ।  কবর খনন করা কঠিন পরিশ্রমের কাজ ,  আবার জ্যামিতিক আকৃতি ঠিক আছে কী না এই ব্যাপারেও খেয়াল রাখতে হয় ।  তাই পরিশ্রমের পাশাপাশি মনোযোগও দরকার পড়ে এই কার্যে ।  
 - আমার বাবার বয়স ৬৫ ,  ভাইয়ের বয়স ৩৫ ,  আমার বয়স ২৮ আর আমার দুঃসম্পর্কের দাদার বয়স কত জানেন ?  
হঠাৎ লোকটার এমন কথাবার্তায় খননকারী বেশ অবাক হলেও তা প্রকাশ করে না ।  শোকে  - দুঃখে মানুষের আচরণে অনেকসময় অসংলগ্নতা প্রকাশ পেতে পারে ।  সে জানে ।  তাই সে খুব স্বাভাবিক ভঙ্গিমায়ই কথা চালিয়ে যায় ।  
 - কত বয়স ? 
 - ৯৫ !  এই বয়সেও তার শরীর বেশ মজবুত ।  খবর শুনে সে নিজেই চলে এসেছে লাঠিতে ভর করে ।  কারো সাহায্য লাগেনি ।  
 - বাহ !  বেশতো ।  
 - আমাদের প্রতি তার খুব নজর ।  যদিও রক্ত সম্পর্কের আত্মীয় না ,  কিন্তু আমাদের যেকোন বিপদে সবসময় পাশে থেকেছেন ,  দেখভাল করেছেন ।  আমি তাকে শ্রদ্ধা করি ।  
 তার কথার সার্থকতা প্রমাণ করতেই যেন বৃদ্ধ লাঠিতে ভর করে চলে এল খননস্থলের কাছে ।  
 - কবরের কাজ কতটুকু হলো ?  
মৃতশিশুর বাবা স্নেহময় বৃদ্ধের স্পর্শ পেয়ে চোখের অশ্রূগ্রন্থিতে এক অভূতপূর্ব আলোড়ন অনুভব করে ।  তার ব্যাকুল কান্নায় বিঘ্নিত হয় কবর খননের অগ্রগতি বিষয়ক আলোচনা ।  খননকারী বাচাল লোকটি মাথা নিচু করে কবর খুড়তে থাকে কোন কথা না বলে ।  
 - দাদা ,  আমি কী করব বলেন তো ?  এত স্বপ্ন ,  এত পরিকল্পনা ,  সব ধূলিস্মাৎ হয়ে গেলো ।  আর ওকেই বা কীভাবে বলি ?  বেচারী এখনও জানে না ।  জানলে সহ্য করতে পারবে ?  এ্যানেস্থেসিয়ার প্রভাব কাটেনি এখনও ।  আর যদি কখনও না কাটে ?  ও যদি আর কখনও সুস্থ হয়ে না ওঠে ?  যেখানে ওর জীবন নিয়েই সংশয় ,  কীভাবে এই মৃত্যুর খবর জানাবো ,  আমাকে বলেন !  বলেন দাদা !  আপনি তো আমাদের সবসময় সাহস যুগিয়েছেন ,  সহায় হয়েছেন ,  এখন কেন চুপ করে আছেন ?  কিছু বলেন ! 
 শোক থেকে উদগত কঠোর আলিঙ্গনের চাপে পড়ে বৃদ্ধ হাঁশফাঁস করছিলেন ।  আরো কথা বলতে গিয়ে মৃতশিশুটির বাবা খেয়াল করে ব্যাপারটি ।  সে খেয়াল করে ,  বৃদ্ধ আর আগের মত মজবুত নেই ।  অশক্ত শরীরে ঝড় - জলে কুঁচকানো মাদুরের মত লেপটে আছে কুশ্রী চামড়া ।  সে ছেড়ে দেয় তাকে ।  বৃদ্ধ প্রকৃতস্থ হবার জন্যে কিছুটা সময় নেন ।  বড় বড় করে শ্বাস ছাড়তে থাকেন ।  নিঃশ্বাস স্বাভাবিক হয়ে আসার পরে তার সহজাত প্রবৃত্তিবশে খোঁজখবর নিতে থাকেন মৃত্যুপূর্ববর্তী ঘটনাপুঞ্জির ।  বয়সের কারণে সেখানে থাকতে না পারার জন্যে খেদ প্রকাশ করেন ।  তবে মৃত্যুপরবর্তী আচার অনুষ্ঠানে নিজেকে সম্পৃক্ত করতে পারার কারণে সে খেদ দূরীভূত হয় অনেকটাই ।  তিনি আবারও নিজেকে বর্তমান পরিস্থিতির একজন সক্রিয় উপযাচক হিসেবে প্রতিষ্ঠা করার চেষ্টায় রত হন ।  
 - কবর কতটুকু খোড়া হয়েছে ?  
 - এইতো হয়ে এসেছে প্রায় ।  আর বেশিক্ষণ লাগবে না ।  আপনারা লাশ রেডি করেন ।  হাসপাতাল থেকে এসে যাওয়ার কথা এতক্ষণে ।  
গোরখোদক অনেকক্ষণ পরে মুখ খোলে ।  আজকে কবরটা খুড়তে এত বেশি সময় লাগছে কেন সে বুঝতে পারছে না ।  মনে হচ্ছে কে যেন তাকে খাটিয়ে নিচ্ছে ইচ্ছেমত মওকা পেয়ে ।  
 লাশ ।  ছোট্ট একটা লাশ ।  কাপড়ে মোড়ানো একটা পুঁটলি ।  যে হতে পারতো জীবন্ত পুতুল ,  সে আজ মৃত পুঁটলি ।  আর তাই হয়তো আজ শরতের ঝকঝকে নীল আকাশ থেকে নেমে এসেছে সহমর্মী গোধূলি ।  চারিদিকে আঁধার হয়ে আসছে এই অবেলায় ,  কিন্ত মেঘের দেখামাত্র নেই ।  অপরিমেয় শুষ্কতায় সবার চোখে যেন চর জেগে উঠেছে ।  একটু আর্দ্রতা পেলে কবরের খননকার্যটা তরান্বিত হত ।  কিন্তু জল সব কলরব করছে গোরখোদকের সারা শরীরে ঘামের ক্যামোফ্লেজে ।  গোরস্থানের কার্যালয়ের অন্যান্য কর্মচারীরা দুপুরের খাবার খেতে চলে গিয়ে এলাকাটাকে অস্বস্তিকর এবং শুনশান বানিয়ে ফেলেছে ।  মৃদু বাতাসে মৃতপাতাদের পায়চারির খসখস শব্দের সাথ সঙ্গত করছে শুধু বেলচার থ্যাপথ্যাপ শব্দ ।  কবর খোড়া বড্ড পরিশ্রমের কাজ ।  
 - আপনার কি শরীর খারাপ লাগছে ?  ঘেমে নেয়ে একেবারে স্নান করে ফেলেছেন ।  দিন আমাকে দিন বেলচাটা ,  আমি খুড়ি ।  
 - আরে না ,  কী যে বলেন !  আমার কাজ আমাকে করতে দিন ।  
সন্তানের মৃত্যুতে এমন অস্বাভাবিক আচরণ মোটেও অস্বাভাবিক নয় ,  সে ভাবে ।  তবে এটাও ঠিক ,  শরীরটা বিশেষ সুবিধের লাগছে না তার ।  বড্ড ক্লান্ত বোধ করছে ।  কিন্তু তাই বলে এমন অদ্ভুত প্রস্তাবে সাড়া দেয়াও নিশ্চয়ই সাজেনা তার !  
 - কী হলো ,  বললাম না আমাকে দিতে ?  
কন্ঠস্বরে আচমকা কঠোরতা এবং রূঢ়তা তাকে কিছুটা বিচলিত করে তোলে ।  লোকটি এমন করছে কেন ?  চোখেমুখে খুনে দৃষ্টি ।  হাতদুটো মুঠো পাকিয়ে আছে আক্রমণের ভঙ্গিতে ।  অকালগোধূলির আলো তার চোখের মণিতে আশ্চর্য নিস্প্রভ এক মৃত্যুরঙ এঁকে দিয়েছে যা সে আগে কখনও প্রত্যক্ষ করেনি ।  অনেকটা সম্মোহিতের মত সে তার দিকে তাকিয়ে থাকে ,  হাত থেকে পড়ে যায় বেলচাটা ।  খপ করে কেড়ে নিয়ে অমানুষিক শক্তিতে মাটিতে কোপ দেয়া শুরু করে লোকটা ।  
 - সব কাজ সবাইকে দিয়ে হয়না ।  পরিস্থিতির সাপেক্ষে অনেক কিছুই পরিবর্তিত হয় ।  হতে পারে আপনি অভিজ্ঞ একজন ,  কিন্তু অভিজ্ঞতাই সব না ।  এখন এই কবরটার আমাকে প্রয়োজন ।  
তার খননশক্তির প্রাবল্য দেখে গাছের পাতারাও যেন বাতাসের সাথে মিতালী করতে ভুলে গেছে ।  গোরস্থানজুড়ে শুধু মাটি কোপানোর থ্যাপথ্যাপ শব্দ ।  ইতিমধ্যে তার সাথে উপস্থিত স্বজনেরাও ঘটনাস্থলে এসে গেছেন ।  প্রাথমিক বিহবলতা কাটিয়ে উঠে সবাই বেশ আগ্রহের সাথেই ঘটনা অবলোকন করতে লাগলেন ।  বাবা এবং ভাই তার প্রাণশক্তি এবং কর্মতৎপরতার প্রশংসা করলেও তাদের মধ্যে সবচেয়ে বিষয়বুদ্ধিজ্ঞানসম্পন্ন নব্বইঊর্ধ বৃদ্ধ ব্যাপারটির অসুবিধার দিকটি নজরে আনলেন সবার ,  
 - এত বড় কবর খুড়ছে কেন ?  ছোট্ট একটা দেহ ,  এত জায়গার কি কোন দরকার আছে ?  
 - কখন কি দরকার পড়ে যায় বলা যায় না দাদা ।  আপনার ওপর অনেক হ্যাপা যাচ্ছে এই বয়সে ।  আপনি বরঙ বসে থেকে বিশ্রাম নিন ।  এই উনাকে একটা চেয়ার এনে দাও তো ।  
গোরখোদককে আদেশ করেন খননরত ব্যক্তির ভাই ।  তার বাবাও মাথা নেড়ে এ বক্তব্য অনুমোদন করেন ।  
 - আপনার শরীরটা সত্যিই অনেক খারাপ হয়ে গেছে চাচা ,  কখন যে কী হয় বলা যায়না ।  আপনি এতদিন আমাদের খেয়াল রেখেছেন ,  কতদিন আর রাখতে পারবেন কে জানে !  
 - পারবো রে পারবো !  কবরে যাওয়ার আগ পর্যন্ত ,  এমন কী কবরে শোয়ার মুহূর্তেও তোদের কথা ভাববো আমি ।  এই ,  কবরটা এত বড় করে খুড়ো না তো !  থামো এবার ,  থামো !  
 তার আতঙ্কমিশ্রিত কন্ঠস্বর শুনে শোকাক্রান্ত দিবসের প্রথম হাস্য পরিস্থিতির সূচনা করে মৃত শিশুর বাবা ,  চাচা এবং দাদা ।  গত কয়েকদিন যাবৎ তারা হাসেনি ।  গত কয়েকদিন তারা মৃত্যুদূতের সাথে সমস্ত জীবনিশক্তি নিঙড়ে লড়াই করে ক্লান্ত হয়েছে ।  হাসবার অবসর বা অবকাশ কোনটাই পায়নি ।  কত হাসি জমা ছিলো তাদের !  না হাসতে পারলে কি মানুষ বাঁচে ?  হয়তোবা সুস্থভাবে বেঁচে থাকার তাগিদেই তারা হাস্যপ্রক্রিয়া দীর্ঘায়িত করতে থাকে ।  বেলচার থ্যাপথ্যাপ শব্দের সাথে তাদের হাসির শব্দের অনুরণনে গোরস্থানটা যেন জ্যান্ত হয়ে ওঠে ।  প্রতিটা কবরের হাড়মাশবিহীন প্রতিকৃতি থেকে প্রতিধ্বণিত হতে থাকে হাহাকার এবং হাসি ।  রুহের অলিন্দে ফুৎকার দিয়ে জাগিয়ে তোলে কেউ জীবনের স্মৃতি ।  জীবন এবং স্মৃতি চক্রোবদ্ধভাবে এগুতে থাকে হাস্যরত দলটির দিকে ।  ঘিরে ধরে তাদের ।  তাদেরকে আরো হেসে চলার শক্তি যোগায় ।  আর প্রবীণতম অশক্ত এবং কুঞ্চিত চামড়ার লোকটি আরো ন্যুব্জ হয়ে যেতে থাকে ,  কোনঠাসা হতে থাকে ।  সে কোনভাবেই এই হাস্যউৎসবে যোগ দিতে পারে না ।  
 - ঠিক আছে ,  বড় করেই বানাও ।  বড় করে খোড়ো ।  এটার দরকার রয়েছে ।  
ভবিতব্য মেনে নিয়ে কম্পমান কিন্তু প্রশান্ত স্বরে বলে সে ।  
 - এই তো এতক্ষণে বুঝলেন দাদা ।  আমার প্রায় হয়ে এসেছে কাজ ।  আর একটু অপেক্ষা করুন ।  
 - আরে তাড়াতাড়ি কর না !  তোমাদের দিয়ে আসলে কোন কাজই হবে না ঠিকমত ।  কোনদিন একটা কাজ সময়মত করতে পারোনি ।  
তার ভর্ৎসনা শুনে স্বস্তির শ্বাস ফেলে সবাই ।  সবকিছু ঠিকঠাক মতই চলছে ।  আবার সবকিছু ঠিক হয়ে যাবে আগের মত ।  কারো জন্যে কোনকিছু থেমে থাকে না ।  
 - কই ,  হলো ?  
এবার মেঘগর্জন করে ওঠেন তিনি ।  শরীরটা আবার চনমনে বোধ করতে থাকেন ।  
 - শেষ !  নেমে পড়ুন দাদা ।  এই ভাইয়া ,  বাবা; দাদাকে কবরে নামিয়ে দাও না ।  কী যে কর তোমরা !  সবকিছু বলে দিতে হয় ।  উনি কি একা একা নামতে পারবেন ?  পড়ে গিয়ে হোঁচট খান যদি ?  
বাবা এবং ভাই নিজেদের অপ্রতিভতা ছুড়ে ফেলে দিয়ে বৃদ্ধকে তুলে নেন কাঁধে ।  গোরখোদকের সাহায্য নিয়ে তাকে নিয়ম অনুযায়ী শুইয়ে দেন কবরে ।  
 - এখন কী কী ধর্মীয় আচার - আরাধনা আছে বলেন ,  আমরা তো এতশত জানি না ! 
গোরখোদককে নতুন কাজের সন্ধান দেয়া হয় ।  
 - কিছু করতে হবে না ।  তাকে মাটি দেন সবাই ।  মুরুব্বী ,  আপনি ঠিকমত শুয়ে থাকেন ।  কোন অসুবিধা হলে আমাদের জানাবেন ।  
 - আমার অসুবিধা নিয়ে তোমাদের চিন্তা করতে হবে না ।  আমি নিজেই নিজের দেখভাল করতে পারি ।  
তার মুখমন্ডলে গুড়িগুড়ি ,  মিহিমিহি মাটি এসে পড়ে ।  
 - কাপড়ের পুঁটলিটা ঠিকমত রেখ ।  ওটা কোথায় সাজিয়ে রাখতে হবে বলছি আমি .  .  . 
একদলা কাঁদামাটি তার মাথার ওপর ছুড়ে দেয় কেউ ।  তিনি সন্তুষ্ট হন মাটির সাহচর্যে ।  
 - হ্যাঁ তারপর যা করবে তা হল .  .  .  
তার উপদেশ সবাই নীরবে মন দিয়ে শুনতে থাকে ।  আর মাটি ছুড়ে দেয় দলা দলা ,  মিহিমিহি ,  গুড়িগুড়ি ।  মাটি দিয়ে তার শরীর ঢেকে যায় ।  এবার বসে বসে একঘেয়েমীতে ভুগতে থাকা গোরখোদক নতুন কার্যের সন্ধান পেয়ে সবার ওপর খবরদারী করতে থাকে ।  
 - সরেন সরেন !  মাটিগুলো লেভেল করে দিতে হবে ।  ঐ কাজ আপনারে পারবেন না ।  আমাকে করতে দেন ।  
সবাই সরে এসে মৃতপুঁটলিটাকে স্মৃতিস্মারক হিসেবে স্থায়ীভাবে রক্ষা করার তৃপ্তিতে গোল হয়ে বসে ।  
 - বেশিক্ষণ বিশ্রাম নেবার সময় নেই ।  চাচাকে যথাযথ সম্মানপ্রদর্শন পূর্বক সমাহিত করা হয়েছে ।  মৃতপুঁটুলিতে স্মৃতিদল এসে প্রাণের সঞ্চার করেছে ।  এখন এটাকে সংরক্ষণ করতে হবে ,  আরো একটা কাজ করে যেতে হবে বিরামহীনভাবে ।  
 - ভালো হয়েছে ।  উপদেশগুরু জরাজীর্ণ ।  তারেই কবর দেয়া উচিত । নতুন আগন্তক যে আসতে আসতেও পারলো না  , সে আবার আসবে অন্য প্রচেষ্টায় । পুরাতনকে কবর দিতেই হবে । 
 -  এইভাবে বলতে হয় না ।  তাকে ভালোবেসে কবর দাও ।  তার অবদান তুমি অস্বীকার করতে পারবা না ।  সবকিছু স্বীকার করে নিয়েই আমাদের কঠিন সিদ্ধান্তগুলো নিতে হয় ।  
 কথাগুলো বলে তিনি মৃতপুঁটুলিকে তার ছেলের কাছে হস্তান্তর করে ইঙ্গিতপূর্ণ দৃষ্টিতে চেয়ে থাকেন ।  
 - আমি আমার করণীয় জেনে গেছি বাবা ।  জানি সময় নষ্ট করার মত সময় নেই ।  এক্ষুণি যাচ্ছি । 
পুঁটুলিটাকে বুকে চেপে ধরে দৌড় দেয় সে ।  
  *  
 - তোমার এ্যানেস্থেসিয়ার প্রভাব কেটেছে ?  
পুঁটুলিটাকে তাদের শোবার ঘরের বিছানার পাশে টাঙাতে গিয়ে জিজ্ঞাসা করে সে তার স্ত্রীকে ।  
 - না ।  
  * 
 - তোমার সেলাইয়ের ক্ষত সেরেছে ?  
জানলার পাশে টাঙানো পুঁটুলিটাকে ঝাড়ামোছা করতে করতে জিজ্ঞাসা করে সে ।  
 - না ।  
  * 
 - ডাক্তারের নিষেধের মেয়াদকাল শেষ হয়েছে ?  
পুঁটুলিটার ওপরে রাতের একখন্ড আঁধার এসে খেলা করে ।  
 - হ্যাঁ ,  তবে আরো কিছুদিন অপেক্ষা করা উচিত ।  
  * 
 - আমাদের আবার শুরু করা উচিত । 
 - হ্যাঁ ! 
জোছনাপ্লাবিত রাতের আলো এসে ছায়া দেয় রঙচটা পুঁটলি আর সঙ্গমরত দুই নর - নারীর ওপর ।  


                    




ব্লগিংয়ে সাত বছর ,  অর্জন বিসর্জন এবং কিছু অনর্থক ব্লগরব্লগর -  দ্বিতীয় পর্ব


 প্রথম পর্ব ১৬ই ডিসেম্বর , ২০১০ ।  ইনসমনিয়াক গ্রুপের প্রথম গেট টুগেদার ।  রাত জাগা পক্ষীকূলের প্রায় সবারই তখন অফুরন্ত সময় এবং কর্মচাঞ্চল্য ব্লগিং করার ।  সারাদিন এর পোস্টে গিয়ে বিটলামি ,  তো অন্য পোস্টে গিয়ে গুরুগম্ভীর কমেন্ট ।  তর্ক - বিতর্ক ,  পচানি - চেচানি - ক্ষ্যাপানি ,  লেখালেখির কাঁটাছেড়া ,  বিশ্লেষণ সবই  চলছে পুরোদমে ।  ছন্নছাড়া ,  সদা উৎফুল্ল একটা গ্রুপ ।  বেশিরভাগই ছাত্র ,  আর ভেবু ছাড়া সবাই অবিবাহিত ।  সে এক মহা আনন্দের সময় ।  আমার আড্ডা পোস্টে কমেন্ট ১৬০০ হবার পর বাধ্য হয়ে কমেন্ট অপশন বন্ধ করে দেই ।  নতুন আড্ডা পোস্ট খুলি ,  সেখানেও দেখতে না দেখতে ১২০০ +  কমেন্ট ।  তখন সামুতে এখনকার মত ভাগ ভাগ করে কমেন্ট লোড হতো না ।  সব কমেন্ট একসাথে লোড হতো ।  আড্ডা পোস্ট ওপেন করতে গিয়ে কম্পিউটার হ্যাং হবার যোগাড় !  তো তেমনই এক আড্ডায় নির্ধারিত হলো ১৬ই ডিসেম্বর আমরা সবাই চারুকলার ছবির হাটে দেখা করবো ।  আমি যখন ঘর থেকে বেরুই ,  তখন কোনভাবেই কোন যানবহন পাচ্ছিলাম না ।  সব যাত্রীবোঝাই ,  জ্যামপ্যাকড ।  ভাবছিলাম যাওয়াটা বাতিল করবো কি না ।  শেষ পর্যন্ত কোনক্রমে একটা বাসে  উঠতে সক্ষম হলাম ।  সেই বাস আমাকে এমন এক গন্তব্যে নিয়ে গেলো ,  যা আমার জীবনের গতিপথই পাল্টে দিলো !  সে কথায় পরে আসছি ।  এখন আপাতত ইনসমনিয়াক ক্লাবের প্রতিষ্ঠা , গঠন , এবং কার্যবিবরণী পেশ  করা যাক ।  শব্দগুলো বেশ গুরুগম্ভীর এবং ভারিক্কি শোনাচ্ছে তাই না ?  হাহাহা !    গ্রেট ইনসমনিয়াক ক্লাব  ( আমাদের কোথাও কোনো শাখা নেই )  -  সাত বছর ব্লগে থাকার অভিজ্ঞতা থেকে দেখেছি ,  ব্লগে সবসময়ই একটা প্রাণোচ্ছল গ্রুপ থাকে ,  যারা ব্লগ দাপিয়ে বেড়ায় ।  তারা একে অপরের বন্ধু হয়ে যায় ,  তারপর কর্মজীবন বা বিবাহ প্রভৃতি কারণে ব্লগে আসা কমিয়ে দেয় ,  এবং একসময় তা পুরোপুরি বন্ধ হয়ে যায় ।  তবে ফেসবুক ,  ফোন বা অন্যান্য মাধ্যমে ঠিকই যোগাযোগ থাকে একে অপরের সাথে ।  ইনসমনিয়াক ক্লাব তেমনই একটা ব্যাচ ।  আমি নিরপেক্ষ দৃষ্টিতে দৃঢ়ভাবে দাবী করি ,  ইনসমনিয়াক ক্লাব ব্লগের ইতিহাসের সবচেয়ে বর্ণাঢ্য গ্রুপ ।  কবিতা ,  গল্প ,  সিনেমা রিভিউ ,  বুক রিভিউ ,  আড্ডা পোস্ট সবকিছু দিয়ে মাতিয়ে রাখতাম আমরা ।  একসময় নিজেদের মধ্যে একটা প্রবল টান অনুভব করলাম ।  আর সেই টানকে চিরস্থায়ী করার অভিপ্রায়ে ফেসবুকে একটা সিক্রেট গ্রুপ খুলে ফেললাম  " গ্রেট ইনসমনিয়াক ক্লাব  ( আমাদের কোথাও কোনো শাখা নেই )  "  এই নামে ।  প্রেসিডেন্ট হিসেবে নির্বাচিত হলেন নস্টালজিক ( গীতিকার শেখ রানা )  ।  ব্লগের আড্ডা পুনরস্থাপিত হলো ফেসবুকে ।  এরপর প্রেসিডেন্টের আহবানে বার কয়েক গেট টুগেদার ,  সেসব নিয়ে ব্লগে পোস্ট , বন্ধুত্ব ,  প্রেম পীরিতি ,  বিবাহ ,  ইত্যাদি ।  প্রেসিডেন্ট এবং ফার্স্টলেডি ( আহাদিল )  বর্তমানে প্রবাসে থাকায় ক্লাবের সভ্যরা অনেকটাই বিমর্ষ এবং নিস্প্রভ ।  তবুও জানি আমি এবং আমার মত অনেকেই পুরোনো পোস্টগুলো ঘেঁটে দেখে নস্টালজিক হয় । এই ক্লাবের সদস্য কারা ?  জানানোর জন্যে তিনটি লিংক দিচ্ছি , উৎসমুখে আসতে হলে .  .  .  ইনসোমনিয়াক ' স আড্ডা জ্বালিয়ে দাও  ,  পুড়িয়ে দাও   (   {  আড্ডা পোস্ট অব দ্যা গ্রেট ইনসমনিয়াক ক্লাব  }   ফ্রম হোয়্যার দ্য স্পিরিট কামস ?  ?  অগ্নিরক্তিম কমেন্ট  -  ০৭ ই ফেব্রুয়ারি ,  ২০০৯ রাত ১ : ৫৯comment by :  মেঘ বলেছেন :  সিগারেট খাইছি .  .  .  . যা যা আছে সব খাইছি .  .  . জাত যায় নাই ।  এখন বয়স হইছে প্রকাশ্যে খাই না ।  আপনারে কি বিড়ি মুখে স্মার্টলাগে ?  ?  লাগে না তো !  !  তাইলে ঐ মেয়েকে ওভারস্মার্ট বলার ও কোন কারণ নাই ।  নারী জাতিকে ৭১ এ ধর্ষণের হাত থেকে রক্ষা করতে পারেন নাই ।  এখনো পারেন না ।  সো তাদের সামাজিক রক্ষাকর্তা সাজার ,  বা তারা কোনটা করবে বা করবে না সে সিদ্ধান্তদাতা সাজবার চেষ্টা করবেন না । শাহবাগের মোড়ে ৯৭তে যখন ব্যাটা পিটাইছি কানের কাছে এসে বাজে মন্তব্য করার জন্য সেদিনও আপনারা আমাকে বলেছেন ওভারস্মার্ট ।  টাকার অভাবে যখন পাবলিক বাসে ঝুলে বাসায় ফিরছি ব্যাটাদের সাথে টেক্বা দিয়ে সেদিনও বলছেন ওভারস্মার্ট ।  আপনাদের এসব সমাজপতি সাজার ব্যর্থ চেষ্টার উপর আমি বরাবরই ছুঁড়ে দিয়েছি একমুখ ধোঁয়া ।  এখনো দেই ।  আল্লাহ আমাকে সব সময় দেখে রাখছে ।  আমার রক্ষাকর্তা আমি ই ।  পাবলিক বাসে ভীড়ের মাঝে গায়ে হাত দিছিলো ।  আমিও ভীড়ের মাঝে ক্ষুর ধরছি পেটের কোণায় সবার অজান্তেই ।  কানের কাছে মুখ নিয়া বলছি হাত সরা ,  জন্মের মতো খোজা কইরা দিমু ।  তারপর ক্ষুর দিয়া হাল্কা চাপ দিছি ।  এভাবে নিজেরে বাঁচাইছি ।  কেউ আগলায় নাই ।  আমি ওভারস্মার্ট হইলে তাই  -  আমি টাইফুন ,  আমি সিডর ,  আমারে রুখতে চায় ,  সে কোন কারিগর ?  ?   সামুর ইতিহাসে এটা নিঃসন্দেহে অন্যতম সেরা কমেন্ট হিসেবে বিবেচিত হবে ।  ব্লগার মেঘ ,  যিনি মূলত একজন কবি , নীলক্ষেত মোড়ে ধূমপায়ী তরুণী; এটাই কি ওভারস্মার্টনেসের নমুনা ?  এই পোস্টে উক্ত মন্তব্যটি করেন ।  তিনি সেইসব বিরলপ্রজ নারী ব্লগারদের একজন ,  যারা নিত্যনিয়ত ছাগুজাতীয় ব্লগারদের রীতিমত হেনস্থা করে ছাড়তেন !  অনেকেই মনে করতো যে তিনি আসলে ছেলে ।  হাহা !  ২০১৩ ' র পরে আর ইনাকে দেখা যায় নি ব্লগে ।  এরকম আরো অনেক অসাধারণ কমেন্ট পাবেন আগুন কমেন্ট সংকলন এই পোস্টে ।  আবার যদি মনে করেন যে কী দরকার এত সময় নিয়ে কমেন্ট করার !  কিছু টেমপ্লেট থাকলে ভালো হত ,  তারা ফিউশন ফাইভের পোস্ট না পড়ে কিংবা অল্প পড়ে কিভাবে সুন্দর মন্তব্য করবেন ?   ( নতুন ও কর্মজীবী ব্লগারদের জন্য পরামর্শ )  এই পোস্টটি পড়তে পারেন ।  তবে ধরা খাইলে কর্তৃপক্ষকে দায়ী করা যাবে না ।   কবিতা নিয়ে ধুন্ধুমার !   -  লাবণ্য প্রভা গল্পকার নামক একজন কবি ছিলেন ।  বেশ উচ্চমার্গের কবিতা লিখে ব্লগে এক ধরণের কাল্ট জনপ্রিয়তা পেয়েছিলেন ।  একদিন তিনি একটি কবিতা লিখলেন  "  কৃষ্ণ সর্পের পোঁদ ও পরমাঙ্কের ভাঁজ "  শিরোনামে ।  ব্যাস !  শুরু হয়ে গেলো কবিকে আক্রমণ ।  শিরোনাম দেখেই বিশিষ্ট  কাব্যপাঠক , অপাঠক ,  ঊণপাঠক সবাই তেলে বেগুনে জ্বলে উঠলেন ।  এ নিয়ে কবিকে কটাক্ষ করে আসতে লাগলো একের পর এক পোস্ট ।  অবশেষে তিনি তা ড্রাফট করে নেন ।   কি ,  নিরাশ হলেন ?  কবিতাটি পড়তে ইচ্ছে করছে খুব ?  কোন সমস্যা নেই ,  সামুর ডাইহার্ড ব্লগারেরা এসবের ব্যাকআপ নিতে ভুল করতেন  না সাধারণত ।  এখনকার ব্লগারেরা এ থেকে শিক্ষা নিতে পারেন ।  পড়ে নিন এখান থেকে শায়লা হকের ব্রা -  শায়লা হক ভারি সুন্দর কবিতা লেখেন ।  একটা ছিমছাম , পরিপাটি ,  স্নিগ্ধ আমেজ পাওয়া যায় তার কবিতায় । একদিন  তিনি লিখলেন পিওবার্টির সময়কে ধারণ করা একটি কবিতা ।  এখানেও বীর ব্লগারগণ শিরোনাম দেখেই ঝাঁপিয়ে পড়লেন ।  কবিতাটির নাম ছিলো  ' ব্রা '  ।  অবশেষে কবিতাটি মডারেশনের আওতায় নেয়া হয় অথবা তিনি নিজেই মুছে ফেলেন ।  সমস্যা নেই ,  এই কবিতারও ব্যাক আপ রয়েছে ।  শায়লা হকের ব্রা  ।  এটি নিয়ে দুষ্ট ব্লগাররা প্যারোডি করতে ছাড়ে নি । পড়ুন ,  শায়লা হকের -  ব্রা ,  মানুষের  - জাঙগিয়া আর অধম বিলালের  - প্যান্টি হাংরিয়ালিজম; প্রচণ্ড বৈদুতিক ছুতার - মলয় রায় চৌধুরি -  কেন আমি হারিয়ে যাইনি আমার মায়ের যোনিবর্ত্মেকেন আমি পিতার আত্মমৈথুনের পর তাঁ পেচেছাপে বয়ে যাইনিকেন আমি রজঃস্রাবে মিশে যাইনি শ্লেষ্মায়কী মনে হচ্ছে পাঠক ?  হাহা !  শকড ?  এই কবিতাটি নিয়ে কথা বলতে গেলে বিশাল একটা পোস্ট দিতে হবে ।  অত কথায় না যাই ।  মলয় রায় চৌধুরির এই কবিতাটি অশ্লীলতার দায়ে অভিযুক্ত হয়েছিলো ।  রীতিমত আদালত পর্যন্ত গড়িয়েছিলো ব্যাপারটা ।  সেই মলয় রায় আজো আছেন ,  বিস্মিত হবেন জেনে ,  এই ব্লগেই আছেন ।   তার ব্লগ ।  ব্লগার নৃপ - অনুপ এই কবিতাটি পোস্ট করেন সামুতে । এবং প্রচণ্ড সমালোচনার শিকার হন ।  কিছু বাদে কবিতাটির পক্ষেও যুক্তি আসতে থাকে ।  কবিতাটি এবং মন্তব্যগুলো পড়ে দেখতে পারেন ।  ভালো সময় কাটবে পড়ুন বিস্মৃতপ্রায় কিছু শব্দ ,  উক্তিগত পোস্টে  ' জাঝা ' র কথা বলেছিলাম ।  আজ এর সাথে আরো কিছু যোগ করা যাক ।  ধৈন্যা / ধনিয়া পাতা -  ধন্যবাদ শব্দের ব্লগীয় রূপ ।  ডিজিএম -  দূরে গিয়া মরেন । সিটিএন -   ( এইটা বেশ অশ্লীল হেহে !  )  এর অর্থ  * দার টাইম নাইআমরা বিজি আছি ,  আপ্নি একটু পরে আসেন -  গুরুত্বপূর্ণ কোন আলোচনায় কেউ অযথা নাক গলাতে এলে বলা হতো । বুকে আয় বাভুল !  -  বাভুল / বাবুল হলো বন্ধুর প্রতিশব্দ ।  কারো আগমনে খুশি হলে ব্লগাররা বলে থাকতেন ।  হাদু ট্রিটমেন্ট -  এইটা ভয়াবহ অশ্লীল ।  কইতে পারুম না !  নিজ দায়িত্বে জেনে নেন !  ঠেলা  -  পুরোনো কিন্তু ক্লাসিক কোন পোস্টে  ' ঠেলা '  কমেন্টটি করে সাম্প্রতিক মন্তব্যের লিস্টে এনে ব্লগারদের দৃষ্টি আকর্ষণ করার চমৎকার এক পদ্ধতি ।  হরিদাস পাল -   ব্লগে কেউ কোনরকম বড় বেকুবি করলে তাকে হরিদাস পাল বলা হতো ।  একটা কমন কমেন্ট ছিলো  " ব্লগ ভরিয়া গেলো হরিদাস পালে "  ।  এই নামটির উৎপত্তি কবি জ্যোতির্ময় নন্দীর একটি কবিতা থেকে , অই যে চশমাধারী ,  মারাত্মক সিরিয়াসচেহারাসুরত ,  যেন সারা দীন - দুনিয়ার যাবতীয়দায়ভার তারই বৃষ স্কন্ধে কেউ চাপিয়ে দিয়েছে;যেন সে পটল তুললে দুনিয়া এতিম হয়ে যাবে । কিন্তু অই চশমাধারী ,  মারাত্মক সিরিয়াসচেহারাসুরত ,  জানে না যে ওর মতো কত শত ‘ বালস্য বাল  /  হরিদাস পাল ’  পৃথিবীর - প্রকৃতিরপ্রগাঢ় প্রস্রাবের ফেনায় ভেসে গেছে …  …  .  .  । কেপি টেস্ট -  পুরো অর্থ কাঁঠালপাতা টেস্ট ।  ছাগু চিহ্নিত করতে খুবই সরল কিন্তু কার্যকরী একটি পন্থা ।  কেউ যদি স্বাধীনতা , মুক্তিযুদ্ধ ,  বঙ্গবন্ধু ,  রাজাকার , জামাত ইত্যাদি নিয়ে ত্যানা প্যাচানো শুরু করে ,  তাহলে তাকে বলবেন পাঁচটি রাজাকারের নাম বলতে ।  সে যদি গাঁইগুঁই করে ,  বা এড়িয়ে যায় ,  অথবা জামাতের বাছা বাছা রাজাকারদের নাম না বলে ,  তাহলে সে যে ছাগু এ ব্যাপারে নিঃসন্দেহ হওয়া যায় ।  এ - টিম কর্তৃক আবিষ্কৃত এই পদ্ধতির মডিফাইড ভার্শন চালু করে সিপিজি ।  সেটা এরকম ,  পাঁচটা রাজাকারের নাম বলেন ।  আমি একটা বলে দেই ,  শেখ হাসিনার বিয়াই ।  নেন এবার বাকিগুলা বলেন !  আস্তিক নাস্তিক দ্বন্দ্ব -  আমি যখন ব্লগে আসি ,  তখন নাস্তিকতা নিয়ে ব্যাপক চর্চা হতো ।  এমনটা এর আগে কোথাও দেখি নি ।  তাদের পোস্ট পড়ে প্রভাবিত হয়েছিলাম অনেকাংশেই ।  নতুন নতুন ভাবনার উদ্রেক হত মনে ।  তবে এ জাতীয় কোন পোস্টে কমেন্ট করতাম না সাধারণত ।  সেই সময়ে ,  যখন এত কোপাকুপির ভয় ছিলো না ,  তখন তাদের বেশিরভাগই ধীরে ধীরে উগ্র হয়ে ওঠেন ।  একজন ব্লগার তো একবার কোরান শরীফ এর মত একটা বই লেখার চ্যালেঞ্জ দিয়ে পোস্টই করে ফেলেছিলেন ।  এছাড়া মুহম্মদ ( সা ) কে পেডোফিলিক ,  ডাকাত ইত্যাদি বলে পোস্ট আসতো নিয়মিতই ।  বিশেষ ভাবে সংকট দানা বেঁধে উঠতো কোরবানির ঈদের সময় ।  নাস্তিকেরা এই উৎসবের অমানবিকতা তুলে ধরে পোস্ট দিতেন ,  আর আস্তিকেরা প্রতিপক্ষকে জিজ্ঞাসা করতেন তারা মাংস খাবেন কি না ।  যৌক্তিক প্রশ্ন ।  এ ব্যাপারে অবশ্য নাস্তিকেরা তেমন একটা ট্যাঁ ফোঁ করতেন না ,  অথবা এড়িয়ে যেতেন ।  কেউ কেউ আবার পোস্ট দিতো প্রাণীদের জবেহ করলে তারা কত কম কষ্টে ,  আরামে মৃত্যুবরণ করতো এ নিয়ে ।  কড়া আস্তিক ব্লগারদের মধ্যে নানারকম হাস্যকর ধারণা প্রচলিত ছিলো ।  তাদের মতে ,  নাস্তিকেরা সবাই হিন্দু ।  নইলে তারা শুধুমাত্র ইসলামকে নিয়ে পোস্ট দেন কেন ?   এছাড়াও বলা হতো নাস্তিকরা নাকি পেইড ব্লগার ,  ইহুদিদের চর ইত্যাদি ।  বলা হতো আরিফুর রহমান  ( মোস্ট ডিজগাস্টিং ব্লগার এভার ইন সামু )  এর আসল নাম নিতাই ভট্টাচার্য ,  তার ছবি নিয়ে পোস্টও এসেছিলো কতল করার আহবান জানিয়ে ।  তবে ওটা আসলেই তার ছবি কি না তার মিমাংসা হয় নি ,  আরো বলা হতো আসিফ মহিউদ্দিন হলেন হিন্দু ,  তার নাম বিদ্যুত কুমার ভৌমিক ,  আরো কত কী !  নাস্তিকদের প্রতি বিদ্বেষ বাড়তে থাকে ।  একসময় তা ভয়াবহ পর্যায়ে উপনীত হয় ।  কুৎসিত মানসিকতার কিছু ব্লগার নাস্তিকদের লাশ দাফন না করে রাস্তায় আবর্জনার মাঝে ফেলে রেখে শকুন ,  কুকুরের খাবার হিসেবে দান করার দাবী জানায় ।  নাস্তিকদের বাবা - মা কি সত্যিই তাদের আসল বাবা - মা এ ব্যাপারে কীভাবে শিওর হওয়া গেলো ,  তা নিয়ে পোস্টের পর পোস্ট ,  শুধুই ঘৃণার চাষাবাদ ,  ওহ !  ২০১১ ' র জুলাই আগস্টের দিকে আস্তিকবৃন্দ নতুন এক যুদ্ধনীতি ( হ্যাঁ ,  ব্লগটা তখন যুদ্ধক্ষেত্রই ছিলো )  প্রনয়ন করে ।  তা হলো ,  একের পর এক নিক খুলে সমানে গালাগালি করে যাওয়া ।  যত বেশি সম্ভব ,  যত কদর্য সম্ভব ।  পদ্ধতিটা যেমনই হোক ,  কিছুটা কাজ হয়েছিলো এতে ।  তবে প্রাথমিক সাফল্যে উদ্বেল হয়ে তারা আরো  বেশি কিছু চেয়ে ফেলেন ।  যে কোন রকম যৌক্তিক নাস্তিক পোস্টও ব্যান করার দাবী জানান ।  এতটা অবশ্য দেন নি মডারেটররা ।  অবশেষে .  .  . দেশে এলো চাপাতি ,  ঝরলো রক্ত ,  গেলো প্রাণ ।  ২০১৩ তে নিহত রাজীব হায়দার ওরফে থাবা বাবাকে টার্গেট করে একটা পোস্ট এসেছিলো উগ্র ডানপন্থী ব্লগ সাইট সোনার বাঙলা ব্লগে ।  ব্লগটি নিষিদ্ধ হয় ।  আর সামুতেও নাস্তিকদের আনাগোনা কমতে থাকে ।  অনেক জাঁহাবাজ নাস্তিককে দেখেছি সব পোস্ট  মুছে হারিয়ে গিয়েছে ।  যাক গে !  এখন আস্তিক এবং নাস্তিক উভয়পক্ষের জন্যে অতি দরকারী দুটি সংকলন পোস্টের লিংক দেবো ।  নাস্তানাবুদ নাস্তিকতা  :  নাস্তিকতার অসারতা প্রমাণকারী ব্লগ পোষ্ট সঙ্কলন বাংলা ব্লগ ' স্ফেয়ারে মুক্ত ' চিন্তার গুরুত্বপূর্ণ লেখা / পোস্ট / ব্লগ সংগ্রহের উদ্যোগঃ সচেতন সকলে ' র অংশগ্রহন কাম্য  …  বিনোদনমূলক ব্লগ এবং ব্লগারগণ  - সামুতে বিনোদনের অভাব কখনই ছিলো না ।  তবে সেই সোনালী দিন কি আর ফিরে আসবে ,  যখন গুরুকবি মেহদী রেগেমেগে  " ইন্টারনেটে নায়িকা ডেকে এনে রিকশাঅলাদের দ্বারা সংঘটিত ধর্ষণ নিয়ে কবিতা লিখতেন ?  "  ,  অথবা এম ডি জাকারিয়া বস কম্পিউটারকে নিয়ে গভীরভাবে ভাবতে বলতেন !  অতটা নেই ,  তবে একদমই যে কেউ নেই তা নয় ।  শুরু করছি নবযুগের মেহদীকে নিয়ে , পরিবেশ বন্ধু -  আপনি কি জানেন ,  ২০১৩ সালের ২৯শে জুলাইয়ে কী ভয়াবহ এক ঘটনা ঘটতে যাচ্ছিলো সামুতে ?  বিশিষ্ট কবি ,  সম্পাদক ,  গাতক ,  রহস্য গল্পকার এবং ঔপন্যাসিক ব্লগার পরিবেশ বন্ধুর একটি পোস্ট সরিয়ে নেবার কারণে তিনি তার ল্যাবের কম্পিউটার ইঞ্জিনিয়ারদের দিয়ে সামুকে ধ্বংস করে দেবার হুমকি দিয়েছিলেন ।  ব্লগারদের ভীত অনুরোধে অবশেষে তিনি হুমকি প্রত্যাহার করে নেন ।  রক্ষা পায় সামু ।  সেই পোস্টের কনটেন্ট এডিট করে কবিতা আর নিজের পরিচয় দিয়ে রেখেছেন কবি ।  তাতে কী !  মন্তব্যগুলো অবশ্যপাঠ্য ।  আমি কবি শুধুই ছবি  ।  ।  হাবিব মহাজনের ধ্রুপদী পোস্ট - আপনি কি জানেন ,   " যৌনাকাঙ্খাই অসহনীয় মাথাব্যথার কারন "  ?  জ্বী ইহা রিসার্চে প্রমাণিত ।  অন্তত হাবিব মহাজন তাই বলেন ।  তাই মাথাব্যথা হলে ভুলেও প্যরাসিটামল খাবেন না ,  সেক্স কমে যাবে !  অত্যন্ত গুরুত্বপূর্ণ এই পোস্টে দুষ্ট ব্লগাররা নানাবিধ রসময় কমেন্টে পোস্টটিকে সিক্ত ,  ফলশ্রূতিতে অন্য অনেক ক্লাসিক পোস্টের মত এটাও ড্রাফট করে ফেলেন লেখক ।  তবে এটার মন্তব্য সহ ব্যাকআপ নিতে ভোলেন নি ব্লগার জ্ঞানপাপী ।   না পড়লে মিস ।   তোমরা সকলে কম্প্উটার নিয়ে চিন্তা কর  ।  -   " কম্প্উটার একটি বিশ্বয় জনক সৃষ্টি  ।  এ নিয়ে মোটেই চিন্তা করা জায় না  ।  মাঝে মাঝে চিন্তা করে আমি একদম ক্লান্ত হইয়া যাই  ।  এখন আমি কি যে করি  ,  ভেবে পাচ্ছি না  ।  কম্প্উটার একটি অত্যাধুনিক যন্ত্র  ।  এর যে কত ক্ষমতা তা চিন্তার বিষয়  ।  তোমরা সকলে কম্প্উটার নিয়ে চিন্তা কর  "   বিশিষ্ট চিন্তাশীল ব্লগার এম ডি জাকারিয়া বসের অমর পোস্ট ।  কী অমূল্য এক উপদেশ উপহার দিয়েছেন তিনি ,  ভাবতে গেলেই মাথা নুইয়ে আসে ।  চিন্তা করতে গেলে মাথা হ্যাং হয়ে যায় ।  তাড় ছিড়ে যায় ।  আপনিও কম্পিউটার নিয়ে ভাবতে শুরু করে দিন !   এখানে অবশ্য একটা ফ্যাকড়া আছে ।  পোস্টদাতা এম ডি জাকারিয়া একটি ব্যবসা প্রতিষ্ঠানের কর্ণধার ।  তাকে নিয়ে মজা করার জন্যে তার অধীনস্ত কেউ নাকি এমন ক্লাসিক পোস্টগুলি লিখতেন ।  সে যাই হোক ,  আমাদের জ্ঞান পেলেই হলো !  জাকারিয়া স্যারের সব পোস্ট ,  উইথ কমেন্টস ।  বাংলার অহংকার -   একজন মানুষ ঠিক কতটা প্রতিভাধর হতে পারে ?  আইনাস্টাইন বলেছেন মানুষের মূর্খামি অসীম ।  তিনি বলেন নি মানুষের প্রতিভাও অসীম হতে পারে ।  কীভাবে বলবেন ?  তিনি তো আর সাঃ উঃ জাঃ মোহাম্মদ মোর্শেদুল কুতুব চৌধুরী মজনু স্যারকে দেখে যান নি !  তার প্রতিভার পূর্ণ বিবরণ এখানে । অপি আক্তার -  পৃথিবী অদ্ভুত ।  এখানে নানারকম ঘটনা ঘটে ,  যে সবের কোন ব্যাখ্যা পাওয়া যায় না ।  অদ্ভুত এই গ্রহের মানুষেরাও ।  অদ্ভুত এই ব্লগ ।  নইলে কি ২০০৯ এ দেয়া দুই লাইনের একটি পোস্টে হাজার দুয়েক কমেন্ট আসে ?  এবং এখনও কমেন্ট আসছেই ।  খুব জানার ইচ্ছা কে এই অপি আক্তার ।  কিন্তু তা রহস্যই থেকে গেলো !  গত পোস্টে এর নাম না দেয়ায় অনেকেই গোস্বা করেছেন ।  এবার আর সে ভুল করছি না ।  সবাইকে শুভেচ্ছা নিক ম্যালফাংশন -   মাল্টিনিক চালাতে গেলে খুব সাবধান ।  নইলে অবস্থা হবে এই লোকের মত জটিল প্রশ্নের সহজ উত্তর -   -  আরো একটি দুই লাইনের পোস্ট ।  ইকরাম উল হক নামক একজন ব্যক্তি সরল মনে জানতে চাইলেন ফেসবুকে কীভাবে একাউন্ট খুলতে হয় ।  ফলাফল ?  দেখুন এর পরিণতি ।  সামুর ব্লগারদের রসবোধ অসাধারণ ,  সন্দেহ নেই ।  পেটে ড্রাই জিন ব্লগে হাই জ্বীন !  -   জ্বীন নিয়ে নানারকম মতভেদ আছে ।  কেউ বিশ্বাস করেন ,  কেউ করেন না ।  কেউ জ্বীন দেখার জন্যে পীর ধরেন ,  কেউ ল্যাবরেটরিতে গবেষণা করেন ,  কেউ ধর্মগ্রন্থ ঘাঁটেন ।  কতরকম তত্ত্ব ,  কত তর্ক !  আদতে ব্যাপারটা যে এত সরল ,  তা ইয়াজিদ সিকান্দার পোস্ট না দিলে জানাই যেতো না !  কী ,  জানতে চান ?  পড়ুন জ্বিনের অস্তিত্বের পক্ষে বৈজ্ঞানিক ব্যাখ্যা ।  এবং কন্যার বুকের সমুদ্রে অবগাহন -  শুরু করেছিলাম ২০১০ এর ১৬ই ডিসেম্বরে ইনসমনিয়াক ক্লাবের গেট টুগেদারের কথা দিয়ে ।  আরো একটু পেছনে যাই ,  একদিন ফেসবুকে মায়া মায়া চেহারার টিকালো নাকের এক তরুণী ফ্রেন্ড রিকুয়েস্ট পাঠাল ।  আমার মনের মধ্যে উড়ূউড়ু ভাব সৃষ্টি হলো ।  কিন্তু যে কেউ চাইলেই কি আর ফ্রেন্ড রিকুয়েস্ট এক্সেপ্ট করবো নাকি হ্যাঁ ?  হুহু ,  অত সস্তা না ।  মনের দুঃখ চাপা দিয়ে রিকুয়েস্ট ইগনর করে দিলাম ।  কিছুক্ষণ পর মেয়েটি মেসেজ পাঠালো ,   " স্যরি আপনি আমাকে চিনতে পারেন নি বোধ হয় ।   আমি ব্লগার সমুদ্রকন্যা "  ।  ওহ তাই !  খুশি মনে রিকুয়েস্ট এক্সেপ্ট করলাম ।  ব্লগে অবশ্য তার সাথে তেমন ইন্টারএ্যাকশন ছিলো না ।  দুজনের লেখালেখির জগৎ ছিলো দুরকম ।  পরবর্তীতে আমরা একে অপরের দ্বারা প্রভাবিত হয়ে বদলে গিয়েছি অনেক ।  কাছাকাছি এসেছি । ও ,  হ্যাঁ গেট টুগেদারের কথা বলছিলাম ।  সেদিনটা মনে রাখার মতই ছিলো ।  ছবির হাটের আড্ডা ,  বইমেলায় ঘোরাঘুরি ,  বই কেনা ,  এবং অবশেষে হোটেল মৃগয়ায় ভরপেট ভোজন ।  সেদিন যারা এসেছিলো তাদের সবার সাথেই আগে দেখা হয়েছিলো ,  শুধু একজন বাদে ।  তিনি হলেন সমুদ্রকন্যা ওরফে তিথি ।  হলুদ শাড়ী পরে এসেছিলেন ।  আমার সাথে কিঞ্চিৎ বাক্যালাপ হয়েছিলো ।  বেশ আদুরে ,  মিষ্টি করে কথা বলে সে ।  ২১শে ফেব্রুয়ারি ২০১১ ।  রাত ১২টার দিকে একটা ফোন এলো ।  অপরিচিত নাম্বার থেকে ।  মেয়েকণ্ঠ ।  আমি তো খুশিতে ডগমগ !  অল্প সময়ের মধ্যেই নানারকম সুখকল্পনায় মজে গেলাম ।  কে হতে পারে ?  আমার লেখার কোন ভক্ত (  !  )  ?  মুগ্ধ পাঠক ?  সিক্রেট এ্যাডমায়ারার ?  কী বলবে সে ?  আমার লেখা পড়ে প্রেমে মজে গেছে ?  সিঙ্গল যুবকের টিপিক্যাল ভাবনা আর কী !   সে  ততক্ষণে নাম না বলে আমাকে অনুমান করতে বলার মেয়েলী  খেলাটা উপভোগ করছে ।  অবশেষে সে তার নাম বললো ।  তিথি ।  সমুদ্রকন্যা ।  আর আমি কী বলবো ভেবে না পেয়ে লম্বা এক সালাম দিলাম । আসসালামুআলাইকুম  ( বিয়ান সাব )  !  শুনলাম সোহানের কাছ থেকে আমার নম্বর নিয়ে ফোন করেছে ।  না ,  কোন প্রেম - ট্রেম না ,  খাঁটি করুণ বাস্তবতা ।  কাজ খুঁজে পাচ্ছিলো না বলে কথা বলার জন্যে কাউকে বেছে নেয়া আর কী ।  ইয়ার্কি নাকি !  আমি হালকা পাতলা টাংকি মারা শুরু করলাম ।  আলাপ বেশ ভালোই জমে গেলো ।  একসময় আমরা একে অপরকে তুমি করে বলা শুরু করলাম ।  মানুষের মন অদ্ভুত ।  সম্পর্কগুলো অদ্ভুত ।  কীভাবে যে সৃষ্টি হয় তার থৈ পাওয়া যায় না ।  তখন কি ছাই জানতাম যে আমার ঘরের ঘুলঘুলি দিয়ে সতর্ক চোখে পরখ করছে তীরন্দাজ কিউপিড !  অবশেষে তীরবিদ্ধ হলাম ।  ঘটনাগুলো এত দ্রুত ঘটেছিলো যে এখনও মনে পড়লে অবাক লাগে ।  পরদিন মিরপুর দুইয়ের এক রেস্তোরায় আমাদের প্রথম ডেটিং ।  আমার স্মৃতিশক্তি খুব একটু ভালো না ।  কিন্তু সেদিনের সবকিছু মনে আছে ।  তার লাজনম্র চাহনি ,  সসংকোচে হাত ধরে বিব্রত হাসি ,  রিকশার বদৌলতে প্রাপ্ত ঘনিষ্ঠতা .  .  . সব ।  শুধু মনে নেই রেস্টুরেন্টের নামটা আর কত টাকা বিল এসেছিলো !  এরপর আর কী ,  দুজনেই পোড় খাওয়া মানুষ ,  টিনএজ সুলভ লাজ ,  সম্পর্কের ধীর পরিক্রমা সব স্কিপ করে দ্রুতই সম্পর্কের নাগরদোলায় চড়ে বসলাম ।  দিনগুলো কাটছিলো থরোথরো আবেগে মথিত হয়ে ,  ভয়ানক ঝুঁকিপূর্ণ রোলার কোস্টারে চড়ে ।  ছিলো নানা চড়াই উৎরাই ।  সে কথা এখন থাক ।  একটা ব্যাপার বেশ মজার ,  আমাদের সম্পর্কের বিশেষ মুহূর্তগুলোর সাথে বিশেষ বিশেষ দিন জড়িত আছে ।  যেমন ,  ১৬ই ডিসেম্বরে প্রথম দেখা ,  ২১শে ফেব্রুয়ারিতে প্রথম ফোনে কথা এবং প্রেমের সূচনা ,  আর পহেলা বৈশাখে .  .  . হাহা ,  মতিকণ্ঠের ভাষায় বলতে হয়  " কিছু কথা থাক না গুপন !  "  ।  চেয়েছিলাম বিয়েটাও করে ফেলবো এক বিশেষ দিনে ।  ১৬ই ডিসেম্বরে ।  অভিভাবকেরা অবশ্য এই আবদারে কর্ণপাত করেন নি ।  শেষতক বিয়ে হলো ১২ ' এর ১২ই জানুয়ারি ।    হ্যাঁ ,  আজ আমাদের এ্যানিভার্সারি ।  দেখতে দেখতে চারটি বছর কেটে গেলো ।  এই সময়ের মধ্যে তার খবরদারিতে ভাতে আলগা লবণ নেয়া ছেড়েছি ,  রাতে ঘুমোনোর আগে দাঁতব্রাশ করি এখন ।  খাওয়া শেষ হলে প্লেটটা ধুয়ে রান্নাঘরে রেখে আসি ।  আর তেমন কী !  খুব বদলাই নি ।  আমার লেখার সবচেয়ে বড় সমালোচক সে ।  খুব কাঠখোট্টা নম্বরিং করে !  বিয়ে করে এই এক সুবিধে হয়েছে ।  হাতের কাছেই একজন বিদগ্ধ পাঠক ,  যার সাথে লেখা নিয়ে আলোচনা করা যায় ।  আমার অনেক গল্পের কাঠামো ঠিকঠাক দাঁড় করাতে তার পরামর্শ আমার কাজে লেগেছে ।  ব্লগিংয়ের মাধ্যমেই আমাদের পরিচয় ,  আমি চালিয়ে যাচ্ছি এখনও ।  কিন্তু চাকুরি ,  বাচ্চা সামলিয়ে সে পারছে না ।  এ ব্যাপারটা ভারাক্রান্ত করে আমাকে ।  আমাদের বিয়ের আগে আগে সে লেখালেখি চালাচ্ছিলো দুর্দান্ত গতিতে । নিজেকে ভাঙছিলো ক্রমশ ।  চর্চাটা বজায় রাখলে আরো কত ভালো ভালো লেখা উপহার পেতাম তার কাছ থেকে !  আশা করি সে সময় আবার ফিরে পাবে সে ।  একটু গুছিয়ে নিয়ে ।  আমার ব্লগে তার প্রথম কমেন্টটা মনে আছে এখনো ।  আমার একটি ফানপোস্টে সে মন্তব্য করেছিলো ,  সমুদ্র কন্যা বলেছেন :  ১২ ই অক্টোবর ,  ২০০৯ বিকাল ৩ : ৩৮লেখক বলেছেন :  হাইসেননা ।  ঘটনা সিরিয়াস ।  সেই ফেব্রুয়ারিতে যেই অবস্থা ছিলো ,  এখনও সেই অবস্থাই আছে  ( তাইলেতো ভাই আপনার রিকভার করার চান্স আছে ।  নইলে তো অক্টোবরে আইসা আরো বাড়ার কথা । ১৮ ই নভেম্বর ,  ২০০৯ দুপুর ১ : ৪৮০লেখক বলেছেন :  নভেম্বরে অবস্থার আরো অবনতি হৈসে গো আফা ।  দুআ রাইখ্যেন !  হাহা !  আফা ,  আপনি তাপনি ,  দুআ । শিরোনামে উল্লেখ করেছিলাম ব্লগ থেকে অর্জন এবং বিসর্জনের কথা ।  লেখালেখি করে অনেক শুভানুধ্যায়ী পেয়েছি ,  বইও বের হয়েছে ব্লগে লেখার সুবাদেই ।  পেয়েছি তিথিকে ।  আর সে আমাকে উপহার দিয়েছে দুই দেবশিশু মিতিন আর রুহিন ।  লোকে বলে , ভার্চুয়াল জগতে ডুবে থাকলে রিয়াল লাইফের সাথে সম্পৃক্ত সূতোটি কেটে যায় ।  মানুষ বাস্তবতাবিমুখ হয়ে যায় ।  আমি সৌভাগ্যবান ,  ভার্চুয়াল লাইফ থেকেই পেলাম সংসার , সন্তান ।  আমি একা না ,  লিস্টে আরো বেশ কজন আছে ।  যেমন ,  আকাশ অম্বর এবং সাদা কালো ধূসরউদাসী স্বপ্ন এবং ফারা তন্বীজিকসেস এবং অগ্নিলাত্রাতুল এবং কি নাম দিবনস্টালজিক এবং আহাদিলসবাই ইয়ে করে বিয়ে করে সুখেই আছেন । অতঃপর ,  তুমি কীভাবে ব্লগের নেয়ামত অস্বীকার করিবে ? 
                            
                    




মুছে দাও কোমল সম্ভার

  ( ১ )  
Disk Error .  Please reboot or press any key to continue .  
 কম্পিউটারের মনিটরে কালো আবহে নিষ্ঠুর কয়েকটি শব্দ ববির বুকে হিমভয়ের বৃক্ষ বুনে দিয়ে শেকড় ছড়িয়ে দিল অভ্যন্তরীন সকল অঙ্গ - প্রত্যঙ্গে ।  পাঁচ বছরের বেকারত্ব জীবনে বহু তদবীর করেও যে কাজটি হয়নি ,  মাসছয়েক আগে হঠাৎ  স্বাভাবিক পদ্ধতিতেই তা হয়ে গিয়েছিলো ,  অপ্রত্যাশিত কর্মযোগে গতিময় হয়ে উঠেছিলো তার স্থবির জীবন ।  কবে যেন কোন একটা এনজিওর সার্কুলার দেখে সম্ভবত তার তিনশতম সিভিটা পাঠিয়েছিল তাদের দপ্তরে ,  এবং কী অবাক ব্যাপার ,  সপ্তাহখানেকের মধ্যেই সেখান থেকে ফোন এলো ,  এরপর ইন্টারভিউ দিয়ে একটা এ্যাপয়েন্টমেন্ট লেটারও পেয়ে গেল !  বেতনের অংকটাও লুকিয়ে রাখার মত না ,  ভদ্রসমাজে বলা যায় ।  মেসভাড়া ,  সিগারেটের ব্র্যা ন্ড পাল্টানোর বিলাসিতা ,  সেলফোনে বাড়তি কিছু টাকা ভরার পরে বাড়িতেও হাজারখানেক পাঠানো যায় ।  আরো একটা বড় ব্যাপার হল ,  বেশিরভাগ কাজই অন্তর্জাল সম্পর্কিত হওয়াতে সে সারাক্ষণ সামাজিক যোগাযোগ রক্ষাকারী ওয়েবসাইটে দৃশ্যমান থেকে বন্ধুদের সাথে যোগাযোগও রাখতে পারে কাজের ফাঁকে ।  বন্ধুরা বেশ সমীহই করে তাকে এখন ,  এমন এক চাকরী বগলদাবা করেছে ,  যাতে সর্বক্ষণীক ইন্টারনেট কানেকশন আছে ,  না জানি কি উচ্চস্তরের ব্যাপার স্যাপার !  ববি জানায় না ব্যাপারটা সেরকম কিছুই না এবং জানে তেমন হবার সম্ভাবনাও নেই ,  তবে ঠাঁট বজায় রাখার খাতিরে সেও ইদানিং লাঞ্চের সময় কলা আর পাউরুটি খেতে খেতে অন্তর্জালের বন্ধুদের জানিয়ে দেয় ,   " At office .  Heavy load of work .  feeling tired "  .  
 - এই যে ববি ভাই আমাদের ডেভেলপমেন্ট প্রজেক্ট প্রপোজাল - ২০১৪ এর একটা প্রিন্টআউট দেন তো ।  কুইক !  স্যার বলছে জরুরী দরকার ।  
পাশের ডেস্ক থেকে সহকর্মী ফারুক তাগাদা দেয় ।  
 - এখন হবে না ভাই ।  কম্পিউটারে সমস্যা হইছে ।  
স্ক্রিনে দৃশ্যমান নিষ্ঠুর শব্দগুলোর দিকে তাকিয়ে ববি আমসিমুখে জানায় ।  
 - ক্যান ,  কী হইছে ?  অপারেটিং সিস্টেম ক্রাশ ?  
 - মনে হয় ! 
ঢোঁক গিলে বলে ববি ।  যদিও তার আশঙ্কা আরো খারাপ কিছুর ।  
 - ঝামেলা হয়ে গেল ।  সমস্যা নাই ,  ব্যাক আপ রাখসেন তো ?  
 - হ্যাঁ সেটা নিয়মিতই করি ।  সি ড্রাইভ আর ডেস্কটপের সব জিনিসপত্র এফ ড্রাইভে রাইখা দিসি । 
 - তাইলে আর কী !  উইন্ডোজটা সেটআপ দিয়া ফালান ।  ঘন্টাখানেক লাগবো তো ?  স্যাররে আমি ম্যানেজ কইরা নিমু ঐ সময়টা ।  আরে আপনি এত টেনশন নিয়েন না তো !  বি ইজি ।  
শুকনোমুখে হেসে ববি ফারুক সাহেবের এই আন্তরিকতার প্রত্যুত্তর দিলো ।  ইজি থাকার কোন আভাস অবশ্য সামনে দেখা যাচ্ছে না ।  হার্ডডিস্কটা বোধ হয় গেছে ।  অপারেটিং সিস্টেমের সিডি প্রবেশ করানোর পরে অসহায় চাকতিটির গোয়ার্তুমি এবং সবশেষে অক্ষমতা প্রকাশ এই ব্যাপারে নিশ্চয়তা প্রদান করলো ববিকে অনিঃশেষ অনিশ্চয়তার মধ্যে ঠেলে দিয়ে ।  নতুন হার্ডডিস্ক এত দ্রুত ক্র্যাশ করবে সে ভাবতেও পারেনি ।  তাই  যাবতীয় ফাইলপত্তর সে সি ড্রাইভ থেকে সরিয়েই নিশ্চিত ছিল ।  আলসেমি করে ডিভিডি রাইট করে ব্যাক আপ রাখেনি ।  পেন ড্রাইভে রাখলেও হত !  
  - ববি ভাই ,  একটু ডিস্টাপ করব । 
বিনীত স্বরে পিয়ন দেলোয়ার তার ঘরে প্রবেশের অনুমতি চায় ।  
 - কি ব্যাপার দেলোয়ার ভাই ? 
 - এই ইন্টারনেটটায় একটু যায়া দেখেনতো এসএসসির রেজাল্ট দিছে কী না ।  আমার মাইয়াডা বড় পেরেশান হইয়া আছে । 
দেলোয়ার তার হাতে ধরা কাগজটা ববির কাছে দিয়ে অনুরোধ করে ।  
 - আজকে হবে নারে ভাই ।  কম্পিউটার নষ্ট হয়ে গেছে ।  
 - ওহ তাইলে আর কী করা !  
 কী করা যায় ভেবে কূল পাচ্ছেনা ববি ।  গত ছয়মাসে সে মন দিয়ে কাজ করেছে ।  ঘন্টার পর ঘন্টা বসে থেকে টাইপ করতে করতে হাত এবং পিঠ ব্যথা হয়ে গেছে ।  এতদিনের পরিশ্রম সব জলে গেল !  শুধু তার পরিশ্রম বৃথা যাচ্ছে বলে না ,  সবকিছু আবার আগের অবস্থায় ফিরিয়ে আনতে গিয়ে তাকে যদি অনেকগুন ধকল পোহাতে হয় ,  সে তাতেও রাজী আছে ।  কিন্তু এই কদিনে কাজ বিঘ্নিত হবে চরমভাবে ।  ববির ছন্নছাড়া জীবনে আশীর্বাদ হয়ে আসা এই চাকুরী এবং সংশ্লিষ্ট ঊর্ধতন কর্মকর্তাদের প্রতি তার একটা ভৃত্যসুলভ আনুগত্য এবং নীরব কৃতজ্ঞতা আছে ।  তাদের উচ্চস্তরের কর্মকান্ড ,  সেমিনার ,  সিম্পোজিয়াম ,  বিদেশ গমন প্রভৃতির সাথে নিজের সংযোগ আছে ভেবে সে আত্মশ্লাঘা অনুভব করতো ।  এখন তার অদূরদর্শীতার কারণে যদি তাদের কাজেকর্মে ক্ষতি হয় ,  তাহলে সে নিজেকে ক্ষমা করতে পারবে না ।  পরবর্তী এক ঘন্টা ববির কাটলো কম্পিউটারে বিভিন্ন যন্ত্রপাতির ওপরে অসফল সব পরীক্ষা - নিরীক্ষা চালিয়ে এবং পরীক্ষায় ব্যর্থ হবার পরিণামে গোঁয়ার যন্ত্রগুলোকে তার আক্রোশের মুখোমুখি করে ।  
 বেলা তিনটার সময় ববির ডাক পড়লো সিইও ' র কক্ষে ।  সিইও ভদ্রলোক অন্যান্য প্রাইভেট কোম্পানীর মত রাশভারী বা পায়াভারী না ।  তার আচরণে অভাবনীয় কোমলতা এবং আশকারা ববিকে এক ধরণের নির্বোধ বিনয়ে আচ্ছাদিত করে তোলে দিনদিন ।  
 - কি খবর ববি ?  কেমন চলছে তোমার কাজ ?  
মূল প্রসঙ্গে যাবার আগে কুশল বিনিময় করাটা ভদ্রলোকের একটি বিশেষ সদগুন ।  
 - জ্বী স্যার ।  এইতো ভালোই আছি !  
 - কম্পিউটারে নাকি সমস্যা হয়েছে ?  
 - একটু আর কি .  .  .  মানে .  .  .  জ্বী স্যার ! 
 - কদ্দিন লাগবে ঠিক করতে ?  
 - ফোন দিয়েছি দোকানে ।  এখনই চলে আসবে সার্ভিসিং সেন্টারের লোক ।  দেখি কী বলে .  .  . 
 - ডাটাগুলোর ব্যাকআপ রেখেছে তো ?  
  *  
সার্ভিস সেন্টার থেকে কমবয়সী কিন্তু বেশ চটপটে একটা ছেলে এসে মুহূর্তেই যন্ত্রটাকে স্ক্রু ড্রাইভারের প্যাচে ফেলে খন্ড খন্ড করে ফেললো ।  তার কর্ম তৎপরতা ববিকে বেশ আশান্বিত করে তোলে ।  এই গুণধর ছেলেটাকে দিয়ে হবে !  কিন্তু আশা নামক বায়বীয় পদার্থটি দৃষ্টিসীমার বাইরে ,  দূর গগনে উড়ে যেতে সদা তৎপর থাকে বরাবরই ।  
 - হার্ড ডিস্ক চেঞ্জ করতে হবে ।  
ববির আশঙ্কাটাই শেষতক সত্যি হল ।  মৃত্যুপথযাত্রী রোগীর আত্মীয় যেমন কাতর কন্ঠে ডাক্তারের কাছে আশার বাণী শুনতে চায় ,  ববি ঠিক তেমন কন্ঠেই ছেলেটির কাছে অনুনয় ভরে জানতে চাইলো ,  
 - কিছুই কী করার উপায় নেই ?  
 - নাহ ।  নতুন হার্ডডিস্ক লাগবে ।  পিয়নটারে দিয়া কিনা আনান ।  কাছেই তো এলিফ্যান্ট রোড ।  আমি একটা দোকানের কথা বলতাছি ,  ওখানে যায়া আমার কথা বললে মার্কেট প্রাইসের চেয়ে কম দামে পাবেন ।  জলদি করেন ,  নতুন হার্ডডিস্ক লাগায়া সবকিছু সেটআপ দিয়া বিকালের মধ্যেই ঠিক কইরা দিমু ।  
 - ডাটা রিকভারির কোন উপায় নাই ?  
 - তা করা যাবে ।  তবে তাইলে আজকের মধ্যে হবে না ।  
 - আরে আজকের মধ্যে লাগবে এমন তো কোন কথা নাই !  কয়দিন লাগবে ?  
 - তিন - চারদিন তো লাগবেই ।  
 - আপনি সময় নেন ।  তবে ডাটা সব রিকভার করে দিতে হবে ।  আমি রিকুইজিশন স্লিপ লিখে দিচ্ছি ।  এক্ষুণি দেলোয়ার একাউন্টস থেকে টাকা নিয়ে হার্ডডিস্ক কিনে আনবে নতুন ।  তবে কাজটা ঠিকমত কইরেন ভাই ।  ডাটাগুলা খুবই দরকার ।  
  * 
 - হ্যালো !  কী রে ভাই আপনি ফোন ধরেন না কেন ?  ডাটা রিকভারির কতদূর কী করলেন ?  
 - ফরম্যাট নিচ্ছেনা হার্ডডিস্ক ।  আমি সেই সকাল থেকে চেষ্টা করতেছি ।  
 - হবে না ?  
 - আমি আপনাকে পরে ফোন দিব ।  এখন রাখি ।  
অভদ্রের মত লাইনটা কেটে দিল ছোকড়া ।  
গত কয়েকদিন ববির সময় কেটেছে ব্যাপক উদ্বিগ্নতায় ।  হার্ডডিস্কে শুধু যে তার কাজের স্মৃতি তা না ,  এর ওর কাছ থেকে সংগ্রহ করা গান ,  সিনেমা ,  নাটক ,  মজার ভিডিও ক্লিপ ,  ববি কাজের অবসরে এসব দেখে বিনোদিত হত ।  তার তো বাসায় কম্পিউটার নেই ,  তাই এটাই ভরসা ছিলো ।  থান ইটের সমান একটা শক্ত চাকতি তার জীবনের সাথে এভাবে জড়িয়ে যাবে সে ভাবতেই পারে নি ।  ডাটাগুলো যদি রিকভার নাই করা যায় তবে আবার হার্ডকপি দেখে দেখে সফটকপি বানানো সবকিছুর ,  একদম নাভিঃশ্বাস উঠে যাবে ।  গাধার মত খাটতে হবে আগামী অন্তত এক সপ্তাহ ,  ছুটির দিন সহ ।  সিইওর শান্ত সমাহিত মুখের রেখাগুলো কঠোর হবার আগেই সেরে ফেলতে হবে কাজ ।  তবে এখনও পুরোপুরি আশা ছাড়েনি ববি ।  ছোকড়া তো চেষ্টা করে যাচ্ছেই ।  হয়তোবা কোন একটা উপায় বের করে ফেলবে ।  পুনরুদ্ধার করা যাবে সকল তথ্য ।  কাঁপা কাঁপা হাতে ববি আবার ডায়াল করে ।  বুকের ভেতর অনিশ্চয়তা আর ভয়ের ভয়ারিজম ।  তারা পারভার্টের মত দূর থেকে দেখছে ববির বুকের ভেতরের নগ্ন কাঁপন ।  সময় বুঝে ঠিক ঠিক ঝাঁপিয়ে পড়বে ।  
 - হ্যালো !  কি অবস্থা হার্ডডিস্কের ?  ডাটা রিকভার করা গেছে ?  
 - না ভাই ।  পারা গেলো না ।  হার্ডডিস্ক ভাঙতে হবে ।  তারপরেও ম্যালা ঝামেলা ।  আর অনেক এক্সপেনসিভ ।  
 - এক্সপেনসিভ মানে কত টাকা লাগবে ?  
 - মিনিমাম দশ হাজার তো লাগবেই !  তারপরেও পাওয়া যাবে কী না শিওর না ।  এত বাজেভাবে ড্যামেজড হইসে ।  
ববি হিসেব কষে দেখল ,  তার অসচেতনতার খেসারত স্বরূপ কোম্পানী এত টাকা ব্যয় করতে মোটেও রাজী হবে না ।  বা হলেও তার বেতন থেকে কেটে রাখবে ।  এমন কী ক্ষেপে গিয়ে তাকে ছাটাইও করে দিতে পারে ।  দরকার নেই ডাটা রিকভারির ।  সে জানপ্রাণ দিয়ে খেটে সমস্ত ডাটা নতুনভাবে তৈরি করবে আবার ।  মানুষ চাইলে কী না পারে !  
 - ক্ষ্যাতা পুড়ি ডাটা রিকভারির !  
খিস্তি প্রয়োগের মাধ্যমে স্বস্তি আনয়নের চেষ্টা চালায় ববি ।  তবে খিস্তিতে উপশম না হওয়াতে বাস্তববাদী হয়ে শেষ চেষ্টা হিসেবে ব্যাপারটা সরেজমিনে যাচাই করে আসার সিদ্ধান্ত নেয় সে ।  
  ( ২ )  
তার মনে হচ্ছে যেন সে হাজার - অযুত - লক্ষ - কোটি বছর ধরে শুধু বেঁচে আছে ,  বেঁচেই আছে ।  জীবন ,  মৃত্যু ,  সময় ,  চেতনা সবকিছু জট পাঁকিয়ে আছে এখানে ।  মস্তিষ্কে রক্ষিত স্মৃতিগুলো ঝাপসা ,  এলোমেলো ,  অর্থহীন এবং বিমূর্ত হয়ে যাচ্ছে ক্রমশ ।  কোন এক উন্মাদ শিল্পী যেন তার মনের ভেতর বিশাল একটা ইজেল বসিয়ে এঁকে যাচ্ছে ইচ্ছেমত ।  মুছে দিচ্ছে রঙ ,  অনুভূতি ,  ব্যথা ,  বেদনা ,  আকাঙ্খা ,  কামনা ।  তুলির খেয়ালী আঁচড়ে পাল্টে দিচ্ছে সব ।  অর্থহীন এবং অবর্ণনীয় একঘেয়েমীতে মারা যেতে ইচ্ছে করছে নাকি বেঁচে উঠতে ,  তাও সে জানে না ।  এখানে বেঁচে থাকা আর মরে যাওয়ার অনুভূতিগুলো গা জড়াজড়ি করে তুমুল বেগে নাচতে থাকে ,  তাদের মুখ দেখা যায়না ।  চেনা যায়না কোনটা জীবন ,  কোনটা মৃত্যু ।  মাঝেমধ্যে চেতনার জলাশয়ে ঢিল ছোড়ে কে যেন ।  তরঙ্গায়িত হয় সারা শরীর ।  এইটুকু যন্ত্রণাই তার বেঁচে থাকার একমাত্র অবলম্বন এখন ।  এই যন্ত্রণাটুকুই মাঝেমধ্যে তাকে জানিয়ে দেয় ,  সে বেঁচে আছে ।  জানিয়ে দেয় মনের স্লেটে চক দিয়ে অঙ্কিত শব্দাবলী দ্রুত ডাস্টার দিয়ে মুছে দিচ্ছে কোন এক দুরভিসন্ধিকারী ।  
 - ওর বেঁচে থাকার সম্ভাবনা কতটুকু ? 
 - নিশ্চিতভাবে বলা যাচ্ছে না ।  বেঁচে যাবে হয়তো ,  তবে তার আগের জীবনের কোন স্মৃতি থাকবে না ।  জড়ভরত হয়ে কাটাতে হবে বাকিটা জীবন । 
  * 
 - ডাটা রিকভারির সম্ভাবনা কতটুকু ?  
নিজের রুমে অপ্রসন্ন মুখে বসে আছেন সিইও মহাশয় ।  ববি ছেলেটার ওপর প্রচন্ড বিরক্ত তিনি ।  হার্ডডিস্ক ক্র্যাশ করল ,  সে কোন ব্যাকআপ রাখেনি ।  কতগুলো ডাটা মুছে গেল !  রিকভার করতে নাকি অনেক টাকা লাগবে ।  কোম্পানির অবস্থা ভালো যাচ্ছে না ।  এই মুহূর্তে এতগুলো টাকা খরচ করা ,  তাও আবার এমন একটা ক্ষেত্রে ,  যেখানে বিনিয়োগের সুফল নিশ্চিত না .  .  . সার্ভিসিংয়ের ছেলেটাও কিছু বলতে পারছে না নিশ্চিতভাবে ।  
 - শিওর না স্যার ।  হার্ডডিস্ক ভেঙে দেখতে হবে ।  তারপরেও পাওয়া যাবে কী না বুঝতে পারছি না ।  আর খরচের কথাটা তো বললামই ।  এর চেয়ে নতুন হার্ডডিস্ক কিনে হার্ডকপি থেকে সফ্টকপি বানানোই ভালো হবে । 
 এতসব ঝক্কি ঝামেলার ভার কে নেবে ?  নতুন ছেলেটা এসেছে কী যেন নাম .  .  . ববি ।  ওকে দিয়েই করাতে হবে ।  সিইও সাহেব ববিকে জরুরী তলব করার প্রয়োজনীয়তা অনুভব করলেন ।  
 - এই দেলোয়ার !  ববিকে পাঠাওতো একটু ।  
 - স্যার ববি সাহেব তো একসিডেন করসে ।  হাসপাতালে ভর্তি কয়েকদিন ধইরা ।  
 - তাই নাকি ?  কেন ?  কীভাবে ?  
সবকিছু শোনার পর তিনি জিজ্ঞাসা করলেন ,  
 - তো রিকভার করতে পারবে ?  
 * 
 " ববি ,  আমি কে তোমার জানার দরকার নেই ।  তোমার অধিকাংশ নিউরন সেল মরে গেছে দলবেঁধে ।  তোমার মনটা এখন আস্ত একটা মাইনফিল্ড ।  বিশাল এক ভস্মকীট ।  তোমাতে প্রবেশ করে দগ্ধ হয় ,  ভস্মীভূত হয় পুরোনো স্মৃতিরা ।  ব্ল্যাকহোলের মত তীব্র আকর্ষণে গ্রাস করে নাও আবেগ ,  ভালোবাসা ,  স্মৃতি ।  হয়তোবা আমি তোমার খুব কাছের কেউ ,  রক্ত সম্পর্কের ।  হয়তোবা বন্ধু - বান্ধব বা সহকর্মী ।  তোমার কি কোন প্রেমিকা ছিল ?  তোমার কি কাউকে ভালো লাগতো ?  এসব প্রশ্নের উত্তরে মস্তিষ্কের কোষগুলোতে শক্তিশালী সার্চ ইঞ্জিন দিয়ে চষে ফেলেও কিছু পাওনা তুমি ।  অতি স্বল্পমাত্রার উদ্দীপনায় প্রশ্নটা ধরে নিতেই ব্যর্থ হও শোচনীয়ভাবে ,  উত্তর দেবে কী !  মনীষীরা স্মৃতির অবিনশ্বরতা সম্পর্কে অনেক বড় বড় বুলি ছেড়েছেন ।  তার কিছু হয়তো তুমি পড়েছিলে ।  মানুষ মারা যায় ,  ক্ষয়ে যায় ,  কিন্তু রয়ে যায় স্মৃতি ।  কোথায় তোমার স্মৃতি ববি ?  তোমার স্মৃতি ছড়িয়ে থাকবে এখানে ,  সেখানে ,  ইথারে ,  বেতারে ।  কেউ পড়ে থাকা স্মৃতিখন্ড দিয়ে প্রজাপতি বানাবে কেউ বানাবে পাপোষ ,  আর অধিকাংশই অবলীলায় অগ্রাহ্য করে যাবে ।  
 আমি তোমার সম্মিলিত স্মৃতিগোষ্ঠীর দুর্লভ সুজন ।   
 একবার চেষ্টা করে দেখবে ববি ,  ঘ্রাণ পাওয়া যায় কী না ?  শীতের সকালে মায়ের বুক ঘেষে শুয়ে থাকার ঘ্রাণ ?  কুয়াশার ঠোঙায় করে নিয়ে আসা তরতাজা এক টুকরো সকালের ঘ্রাণ ?  তা কী আমি !  
 তুমি যে দুর্ভেদ্য অপস্মৃতিবলয় তৈরি করেছ ,  তা কী করে ভেদ করি আমি ?  
 দেখতে কি পাও ববি ?  এ্যাপয়ন্টমেন্ট লেটারে মুদ্রিত তোমার নাম ।  বন্ধুদের সাথে উদযাপনের আনন্দ ।  ভাঙা গ্লাস ,  অসংখ্য সিগারেটের বাট ।  স্টেডিয়ামে গিয়ে তোমার পাশে উত্তেজনার মুহূর্তগুলোতে সঙ্গ যুগিয়েছে ,  সে কী আমি !  সে কী আমি ! 
 তোমার কোষ থেকেই আমার জন্ম ,  অথচ কী ভীষণ মৌন তিরস্কারে তিরোহিত করলে আমায় !  এখন আমি কী করে ফিরে আসি তোমাতে ?  
 ববি ,  তোমাকে দেখতে ফারুক সাহেব আসছেন ।  তোমাদের অফিসের একাউন্টেন্ট ।  মজার ব্যাপার কী জানো ?  তার ব্যাগের ভেতর নষ্ট হার্ডডিস্কটা রয়েছে ।  কি করে জানলাম ?  তোমার বিশাল স্মৃতিমন্ডলীর অতি ক্ষুদ্র এক উপগ্রহ হিসেবে ফারুক সাহেবও তো আছেন ,  হয়তোবা !  সম্ভাব্যতা এবং যুক্তিবর্তনী এখনও অদৃশ্যভাবে ক্রিয়াশীল ।  ডাটা রিকভারির চেষ্টা এখনও অব্যাহত আছে ।  সে এলে পরে আমি কি বলব হার্ডডিস্কটাকে তোমার বিছানার পাশে রেখে দিতে ?  সত্যি কথা বলতে কি ,  এমন সহচর তুমি আর পাবেনা ।  তোমাদের দুজনের মেমরিতেই ব্যাড সেক্টরের আগ্রাসন ।  রিকভারির চেষ্টা চলছে ।  অত্যন্ত ব্যয়বহুল ,  এবং ধীর এক প্রক্রিয়া ।  মানুষজন আর কতদিন সহ্য করবে বল ?  তোমাদের দুজনের পরিণতিই তো এক হতে যাচ্ছে ।  আমি শুধু দেখে যাই ।  শুধু দেখে যাই ।  কিচ্ছু করার ক্ষমতা নাই ।  তোমাকে চুপিচুপি এসব বলার পথও রুদ্ধ হয়ে আসছে .  .  . 
  * 
 - হার্ডডিস্কটা ঠিক করা গেলো না তাহলে ?  
 - না স্যার !  এখন কী করব ওটা দিয়ে ?  
 - যা ইচ্ছা কর !  ফেলে দাও ।  এসব তুচ্ছ ব্যাপার নিয়ে আমাকে আর বিরক্ত করোনা তো !  
 ববি যদি বেঁচে থাকে অল্পবিস্তর চেতনা নিয়ে , এবং এই সংলাপ যদি তার কানে যায় তাহলে সে খুব কসরৎ করে হয়তোবা একটি ভাবনার উৎপত্তি করতে পারে ,  ফেলে দেয়া নষ্ট হার্ডডিস্ক এবং রেখে দেয়া বিপন্ন মানুষের দর্শন বিষয়ক ।  
 

                    




ফিসফাস

 ফিসফাস করো না মা ।  ভাইয়া ভয় পায় ।  এমন অবুঝ হলে কী করে চলবে বলতো ?  ভাইয়াকে ভয় দেখিয়ে তুমি কি মজা পাও ?  অনেক হয়েছে ।  এবার বন্ধ কর ।  ফিসফাস বন্ধ করে পিশপাশ বানাও ।  এই তো লক্ষী মা আমার ।  আজ সন্ধ্যায় আমরা সবাই পিশপাশ খাবো ।  
 আজ সন্ধ্যায়
পিশপাশ বানাবে মা
দুধে ও মাখনে
নুনে ও পেঁয়াজে
মৃদুআঁচে সবজিকুচির
সুঘ্রাণ ছড়াবে ঘরময়
 আত্মহত্যা করিসনা দাদাভাই !   ভাইয়া ,  গলার কাছ থেকে ছুরিটা নামাও ।  ফ্যানের ব্লেডে রশি লাগাতে যেয়োনা ,  পা হড়কে ব্যথা পাবে ।  আত্মহত্যার সকল সরঞ্জাম সরিয়ে ফেলো ।  ড্রয়ারে স্লিপিং পিল রেখেছো নিশ্চয়ই গাদা গাদা ?  আমাকে দাও সব ।  এমন করলে কিন্তু মা পিশপাশ বানাবে না ।  তুমি কাকার দোকান থেকে কিসমিস আর জাফরান রঙ কিনে নিয়ে এসো ।  পোলাও হবে রাতে ।  হ্যাঁ ,  আমিই রাঁধবো ।  পিশপাশ শুধু মায়েরাই বানাতে পারে ।  আমি যখন মা হব ,  আমার ছেলের জন্যে পিশপাশ বানাবো ।  কি বললে ?  সব টাকা বাবা নিয়ে গেছে ?  আরে না বোকা !  জানো না ,   " পৃথিবীতে খারাপ মানুষ আছে অনেক ,  কিন্তু কোন খারাপ বাবা নেই "  ?  হুমায়ুন আহমেদ বলেছেন ।  কোন নাটকে বলতো ?  হু ,  কোথাও কেউ নেই তে ।  সব টাকা বাবা নিয়ে যাবে কেন !  আসলে বাবার কাছ থেকে সব টাকা নিয়ে গেছে শয়তানেরা ।  বাবা আর ঘরে ফেরে নি তো কি হয়েছে ?  একদিন নিশ্চয়ই ফিরবে ।  বাবা ফিরে আসবেন রঙিব বল ,  মিহিদানা আর কমিকস নিয়ে ।  নন্টে ফন্টে তোমার পছন্দ না ?  তোমার জন্যে ইয়া বড় একটা ভলিউম কিনে নিয়ে আসবে ।  আমাদের টাকা নেই বলে তোমাকে উদ্বিগ্ন হতে হবে না ।  কী না আমার বয়স ,  এই তোর তো বিয়ের বয়সই হয়নি রে !  বাবা ফিরে এলে তোকে এই বয়সেই একটা টিয়াপাখির মত সবুজ মেয়ের সাথে বিয়ে দিয়ে দেব ।  আমি খুব বড় বড় কথা বলি ,  না ?  মেয়েদের ম্যাচুইরিটি লেভেল একটু দ্রুতই ডেভেলপড হয় ,  আমি স্কুলের লাইব্রেরিতে অবহেলায় পড়ে থাকা রিডার্স ডাইজেস্টে পড়েছি ।  রিডার্স ডাইজেস্টে অনেক সুন্দর ছবি আর লেখা থাকে জানিস ভাইয়া !  কৌতুকও থাকে ।  তোর পাঠানো কৌতুক ছাপা হলে ১০০ ডলার দেবে ।  পাঠাবি নাকি ?  ভাইয়া ,  প্লিজ থামো ।  এমন করো না ।  হাত কেটো না ।  দাও আমার কাছে ছুরিটা ,  দাও !  মা কিন্তু পিশপাশ বানাবে না ।  মা তোমাকে ভয় পাবে ।  জানো না আমাদের মা ' টা কত ভীতু ?  জানো না বাবা চলে যাবার পর থেকে মা একটু পর পর আঁতকে ওঠে কেবল ?  কী বললে ?  মা পিশপাশ বানানো ভুলে গেছে ?  ভুল বললে ভাইয়া ।  ঝড়ের মত কিছু মিথ্যে হাওয়া আর বিজলীর চমকে স্বাদলবণের কৌটোটা উড়ে গেলেও ,  পুড়ে গেলেও এখনও তার সৌরভ রয়ে গেছে ।  আমাদের ভীতু মা এক আশ্চর্য জাদুতে ওখান থেকেই পিশপাশ বানানোর উপকরণ বের করে নিতে পারেন ।  পাশের ঘর থেকে এত ফিসফাস কেন ?  মা মন্ত্র পড়ছে ।  পিশপাশ বানাতে অবশ্য মন্ত্র লাগে না ।  ধরে নাও এটা মায়ের একটা অদ্ভুত খেয়াল ।  আমাদের মামনি তো একটু অদ্ভুতই তাই না ?  
 ঘুমাও ভাইয়া ।  বড্ড ক্লান্ত তুমি ।  নাওয়া খাওয়ার ঠিক নেই ,  কিন্তু ঠিক ঠিক নিয়ম মেনে ঘুমের ওষুধ খাও ,  অভিমান কর ,  রেগে দাপিয়ে বেড়াও ঘরময় ।  সইবে কী করে তোমার এমন হ্যাংলা শরীর ?  ঘুমাও ।  কতদিন পর ঘুমের ওষুধ ছাড়া একটা আরামদায়ক ক্লান্তির ঘুম ঘুমাচ্ছো তুমি !  জেগে উঠলে দেখবে কত সতেজ লাগবে !  আর ততক্ষণে মা ' র পিশপাশ বানানোও শেষ হয়ে যাবে ।  
 মা ,  ভাইয়া ঘুমিয়ে পড়েছে ।  হ্যাঁ ,  খুব হুটোপুটি করছিলো ।  তোমার জন্যে ,  হ্যাঁ তোমাকে দেখে ভয় পায় সে ।  সন্ধ্যে নামলে ফিসফাস ,  সন্ধ্যে নামলে অন্ধসন্ধি ,  সন্ধ্যে নামলে গরলআঁধার ,  সন্ধ্যে নামলে দূর্বিপাক ।  এই সন্ধ্যে সময়টাই আমাদের জন্যে খারাপ ।  বাবা চলে গিয়েছিলো এমনই এক সন্ধ্যেয় ।  এক হাত দিয়ে হাফপ্যান্ট টেনে ধরা সিকনি টানা বোকা বোকা চেহারার পাশের বাড়ির ছেলেটা দলবল নিয়ে এসে পাওনাদারদের তরফ থেকে খিস্তি ,  ভাংচুর আর অপমান করে গিয়েছিলো এই সন্ধ্যেবেলাতেই ।  সন্ধ্যের ধন্দে পড়ে ঐ যে তুমি পাশের ঘরে লুকোলে ,  প্রার্থনা করতে থাকলে ফিসফাস করে ,  ভুলেই গেলে পিশপাশ বানানোর কথা ।  পিশপাশ কত ভালো একটা খাবার ।  ভাইয়ার অম্বলের সমস্যা ,  কিছু খেতে পায়না ঠিকমত ,  অম্লীয় তরল উগড়ে দেয় ।  পিশপাশ খেলে ও ভালো থাকতো ।  ভালো থাকতো অনেকদিন ।  তুমি পিশপাশ বানাও না বলে আমাদের বারান্দার গোলাপের স্মৃতি বহন করে চলা টবটায় স্মৃতিস্মর কুঁড়িরা বেঁচে ওঠেনা ।  কী বললে ?  ভাইয়া ছাইপাশ খেয়ে লিভারের বারোটা বাজিয়েছে বলে বমি করত ?  আর তাই তুমি পিশপাশ বানাবে না ?  কচু জানো তুমি !  এইতো সেদিন ল্যাব এইড থেকে এসজিপিটি টেস্টের রেজাল্ট আনলাম ।  ভাইয়াকে জোর করে নিয়ে গিয়েছিলাম ।  ভালোমত বললে ও এখনো কথা শোনে ,  বুঝেছ ?  লিমিটের চেয়ে সামান্য বেশি আছে ,  তবে ওটা তেমন কিছু না ।  টাকা কোথায় পেলাম ?  খুব বেশি টাকা তো লাগে নি ,  ল্যাব এইডে আমার এক পরিচিত বড়ভাই আছেন ,  ডাক্তার ।  
 চুপ !  একদম বাজে কথা বলবে না ।  একটাও বাজে কথা বলবে না ।  চিৎকার করো না ।  বলছি চিৎকার করো না !  ভাইয়ার ঘুম ভেঙে যাবে ।  ভাইয়াকে আমি বলেছি ঘুম ভাঙলে পিশপাশ পাবে ।  সারা ঘর লেবুপাতা আর কাটারিভোগের সুবাসে মৌ মৌ করবে ।  ও উঠে এসব কিছু না পেলে আবার হইচই শুরু করে দেবে ।  তোমার পিশপাশ বানাতে হবে না মা ।  তুমি ঘুমাও ।  তুমি ঘুমাও ।  ঘুমাও তুমি !  
  * 
ওরা ঘুমোয় ।  ওদের নিঃশ্বাস ফিসফাস করে ।  নিঃশ্বাসের শব্দ এমন হয় কেন ?  যেন ঘুমের মধ্যে না বলা কত কথা বলতে চায় ।  আমার লাজুক ভাইয়া আর ভীতু মা ঘুমের মধ্যে বড্ড বাচাল হয়ে যায় ।  তাদের ফিসফাসের শব্দে আঁধার পর্যন্ত সচকিত হয় ।  আমাদের ঘরে আঁধারের ছানাপোনারা স্থায়ী বসত গড়েছে ।  বেলাজ আত্মীয়ের মত গেড়ে বসেছে ,  আতিথ্য নিচ্ছে ,  কিন্তু যাবার কোন নাম নেই ।  জমাট বাঁধা অন্ধকারের মধ্যে আমি হঠাৎ আঁধারবাতি থেকে উৎসারিত আলোর রঙধনু দেখতে পাই খুব আবছা ।  খুব আবছাভাবে ।  তারা চলে যায় নিমিষেই ।  এই ফিসফাসের রাজ্যে উদ্বেগ আর আতঙ্কের কীটপটঙ্গেরা মোহগ্রস্থের মত ,  মাতালের মত ছুটে আসে ।  কিছু আলোকসংবেদী পোকা থাকে না ,  টিউবলাইটের ওপর ,  বা টেবিলল্যাম্পটাকে ছেকে ধরে ,  মৃত্যু নিশ্চিত জেনেও কূপি বা মোমবাতির আগুনে নিজেদের সঁপে দেয় ,  তেমন ।  তেমনভাবে অন্ধকারের কীটেরা তাদের রোঁয়াজর্জর পা আর পাখনা নিয়ে সদর্পে ঘুরে বেড়ায় এখানে ।  আমি তারাদের কাছে আলো ধার চাইলে মেঘেদের দল অপনাক্ষত্রিক সমাবেশে সমবেত হয় ।  আমি জোনাকের কাছে আলো ধার চাইলে ঝিলের ধার থেকে শুকনো পাতা মরামাছের পিঠে চড়ে এসে আবরণ তৈরি করে ।  আমি স্মৃতির কাছ থেকে আলো ধার চাইলে তারা অবাধ্য সন্তানের মত ছুটে বেড়ায় ঘরময় ,  সবশেষে ধরা দেয় ঠিকই ,  আলোর আল তৈরি করে স্মৃতির প্রাসাদে যাবার পথ সুগম করে দেয় ।  স্মৃতির প্রাসাদে কী আর এমনি এমনি যাওয়া যায় ?  এমন বেখাপ্পা পোষাকে ?  অন্তত মাথায় একটা গোলাপমুকুট তো পরতে হবে !  আমি খুঁজতে গিয়ে পথ হারাই ।  পথ হারাই বারেবার ।  স্মৃতির সাম্রাজ্যের পতন দেখি ,  ধ্বসে পড়ে সবকিছু ।  এক দমকা হাওয়ায় উড়ে যায় বাবার সদ্য আয়রন করা ভালো জামাটা ,  ভাইয়ার উপহার পাওয়া অর্নবের পোস্টার ,  মামনির শখ করে আড়ঙ থেকে কেনা নস্টালজিক ডিজাইনের সিন্দুক ।  দৃশ্যপট থেকে বাবা বিদায় নেন ,  হয়তোবা চিরদিনের জন্যেই ।  জানি না বাবা তুমি স্বার্থপর ,  নাকি ভীতু ,  নাকি কাপুরুষ ।  জানিনা তুমি জীবিত না মৃত ।  মৃতদের সাথে কথা বলতে আমার কোন সমস্যা নেই ।  মৃতবৎদের সাথে কথা বলা বরং পীড়াদায়ক ।  এ্যাংজাইটিক ডিজঅর্ডারে ভোগা মানুষদের সাথে সখ্য করতে দেখেছি আকাশ থেকে খসে পড়া জমিন থেকে ঠেলে বের হওয়া বিভ্রমিকাদের ।  তারা সন্ধ্যে হলে আতঙ্কে কাঁপে ,  পুরোনো আতরের শিশি থেকে সবজির বুনন দেয়া ঘি - পরোটার গন্ধ নিতে টানে নিঃশ্বাস ।  তাদের শ্বাসকষ্ট হয় ।  ইনহেলার কেনার টাকা ফুরিয়ে গেছে ।  আমার অবশ্য একজন বড়ভাই আছেন পরিচিত ।  ডাক্তার ।  ল্যাব এইডে বসেন ।  
 মা চুপ কর ,  চুপ কর !  নিজের মেয়ের সম্পর্কে এমন বাজে কথা বলতে বাঁধেনা তোমার ?  সংসারটা কীভাবে চলছে একটুও কী ভাবো ?  সন্ধ্যে হলে ভ্যাম্পায়ারদের মত ভয় তোমার আঁচল থেকে বের হয় ।  কিসের এত ভয় তোমার মা ?  আমি আছি না ?  আমি আছি ,  ভাইয়া আছে ,  বাবা আসবে ।  তুমি পিশপাশ বানাওগে যাও ।   
 সবজিকুচি ,  মিহিদানা ,  গোলাপজল আর দুধের ছানা /  কী দিয়ে মা /  বানাও তুমি এমন স্বাদের ঝাঁজপরোটা /  সান্নিধ্য আর সান্ধ্যসুবাস /  হলদে বিকেল ,  রঙিন উচ্ছাস /  তোমার গোপন এই রেসিপি /  জানতে আমি চাইবো না মা /  জানিই তো খুব /  সব মা জানে / আমিও তো জেনেই যাবো /  যখন আমার বাবু হবে /  যখন তুমি নানু হবে / যখন ভাইয়া মামা হবে / আর হবে না সন্ধ্যেবেলার ভয় ফিসফাস /  রাত্রি হলে প্রদীপ জ্বেলে /  আমরা খাবো সুগন্ধী পিশপাশ !  
 তুমি ভুলে গেছ ?  তুমি কেমনে ভুললে ?  তুমি ভুলো না মা !  ভাইয়া আজ আত্মহত্যা করবে বলে বসে আছে সন্ধ্যে থেকে ।  অনেক সন্ধ্যে ওর হাতের মুঠো ,  হৃৎপিন্ডের অলিন্দ ,  ক্ষয়ে যাওয়া দেহ উপকরণ থেকে ক্রল করে বেরিয়ে আসছে ।  ওরা ঘিরে ধরছে তাকে ।  কোন ভরসায় তাকে আত্মহত্যা করতে মানা করব বল ?  হ্যাঁ ,  ও আজকেই মারা যাবে আমি জানি ।  আমি তোমাদের চোখের ভাষা বুঝতে পাই মা ।  ভাইয়া আত্মহত্যার সমস্ত উপকরণ অনেক আগে থেকেই যোগাড় করেছে ,  পিশপাশ বানাও মা ,  মৃদু আঁচে ,  সুবাসে ,  তোমার গোপন রেসিপি দিয়ে ।  
 ভাইয়া ,  শান্ত হও !  এতদিন পর ঘুমুলে ,  আরেকটু ঘুমিয়ে নিলে কী হত ?  বিশ্বাস কর ,  মা পিশপাশ বানাবে ।  বিশ্বাস কর আমায় !  তোমার ক্ষিধে নেই !  তুমি ভুলে গেছ পিশপাশের স্বাদ ?  ভুলে গেছ !  
 মা ,  তোমার আঁচলের ভেতর থেকে জাদুর বল বের কর ।  রঙীন ।  জাদুর শিশি ।  সুবাসিত ।  জাদুর ঘন্টা ,  টুংটাং !  আমি রান্নাঘরে গিয়ে লাগিয়ে দেব ।  পশ্চিম দিক থেকে মৃদু হাওয়া বইছে ।  তুমি পুরোনো দিনের মত মৃদুলয়ে গান গাইতে গাইতে রাঁধবে ।  ভাইয়া তোমার পেছনে ঘুরঘুর করবে আর বকা খাবে ।  
 ওঠো মা ,  ওঠো !  তোমার ঠান্ডা হাতের রক্তবর্জিত ফ্যাকাশে ছোবল অনেক দেখেছি আর না !  
 থামো ভাইয়া থামো !  চোখের পাঁপড়িতে মাকড়সাদের বসতবাড়ি করতে দিয়েছো কেন ?  ওরা তোমার চোখ খেয়ে ফেলবে ।  তোমার সুন্দর চোখ !  
 মা !  ভাইয়া বলেছে পিশপাশের স্বাদ ভুলে গেলে বেঁচে থাকার আর কোন দরকার নেই ।  তুমি একবার ওঠো ,  আর একবার ,  আমাদের জন্যে ,  আচ্ছা থাক ,  দুজনের জন্যে বানাতে বড্ড পরিশ্রম হয়ে যাবে তোমার ,  শুধু ভাইয়ার জন্যেই বানাও ।  ভাইয়ার চোখের মনি সাদা হয়ে আসছে ।  চোখ উল্টে আসছে ।  আমার অজান্তেই ও অনেকগুলো ঘুমের ওষুধ খেয়েছিলো ।  আমাকে লুকিয়ে ।  
 ঠান্ডা !  এত ঠান্ডা কেন তোমাদের দেহ ?  সারা ঘরে আঁশটে  সোঁদাগন্ধ বুক থেকে দম কেড়ে নিয়ে যাচ্ছে ।  এ কোন ষড়যন্ত্রীরা এসেছে আজ ফিসফাস ছড়িয়ে দিচ্ছে ঘর থেকে বারান্দা ,  বারান্দা থেকে রান্নাঘর ,  রান্নাঘর থেকে স্টোররুমে ।  আমি কোথাও যেয়ে তিষ্টোতে পারছি না ।  কোথা থেকে নিঃশ্বাস সঞ্চয় করে প্রবাহিত করব তোমাদের ফুসফুসে ?  কোথা থেকে উত্তাপ চুরি করে ওম দেব তোমাদের শরীরে ?  আমার ক্ষিধে পাচ্ছে ।  এমন পরিস্থিতিতে আমার ক্ষিধে পাবে কে জানতো !  তবে এ ক্ষিধে অন্যরকম ।  আমিষ কিংবা কোমল পানীয় ,  রুটিনমাফিক চাগাড় দিয়ে ওঠা ভালো খাবারের জন্যে না ।  এ ক্ষিধে কিসের তোমরা জানো ।  আমি জানি কেন ভাইয়া আত্মহত্যা করতে যাচ্ছে ।  কেন মা নিশ্চল শুয়ে আছে ,  শীতলতর হচ্ছে ।  কোথায় রেখেছ মা তোমার গোপন রেসিপি ?  আমাকে বল মা !  আমি পারবো ।  বিশ্বাস কর ,  আমি একদিনের জন্যে হলেও তোমাদের মা হয়ে দুজনকেই পিশপাশ বানিয়ে খাওয়াতে পারবো ।  বলো না মা !  বলবে না মা ?  একদিকে রক্ত আর একদিকে হিম ,  আমার গা আঁঠালো হয়ে আসে ,  আঁঠায় মৃত্যুগন্ধা বরফকুচি জমতে থাকে ।  আমি স্থবির হয়ে যাই ।  আমার আর কিছু করার নেই ।  আমার অপারগতাকে চরম অবজ্ঞা করে হেসে ওঠে মা আর ভাইয়া ।  ভাইয়া পিশপাশ বানানোর জন্যে আবদার করে আর মা ধমকে ওঠেন স্বভাবমত ।  একটু পর ভাইয়ার খলখল হাসি আর মায়ের মৃদু গুনগুন শব্দে গান গাওয়া আমাকে আশান্বিত করে তোলে ক্ষণিকের জন্যে ।  
 আজ রাতে 
পিশপাশ বানাবে মা
দুধে ও মাখনে
নুনে ও পেঁয়াজে
মৃদুআঁচে সবজিকুচির
সুঘ্রাণ ছড়াবে ঘরময়  ধীরে ধীরে সব শব্দ শবদেহতে পরিণত হয় ।  রেখে যায় ফিসফাস ফিসফাস ফিসফাস ।  রেখে যায় আমার শরীরে রক্ত আর হিমের আঁঠাল অসমস্বত্ত ভারী মিশ্রণ ।  আমি সংকুচিত হয়ে যাই ।  কুঁচকে যাই একটা রোল করা কাগজের মত ।  চারিদিকের ফিসফাস শব্দ প্রবল থেকে প্রবলতর হয় ।  আমি প্রাণপনে চেষ্টা করি কান ঢেকে রাখতে ।  হিমশাব্দিক আতঙ্কের কাঁচ গেঁথে যায় শিরদাঁড়াতে ।  ওঠার বৃথা চেষ্টা করি আমি ।  
 চোখ বুঁজে আসার পূর্বমুহূর্তে কেউ এসে বলে যায় আমায় ,  পিশপাশ বানাবার রেসিপিটা আর কোনদিনই জানা হবে না আমার । 
   # গল্পের শুরুতে ব্যবহৃত  " পিশপাশ বানাবে মা "  কবিতাটি লিখেছেন নম্রতা ।  তার এই কবিতাটি পড়ার পরেই গল্পটি লেখার ইচ্ছে জাগে ।  
                            
                    




সভ্যতাতাড়ুয়া

  ( ১ ) 
ব্যাপারটা হয়তোবা এভাবে ঘটার কথা ছিলো না ।  ধ্বংসদেবের সাইরেনে গ্রহ - নক্ষত্রগুলো বেখেয়ালে হতচকিত হয়ে কক্ষচ্যূত হবে ,  পৃথিবীতে নেমে আসবে অদ্ভুত আঁধার কিংবা অসহনীয় উত্তাপ ,  তারপর আমরা সবাই বিশাল এক মাঠে সমবেত হয়ে যার যার ওজন অনুযায়ী মিঠাই - চিরতা বুঝে নিয়ে সূচসেতু পার হয়ে চলে যাব নতুন গন্তব্যে ,  তবেই না বুঝতাম যে কিছু একটা হয়েছে !  কিন্তু কী যে হল !  বৃহত্তম পরাশক্তি নিজেদের শক্তি যাচাই করতে গিয়ে সব ভন্ডুল করে দিল কী না ,  অথবা ধরিত্রী জননী স্বয়ং তার সর্বংসহা গুণাবলী বিসর্জন দিয়ে সুইসাইড এ্যাটেমপ্ট নিয়েছিলো কী না ,  কে জানে !  যাই হোক ,  কিছু একটা গোলমাল হয়েছে ঘোরতর এবং মানুষ মরেছে বেঘোরে ।  রাস্তায় মুখ থুবরে পড়ে আছে মানুষ ।  চলাফেরার সময় পায়ে ঠেকে গিয়ে বিঘ্ন ঘটাচ্ছে ।  সেই ধ্বংস সময়ের স্মৃতি আমার মনে নেই একদম ।  মনে করতে পারবোও না ।  কারণ তখন আমি আমার এক সুন্দরী প্রতিবেশিনীর প্রেমে বুঁদ হয়ে এবং আমার দৃষ্টি আকর্ষণের জবাবে তার তাচ্ছিল্যে অবশ্যম্ভাবী বিফলতার কথা আঁচ করতে পেরে দুঃখ ভোলার জন্যে একগাদা ঘুমের ওষুধে মজে থাকতাম ।  কবে কখন এসব প্রলয়কান্ড ঘটে গেলো ,  কারা করল এ বিষয়ে কিছুই মনে করতে পারছি না ।  মনে করার কোন দরকারও দেখছি না অবশ্য ।  পৃথিবীর প্রায় সব মানুষ মারা গেলেও আমি এবং জেনি বেঁচে আছি ।  জেনি ,  আমার রূপকথার রাজকন্যে ।  আরো বেশ কিছু মানুষজন বেঁচে আছে ,  তবে তারা সব বিগড়ে গেছে একেবারে ।  মানুষ মারা গেলেও ,  মানুষের রচিত স্থবির সংগীত -  আর্কিটেকচারাল স্ট্রাকচারগুলো দিব্যি রয়ে গেছে ।  খাবারেরও অভাব নেই ।  সুপারশপগুলোতে থরে থরে পড়ে রয়েছে ।  চাকুরি দরকার ?  যাও ,  নিকটস্থ বিশাল কর্পোরেট অফিসের সবচেয়ে বড় চেয়ারটায় গ্যাঁট হয়ে বোসো ।  রাস্তায় পড়ে থাকা লাশের পকেট থেকে এটিএম কার্ড বের করে নিয়ে বুথে গিয়ে ভাঙাও ।  বারণ করার কেউ নেই ।  তবে ঝামেলাটা মূলত করছে কিছু জোম্বি ।  সিনেমায় যেমন দেখায় ঠিক তেমন ।  কদাকার ,  বোধশক্তিহীন ,  গলা দিয়ে ঘরঘর শব্দ আর মুখ থেকে লালা ঝরিয়ে চলে অবিরত ।  দেখতেই ঘেন্না লাগে ।  এগুলো এলো কোথা থেকে ?  সম্ভবত কোনো জীবাণু সংক্রমনের ফল ।  বৃহত্তম পরাশক্তির তো শুধু পারমাণবিক বোমা নিয়ে খেলাধুলা ,  হুমকি - ধামকি দিয়ে চললে হবে না ,  অন্যান্য ব্রহ্মাস্ত্রগুলোও একটু বাজিয়ে দেখতে হবে বৈ কি !  তো সেটা তারা করতেই পারে !  আমি দোষ দেবার কে ?  আমার জন্যে বরং ভালোই হয়েছে ।  প্রায় মানুষশূন্য পৃথিবীতে আমি আর সে ,  একা এবং সুস্থ ।  বাকি মানুষগুলো যেমন ক্ষ্যাপাটে হয়ে মানব - জম্বি লড়াই করে নিজেদের বিনাশের প্রতিযোগিতায় নেমেছে ,  তাতে খুব শিঘ্রই আমরা পুরোপুরি একা হতে পারবো ।  আমরা হব নতুন সভ্যতার আদি পিতা - মাতা !  ব্যাপারটা একই সাথে ভীষণ রোমান্টিক এবং ঐতিহাসিকভাবে তাৎপর্যপূর্ণ ।  আরো একটা উল্লেখযোগ্য ব্যাপার হল ,  আমাদের নতুন সভ্যতার ঊষালগ্নে মোটেও কোন সংগ্রাম করতে হবে না ।  চকমকি পাথর ঘষে আগুন জ্বালানো শিখতে হবে না ,  বনে বাঁদাড়ে সারাদিন ঘুরে ক্লান্ত হয়ে দু - একটা খরগোশ বা খ্যাকশিয়াল ধরে আনার ঝক্কি পোহাতে হবে না ।  সভ্যতার চূড়ান্তবিন্দু বলে কিছু নেই ,  তবে এই মুহূর্তে আমরা চূড়ায়ই আছি বলা যায় ।  আমরা টিভিতে পুরাতন অনুষ্ঠান দেখব আর সুপারশপ থেকে কিনে আনা ফাস্টফুড খাব ।  আমাদের প্রচুর ছেলেপিলে হবে আশা করা যায় ,  যেহেতু নাতিশীতোষ্ণ অঞ্চলের মেয়েরা অধিকতর উর্বরা হয়ে থাকে ।  তারপর ছেলেমেয়েরা ,  নাতিপুতিরা টেনে নিয়ে যাবে আমাদের সভ্যতাশকট ।  সাময়িক জড়তা কেটে সামরিক ভঙ্গিমায় মার্চপাস্ট করে এগুতে থাকবে সভ্যতা ।  এখন সমস্যা হল একটাই ।  পৃথিবীর নতুন প্রজন্মের আদি মাতা হবার ব্যাপারে জেনির খুব একটা আগ্রহ দেখা যাচ্ছে না ।  সে পড়ে আছে তার প্রিয় টিভি সিরিয়াল নিয়ে ।  শালার টেলিভিশন চ্যানেলগুলো কতদিনের জন্যে প্রোগ্রাম বানিয়ে রেখে গেছে কে জানে !   ' মেগা '  শব্দটার ব্যাপকতা বুঝতে পারছি এখন তার সাথে  ' সিরিয়াল '  দিয়ে গুণ দেবার ফলে ।  
 জেনির সাথে অবশ্য আমার নিয়মিতই কথা হয় ।  দেখা সাক্ষাৎ হয় ।  আমি সারাক্ষণ তার ড্রয়িংরুমেই পড়ে থাকি ।  সে টুকটাক কথাবার্তা বলে ।  ভদ্রতা করে চা - বিস্কুট খাবার আহবান জানায় ।  এর বেশি কিছু না ।  সভ্যতার অসাধারণ উপহার তাকে একদম অসার করে দিয়েছে ।  তা দিক ,  তবে কী ,  সে যখন সিরিয়ালের ক্লাইমেক্সে ভ্যাবাচ্যাকা খেয়ে আক্ষরিক অর্থেই মুখ হা করে তাকিয়ে থাকে দীর্ঘক্ষণ ,  তখনও তাকে দেখতে ভালো লাগে ।  মুখ হা করে থাকা অবস্থায় যে মেয়েকে পরমা সুন্দরী মনে হয় ,  তার জন্যে এই জরাগ্রস্থ পৃথিবীর ঘ্যানঘ্যানে গলায়  " সর্বাঙ্গে ব্যথা "  জাতীয় অভিযোগ ,  আর জোম্বি এ্যাপোকালিপ্টো নির্দ্বিধায় অগ্রাহ্য করা যায় ।  
 মেগা সিরিয়াল চলাকালীন সম্মোহিত সময়ে মাঝেমধ্যে পাড়ার ছেলেপুলেরা আশেপাশে জোম্বিদের সাথে মারামারি করতে থাকলে সে একটু ভ্রুকুটি করে তাকায় ।  তবে সহিংসতার বিচরণস্থল এখন অনেক বিশাল ,  তারা একে অপরকে মনের সুখে তাড়িয়ে চলে ।  বেশিক্ষণ এক জায়গায় থাকেও না ।  তাই জেনিও ওসব নিয়ে ভ্রূক্ষেপ করে না ।  জেনির সাথে থাকতে আমার কখনও একঘেয়ে লাগে না ,  তবে আমি তো তার মত বিষয় - বিবেচনাহীন না ,  যে সারাক্ষণ হা করে সিরিয়াল গিলবো !  পৃথিবীর ভবিষ্যত নিয়ে আমাকে ভাবতে হয় ।  পৃথিবী এবং মানবজাতির সাম্প্রতিক দুর্দশায় আমার দুর্দম প্রেমের সাথে মহান দায়িত্বশীলতার বীজ প্রোথিত হয়েছে ।  তাই এই দায়িত্ব পালনে কেউ যেন ব্যাঘাৎ না ঘটায় ,  সে ব্যাপারে কতদূর অগ্রগতি হল দেখতে আমি টহল দিই মাঝেমধ্যে শহরময় ।  
 পৃথিবীর নানা প্রান্ত থেকে জীবিত মানুষেরা কেন যেন এ এলাকাতেই সমবেত হয়েছে ।  তার মাঝে আমাদের শহরের একজনও আছে ।  দুদিন আগেও একটা চাকরির জন্যে হন্যে হয়ে ঘুরতো সে ।  এখন নিজেই নিজেকে চাকুরি দিয়েছে একটা টেলিকমিউনিকেশন কোম্পানির সিইও পদে ।  তার বর্তমান রুটিন এরকম ,  সকাল নটার মধ্যেই কোন একটা ফ্যাশান হাউজ থেকে সবচেয়ে ভালো কিছু পোষাক নিয়ে পরে অফিসে যাওয়া ।  তারপর মিনিট পাঁচেক থেকে হই হই রই রই করে বেড়িয়ে এসে মিলিত হওয়া তার নতুন পাওয়া বন্ধুদের সাথে ।  জোম্বিনিধনের মত সুখ নাকি আর কিছুতে নেই ,  সে আমাকে বলেছে ।  
 - আরে জানিস ,  এইগুলা কোথা থেকে যে আইছে হালার পো রা মরে না !  চাক্কু দিয়া খোঁচাই ,  বাঁশ দিয়া গুতাই ,  পাথর ছুড়ি ,  গুলি করি কিন্তু কিছুতেই তারা মরবে না ।  গলা দিয়া এমন ঘরঘর শব্দ করে যেন এই মনে হয় গেল !  কিন্তু তারপরেও তারা আগাইতেই থাকে । 
বলার সময় তার ভেতরকার নির্মল আনন্দটা আমি টের পাই ।  
 - হু !  এদেরকে যত তাড়াতাড়ি শেষ করে ফেলা যায় ততই ভালো ।  একদিন না একদিন তো মরবেই !  
 - না মরলেও অসুবিধা নাই ।  আমার অফিসে অনেকগুলা পদ খালি আছে ।  এদেরকে নিয়োগ দিয়া দিমু নে ।  
তার এই পরিকল্পনা শুনে আমি প্রমাদ গুনি ।  আরে ব্যাটারা তাড়াতাড়ি শেষ হ না একে অপরকে মাইরা !  তা না ,  শুরু করছে যত ধানাই পানাই !  কোনদিন আবার এসব জোম্বিনিধনে আনন্দ খুঁজে না পেয়ে জেনির দিকে হাত বাড়ায় ,  কোন বিশ্বাস নাই ।  
 - সেটা করা ঠিক হবে না ।  তোর অফিসের এতসব জটিল টেকনিক্যাল কাজ ওরা করতে পারবে নাকি ?  কী যে বলিস ! 
এবার সে কন্ঠে এমন একটা  কর্তৃপক্ষসুলভ গাম্ভীর্য এবং সৌকর্য আনে যে আমি অবাক হয়ে যাই ! 
 - শোন ,  মনোযোগ দিয়ে ।  আমার অফিসের কাজ করতে হৃদয় লাগে না ।  প্রাণও লাগে না ।  লাগে আনুগত্য আর অপরিসীম পরিশ্রম করার ক্ষমতা ।  সেটা ওদের বেশ আছে ।  আরে ওদের অকারণে পিটাচ্ছি নাকি ?  এর পেছনে উদ্দেশ্য তো এটাই ।  পিটিয়ে বুঝিয়ে দেয়া ,  হু ইজ দ্যা বস !  নব্য দাসপ্রথাও বলতে পারো ।  নতুন সভ্যতার সূচনালগ্নে কিছু পুরাতন থাকুক না স্মৃতিস্তম্ভ হয়ে !  
আমি স্তম্ভিত হয়ে যাই আবারও ।  এই তাহলে ওদের উদ্দেশ্য !  
  নব্য দাসপ্রথা বিষয়ক মহাপরিকল্পনার উদ্ভাবকেরা তাদের দায়িত্ব বেশ সাফল্যের সাথেই পালন করে যাচ্ছেন ।  তাদের উল্লাসযাত্রায় নতুন মাত্রা যোগ হয়েছে একটি অস্ত্রাগার আবিষ্কারের ফলে ।  সেখান থেকে ইচ্ছেমত অস্ত্র নিয়ে গুলি করে ঝাঝরা করে দিচ্ছে জোম্বিগুলোকে ।  দূর থেকে বিভিন্ন ভাষায় তাদের জয়ধ্বনি শোনা যায় ।  শুনতে অবশ্য একইরকম লাগে ।  মানুষের পাশবিক উল্লাস প্রকাশের জন্যে আলাদা ভাষার প্রয়োজন নেই ।  ইদানিং তারা নিজেদের বোঝার জন্যে একটা জগাখিচুড়ি টাইপ ভাষা তৈরি করেছে ,  যা আমিও দিব্যি বুঝতে পারি ।  ওদের তো আর খুব বেশি ভাব বিনিময়ের প্রয়োজন হয় না ,  শুধু কিছু জান্তব আনন্দ ।  ওদের এই আনন্দ করতে করতেই যাবে ।  দাসপ্রথার প্রচলনের মাধ্যমে সভ্যতার চাকা ঘোরানোর পুরোনো সেই রীতি আর কাজ  করবে না ।  তাছাড়া ওরা তো জোম্বি না ,  ওরা নশ্বর শরীরের মানুষ ।  নিধন আনন্দের ধকলটা শরীরের ওপর একটু বেশিই যাচ্ছে ।  ফলে তারা অসুস্থ হয়ে পড়ছে ।  মারাও গেছে বেশ কজন ।  
 মাস ছয়েকের মধ্যেই তাদের সংখ্যা শ ' খানেক থেকে কমে জনাবিশেক হয়ে যায় ।  জেনি তখনও নিমগ্ন চিত্তে টিভি সিরিয়াল দেখেই যাচ্ছে ।  আর আমি উদ্বেলিত চিত্তে অপেক্ষা করছি ,  আমার প্রণয় উপাখ্যানের শুরু হল বলে !  টিভি চ্যানেলগুলো অটোমটিভ উপায়ে আর কদ্দিন চলবে ?  রক্তপিপাসু কর্পোরেট বস সাজা হাস্যকর দস্যুর দল আর কতদিন দুর্বৃত্তপনা চালাবে ?  
  ( ২ )  
এক জোড়া জোম্বির পেছনে সভ্যতার নতুন কান্ডারীরা প্রাণ দিতে দিতে নেমে এসেছে চারে ।  আমাদের শহরের সেই প্রাক্তন বখাটে বেকার ,  বর্তমান নেতা ছোকড়াটাও আছে ।  তার তেজ এখনও কমেনি !  তবে কমে আসবে শীঘ্রই ।  এদিকে খোঁজ খবর নিয়ে জেনেছি ,  টিভিতে আজকেই শেষ এপিসোড প্রচারিত হবে মেগাসিরিয়ালের ।  এরপর আর তারা বানাতে পারেনি কিছু ।  এখনই সেই হিরন্ময় মুহূর্ত জেনিকে প্রেম নিবেদনের ।  বেশ টেনশন অনুভব করছি ।  তবে এটাও জানি টেনশনের তেমন কিছু নেই ।  শহরের সব মানুষ মারা গেলে থাকবো কেবল আমি আর জেনি ।  সব টিভি সিরিয়াল বন্ধ হয়ে গেলে সে অনুভব করবে তার এতদিনের চেপে রাখা জৈবিক তাড়না ।  আমার কাছে তাকে আসতেই হবে ।  তবে জৈবিক তাড়নার বশে সে আসুক তা আমি চাইনা মোটেও ।  আমি চাই সিনেমার নায়কদের মত তার কাছে হাঁটু মুড়ে আবেগকম্পিত গলায় প্রেম নিবেদন করব ,  
 " জেনি ,  তুমি কি আমার হবে ?  "  
এসব ভাবনায় ছেদ পড়ল প্রবল হল্লায় ।  আমাদের শহরের দাসরাজ্য প্রণেতা ববি ছোকড়াটা আজ খুব ক্ষেপে গিয়েছে ।  জোম্বিগুলোর আজকে কিছু একটা হেস্তনেস্ত করেই ছাড়বে ! 
 - হাউয়ার পুতেরা !  তোদের এতদিন ধইরা শান্টিং দিলাম কিন্তু লাইনে আইলি না ।  বুঝছি তোগো দিয়া আমার কাজ চলব না ।  মইরা যা !  মাইরা ফালা !  
সে উন্মাদের মত চিৎকার করতে থাকে ।  তার সাঙ্গপাঙ্গরাও এতে যোগ দেয় ।  এদিকে টিভিতে প্রচারিত সিরিয়ালে একটা বিশাল যতিবোধক মেলোড্রামাটিক মিউজিক শেষে সবার নাম দেখাতে থাকে ।  এতসব গোলমালের মধ্যে আমার মাথা ঠিকমত কাজ করে না ।  কেমন অস্থির লাগে ।  ঝুঁকির আন্দাজটা পরিমাপ করে নিয়ে গভীর আবেগে জেনিকে বলেই ফেলি ,  
 " জেনি ,  তুমি কি আমার হবে ?  "  
 - না .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  ! 
এরকম চিলকন্ঠে চিৎকার করে প্রত্যাখ্যানের কী হল !  জেনি ছুটে যায় বাইরে টিভি বন্ধ করে দিয়ে ।  ওদিকে ববিরা তখন জোম্বিজোড়ার গায়ে পেট্রোল ঢেলে আগুন জ্বালিয়ে দেয়ার বন্দোবস্ত  করছে ।  জেনি বাইরে বেরুনোর পর তার না - বোধক চিৎকারের কারণ বুঝতে পারি আমি ।  
 - ববি !  তোরা এসব কি করছিস ?  এরা যে আমার হারিয়ে যাওয়া বাবা মা !  বাবা !  মা !  কোথায় ছিলে তোমরা এতদিন ?  
ক্ষোভের সাথে দুঃখ যোগ হওয়াতে সে ডুকরে ডুকরে কাঁদতে থাকে ।  
 - আরে রাখ তোর বাপ - মা !  এইগুলা জোম্বি ।  আমাদের শত্রু ।  এদেরকে পুড়ায়া না মারলে মরব না ।  
তাদের পেট্রোলমথিত শরীরে ববি দুটো গুলি করে ।  বিস্ফোরণের শব্দ শোনা যায় ।  সব শেষ !  
 - তোরা আমার বাবা - মা ' কে মেরে ফেলেছিস তোদের আমি ছাড়বো না !  
 - এহ !  বাবা - মা !  এতদিন ধরে যে এদেরকে টর্চার করলাম ,  কই তখন তো আসিস নাই একবারও ?  এখন প্রয়োজন পড়ল কেন ?  টিভি বন্ধ হয়ে গেছে বলে ?  
 - আমি আমার ভুল বুঝতে পেরেছি ।  এর প্রতিশোধ আমাকে নিতেই হবে !  
একটা কোঁদাল হাতে নিয়ে সে আমাকে আরেকটা নেয়ার ইংগিত করে বলে ,  
 - এসো ,  মেরে ফেলি ওদের !  
আমি কিছু বুঝে ওঠার আগেই সে অতি ক্ষীপ্রতার সাথে ববিসহ দুজনকে কুপিয়ে মেরে ফেলে ।  আমার বিলম্বিত বোধোদয়েও বাকি দুজনের পেছনে ছুটে তাদেরকে পেড়ে ফেলতে খুব একটু বেগ পেতে হয়নি ।  
  ( ৩ ) 
অবশেষে সেই কাঙ্খিত দিনটি এল !  একটা পুরো পৃথিবী ,  অরণ্য ,  নদী ,  সমুদ্র ,  সুপারশপ ,  ইন্টারনেট ,  ইলেক্ট্রিসিটি সবই আছে ।  শুধু নেই কোন মানুষ ,  নেই জীবাণু সংক্রমণে পরিণত হওয়া জোম্বি ।  আছি আমরা দুজন কেবল ।  আমি আর জেনি ।  জেনিকে এইবার মনে হয় বলতে আর বাধা নেই কোন ।  
 - জেনি ,  আমি তোমাকে ভালোবাসি ।  তুমি কি আমার হবে ? 
 - ছি !  তোমার মন কী পাথর দিয়ে গড়া ?  দেখছো না আমার বাবা মা মারা গেছে ?  এই অবস্থায় প্রেমের কথা বল কী করে ?  তুমি যাও তো ,  এক দৌড়ে দুইটা শোকবার্তা সম্বলিত কার্ড ,  কিছু ফুল আর একটা মেকাপ বক্স নিয়ে এসো ।  
 যথাযথভাবে কর্মগুলি সম্পাদন করার পরে জেনি তার জোম্বি পিতামাতার শরীরে ফুল আর কার্ড রেখে এক দৌড়ে চলে এল তাদের বাসার ড্রেসিং টেবিলটার সামনে ।  মুখে কী সব মাখতে শুরু করল ।  আমার কাছ থেকে প্রত্যাশিত প্রস্তাব পাবার আগে নিজেকে একটু গুছিয়ে নিতে চায় আর কী !  মেয়েটা বড় অদ্ভুত ।  
 বড্ড বেশি সময় নিয়ে ফেলছে সে ।  তাকে যেন মেকাপ করার নেশায় পেয়ে বসেছে ।  প্রথম বাক্সটা শেষ হবার পরে আমাকে আরো দুবার বলেছিলো নতুন মেকাপ বক্স আনতে ।  পরে আর আমাকে বলেনি ।  যতবার শেষ হয়েছে ততবার নিজেই ছুটে গেছে মেকাপ স্টোরে ।  বুঝেছি ,  আজকে আর বলা হবে না ।  কী পাগলাটে মেয়েরে বাবা !  একেক সময় একেক বাতিকে পেয়ে বসে ।  আমি সোফায় শুয়ে শুয়ে অনেকক্ষণ যাবৎ তার রূপচর্চা দেখতে দেখতে ক্লান্ত হয়ে ঘুমিয়ে পড়ি ।  
 ঘুম ভাঙে কীসের যেন গুঁতোয় ।  
  ( ৪ ) 
জেনি আমাকে চামচ দিয়ে গুতোচ্ছে ।  ছোট্ট একটা চা - চামচ ।  ব্যথা লাগছে না ,  কিন্তু খুব অস্বস্তিকর ।  
 - আহ জেনি ,  কী করছ !  
ঘুমজড়িত কন্ঠে মৃদু অনুযোগ প্রকাশ করি আমি অনুরাগের ভাষায় ।  
 - এই ,  ঘুমায় পড়স কেন ?  খাবা না ?  ওঠ !  ওঠ !  
অনেকক্ষণ পেটে কিছু পড়ে নি ।  সকাল হয়ে গেছে ।  নাস্তার টেবিল ঠিকঠাক করছে জেনি ,  আমি দেখতে পাই ।  মেক - আপ মেখে এ কী বিদঘুটে চেহারা করেছে সে !  নীলরঙা মুখ ,  তাতে ফুলকি দিচ্ছে লালচে ফোঁটা ।  কী ভয়াবহ !  যাকগে ,  নানারকম স্ট্রেসের মধ্যে দিয়ে গেছে ,  মাথায় কী না কী বাঁই উঠেছিলো ,  ওসব ধরতে নেই ।  আর এই রৌদ্রজ্জ্বল সকালে তাকে ভালোবাসার কথাটা বলার কোন তাড়াহুড়ো নেই ।  এখন তো অঢেল সময় !  রাতের বেলা ক্যান্ডেল লাইট ডিনারের আয়োজন করে সে সময় বলা যাবে ।  জেনি আমাকে আবার গুঁতোতে থাকে চামচ দিয়ে ।  এবার বেশ জোরেসোরেই ।  কী সব পাগলামী করছে !  
 - আসছি ,  দাঁড়াও ।  
 - তোরে আসতে কইছে কে ?  তুই ভাগ এইখান থিকা ।  যোগ বিয়োগ গুণ ভাগ অনেক করছস ,  লাভ নাই ।  ভাগ !  ভাগ !  রান ফর ইয়োর লাইফ নিগা ! 
 - মানে ?  এসব কি বলছ !  
 - শুনবা না আমার কথা ?  তাহলে আমি কিন্তু খুব রেগে যাব ।  আর ভয়ংকর একটা কান্ড করব ।  
ইনিয়েবিনিয়ে নাকিসুরে বলল সে ।  
 - কী করবা ? 
 - এখন যা করছি !  দেখছো না আমার হাতে ভয়ানক একটা অস্ত্র ?  এটা দিয়ে তোমাকে খোঁচাব ,  গুঁতোব ।  
 - তুমি এই চামচটার কথা বলছ ? 
 - হ্যাঁ ,  এনি প্রবলেম ?  
 - ওহ স্টপ কিডিং বেইবি !  
 - আমার কথা বিশ্বাস হয় না ?  আচ্ছা দাঁড়াও ব্যাপারটা বিশ্বাসযোগ্য করে তুলি ।  এই যে আমার হাতে একটা মহা অস্ত্র চামচ + মুখে কৃত্রিম কড়া রঙ +  আমার জোম্বি বাবা মার মৃতদেহ  +  ববির পিস্তল =  কী ? 
 - মানে !  কী সব বলছ অর্থহীন !  
 - হ্যাঁ ডিয়ার ,  অর্থহীন ।  তোমার ভালোবাসার আঁচলে শায়িত নতুন সভ্যতা ,  নতুন প্রজন্মের স্বপ্ন দেখাটাও তেমনই অর্থহীন ।  সভ্যতা ,  স্বপ্ন ,  উন্নয়ন ,  ভালোবাসা সবকিছু যোগ করলে মেক - আপ বক্সের সবগুলো রঙের সম্মিলনে উদ্ভট কদাকার একটা কিছুই পাওয়া যায় ।  তোমাকে এসব কিছু থেকে যেকোন একটা কিছু বাদ দিতে হবে ।  তাহলে সমীকরণটা সাম্যাবস্থায় আসবে ।  বল কী বাদ দিতে চাও ?  সভ্যতা ?  স্বপ্ন ?  ভালোবাসা ?  উন্নয়ন ?  
আমি কী বলব ভেবে পাই না ।  আমতা আমতা করতে থাকি ।  
 - হু হু !  ওসব আরাম আয়েশ করে শুয়ে বসে ভালোবেসে আগত প্রজন্মের আদিপিতা হতে চাও ?  অত সহজ না !  এখন দৌড়াও দৌড়াও !  নাহলে চামচ দিয়ে বাড়ি দেব ।  
কী হাস্যকর কথা !  সামান্য একটা চা - চামচ দিয়ে বাড়ি দেবার হুমকি দিচ্ছে ।  কোন মানে হয় !  অর্থহীন ।  অর্থহীন হলেও সে ব্যাপারটা যথেষ্ট গুরুত্বের সাথেই নিয়েছে এবং তার খোঁচাখুঁচির পরিমাণ ক্রমবর্ধমান হতে থাকলে আমাকে বাধ্য হয়ে চলে যেতে হয় ।  কিন্তু আমার চলে যাওয়ার ভঙ্গিটা তার পছন্দ হয় না ।  সে চিৎকার করে চলে ,  
 - রান বিচ !  দৌড়া !  তোকে সারাজীবন দৌড়ের ওপর রাখবো !  
বিপত্তিকর অবস্থা থেকে বাঁচতে আমাকে বাধ্য হয়ে দৌড়ুতে হয় ।  
  ( ৫ ) 
ব্যাপারটা যত সামান্য ভেবেছিলাম মোটেও তা না ।  জেনি তার চামচ নিয়ে যেখানে সেখানে যখন তখন উপস্থিত হয় ।  হয়তোবা সাগরতীরে উদাসমুখে রৌদ্রস্নান করছি ,  ঢেউয়ের সাথে উপস্থিত হবে জেনি ।  হয়তোবা আয়নার সামনে দাঁড়িয়ে চুলটা পরিপাটি করার চেষ্টা করছি ,  পেছন থেকে এসে সজোরে কাঁধে চামচ গেঁথে দেবার চেষ্টা করবে জেনি ।  লুকিয়ে লুকিয়ে পারা যায় না ।  সে আমাকে ঠিক ঠিক খুঁজে বের করে ।  আক্ষরিক অর্থেই সে আমাকে দৌড়ের ওপর রেখেছে ।  দৌড়ুতে দৌড়ুতে আমাদের প্রিয় শহর ছেড়ে কোন এক অজপাড়াগাঁতে চলে এসেছি !  যেখানে সভ্যতার নিদর্শনগুলো সব অকার্যকর হয়ে পড়েছে ।  
 আমি দৌড়ুতে থাকি পেরিয়ে যাই মাঠ - ঘাট ,  বনাঞ্চল ,  মরুভূমি ,  ক্যাসিনো ,  তাজমহল ,  আমাজন ।  লাস ভেগাসের পরিত্যক্ত ক্যাসিনোর পোকার টেবিলে লুকিয়ে থাকা আমাকে ঘাড় ধরে বের করে তাড়া করে জেনি ।  আমাজনের সবুজ বৃক্ষে কিছুদিন শান্তিমত একটা ঘর পেতেছিলাম ,  সেখানেও আমাকে খুঁজে বের করে বনছাড়া করেছিল জেনি ।  আমার দেহে এখন অজস্র দাগ আঘাতের ।  দৌড়ুতে দৌড়ুতে শক্তি নিঃশেষ হয়ে আসছে ।  কিন্তু জেনির প্রাণপ্রাচুর্যে কোন ঘাটতি দেখা যায় না ।  
 সে কি তবে ওই জোম্বিগুলোর কাছ থেকে জীবাণু সংক্রামিত হয়েছে ?  তার মুখের বিদঘুটে রঙ দিনকে দিন বদখত হয়ে যাচ্ছে আরো ।  
 আর পারছি না জেনি !  আমাকে বাঁচাও !  আমি মারা যাব ।  একটা ধূসর ঊষর প্রান্তরে পৌঁছে যেখানে সভ্যতার কোন চিহ্ন নেই ,  নেই কোন সবুজ ,  নেই প্রাণের চিহ্ন ,  আমি ক্ষান্ত দিই ।  চামচ খেলা সে খেলতে থাকুক ।  আমাকে মেরেই ফেলুক ।  মৃত্যুবরণের জন্যে জায়গাটা ঠিক পছন্দ হয় না আমার ।  কিন্তু কী আর করা !  টানা ছয় ঘন্টা ধরে শুয়ে আছি সমর্পণের ভঙ্গিতে ।  জানি সে ঠিকই আসবে ।  
 আরো দু ঘন্টা পরে জেনি আসে তার কদাকার মুখ ,  কদর্য হাসি আর অব্যর্থ মারণাস্ত্র নিয়ে ।  তার চামচটা কেমন যেন বেঁকে গিয়েছে মনে হচ্ছে ।  এতদিনেও যে ভাঙেনি সেটাই আশ্চর্য !  চামচের কারিগর বেশ দক্ষ ছিলো বলতেই হয় ।  সে ধীরে ধীরে এগিয়ে আসে আমার দিকে ।  মুখে আসন্ন আঘাতের পূর্ববর্তী ক্রুর হাসি !  
 আমি যা ভেবেছিলাম তাই হল !  এবারের আঘাত আর সহ্য করতে পারলো না চামচটা ।  ভেঙে গেল ।  ভেঙে গিয়ে জেনির হাত থেকে পড়ে উত্তাল বাতাসে হারিয়ে গেল ।  অনেক বাতাস এখানে ।  হালকা বৃষ্টিও পড়ছে ।  কিছুক্ষণের মধ্যেই সেটা তুমুল বর্ষণে রূপ নেবার সম্ভাবনা ।  
 বৃষ্টি পড়ছে মুষলধারে ।  জেনির মুখ থেকে বিদঘুটে মেক - আপ উঠে যাচ্ছে ।  সুন্দর লাগছে জেনিকে ,  অনেক সুন্দর !  ওই ভূতাবিষ্ট চামচটাই যত নষ্টের গোড়া ছিল ,  জানি তো !  জেনি ঠান্ডায় কাঁপছে ।  একটু উষ্ণতার জন্যে আমাকে জড়িয়ে ধরে সে ।  ভালোবাসা ,  সভ্যতা ,  উন্নয়ন ইত্যাদির জটিল সমীকরণে একটা মাত্র চলক -  চুম্বন যোগ করার ফলে পুরো সমীকরণটাই পাল্টে যায় ।  অংকটা খুব সহজ লাগে এখন ।  এখন আর বলতে কোন বাধা নেই ,  
 - জেনি ,  তোমাকে ভালোবাসি ।  তুমি কি আমার হবে ?  
ঠোঁটে ঠোঁট আবিষ্ট থাকার ফলে এসব কথা বলা এখন কঠিন ।  তবে এসব আর বলার দরকারও নেই এখন ।  সব কথা বলার দরকার পড়ে না ।  বৃষ্টি আর বাতাস থেমে গেলে জেনি হ্যাচকা টান দিয়ে আমার কাপড় টেনে ছিড়ে ফেলে ।  এই সুপ্রাচীন আহবানে ধ্বনিত হয় নতুন সভ্যতার ঘোষণা ।  আমিও টান দিয়ে তার পোষাক ছিড়ে ফেলি ।  
 ঝন - ঝন - ঝনাৎ শব্দে অনেকগুলো চামচ পতিত হয় এখানকার পাথুরে জমিনে ।  তার দূরভিসন্ধি ধরা পড়ে যাওয়ায় সে কিছুক্ষণের জন্যে অপ্রতিভ হয় ।  আর আমিও কেমন যেন বোকাটে মুখ করে বলে ফেলি ,  
 - জেনি ,  তোমাকে ভালোবাসি ।  তুমি কি আমার হবে ?  
জেনি চোখে কামনার দৃষ্টি নিয়ে ঢলে পড়ে আমার কোলে ।  
  দ্রুত সঙ্গম শেষ করেই আমাকে দৌড়ুতে হয় আবার ।  কাটখোট্টা রোদে ,  পাথুরে মাটিতে কষ্টকর দৌড় ।  জেনি ক্ষেপে গিয়েছে ! 
 - রান বিচ রান !  রান ফর ইয়োর লাইফ !  
রোদে পুড়ে জেনির মুখটা বিকৃতরঙা হয় উঠেছে আবারো ।  দৌড়ুতে দৌড়ুতে আমি হিসেব করতে থাকি ,  জেনির পোষাকের আড়ালে কয়টা চামচ ছিল যেন ,  একেকটা চামচ দিয়ে কয়দিন যায় ,  তাহলে সবগুলো চামচের কর্মক্ষমতা .  .  .  
 জেনি খুব কাছাকাছি এসে পড়েছে ।  এখন ওসব নিয়ে ভাবার সময় নেই ।  পরবর্তী চামচ না ভাঙা পর্যন্ত দৌড়ুতেই হবে ।  এখন অবশ্য পৃথিবীর পথঘাট অনেক চেনা হয়ে গেছে আমার ।  যেন পরিচিত ট্র্যাক ধরে এ্যাথলেটের দৌড় ।  পৃথিবীর প্রাচীন নিদর্শন ,  উন্নয়ন ,  ধ্বংসের কারণ এসব নিয়ে ভাবতে ভাবতে হয়তো জেনির চামচম্যানিয়া নিয়ে একটা সন্তোষজনক সমাধানে উপনীত হতে পারি !  মুছে দিতে পারি তার মুখের ওপর পরতে পরতে জমে থাকা বিদঘুটে রঙ ! 
   # গল্পটি লেখার পেছনে অনুঘটক হিসেবে কাজ করেছে দুটো শর্টফিল্ম ।  I Love Sarah Jane   এবং The Horribly Slow Murderer with the Extremely Inefficient Weapon  প্রথমটির ইউটিউব লিংক -  https :  /  / www . youtube . com / watch ? v = gYxs7Y7ulrM দ্বিতীয়টির -  http :  /  / www . youtube . com / watch ? v = 9VDvgL58h _ Y 

                    




নিখিল বাংলাদেশ সাইকো সমিতি

 *  " আমাদের দেশেও রয়েছে উন্নতমানের এক্সপোর্ট কোয়ালিটি সাইকো ।  কিন্তু প্রচারের অভাবে পিছিয়ে রয়েছি আমরা ।  পশ্চিমা বিশ্বে কেউ শটগান দিয়ে গুলি করে কিছু বাচ্চাকাচ্চা মেরে ফেললে ,  অথবা ধারাবাহিক খুনযজ্ঞের সাথে জড়িত হলে প্রচারমাধ্যম তাদের ওপর হুমড়ি খেয়ে পড়ে ।  কিন্তু আমরা ,  বাংলাদেশী সাইকোরা ,  এর চেয়ে সুন্দর কাজ দেখিয়েও থেকে যাই নিভৃতে ।  " এটুকু বলে দীর্ঘশ্বাস ফেললেন আমাদের নবগঠিত সংগঠন  " নিখিল বাংলাদেশ সাইকো সমিতি " র প্রতিষ্ঠাতা সালাউদ্দীন খাঁ ।  আমরা তার দীর্ঘশ্বাসের সাথে একাত্মতা জানিয়ে নীরবতা পালন করলাম ।  আমাদের মৌন সমর্থন পেয়ে তিনি বলে চলেন ,   " হ্যাঁ ,  এটা ঠিক যে আমাদের দেশে এখনও আন্তর্জাতিক মান সম্পন্ন সিরিয়াল কিলার তৈরি হয়নি ।  যার কারণে সাইকোমিটারে আমাদের কাঁটাটা নিচের দিকেই থাকে ।  তবে এটা সকলকেই বুঝতে হবে যে ,  সকল দেশের অপরাধ মনস্তত্ব এক না ।  আর এখানে অপরাধই বা বলছি কেন !  সাইকোইজম একটা আর্ট ।  এটা তো চুরি - ডাকাতি ,  জমিজমার জন্যে খুনের মত ছ্যাচরা ফৌজদারী অপরাধ না !  সকল সাইকোই অপরাধী ,  তবে সকল অপরাধী সাইকো না ।  তো যা বলছিলাম ,  সাইকো মনস্তত্ব এবং তার দেশভেদে তার প্রায়োগিক বৈচিত্রতার কথা ।  পশ্চিমা দেশগুলোতে সাইকো কালচার ডিফারেন্ট ।  সেখানে সিরিয়াল কিলিং একটি নিয়মিত চর্চিত ব্যাপার ।  কিন্তু সিরিয়াল কিলাররাই সাইকো জগতের দায়ভার কাঁধে নিয়েছে ব্যাপারটা তো এমন না !  হ্যাঁ ,  এটা স্বীকার করি যে সাইকো স্বত্তাকে ভেরিফাইড করার জন্যে সেটা একটা উৎকৃষ্ট পন্থা ,  কিন্তু একমাত্র না ।  পশ্চিমা দেশের অন্ধ অনুকরণ না করে আমরা বরং নিজেদের স্বকীয়তায় অনড় থাকলেই লাভবান হব ।  তবে জনপ্রিয় বৈশ্বিক সংস্কৃতিকে তো একেবারে অগ্রাহ্য করা যায় না ,  আমাদের সংগঠনের মাধ্যমে আমরা আন্তর্জাতিক মানের সিরিয়াল কিলার তৈরির ব্যাপারে কিছু কর্মশালার আয়োজন করব " বক্তব্যের এ পর্যায়ে আমরা আনন্দিত হয়ে তুমুল করতালি দিতে থাকি ।  সালাহউদ্দীন খাঁ সন্তুষ্ট দৃষ্টিতে তাকিয়ে থাকেন ।  তার দীর্ঘদিনের লালিত স্বপ্ন পূরণ হবার প্রাথমিক পর্যায়ে উপনীত হওয়া গেছে ।  বেশ কিছু অভিজ্ঞ এবং সম্ভাবনাময় সাইকোপ্যাথের সমন্বয়ে গঠিত হয়েছে এই সংগঠনটি ।  আমাদের লক্ষ্য ,  ১ /  সারাদেশে সাইকোপ্যাথদের মধ্যে ঐক্য গড়ে তোলা ।  ২ /  সরকারি চাকরিতে এবং শিক্ষাঙ্গনে সাইকোপ্যাথ এবং তাদের সন্তানদের জন্যে কোটা পদ্ধতি চালুর জন্যে দুর্বার আন্দোলন গড়ে তোলা । ৩ /  বিদেশি সাইকোপ্যাথদের সাথে নিয়মিত যোগাযোগের ব্যবস্থা করে নিজেদের দক্ষতাকে শাণিত করে তোলা ।  ৪ /  সুবিধাবঞ্চিত সাইকোপ্যাথদের জন্যে মাসিক ভাতার ব্যবস্থা করা ।  আপাতত এই কটাই ।  আরো কিছু যোগ করা হবে আমাদের মিটিং শেষে ।  আজকের অনুষ্ঠানটি নিয়ে আমি খুব এক্সাইটেড ।  এতদিন যাদের মত হবার স্বপ্ন দেখেছি তাদের অনেকেই আমার চোখের সামনে !  তারা সাইকো রোডম্যাপ সংক্রান্ত দিকনির্দেশনা দেবেন ।  নিজেদের অভিজ্ঞতা বয়ান করবেন ।  আমাদের মত নবাগত সাইকোদেরও নিশ্চয়ই কিছু বলতে দেবেন ।  সেই সুযোগটা পেলে হয় !  এই মুহূর্তে সালাহউদ্দীন খাঁ গতমাসের সাইকো বিবরণী পড়ে শোনাচ্ছেন ।  খুব ডিটেইলড এবং নিট একটা কাজ হয়েছে ।  সংগঠনের প্রতি তার দায়বদ্ধতা এবং ডেডিকেশন  ( ডেডিকেশন শব্দটার মধ্যে কিন্তু একটা মজা আছে !  একমাত্র সাইকো মনই তা ধরতে পারবে ।  ডেডিকেশন - ডেড ইকুয়েশন ,  ক্লোজ এনাফ !  "  মাসিক সাইকো বিবরণীতে পত্রিকার পাতায় প্রকাশিত মোটামুটি সবগুলো সাইকোকর্মই তুলে ধরা হয়েছে ।  কয়েকজন মিলে কুপিয়ে একজনকে মারা ,  স্ত্রী পরীক্ষা দিতে চাওয়ায় হাত কেটে দেয়া ,  বালিকাকে তুলে নিয়ে গিয়ে আড়াইমাস ধরে ধর্ষণ -  কে বলে আমরা পিছিয়ে আছি !  কে বলে পিছিয়ে আছে বাংলাদেশ !  গর্বে আমার বুক ভরে উঠল ।  প্রকাশিত সংবাদের পাশাপাশি তিনি নিজে উদ্যোগী হয়ে কিছু ঘটনা সংগ্রহ করেছেন ।  সেগুলো আরো সুন্দর ।  আরো একবার তার প্রতি শ্রদ্ধায় আমার মাথা নত হয়ে আসে ।  অভিজ্ঞতা বর্ণন শুরু হল কেবল ।  তিনি তার সুদীর্ঘ কর্মজীবনের কথা বলতে শুরু করলে চোখদুটো খুনরঙা জোছনার আলোয় রক্তিম এবং স্বপ্নীল হয়ে ওঠে ।  আমরা মন্ত্রমুগ্ধের মত শুনে যাই !  তিনি বংশ পরম্পরায় সাইকো ।  খুন ,  ধর্ষণ ,  পেডোফিলিয়া ,  সমকাম কোনটা তিনি করতে বাকি রেখেছেন !  মানুষ প্রবৃত্তির বশবর্তী হয়ে খুন ,  ধর্ষণ করতেই পারে !  কিন্তু কজন পারে এগুলো ক্রমাগত করে যেতে এবং যত্নের সাথে স্মৃতির শোকেসে সাজিয়ে রাখতে ?  কজন পারে অনুশোচনা ,  বিবেক নামক হাস্যকর অনুভূতিগুলোর কাছে আত্মসমর্পণ না করে তৃপ্তকন্ঠে নিজের কৃতকর্ম সদর্পে বলে যেতে ?  কজন পারে ?   " এবার আমি আহবান করব তরুণদের মধ্যে কেউ এসে নিজের অভিজ্ঞতার কথা বলার জন্যে ।  কেউ কি আছে ,  আগ্রহী ?  " বেশ কটা হাত উঠলো ।  এবং কী সৌভাগ্য !  আমাদের মহান প্রতিষ্ঠাতা এবং নেতা আমার দিকেই অঙ্গুলি নির্দেশ করে ইঙ্গিত দিলেন স্টেজে উঠে আসতে ।  আমি উল্লাসে  " ইয়েহ !  "  জাতীয় একটা শব্দ করে স্টেজে উঠে গেলাম ।  এর আগেও স্টেজে উঠতে হয়েছে আবৃত্তি করার জন্যে ।  সেবার তো একদম হাঁটু কাঁপাকাঁপি অবস্থা ছিলো !  এবার মোটেই সেরকম না ।  আমি দ্রুত স্টেজে উঠে গিয়ে আনন্দমিশ্রিত কম্পিত কন্ঠে বলা শুরু করলাম ,   " অনুষ্ঠানে উপস্থিত সুধী সাইকোসমাজ ,  আপনাদের সাথে এক হতে পেরে আমি অত্যন্ত আনন্দিত ।  আমার নাম জিমি ।  জানি না আপনাদের সাথে কথা বলার যোগ্যতা এখনও অর্জন করতে পেরেছি কী না ।  আমি অতি সামান্য এক সাইকো ।  তবে স্বপ্ন আমার আকাশছোঁয়া ।  একদিন আমিও হয়তোবা হতে পারবো ইউক্রেনিয়ান সাইকো লিজেন্ড Dnepropetrovsk ম্যানিয়াকসদের মত কেউ ।  পুরো পৃথিবী জানবে আমার কথা ,  আমার দেশের কথা !  " সবাই তালি দিয়ে আমার প্রতিজ্ঞাবদ্ধ বক্তব্যকে স্বাগত জানায় ।  সেইসাথে কিছুটা তাগাদাও দেয় যেন গৌরচন্দ্রিকা সংক্ষেপ করে মূল বক্তব্য শুরু করি ।  তাদের আগ্রহের প্রতি সম্মান জানিয়ে আমি আমার বক্তব্যের মূল অংশে চলে যাই ।   " বলার মত তেমন কিছু এখনও করি নি ।  অতি সাধারণ এক সাইকো আমি ।  তবে কিছু তো করেছি বটে !  নইলে এই মহতী সম্মেলনে আমার জায়গা হয় !  আমার বয়স যখন তের ,  তখন আমি মাঝেমধ্যেই একটা কাজ করতাম ।  আমাদের বাসায় বেড়াতে আসা বিরক্তিকর ছোটখালার গ্যাদা বাচ্চাটা ঘুমিয়ে গেলে ,  আশেপাশে কেউ না থাকলে তার নাক চেপে ধরতাম ।  নিঃশ্বাস নিতে না পেরে ছটফট করত কিছুক্ষণ ।  তারপর ভ্যা করে কান্না শুরু করে দিত ।  ছোটখালা হয়তো তখন গোসলে ।  বাসার সবাই ভাতঘুমে ।  তারপর কী যে একটা হুড়োহুড়ি লাগতো না !  ততক্ষণে আমি আমার রুমে গিয়ে ঘুমের ভান করে শুয়ে আছি !  পনের বছর বয়স পর্যন্ত এরকম টুকটাক নগন্য সাইকো কাজকর্ম করে হাত পাকিয়েছি ।  এখন আমার বয়স আঠার ।   গত তিনবছরে আমি বাসের মধ্যে অন্তত ৫০ জন মেয়ের পিঠে পিন ফুঁটিয়েছি ,  নেশার মত হয়ে গেছে এটা ।  এবং দারুণ দক্ষতাও অর্জন করেছি !  "  শ্রোতাদের প্রতিক্রিয়া দেখার জন্যে আমি একটু বিরতি দিই ।  যা ভেবেছিলাম তাই !  কারো ভেতর কোন চাঞ্চল্য দেখে যায়না ।  কারো কারো ঠোঁটে অবজ্ঞা ,  তাচ্ছিল্য এবং বিরক্তি মিশ্রিত হাসি ।   " আমি বুঝতে পেরেছি আপনারা আমার গল্পের সূচনায় যতটা আশান্বিত হয়েছিলেন ,  সর্বশেষ পরিণতিতে সেই আশাটা কিছুটা হলেও হতাশায় পরিণত হয়েছে ।  কিন্তু স্যার ,  গল্প এখনও শেষ হয়নি ।  আমি কিছুদিন আগে কি করেছি জানেন ?  একজন দুর্বলচিত্তের হার্টের রোগীকে মওকামত পেয়ে ইউক্রেনিয়ান ম্যানিয়াকদের সেই ভিডিও ফুটেজটা তার কানে হেডফোন গুঁজে দিয়ে টানা একঘন্টা যাবৎ দেখিয়েছি ।  ফলাফল যা হবার তাই !  ওখানেই হার্ট এ্যাটাক করে মৃত্যু !  " এবার সবাই আস্থা ফিরে পায় আমার প্রতি ।  হাততালির পাশাপাশি উৎসাহব্যঞ্জক কিছু শব্দও খরচ করে তারা আমার জন্যে ।  স্বয়ং আমাদের প্রতিষ্ঠাতা এসে আমার পিঠ চাপড়ে দেন ।  গর্বে আমার বুক ভরে ওঠে ।  এ সংগঠনের ভেতর যে একাত্মতা দেখছি ,  তা আমাদের অনেক দূর নিয়ে যাবে ।   " নিখিল বাংলাদেশ সাইকো সমিতি "  দেশের মুখ উজ্জ্বল করবেই ।  চোখ ভরা স্বপ্ন নিয়ে আমি স্টেজ থেকে নেমে যাই ।  মধ্যাহ্নবিরতির পরে আবার নতুন করে সম্মেলনের কাজ শুরু হয় ।  সাখাঁ ভাই যথারীতি চমৎকার দক্ষতায় সব তদারক করতে থাকেন ।  তার দ্বিতীয় বক্তৃতা শুরু হল কেবল ।  এটা অনেক গুরুত্বপূর্ণ বক্তব্য ।  সংগঠনের ভবিষ্যত রূপরেখার বৃহদাংশই এখান থেকে উৎপন্ন হবে ।   " আমাদের প্রথম কাজ হবে সংগঠনের একটা ভৌত কাঠামো তৈরি করা ।  আমাদের নিজস্ব অফিস থাকবে সরকারী সনদপ্রাপ্ত ।  অফিসের কাজের জন্যে অনেক লোক দরকার হবে ।  আমাদের এখান থেকে অনেকেই যোগদান করবেন ,  এছাড়া কাগজে এবং অনলাইনে বিজ্ঞাপন দিয়েও লোক নেয়া হবে ।  অফিসের ভবনটি হবে আমাদের নিজস্ব ।  কোন ভাড়া করা দালান না ।  এ অনেক খরচান্ত ব্যাপার ।  তবে আমি ম্যানেজ করে নিতে পারবো ।  সরকারের উচ্চপর্যায়ের নেতাদের মধ্যে সাইকোর অভাব নেই ।  তারা আমাদের সবরকম সাহায্য করবেন স্বতপ্রণোদিত হয়েই ,  এ আশা অমূলক নয় ।  বিরোধীদলের নেতারাও এ ইস্যুতে অন্তত সরকারের বিরুদ্ধচারণ করবে না ,  এটা জোর দিয়ে বলা যায় ।  একটা ব্যাপার খেয়াল করে দেখেছেন কী ?  " সবাই উৎকর্ণ হয়ে থাকে কোন ব্যাপার সেটা জানার জন্যে ।  সাখাঁ ভাই তখন নিজের কন্ঠে ভর করা দুর্দমনীয় আবেগ সামলাতে ব্যস্ত ।  আমরা তাকে সময় দিই নিজেকে সামলে নেবার জন্যে ।  খুব বেশি সময় তিনি নেন না ।  আবেগঘন কন্ঠে বলেন ,   " এই আমরা ,  শুধুমাত্র আমরা সাইকোরাই পারি কোন ইস্যুতে সরকার এবং বিরোধীদলকে এক করতে ।  সাইকোবিহীন রাজনীতি কে কবে চিন্তা করতে পেরেছে ?  বিশেষ করে বানংলাদেশে ?  আজকালকার ছেলেমেয়েরা রাজনীতিবিমুখ ।  তারা ফেসবুকে  " আই হেইট পলিটিক্স "  বলে রাজনীতিকে এড়িয়ে গিয়ে ঢুলুঢুলু চোখে সারারাত লুতুপুতু গল্পে মজে থাকে ।  অথচ রাজনীতিই দেশের চালিকাশক্তি ।  আর তরুণেরা রাজনীতিতে না এলে দেশের সমৃদ্ধি হবে কী করে ?  বাংলাদেশের প্রেক্ষাপটে সাইকোইজমের গুরুত্বটা এখন বুঝতে পারছেন ?  আপনি ভাবছেন আপনি অগুরূত্বপূর্ণ কেউ ।  অবসর সময়ে কিছু খুন টুন করে ,  রক্ত ঝরিয়ে ,  বা অন্য কোন সৃজনশীল অপরাধী উপায়ে নিজের মনের খোরাক মেটান ।  আপনি বিচ্ছিন্ন ।  অবহেলিত ।  এমন কী ঘৃণিত !  অথচ আপনার ভেতর যে উচ্চতর অপরাধ দর্শন এবং নিস্পৃহতা রয়েছে ,  তার সাথে আমাদের দেশ পরিচালনাকারীদের মনস্তত্ত্বের অনেক মিল ।  তাই তো তারা একটা ভবন ধ্বসের ঘটনায় হাজারখানেক মানুষ মারা গেলেও নিস্পৃহ থেকে উচ্ছল হাসি দিয়ে ফটোসেশন করতে পারেন ,  অসার ঝাঁকুনি তত্ত্ব দিয়ে রসিকতা করে টেনশনটা নিউট্রালাইজ করার চেষ্টা করতে পারেন ।  তাই তো তারা লঞ্চডুবিতে মানুষ মারা গেলে ছাগল পালনের প্রতিশ্রূতি দিয়ে পুরো জাতির সাথে ট্রোলিং করতে পারেন ।  দেশ চালাতে হলে এরকম করতে হয় ।  চাপাতির কোপে মৃত লাশকে রাস্তায় রেখে দু পাশ থেকে তারা হ্যাঁচকা টান দিতে পারেন নিজেদের স্বার্থে ।  দেশের স্থিতিশীলতা বজায় রাখতে এসব করতে হয় ।  এসব করতে জানতে হয় ।  আমাদের ভেতর এসব গুণাবলী বেশ ভালোভাবেই বিদ্যমান ।  তাহলে আমরা কেন পারবো না দেশের উন্নয়নের স্বার্থে আমাদের মাঝে বিরাজমান নির্বিকার খুনী স্বত্তাকে শাসনযন্ত্রের সাথে সম্পৃক্ত করে এই ধারাকে আরো বেগবান করতে ?  আর যদি তা পেরে থাকি ,  আমরা কেন বিশেষ সুবিধে চাইবো না ?  কেন চাকুরিতে আমাদের জন্যে কোটা থাকবে না ?  কেন অবহেলিত দুঃখী সাইকোপ্যাথেরা মাসিক ভাতা পাবে না ?  বন্ধুগন !  অনেক হয়েছে নিভৃতযাপন ।  এবার অধিকার বুঝে নেবার সময় ।  আমাদের মাঠে নামতে হবে ।  আপনারা সাথ থাকছেন তো ?  "  দমবন্ধ করে শুনছিলাম আমি ।  উত্তেজনায় ঠোঁট কামড়ে ছিবড়ে বানিয়ে ফেলেছি ।  এত চমৎকার করে বলতে পারে কেউ ?  কে পারে এভাবে উদ্দীপ্ত করে তুলতে ?  হীনমন্যতায় ভোগা একজন কিশোর সাইকোর অন্তর্গত শক্তিকে এভাবে জাগিয়ে তুলতে কজন পারে !  শ্লোগানে শ্লোগানে মুখরিত এখন এ প্রাঙ্গন ।  খুব বেশি মানুষ না ,  কিন্তু শব্দের জোর সুস্পষ্টভাবে আমাদের প্রানশক্তির কথা জানিয়ে দিচ্ছে দ্ব্যর্থহীন কন্ঠে ।  স্বপ্নালু চোখে ভবিষ্যতের স্বপ্ন বুকে নিয়ে আমি সমাবেশস্থল ছেড়ে যাই ।   * সাখাঁ ভাই কাজের মানুষ ।  ফাঁকা বুলি আওড়ান না ।  অল্প সময়ের ভেতরেই তার প্রতিশ্রূত  " সাইকো ভবন "  গড়ে তুললেন সরকারী অনুদানে ।  বিরোধী দলও সরকারের এ কর্মকান্ডকে স্বাগত জানিয়ে বিবৃতি দিয়েছে ।  দেশাত্মবোধের চেতনায় উদ্বেলিত হয়ে আমাদের কর্মস্পৃহা বেড়ে গেছে শতগুণ ।  আমি একটা চাকরী পেয়েছি সাইকো ভবনে ।  কাজ টাজ তেমন কিছু না ,  দেশের সাম্প্রতিক সাইকো কাজকর্ম নিয়ে ডাটাবেজ বানানো ।  আমি একা করি না ,  আমাদের প্রায় দশজনের একটা দল আছে ।  প্রচুর শ্রম দিতে হয় ,  তবে কাজটাকে ভালোবাসি ।  সাইকো ভবনে কাজ করার বাসনায় অনেকেই সিভি পাঠায় ।  সেগুলো গুছিয়ে রাখার দায়িত্ব আমার ওপর বর্তায় মাঝেমধ্যে ।  কয়েকজনের সিভি দেখে হাসি পায় !  প্র্যানকটিকাল এক্সপেরিয়েন্সের জায়গায় লেখা থাকে ওয়ান মার্ডার বা ব্রুটাল গ্যাংরেপ ।  ডিটেইলসে গেলে দেখা যায় এগুলোর বেশিরভাগই মাদকতাড়িত অথবা ব্যক্তিগত শত্রুতার জন্যে ।  এগুলো তো সাইকো কর্মকান্ড না !  এগুলো রীতিমত ক্রাইম ।  এসব মাদকাসক্ত দুনিয়াদারী সর্বস্ব ক্রিমিনালকে ধরিয়ে দেয়া আমাদের নৈতিক কর্তব্য ।  তাদের ইনফরমেশন আমরা আইন প্রয়োগকারী সংস্থাগুলোর কাছে পাঠিয়ে দিই ।  কত বোকা লোকজন এভাবে ধরা খেয়ে যাচ্ছে আমাদের কাছে !  দেশের উপকারে এভাবেই কাজ করে যাচ্ছে নিখিল বাংলাদেশ সাইকো সমিতি ।  হুহ ,  সাইকো হতে চায় ক্রিমিনালগুলো !  সাইকো হওয়া যেন ছেলের হাতের মোয়া !  ভালো করে খুঁজে - ঘেঁটে দেখলে এদের মধ্যে এমনও অনেককে পাওয়া যাবে যারা জবরদস্ত কোন সাইক্রিয়াটিস্টের শরণাপন্ন হলে অনুশোচনায় ভুগে ফ্যাঁচফ্যাঁচ করে কাঁদতে থাকবে !  বিরক্তিকর ব্যাপার স্যাপার !  সরকারের আনুকূল্য এবং দয়াদাক্ষিণ্য প্রদান অব্যাহত রয়েছে ।  তাই কৃতজ্ঞতাবশত আমাদের মাঝেমধ্যে অফিসটাইম শেষে বাড়তি কিছু সরকারী কাজকর্ম করতে হয় ।  হয়তোবা একটা বস্তি উচ্ছেদ করে গার্মেন্টস বানানোর প্ল্যান আছে কোন সরকারী চামুন্ডার ।  বস্তিটায় আগুন জ্বালিয়ে নিশ্চিহ্ন করে দিতে হবে ।  তা এ কাজ তো কিছু টাকা দিলে গুন্ডা - বদমাশরাও করে দিতে পারে !  আমাদের তলব করা কেন ?  গুন্ডা - বদমাশদের সাথে আমাদের পার্থক্য আছে বলেই না ডাকা হয় !  তারা তা করে জীবিকার তাগিদে ,  আর আমরা করি মনের আনন্দে ।  পুড়ে কাবাব হয়ে যাওয়া হাড়গিলে শরীরের মৃত্যুপূর্ব চিৎকার অথবা নাক থেকে অবিরত সিকনি ঝরানো নোংরা বাচ্চাটার আকূল আর্তনাদ আমাদের মত করে কে আর পারে উপভোগ করতে ?  বিরোধী দলের কাজও করে দিই আমরা ।  হরতালের আগের রাতে কিছু গাড়ি পোড়ানোটা অত্যাবশ্যক ।  সেইসাথে পুড়ে অঙ্গার হয়ে যাওয়া মানুষ পেলে তো কথাই নেই !  আমরা খুব আগ্রহের সাথে ভরা বাস থামিয়ে কাউকে বের হবার সুযোগ না দিয়ে পেট্রোল বোমা ছুড়ে মারি ,  আর দেখি কার বোমায় কয়জন পড়ল !  খুবই চিত্তাকর্ষক ব্যাপার ।   * ইদানিং অফিসের কাজে এত ব্যস্ত থাকতে হয় যে আমার নিজস্ব পরিকল্পনা অনুযায়ী কাজ করা একদমই হয়ে ওঠে না ।  সমষ্টিগত ভাবে অবশ্য সাইকো কার্যক্রম চলছে ,  তবে ওগুলো তো ফরমায়েশী কাজ ।  ওখানে কোন সৃজনশীলতা নেই ।  কতদিন ধরে ভাবছি পাশের বাসার মেয়েটাকে একদিন ধরে এনে একটু কড়কে দেব ।  কড়কে দেয়া মানে গলা চেপে ধরে ধর্ষণ করে ফেলা না ।  ওগুলো ক্রিমিনালদের কাজ ।  আমার চিন্তাধারা অন্য ।  ভাবছি তাকে আমাদের বিশাল বাসার পরিত্যক্ত কোন রুমে ধরে নিয়ে গিয়ে আঁটকে রাখব চোখ বাঁধা অবস্থায় মাসখানেক ।  রুমটা হবে সাউন্ডপ্রুফ ।  সারাদিন সারারাত উচ্চ ভলিউমে Naked city ' র স্ক্রিমার গান  Bonehead চলতে থাকবে ।  এখানে উল্লেখ্য ,  মেয়েটি আবার বিশিষ্ট রবীন্দ্র সঙ্গীত অনুরাগী ।  আমি তার পায়জামার ভেতর ইঁদুর ঢুকিয়ে দিয়ে মজা দেখব ।  এরপর না হয় ধর্ষণ করা যেতে পারে ।  কিন্তু মেয়েটাকে বাগে পাওয়া যাচ্ছে না কোনভাবেই ।  কী যে করি !  তুলে নিয়ে এসে রেপ করে ফেলব নাকি ?  নাহ সেটা ক্রাইম হয়ে যাবে ।  আমাদের সরকার এটা পছন্দ নাও করতে পারে ।  গত কয়েকমাসের কর্ম অভিজ্ঞতা আমাক দেশ পরিচালনার খুঁটিনাটি কাছ থেকে দেখতে সাহায্য করেছে ।  তাই আমি এখন কোনকিছু করার আগে এর সাথে দেশের সংশ্লিষ্টতা ভাবি ।  কিন্তু এভাবে আর কত নিজেকে প্রবোধ দেয়া যায় !  কী একখানা মেয়ে !  আবার চোরাচোখে তাকায় !  আবার ফ্লার্ট করে !  ঠিক আছে দাঁড়াও ,  তোমার ফ্লার্ট করা বের করছি !  আমি আমার সহকর্মী কয়েকজনকে ফোন দেই ।  ব্যাপারটার সাইকোকরণ করা দরকার ।  একা ফাঁকা পেয়ে আমি একজন মেয়েকে রেপ করে বসতেই পারি !  সেটা একটা জঘন্য অপরাধ ।  কিন্তু দশজন মিলে গ্যাংরেপ করে ফেললে এবং অনাবশ্যক টর্চার করলে সেটা আর সাধারণ অপরাধ থাকবে না ।  এখানে উল্লেখ্য ,  আমাদের সঙ্গম করতে যে খুব ইচ্ছে করছে তা না ,  আমরা ঘৃণ্য নেশাদ্রব্য দ্বারাও তাড়িত নই ।  আমরা এই একটু হাত মকশো করার জন্যে একটা গ্যাংরেপ করব ।  আমার বন্ধুরা আসতে শুরু করে একের পর এক ।  দশজন সর্বমোট ।  আমাদের বিশাল আলিশান বাসায় একটা ফাঁকা কোণ খুঁজে নেয়া কোন কঠিন ব্যাপার না ।  এখন শুধু মেয়েটাকে পটিয়ে আমাদের বাসায় নিয়ে আসা !  আমি বারান্দায় দাঁড়িয়ে একটা সিগারেট ধরিয়ে তার দিকে আধা কামুক হাসির তীর ছুড়ে দিই ।  সেও দেয় পাল্টা ।  তার সাথে আমার কথা হয় প্রায়ই ।  বাসায়ও এসেছিলো কয়েকবার ।   - নতুন হোম থিয়েটার কিনেছি ।  মুভি দেখবা ?   - তাই নাকি !  কী মুভি ?   - ভিজুয়্যাল এফেক্ট সমৃদ্ধ কোন মুভি হলে বেশ ভালো হয় ।  লাইফ অফ পাই দেখা যেতে পারে ।  কী বল ?   - ইস !  আছে তোমার কাছে ?  আমার খুবই ইচ্ছা এটা দেখার ।  এক মিনিট দাঁড়াও ,  এখনই আসছি !  তারপর দশজন সরকারী কর্মচারী কর্তৃক একজন সপ্তাদশী নির্যাতিত এবং ধর্ষিত ।  বারবার বারেবার !  পালাক্রমে ।  তবে এটার বর্ণনা দেয়া ঠিক হবে না ।  অশ্লীল হয়ে যাবে ।  যৌনকর্মের বর্ণনা দিয়ে অশ্লীলতা নিরোধক আইনে ফেঁসে যাই আর কী !  ওটা হচ্ছে না ।  আমরা আইন মেনে চলা সুনাগরিক ।   * অফিসে তুমুল হট্টগোল চলছে ।  আমাদের বস ক্ষেপে আগুন হয়ে গেছেন ।  আমাদের দশজনকে সামনে পেয়ে সমানে ঝাড়ছেন ।   - তোমরা এটা কী করেছ ?  শেষপর্যন্ত ছিচকে ধর্ষকদের কাতারে নেমে গেলে !  ছি ছি ছি !  - স্যার .  .  . আমরা শুধুমাত্র ধর্ষণ করিনি ,  অনাবশ্যক টর্চারও করেছি ।  আর এটা স্রেফ কামনা মেটানোর ব্যাপার ছিলো না ।  নিভৃতে একটু ব্যক্তিগত সাইকোচর্চা .  .  .  - চুউউপ !  তার সিংহগর্জনের সামনে আমরা একেবারে চিমসে চুপসে যাই ।   - খুব বড় বড় কথা শিখে গেছো ,  তাই না ?  আমাদের রেপুটেশন একদম মাঠে মারা যাবে ।  তোমাদের নামে কেস করে দিয়েছে ।  এবং স্পষ্টতই এটা ধর্ষণের কেস ।  এটা অপরাধ ।  নিম্নমানের কাঁচা অপরাধ ।  এটাকে তোমরা উচ্চস্তরে নিয়ে যেতে পারো নি ।  তোমরা আইন মেনে চলা সুনাগরিক ,  যাও এখন জেল খাটো ।  আচ্ছা ,  সাধারণ ধর্ষণ আর সাইকো ধর্ষণের পার্থক্যটা ভুলে গেছ তোমরা ?   - আমরা তো সব ঠিকঠাক মতই করতে চেয়েছিলাম ,  কিন্তু .  .  . আমার আরো কিছু বলার ছিলো ,  কিন্তু বাঁধা পড়ে সদ্য নিয়োগপ্রাপ্ত মিডিয়া সেলের সম্মানিত প্রধান সুন্নী মাহার কন্ঠে ।  তার নিয়োগ নিয়ে আমাদের মধ্যে অসন্তোষ ছিলো ।  কারণ তার ভেতর কোন সাইকো উপাদান খুঁজে পাইনি আমরা ।  তারপরেও তিনি মিডিয়া সেলের প্রধান তাও আবার ফুলটাইম জব করেন না ,  অনারারি পদ ।  কিন্তু আমাদের বস সালাউদ্দীন খাঁ ওরফে সাখাঁ কোন কাঁচা কাজ করেন না ।  সুন্নী মাহার কথায় আমাদের ভুল ভাঙে ,   - আরে অত টেনশনের কী আছে !  বলে দিলেই হবে যে মেয়েটা সেক্সি ড্রেস পরে ঘোরাফেরা করছিলো ।  পরিমলের কেসে এরকম বলেছি তো আমি ।  একটা রিপোর্ট বানায়ে দেবো নে ।  টেনশনের কিছু নাই ।  ছোট্ট কয়েকটা বাক্য ,  অথচ কী ভীষণ শক্তিশালী !  এই বাক্যগুলোর ভেতর আছে ভিকটিমের তথাকথিত যন্ত্রণাকে বৃদ্ধাঙ্গুলি দেখান নির্বিকার সাইকো উপেক্ষা ।  ধর্ষিত হবার অবদমিত আকাঙ্খা ।  আর কী চাই !  সাইকো হতে সবসময় যে ভায়োলেন্স করতে হবে তা না ।  সেটাকে উপভোগ করার স্পোর্টিং মানসিকতাও থাকতে হবে ।  হ্যাটস অফ সুন্নী মাহা !  ইউ আর আ রিয়্যাল সাইকো !  * কিছু পজিটিভ রিপোর্ট এবং মুদ্রা চালাচালি এবং তোষামোদের পর ব্যাপারটা ধামাচাপা পড়ে গেলে নিখিল বাংলাদেশ সাইকো সমিতির কাজকর্ম আবার জোরেসোরে শুরু হয় ।  পত্রিকায় আকর্ষণীয় বিজ্ঞাপন ছাপা হয় ।   " সাইকো হোন ,  দেশ গড়ুন "   " সাইকো সমিতিতে যোগ দিয়ে জনগণ এবং সরকারের মেলবন্ধনকে দৃঢ় করুন "  বিডিজবসে টপরেটেড জবের জায়গায় আমাদের প্রতিষ্ঠান থাকবেই সবসময় ।  অফিসে সম্প্রতি একজন তরুণীকে নেয়া হয়েছে ।  কাজকর্ম তেমন কিছু পারে না ।  তাই সারাদিন বসে বসে সেলাই করে ।  সেলাই করে সে একটা অদ্ভুত সূচিকর্ম তৈরি করেছে ।  সরকার এবং  বিরোধীদলকে দাবা বোর্ডের সাদা রাজা আর কালো রাজা বানিয়েছে আর মাঝখানে আমাদের সাইকো সমিতিকে উভয়দলীয় লাল রঙা মন্ত্রী হিসেবে চিহ্নিত করে সংযোগ করেছে সূতো দিয়ে ।  বেশ বানিয়েছে ।  টানলে ছেড়ে না ।  মেঝেতে কিছু ভাঙাচোরা সৈন্য পড়ে ছিল ।  তার হাতে ওগুলো তুলে দিয়ে বললাম ,   - এগুলোও কাজে লাগাতে পারো ।  এগুলো হল ,  উমম .  .  .  মনে কর জনগণ ।   - দরকার নেই ।  সে সংক্ষিপ্ত উত্তর দিয়ে আবার কী যেন বোনা শুরু করে ।  আমারও তাই মনে হয় ।  দরকার নেই তাদের ।  আমিও কাজে ডুবে যাই ।  নিখিল বাংলাদেশ সাইকো সমিতি অভীষ্ঠ লক্ষ্যের দিকে এগিয়ে যেতে থাকে দুর্বার গতিতে ।  






ঘুমিয়োনা দীপ্তিময়ী

দীপ্তিময়ী , এই দীর্ঘ চিঠিটা ঠিক কী উদ্দেশ্যে তোমাকে লিখছি জানি না ।  তোমার আর আমার মাঝে অবিশ্বাসের দেয়াল দাঁড় করিয়েছিলো প্রবঞ্চক হৃদকর্মীরা ।  আমরা শীতলতার সওদা করেছি হিমপাখিদের বুকের ভেতর থেকে ।  আমার স্পর্শে তোমার হিরকসূর্যমুখী দেদীপ্যমনতা ম্লান হতে হতে নিভু নিভু কুপিবাতির মত হয়ে গিয়েছিল ।  তারপরেও কেন লিখছি তোমায় ?  কিসের আশায় ?  তুমি আবার জোনাক হবে ?  গোলাপ হবে ?  চড়ুই হবে ?  আমার জোনাকবাতি ,  গোলাপদানী ,  আর চড়ুইরেডিও সব হারিয়ে গেছে ।  এখন আমি কালান্তক অন্ধকারে নিমজ্জিত ।  নিঃশ্বাস নিতে গেলে ভক করে ফুসফুসের ভেতর ঢুকে যায় হৃৎপিন্ডের পচে যাওয়া কুচি কুচি ধ্বংসপিন্ড ।  তোমার কন্ঠ শুনতে চাইলে নিরন্তর নিরীখকারী বাজপাখিরা এসে কানের ভেতর ঠোকড়াতে থাকে ।  যেদিন তুমি পুরোপুরি নিভে যাবার আগে জ্বলে উঠলে অনন্ত নক্ষত্ররাজীর সমস্ত আভা নিয়ে ,  সেদিন তোমাকে স্পর্শ করতে গিয়ে আমি হাত পুড়িয়ে ফেলেছিলাম ।  তারপর থেকে স্পর্শ - গন্ধহীন পিচুটে জীবনে অভ্যস্ত হয়ে গিয়েছি ।  রাতের পর রাত কেটে গেছে তারাহীন বন্ধ্যা আকাশ দেখে ।  নির্মোহ সত্যের মত শৈত্যপ্রবাহ এসে ভাসিয়ে নিয়ে যেত ভালোবাসাহীন সরোবরে ।  সেখানে আমার ভুলগুলো সাঁতরে বেড়াত পিরানহা মাছের মত হিংস্র হয়ে ।  আমাকে দংশন করত ।  দেখ আমার শরীরে অজস্র ক্ষতচিহ্ন অনুযোগহীন ,  নত হয়ে আছে লজ্জাবতী গাছের মত ।  আমি লজ্জিত আমার ভুলের জন্যে ।  না ,  তোমার দৃষ্টি আকর্ষণের জন্যে আমার এই ক্ষতবিক্ষত শরীর উদোম দেখাব না ।  করুণাপ্রার্থী হবার যোগ্যতাও যে হারিয়ে ফেলেছি যেদিন তোমাকে প্রথম আঘাত করলাম ,  রক্ত ঝরালাম তোমার শরীর থেকে মদোন্মত্ত অবস্থায় ।  এর আগেও আমার উদ্দাম ,  বেপরোয়া জীবনের রাশ টানতে গিয়ে তোমাকে হড়কে পড়ে আঙুল ভাংতে হয়েছে ।  অবিশ্বাসের দেয়ালে মাথা ঠুকে যাবার সময়টাও কাছাকাছিই ছিল ।  তুমি শীতল হতে থাকলে ।  তোমার দীপ্তি কমতে লাগলো ।  আর আমি তখন বোকার মত এতসব কিছু খেয়াল না করে পঙ্কিলতার অশ্বারোহী হয়ে চড়া দামের টিকিট কেটে এ্যামিউজমেন্ট পার্কে ঘুরে বেড়াচ্ছিলাম ।  একবার ,  বেশ অর্থকষ্টে পড়েছিলাম ।  কী করব খুঁজে না পেয়ে তোমার কাছে এলাম ,  স্পর্শ করলাম ।  তখন ছিল উজ্জ্বল সূর্যালোকিত দিন ।  তখন ছিল চৈতালী বাতাসের আনন্দমুখরতা ।  আর আমার ছোঁয়ায় তোমার দীপ্তিময়ী হওয়াটাতো প্রত্যাশিতই ছিল !  সেদিন আমি অবাক চোখে তাকিয়ে দেখলাম তোমার দীপ্তিহীনতার সাথে সুন্দর পরিপার্শ্ব কিভাবে বদলে গেল !  শুকনো ,  ঠান্ডা তোমার হাত ধরে আমি স্মৃতির ট্রেনে চড়ে চলে গেলাম ভালোবাসার উৎসমুখে ,  বিভ্রান্ত যাত্রীর মত .  .  .  তুমি ছিলে রোদ্দুরের মত আলোকিত ,  আমি ছিলেম ছায়ার গ্যাসবেলুন ।  অস্তিত্ব খুঁজে বেড়াতাম এর ওর কাছে ,  একসময় তারা নিজেরাই অস্তিত্বহীন হয়ে যেত ।  ছায়াদের নিজস্ব শারীরিক অবয়ব নেই ,  তারপরেও তারা ক্লান্ত হয় ,  ভীষণ ক্লান্তি তাদের কাঁদায় ।  কান্নাকে আমি একটা হাস্যকর রসিকতা মনে করতাম ।  ছায়ার গ্রাসে হারিয়ে যাচ্ছিল আমার সব রঙ ,  অনুভূতি ।  আমি আবিস্কার করলাম ,  আমি আর কাউকে ভালোবাসতে পারবো না ।  ভালোবাসার মিহিবুনটে গড়া আচ্ছাদন কুটকুট করে কামড়াতে থাকলাম পেটুক ইঁদুরের মত ।  অপোনুভূতির ভাঁড়ারঘরে এভাবে বেশ কাটছিল দিন ।  হঠাৎ একদিন সুড়ঙ্গ বেয়ে আলো ,  হঠাৎ আমার অন্ধ হল চোখ তোমার আগমনযানের সম্মুখবাতির তীব্র আলোকছটায় ।  এত আলো ,  এত আলো !  ভূবন ভরা আলো ।  ভালোবাসা যেন আমার ওপর ভরসা করতে পারলো আবার ।  আমি শুধোলাম ,   " ভালোবাসা ,  এ কোন ভরসায় আবার তুমি ডাকছো আমায় ?  " এসব প্রশ্নের কোন উত্তর হয়না ।  তোমার দেয়া আলোকচুম্বন আমার ছায়াশরীরের জমিনে প্রবল অনুভূতির বীজ রোপন করে দিল ।  ভালোবাসা নামক বহুল ব্যবহৃত একটি স্ল্যাংকে আমার প্রথমবারের মত শূদ্ধতম শব্দ মনে হল ।  প্রথমে ভেবেছিলাম যে এ অনুভব সাময়িক ।  সময়ের সাথে সাথে উবে যাবে ,  উড়ে যাবে ।  কিন্তু রৌদ্রময়ীর বুনে দেয়া শেকড় এমনভাবে ছড়িয়ে পড়েছিল ,  যে আমার আর যাবার কোন পথ ছিল না .  .  . আমাদের চলার পথে কোন প্রতিকূলতা ছিল না ।  ছিলো না কোন সামাজিক বা পারিবারিক বিধিনিষেধ ।  আকাশ থেকে খসে পড়া উজ্জ্বলতম তারা ,  রৌদ্রময়ী ,  তুমি তোমার সব আলো গচ্ছিত রাখলে আমার কাছে ।  আমার সংস্পর্শ পেলেই কেবল অনুভবের অনুরনন ঘটত তোমার শরীরে ,  এক অদ্ভুত সুন্দর আভায় তুমি দীপ্তিময়ী হয়ে উঠতে ।  আগের মত রোদচঞ্চল প্রখর এবং প্রবল রৌদ্রময়ী না ,  স্নিগ্ধ এবং কোমল হয়ে উঠেছিলে তুমি ,  আমার দীপ্তিময়ী !  আর আমি জেনেছিলাম ,  এই মৃদু আলোতে মোহগ্রস্থ আত্মহত্যাপ্রবণ পোকাদের মত বারবার ,  আজীবন ছুটে আসা ,  পুড়ে যাওয়াই আমার নিয়তি ।  কে জানতো একদিন সব আলো নিভে যাবে ,  সব উষ্ণতা উবে যাবে !  এই চিঠিটা লিখতে গিয়ে বারবার মনে পড়ছে আমাদের প্রতিটা রিক্সাভ্রমণ ,  চাকুরির লিখিত পরীক্ষা শেষে তোমার জন্যে মহিলা কলেজের গেটে দাঁড়িয়ে থাকা আমি ,  পহেলা বৈশাখে নাগরদোলায় চড়া ,  পুতুলনাচ ,  শীতের বিকেলে হ্রদের ধারে বসে অস্তাভা দেখা ।  বিকেলের বিদায়ী সূর্যটা আমার স্পর্শে তোমার দীপ্তিময়ী হয়ে ওঠা দেখে রঙ বিনিময় করতে চাইতো ।  তখন ছিলো সূর্যের দিন ।  আর এখন !  তুমি বরফের তুলট চাদর গায়ে দিয়ে শুয়ে আছো কোন মেরুপ্রদেশে ।  আমি চকমকি পাথর হাতে নিয়ে তোমার পিছু ছুটছি ,  একটু আলোর জন্যে ,  একটু আভার জন্যে ,  তোমায় খুঁজে পাচ্ছি না আমি ,  খুঁজে পেলেও যে আলোকসংযোগ সফল হবে তা বলা যায় না ।  আমি খুঁজছি তোমায় ,  তোমার আলো অনেক আগেই পরাভূত হয়েছিল আমার ছায়ার কাছে ,  তমসার কাছে ।  বুঝতে বড্ড দেরী হয়ে গিয়েছিলো ।  তারপরেও বুঝতে পেরেছি তো !  এ্যামিউজমেন্ট পার্ক থেকে সর্বস্ব খুইয়ে আসার পর তোমার শীতল তিরস্কার এখনও কানে বাজে ,   - এমন কর না ,  এমন কর না !  আমার আলো নিভে যাচ্ছে ।  আমি শীতল হয়ে যাচ্ছি ,  আমাকে ছুঁয়ে দেখ ! ছুঁয়ে দেখেও কোন পরিবর্তন আমি টের পেতাম না ।  তখন তরল গরলের পরিক্রমায় আমি উত্তপ্ত এক রঙমহল দেখতাম চোখের সামনে ।  বলপ্রয়োগ করে প্রবেশ করতে গিয়ে ভেঙে পড়ত মহলের পিলার ,  খসে পড়ত পলেস্তারা ,  ক্ষয়ে যেত রঙ ।  আর এভাবেই দূরত্ব আর শীতলতার সন্ধিতে তুমি রঙ হারাতে ।  আমি ক্ষেপে উঠতাম ,   - এত লুতুপুতু হইস কেন তুমি ?  কিছু হইলেই খালি ফ্যাচফ্যাচানি !  আমার মত রেকলেস পাঙ্ক সুপারস্টারের সাথে থাকতে হৈলে তোমাকেও উদ্দাম হতে হবে ।  সাইকোডেলিক সেল্ফ স্যাডিস্ট হতে হবে ।  তরলিত অবস্থায় নিজের সম্পর্কে এমন হাস্যকর ভুল ধারণা নিয়ে আমি তোমাকে আঘাত করতাম ।  তোমাকেও আহবান করতাম পাল্টা আঘাত করতে ।  তুমি পারতে না ।  পরেরদিন তোমার হাতে প্লাস্টার করতে ডাক্তারের কাছে যেতে হয়েছিলো ।  তুমি আমাতে বুনে দিয়েছিলে আলোর চারা ,  বিনিময়ে আমি তোমাকে দিয়েছিলাম অবিশ্বাসের ঋণ ।  যা তুমি কোনদিন পরিশোধ করতে পারবে না আমি জানি ।  আমার স্বেচ্ছাচারী জীবনের প্রতি হতাশ হয়েও তুমি বারবার আমার কাছেই ছুটে আসতে ।  রঙ ফিরে আসতো আবার ।  তুমি দীপ্তিময়ী হয়ে উঠতে ।  কিন্তু একদিন আমার কাছে আসতে গিয়ে ভীষণ চোট পেলে অবিশ্বাসের দেয়াল দ্বারা বাধাগ্রস্থ হয়ে ।  তুমি অবিশ্বাসী চোখে তাকিয়ে থাকলে অবিশ্বাসের দেয়ালের দিকে ।  আমি তখন নিষ্প্রদীপ সময়ের ভুলের সরণী থেকে কেবল ফিরেছি অপ্রকৃতস্থ হয়ে ।  সেই পাথর দেয়ালের চরম আঘাতে তোমার রক্ত ঝরেনি একটুও ।  অশ্রূ ঝরেছিলো শুধু । এরপর শীতকাল এলো ।  বড় দীর্ঘস্থায়ী এক শীতকাল ।  শীত থেকে রক্ষা পেতে আমি বেশ ভালোরকম প্রস্তুতি গ্রহণ করলাম ।  দেরাজে ভরে রাখলাম অনলপানীয় ,  শীতের অব্যর্থ ওষুধ !  কিন্তু তুমি ক্রমশ কাবু হতে থাকলে শীতে ।  তোমার কোন প্রস্তুতি ছিলো না ,  উপরন্তু আমার প্রস্তুতিগুলো তোমাকে বরফকন্যায় পরিণত করতে থাকলো ।  তুমি খুব ক্লান্ত এবং নির্জীব কন্ঠে বললে ,   - আমি তোমাকে আগেই বলেছিলাম ,  এমন করোনা আমার সাথে ।  আমি যে পাল্টা আঘাত দিতে জানি না !  তার চুল থেকে বরফকূচি সরাতে গিয়ে মাথার খুলি প্রকাশ্যে দেখতে পেরে আমি আতঙ্কিত হয়ে উঠি ।  আমার মধ্যে জাগ্রত হয় পুরোনো এক ভয় ,  গেড়ে বসে .  .  . প্যানিক এ্যাটাক .  .  .  " এটি একটি অত্যন্ত ভয়ানক মনোশারীরিক দূরাবস্থা ,  যাতে আক্রান্তের মনে হবে যে সে মারা যাচ্ছে ,  তার হার্টবিট লাফিয়ে ১৫০ / ২০০ হয়ে যাবে ,  মনে হবে যে সে বাস্তব জগৎ থেকে বিচ্ছিন্ন হয়ে যাচ্ছে ,  ব্রেইনে এলোপাথারি ইলেকট্রিক সিগন্যালগুলি জানাবে যে সে পাগল হয়ে যাচ্ছে ,  প্রভৃতি .  .  .  "  আমার এই রোগটা ছিলো ।  অনেকদিন আগে একবার হয়েছিলো ,  তারপর কয়েকবার মাথাচাড়া দেয়ার চেষ্টা করেও সুবিধে করতে পারেনি ।  কিন্তু দীপ্তিময়ীর চোখের তারায় আমার নির্ভরতার ধ্বংসলিপি ,  তার মস্তিষ্কে উন্মাদীয় খুলিলিপি পড়তে পেরে আমি আবারও আতঙ্কগ্রস্থ হই ।  প্যানিক ওয়েভ আসতে থাকে একটার পর একটা ।   " এর থেকে পরিত্রানের উপায় ,  নিয়মিত ব্যায়াম করবেন ,  নিজেকে বিভিন্ন কাজে ব্যস্ত রাখবেন ,  মেডিকেশন - ব্রোমাজিপাম .  .  .  "  ফাক ইট !  সেই ধুসর শীতকালে কোনকিছুই আমাকে সাহায্য করতে পারেনি দীপ্তিময়ী তোমার সংস্পর্শ ছাড়া ।  আমি বারবার আতঙ্কগ্রস্থ হতাম ,  বারবার তোমার বুকে মুখ গুঁজে দিয়ে আশ্রয় প্রার্থনা করতাম ,   তুমি তোমার ঠোঁট থেকে বরফকুচিগুলো সরিয়ে আমাকে নির্ভরতার প্রতিশ্রূতি দিত ।  ধীরে ধীরে আমি সুস্থ হয়ে উঠলাম ,  এবং পুনরায় আগ্নেয় তরলের কাছে ফিরে গেলাম ।  নিজেকে আমার আবারও রেকলেস রকস্টার কবি প্লেবয় ইত্যাদি মনে হতে থাকলো ।  আর তোমার থেকে সবকিছু শুষে নেবার পর তা মনে হতে লাগলো বোরিং আর ডাম্ব ।  এবার আমি তোমাকে চরমতম আঘাত করলাম বিভ্রান্তি তরলের চরমতম দশায় উপনীত হয়ে ।  তোমার নাক বেয়ে দরদর করে রক্ত বেরুতে লাগলো ,  তোমার গলায় আমার হাতের দাগ বসে গেল ।  এবং সোল্লাসে অনুভব করলাম যে তারপরেও তুমি আমারই আছো !  অবশ্য স্রেফ থাকা আর পাশে থাকা ,  এই দুটো ব্যাপারের মধ্যে পার্থক্য বুঝতে দেরী হয়ে গিয়েছিলো আমার ।  বিলম্বিত উপলদ্ধিটা আগেও হয়েছিলো ,  উল্লেখ করেছি চিঠিতে ।  আমি খুঁজতে বেড়িয়েছিলাম তোমাকে কিন্তু বেশিদিন উৎসাহ থাকেনি ।  ক্ষান্ত দিয়েছিলাম অল্পতেই ।  তারপর যখন দেখলাম ,  তোমার মলিন মুখমন্ডলীতে আমার মানচিত্র পুরোটাই ,  যখন দেখলাম ,  তোমার নির্জীব চোখের তারায় আমার জন্যে এখনও কিছু অবগুন্ঠিত আকুতি রক্ষিত আছে , তখন সিদ্ধান্ত নিলাম ,  শেষ চেষ্টা একটা করতেই হবে ।  তোমাকে আবারও আমি দীপ্তিময়ী করে গড়ে তুলব ।  সৌরছাঁচ দিয়ে ছেকে তুলবো তোমার বরফকূচিসমূহ ।  নিজেকে আর কাল্পনিক রকস্টার ,  প্লেবয় আর লেখক ভাববো না ।  চিঠিটা লেখার শুরুতে মনে হচ্ছিল এর কোন অর্থ নেই ।  শেষের দিকে এসে মনে হচ্ছে এর থেকে অর্থবোধক আর কিছু আমি লিখিনি ।  তোমার জন্যে একটা লিরিক ,  এটাতে সুর করলেই প্রস্ফুটিত হবে তোমার রঙ ,  আলো ,  অক্ষর ,   " ঘুমিয়েছো দীপ্তিময়ী ? রাত এখন বেজে সাড়ে তিনক্লান্তিকে করে বিজয়ীনিয়েছো কটা রিলাক্সিন ? ঘুমচোখে তাকাও যদিকতদূর দেখতে পারো ? দেখো আমার ঘর অবধিতমসা কাটাতে পারো ? অনেক হল আঁধারবিলাসছুড়ে ফেলো তিমিরচাদরচোখে দেখো ,  কী অভিলাষ ? আমাকে দাও আলোকআদর ! স্পর্শিত অহংকারেতোমার ওই মুখের জ্যোতিদেখে চলি রাতকাবারেঈর্ষাতে কে করে ভ্রুকুটি ! ঘুমিয়োনা দীপ্তিময়ীরাত কেবল বেজে সাড়ে তিন ! ভালোবাসা হোক বিজয়ীভালোবেসে যাও প্রতিদিন .  .  .  "   * ভালোবাসা আমাকে কোন ভরসায় যেন ডেকেছিলো আবার !  ক্লান্ত ,  ভ্রান্ত আমাকে ।  আর আমি জেনেছি ,  ভালোবাসাকে অবজ্ঞা করার মত শক্তিশালী আমি না ।  যদিও অপজীবনের অপচ্ছাসে প্লাবিত হয়েছে আমার দীপ্তাঞ্চল ।  তাতে কী !  দীপ্তিময়ী এখন তার কর্মস্থলে ।  আমি চিঠিটা সেই ঠিকানায় গিয়ে পোস্ট করে আসব ।  হঠাৎ পাওয়া এই চিঠি বা কনফেশন যাই বলি না কেন ,  পেলে পরে তার গাল একটুও রক্তিম হবেনা ?  দীপ্তি ছড়াবে না ?  না ছড়িয়ে পারবে ?  জানি আমার হাতে লেগে আছে রক্তের দাগ ,  অবিশ্বাসের চাড়া ,  জানি আমি নেহায়েৎ স্বার্থপরের মত তার দ্বারস্থ হয়েছিলাম প্যানিক ডিজঅর্ডারের সম্মুখীন হয়ে ।  কিন্তু এও জানি দীপ্তিময়ীর দীপ্তিউৎস একমাত্র আমিই ।  আর কেউ না ।  একবার অন্তত সব উল্লাসসন্ত্রাস আর বিনোদেনকেন্দ্র রহিত করার প্রতিশ্রূতি দিয়ে তার কাছে ফেরার প্রতিশ্রূতি আমি দিতেই পারি ।  আমি জানি এটা দীর্ঘ এক প্রক্রিয়া এবং আমি আবারও বিগড়ে যেতে পারি ।  তাতে আবারও সবকিছু নতুন করে শুরু করার প্রয়োজন হতে পারে ।  হোক ! আমার জীবনে একমাত্র সেই এমন জন ,  যার জন্যে সবকিছু নতুনভাবে শুরু করতে আমার বিন্দুমাত্র আপত্তি নেই ।  দীপ্তিময়ী ,  ঘুমিয়োনা দীপ্তিময়ী ! 






ইউটোপিয়া

 আজকের মত এমন অসম্ভব সুন্দর দিন আর কখনও আসেনি আমার জীবনে ।  পৃথিবীর সুন্দরতম প্রজাপতিটির ডানার রঙের কারুকার্যও এই রঙের উৎসবের কাছে ম্লান ।  ম্লানমুখ করে তারা উৎসবের দর্শক হয়ে ছিল ।  কিন্তু এ এমনই এক উচ্ছল পরিবেশ ,  যেখানে কেউ মুখ গোমড়া করে থাকতে পারে না ।  প্রজাপতিরা উড়ছে বুকে বকুলফুলের ঘ্রাণ নিয়ে ।  পানীয় পরিবেশনকারী যুবকদের জামার হাতা থেকে বিচ্ছুরিত হচ্ছে সোনালী আভা ।  অস্তগামী সূর্যটা বাড়ি ফেরার তাড়া রহিত করে এখানে ছুড়ে দেয় কিছু লালচে আনন্দরশ্মি ।  রঙের সাথে মিশে যায় আলো ,  শিরা - উপশিরা - ধমনীর ট্র্যাক ধরে ছুটে যায় রক্তকণিকারা বেপরোয়া উল্লাসে ।  উৎসবস্থলে যোগ দেবার আগ্রহ প্রকাশ করে বাতাসযান জরুরী বার্তা পাঠালে খুলে দেয়া হয় ছাদ ,  জানালা এবং দরজা ।  হুহু করে ঢুকে পড়ে হাওয়া ।  উড়তে থাকে পানীয়ের বোতল ,  পরিবেশনকারী ,  প্রজাপতি ,  পাখি ,  নারী ,  নাকফুল ,  হৃৎকলম ,  দেবশিশু ,  আলোর বল ,  টুকরো চাঁদ ,  জোছনার জাল ,  এবং অপঠিত জললিপি ।  আলোয় ভাসে ছোট্ট শহর ,  বাতাস তাকে নিয়ে যায় নতুন ঠিকানায় ,  ছোট্ট উৎসবস্থলটি কলেবরে বৃদ্ধি পেয়ে শহরের রূপ ধারণ করে ।  মানুষ বাড়তে থাকে ।  আলোর সঞ্চারপথ ধরে মোহগ্রস্থের মত ছুটে আসে তারা ।  অবশেষে সেই স্থানটির দেখা পেয়েছে যেখানে  " দুঃখ নেই ,  কষ্ট নেই ,  ঝলমল করে আলো ,  রোদ্দুর "  ।  আর আমি ?  আমি নিশ্চিত হই এমন সুন্দর ,  এমন অদ্ভুত , অবিশ্বাস্য সুন্দর দিন আমারর জীবনে কখনও আসেনি ,  এবং আসবেও না ।  এই শহরেই পাকাপাকিভাবে থেকে গেলে কেমন হয় ?  চেয়ারটায় আয়েশ করে গা ঝুলিয়ে দিয়ে ভাবি ।  আমার তো কোথাও যাবার কোন তাড়া নেই ।  কেউ আমার জন্যে পথ চেয়ে বসে থাকবে না ।  কারো কাছে জবাবদিহির কোন ব্যাপারও নেই ।  তাহলে ?  কেন যাবে আমি ?  ভাগ্যক্রমে একটা ইউটোপিয়ান জগতের সন্ধান পেয়ে গেছি ।  এখান থেকে প্রস্থানের মূর্খতা দেখাতে পারলে পৃথিবীর মূর্খতম মানুষটির কাছেও হাস্যস্পদ হতে হবে ।   - এই ,  এটা কি আলসে বুড়োদের মত চেয়ারে গা এলিয়ে দিয়ে মাতবরি করে চারদিক তদারক করার জায়গা ?  ওঠো !  নাচো ! নৃত্যে আমি খুব পটু ছিলাম না কখনই ।  কীভাবে পা এবং হাতের সঞ্চালনে একেকটি সুন্দর নৃত্যমুদ্রা গঠিত হয় সে সম্পর্কে কোন ধারণাই নেই আমার ।  কিন্তু আমাকে আহবানকারী নৃত্যরতা মেয়েটির কথা শুনে মনে হল ,  না পারার কিছু নেই !  তার মুখনিঃসৃত শব্দ যেন নৃত্যতরঙ্গ হয়ে ঢেউ খেলিয়ে দিতে লাগলো শরীরের সর্বস্তরে ।  স্বাভাবিকভাবে উঠে দাঁড়ানো এখন অসম্ভব ।  দেহের কোষে কোষে বাজনা বাজছে ,  অঙ্গকে চালিত করছে যেন নৃত্যের ঈশ্বর !  যে নাচ জানেনা ফিঙে পাখি ,  জানেনা ঘাসফড়িঙ ।  আকাশে মেঘের টিকলি পরিয়ে দিলে ময়ূরের আনন্দনৃত্যও একটা গতে বাঁধা ।  নৃত্যরতা মেয়েটির সংস্পর্শে এসে আমি নৃত্যবিষয়ক যাবতীয় শারীরিক প্রতিবন্ধকতা অতিক্রম করে তার হাত ধরে নাচতে থাকি ।  আমাদের সাথে সঙ্গত করে গলা ফুলিয়ে ব্যাগপাইপ বাজায় শহুরে ডোবাপৌরে জীবনে বিরক্ত একজন মাঝবয়েসি কোলাব্যাং ,  পারকিউশনের দায়িত্বটা থাকে চকমকি পাথরের কাছে ।  নৃত্যরতার সাথে নাচতে গিয়ে আমার হাঁফ ধরে না মোটেও ।  যদিও জানি আমার এই শরীরটা নানারকম অনিয়ম এবং অযাচিত আরামের ফলে শক্তি হারিয়েছে অনেকটাই ।  যদিও নারীসঙ্গহীন জীবনে মাঝেমধ্যে কামনার অনল আমাকে ধর্ষক হতে প্রলুদ্ধ করে ,  তবুও নৃত্যরতার শরীরের এত কাছাকাছি থাকার পরেও আমার মধ্যে কোন যৌন অনুভূতি জাগে না ।  নৃত্যের একটা আলাদা সৌরভ আছে ।  যার স্পর্শ পেলে ওৎ পেতে থাকা শিকারী কামনার দল পালিয়ে যায় সন্ধ্যায় বাড়ির আঙিনায় ধুঁপ জ্বালানোর ফলে পলায়নপর মশাদের মত ।  নৃত্যরতা মেয়েটির কোমর জড়িয়ে ধরে নতুন এক ভঙ্গিমায় অঙ্গ সঞ্চালন করতে গিয়ে জিজ্ঞেস করি ,   - নাম কী তোমার ?   - নাম কিছু একটা ছিলো একসময় !   " রাবেয়া কী রোখসানা ঠিক তো মনে পড়ে না !  "  - হু ,  শুনেছি গানটা ।  মহীনের ঘোড়াগুলির  " সেই ফুলের দল "  ।  তারপর কি হল ?  অস্থির ভাবনা ঠিকমত মনে করতে দিচ্ছে না ।  নাচের তালে গুনগুন করে গাইলো সে ,   -  " অস্থির এ ভাবনা শুধু করে আনাগোনাফেলে আসা দিন তার মিছে মনে হয় " আসলে অস্থির ভাবনাগুলো মনে করতে দিচ্ছে না কথাটা ভুল !  মনে করতে চাইছি না ।  কিছুক্ষণ পর মনে করতে পারবোও না ।  তার আগেই তোমাকে যা বলার বলে নিই ।  আর আমার নামটা মনে কর  " নৃত্যরতা "  ঠিক আছে ?   - খুব ঠিক আছে ।  এখন তোমার কাহিনী বল ।  নৃত্যরতা তার কাহিনী বলা শুরু করে ।   - আমি যখন ঐ পৃথিবীতে ছিলাম ,  কিছুতেই সবার সাথে মানিয়ে নিতে পারছিলাম না ।  আমাকে পরিচালিত করতেন নৃত্যের ঈশ্বর ।  তোমরা অনেকেই আটপৌরে বাস্তবকে ঘৃণা করে সৃষ্টি কর অধিবাস্তব ,  অপরবাস্তব ,  জাদুবাস্তব নামক বিমূর্ত শিল্প ।  আমি তৈরি করেছিলাম নৃত্যবাস্তব ।  ইংরেজিটাও বেশ জবরদস্ত  " ডান্সরিয়ালিজম "  !  কেমন লাগছে শুনতে ?   - দারুণ !  অনুভব করতে পারছি ।  বলে যাও !   - কেমন একটা বেখাপ্পা মেয়ে ছিলাম আমি ভাবতেই অবাক লাগে এখন !  যেমন ধর বৃষ্টি নামলো হঠাৎ শহরজুড়ে ।  সবাই দৌড়ে নিরাপদ আশ্রয় বেঁছে নিল ।  আর আমি একলা বৃষ্টিতে ভিজতে ভিজতে শরীর দোলাতে দোলাতে পদব্রজে বাড়ির পথে রওনা দিলাম ।  তখন অবশ্য শরীর দোলানোর বেশি তেমন কিছু পারতামও না ।  তখন তো আমি রাবেয়া কি রুখসানা ছিলাম ,  এখনকার মত নৃত্যরতা না !   - তারপরেও তুমি অসাধারণ ছিলে ।   - ছাই ছিলাম !  হয়তোবা বৃষ্টির মধ্যে আমার নৃত্যরতা অবয়ব দেখে দূর থেকে তুমিই তখন লোলূপ দৃষ্টিতে তাকিয়ে থাকতে !  যাহ ,  এসব কী বলছি !  এসব কথা এই অসম্ভব সুন্দর ইউটোপিয়ান জগতে বলতে মানা ।  এখন সেইসব পঙ্কিলতাকে কি ভীষণ ছেলেমানুষী আর খেলো মনে হচ্ছে !  আচ্ছা বাদ দাও ,  কাহিনী শোন ।  জানো ,  আমি বাসের রড ধরে ঝুলে থাকার সময়ও নাচতাম ।  মানে ঐ অবস্থায় যতটুকু পারা সম্ভব আর কী !  অফিস থেকে সন্ধ্যায় বেরুনোর সময় কানে যখন হেডফোন গুঁজে দিতাম এবং আমার ফেভারিট ডান্সমিউজিক গুলো বাজতো ,  তখন মনে হত পুরো শহর নাচছে !  নাচছে বিলবোর্ডের হাস্যময়ী মেয়েটা ,  নাচছে গাড়ির হেডলাইট ,  নিয়ন সাইন ।  আলোকনৃত্য যে কত সুন্দর তোমরা কেউ অনুধাবন করতে পারতে না ।  আমার সাথে নাচতো শহর ,  নাচতো ছাদের ফুলের টব ,  নাচতো বিষাদ সন্ধ্যেবেলা ,  নাচতো পুষ্পসব ।   - বাহ !  তুমি দেখি নৃত্যের পাশাপাশি ছন্দেও বেশ পটু !  - দুটো তো সম্পর্কযুক্ত ।  একটার সাথে আরেকটা থাকবেই ।  ছন্দ ,  নৃত্য সব মিলিয়ে বেশ আনন্দেই ছিলাম ।  কিন্তু নৃত্যবাস্তবের ধারণাটা সবাইকে বোঝাতে গিয়ে বেশ বিপত্তির মাঝে পড়তে হয়েছিলো ।  কেউ বুঝতে চায়না ।  কেউ বোঝেই নি !  নৃত্য মানে তাদের কাছে যেন শুধুমাত্র বিটিভির সেই আদ্যিকালের  " নৃত্যের তালে তালে "  অথবা কনসার্টে গিয়ে উদ্দাম লাফালাফি ।  নাচকেও যে শরীর ,  মন এবং কর্মের সাথে যুক্ত করে এক অন্য বাস্তবতার অসাধারণ স্বাদ আস্বাদন করা যায় ,  কেউ বোঝেই নি !  খামোখা বোঝাতে গিয়ে কতসব ঝঞ্ঝাট ,  ওসব কথা অবশ্য এখানে বলা বারণ ।  নৃত্যরতাকে এবার আমি জড়িয়ে ধরে চুম্বন করি ।  কিছুক্ষণের জন্যে থেমে যায় নাচ ।  নতুন ব্যাকগ্রাউন্ড মিউজিক বেজে ওঠে ।  আমার অফিসের বুড়ো পিওন স্যাক্সোফোনে কেনিজির  " জয় অফ লাইফ "  এর সুর ধরে ।  নৃত্যরতা এই সুরের তাৎপর্য বুঝতে পারে ।  আমাদের ঠোঁটের ঘর্ষণে বেজে ওঠে হারমোনিকা ।  বিশুদ্ধ প্রেমে কাম আসবেই ।  সে পিউরিটান ইউটোপিয়ান জগৎ হলেও ।  তবে তা আসতে সময় দরকার ।  আমি এবং নৃত্যরতা সে সময়টাটুকু অতিক্রম করেছি ।  এখন এই চুম্বনে কোন অপবিত্রতা নেই ।  দেহজ বিস্ফোরণের জন্যে আরো অপেক্ষা করতে আমাদের বিন্দুমাত্র অসহিষ্ণুতা নেই ।  আমরা জানি কখন দোয়েল ডাকেকখন যেন কে চিনে নেয় কাকে !   দোয়েলের ডাকের জন্যে অপেক্ষা করার প্রয়োজন নেই আর ।  নাতিদীর্ঘ চুম্বনপর্ব শেষে একে অপরকে আসন্ন প্রেমসংক্রান্তির স্যুভনির উপহার দিয়ে শহর প্রদক্ষিণ করতে বেরিয়ে পড়ি ।  আমরা ভালোবাসার বৃহত্তর অর্থ জেনেছি ।  ভালোবাসা মানে আমাদের এই নশ্বর শরীরকে শুধুমাত্র ভোগের উপকরণ বানানো না ,  সীমাবদ্ধ করে ফেলা না ।  প্রাণ ভরে শ্বাস নেয়া ,  চোখ ভরে রঙ দেখা ,  সমস্ত সুন্দরকে স্পর্শ করা ।  নৃত্যরতা এবং আমি এই অনুসন্ধানে আকুল হয়ে ছুটে যাই নিঃশ্বঙ্ক চিত্তে ।  যেহেতু আমরা জানি ,  আবার দেখা হবে ,  যেহেতু আমরা জেনে গেছি ইউটোপিয়ান জগতে কোন বিচ্ছেদের বেদনা নেই ! শহরটা যে হারে বৃদ্ধি পাওয়ার কথা তা পায়নি ।  এখন আর সেটা বাড়ছেও না ।  তবে উৎসব ,  আল্পনা ,  গান ,  নাচ সবই চলছে ঠিকঠাক ।  নবনির্মিত বাগানে প্রাক্তন জীবনে প্রত্যাখ্যাত অথবা ব্যর্থ প্রেমিক প্রেমিকেরা নতুন কাউকে খুঁজে নিয়ে গাছের ছায়ায় ,  ঘাসের গালিচায় ,  ফুলের সুবাসে ,  এক মনোহর পরিবেশে নব আবিস্কারের সন্ধান পেয়ে উদ্বেলিত চিত্তে নিজেদেরকে সঁপে দিচ্ছে ।  তবে শহরের বর্ধিত না হবার বিষয়টা আমাকে চিন্তিত করে ।  আমাকে চিন্তাক্লিষ্ট দেখে উপযাচক হয়েই একজন স্বেচ্ছাসেবক ব্যাপারটা ব্যাখ্যা করে ,   " দেখুন ,  আমরা সবাই এই স্বপ্নে বিভোর ,  একটা চিরসুখময় ,  আনন্দময় জগতের ।  কিন্তু সবার কি এখানে প্রবেশাধিকার আছে ?  থাকা উচিত ?  হ্যাঁ ,  এখানে যারা এসেছে তাদের কেউই শূদ্ধ ভালো মানুষ না ।  কিন্তু তারা কষ্ট করে উপার্জন করে ,  খেটে খেয়ে বাঁচে ।  বিলাসিতা বিবর্জিত জীবন তাদের ।  তারচেয়েও বড় কথা ,  স্বপ্ন দেখাটা এখনও ভুলে যায়নি তারা ।  "  বলতে বলতে হঠাৎ সে অন্য কাজে ব্যস্ত হয়ে পড়ে কারো ডাকে ।  আমি তাদের কথা অস্পষ্ট শুনতে পাই দূর থেকে ।   - আল্পনাগুলো কি মুছে ফেলব ?   - হ্যাঁ ,  কিছুতো মুছতেই হবে ।   - দেয়াল ,  আয়না ,  নাচঘর ,  ঝাড়বাতি ?  - নামিয়ে ফেল ,  ভেঙে ফেল কিছু ।  এত দরকার নেই ।  এক ভয়ংকর আশঙ্কা আমাকে পেয়ে বসে ।  আমি ছুটে যাই তাদের কাছে ।  - শহরটা বাড়াবেন না ,  ভালো কথা ।  সংকুচিত করছেন কেন ?  - প্লিজ ,  এসব ব্যাপার আমাদের হ্যান্ডল করতে দিন ।  আপনার তো কোন সমস্যা হচ্ছে না ! অন্য একজন মিটমিটিয়ে হেসে যোগ করে ,   - আপাতত !   - আপাতত মানে কী !   মানে ভবিষ্যতে সমস্যা হতে পারে ?   - চুপ !  ইউটোপিয়ান জগতে ঝগড়া - বিবাদ - তর্ক - শঙ্কা এসবের কোন স্থান নেই ।  বেশ মোলায়েম এবং হৃদ্যতাপূর্ণ গলায়ই আমাকে সান্ত্বনা দেয় সে ।   - যান ,  ঘুরে দেখুন না শহরটা !  এখনও তো পুরোটা দেখেনই নি ।  আরো অনেক কিছু আছে দেখার ।  অনুভব করার ।  ভালো লাগবে আপনার ।  যান ।  এখানকার পরিবেশটা আসলেই অন্যরকম ।  কোনরকম শঙ্কা বা ভীতি বেশিক্ষণ স্থায়ী হয় না ।  আমি আবারও নিরুদ্বেগ চিত্তে ঘুরে বেড়াতে শুরু করলাম ।  পকেটভর্তি জোনাকপোকা মানিব্যাগের বদলে ।  তারা আমাকে পথ দেখায় ।  নৃত্যরতা কি করছে এখন ?  কি করছে আমার ছটফটে প্রজাপতিটা ?  ক্লান্তির মাস্তুল ধরে শহর যখন ভুলপথে ভুলজলে নৌকা ভাসিয়ে দেয় তখন একটা চঞ্চল কম্পাস যেন সবাইকে দিক নির্দেশিকা দেখায় ।  আমার নৃত্যবালিকা !  খুব শিগগিরই তার সাথে দেখা হবে শহরটা প্রদক্ষিণ শেষ হলে ।  তখন আমরা ভালোবাসবো তার প্রবর্তিত নৃত্যবাস্তব বা ডান্সরিয়ালিজমের নিয়ম মেনে ।  এখানে এখন দেবশিশুরা মেঘেদের ভেলায় উড়ে চলেছে ,  কিছুক্ষণ আগে হয়ে যাওয়া বৃষ্টির ফোঁটা কচুরিপানার বনে স্বচ্ছ স্ফটিকবিন্দুর মত জড়িয়ে ধরে আছে ,  যেন আজীবন থাকবে !  রঙধনু থেকে ধনুকবার্তা এসে গেঁথে যাচ্ছে সবার গায়ে ।  আরো রঙ !  আরো আনন্দ !  আরো উচ্ছলতা !  জীবনের পরম সৌন্দর্য নিখুঁত তুলির আঁচড়ে এঁকে দিচ্ছে কেউ এই শহরের ক্যানভাসে ।  এই জীবনকে ফেলে কোথায় ছিলাম এতদিন !  শহর প্রদক্ষিণ প্রায় শেষ ।  বেশ ক্লান্ত লাগছে ।  কোন একটা পানশালা থেকে গলাটা ভিজিয়ে ,  একটু বিশ্রাম নিয়ে আবার ফিরে যাব নৃত্যকন্যার কাছে ।  আমার নিয়তির কাছে ।  বেশি খুঁজতে হল না ।  পাশেই একটা পানশালা দেখতে পেলাম ।  ওখান থেকে ভেসে আসছে মহান স্বপ্নচারী জন লেননের সেই অমর কথামালা যেন কোন সুরপ্রপাত থেকে ,   " Imagine there ' s no heavenIt ' s easy if you tryNo hell below usAbove us only skyImagine all the people living for todayImagine there ' s no countriesIt isn ' t hard to doNothing to kill or die forAnd no religion tooImagine all the people living life in peaceYou ,  you may sayI ' m a dreamer ,  but I ' m not the only oneI hope some day you ' ll join usAnd the world will be as one " স্বর্গের লোভ নেই ,  নরকের আতঙ্ক নেই ,  দেশের সীমারেখা নেই ,  ধর্মের নামে হানাহানি নেই ,  সম্পত্তির লোভ নেই ।  সবাই সবার জন্যে ।  সবাই এক আকাশের নীচে গাইবে শান্তির সঙ্গীত ।  জন লেনন ছাড়া এমন সার্থকভাবে ইউটোপিয়ান কনসেপ্টকে অনুদিত করতে পেরেছেন আর কে !  তার প্রতি শ্রদ্ধা নিবেদন করে আমি একটা চেয়ার দখল করে বসি ।  প্রচুর পরিমাণ সোডা মিশিয়ে দু পেগ রাম খাব ।  নিমিষেই দূর হয়ে যাবে ক্লান্তি ।   - দু পেগ রাম দাও তো ,  সাথে সোডা এক বোতল ।  আর জন লেননের গানটা থামালে কেন ?  বাজাও ওটা ?    - আপনারে আর দেওন যাইবো না ।  প্রচ্চুর খাইসেন ।  এখন ওঠেন ।  বমি করলে পরিস্কার করব কেডা ?  আফনে ?  কী বলছে !  আমাদের এই চিরশান্তির জগতে কেউ এমন রূঢ় ব্যবহার করতে পারে !  আমি রেগে উঠে দাঁড়াতে গিয়ে খেয়াল করি ,  আমার হেডফোনটা কান থেকে বিচ্যুত হয়ে পকেট সংলগ্ন হয়ে ঝুলছে ।  ওহ ,  তাহলে জন লেননের গানটা আমিই চালাচ্ছিলাম !  কিন্তু তারপরেও এই বারটেন্ডারটার বাজে আচরণ মেনে নেয়া যায় না ।  তাকে কষে ধমক দিলে সে গজগজ করতে করতে আরো দু পেগ আনতে যায় ।  আর তখন আমি টিভিতে দেখি নৃত্যরতাকে ।  কোন একটা রিয়ালিটি শোতে খুব শরীর ঝাঁকিয়ে নাচছে ।  এই নাচ ফিঙের না ,  ফড়িঙের না ,  কাশবনের না ,  জারুল ফুলের না ,  মেঘদলের না ,  আবেগী বালিকার না ।  এটা নৃত্যবাস্তব না !  এটাই নিত্যবাস্তব !  এটা কুৎসিত একটা মাংসল নাচ ।  যে মাংসের পরতে পরতে মিশে আছে লোভ আর ক্ষুধা !  নৃত্যরতা এমনটা করতে পারলো !  আমাকে শাস্বত জীবনের প্রতিশ্রূতি দিয়ে শেষ পর্যন্ত একটা টেলিভিশনের ভেতর সেঁধিয়ে গেল ?  আবার দেখ ,  কিছু বখাটে ছোকরা শিষ দিচ্ছে !   - এই লন আপনার দুই পেগ রাম ।  ভাইগ্নারে কিছু বকশিশ দিয়েন ।  তয় বস ,  এইডাই কিন্তু লাস্ট ।   - লাস্ট মাস্ট পরে ,  আগে টেলিভিশনটা বন্ধ করতে ক ।  আর ঐ টেবিলের ছ্যামড়াগুলারে উইঠা যাইতে ক ।  - দেহেন মামা ,  আগেই কইছিলাম হুজ্জত হাঙ্গামা কইরেন না ।  এইখানে ডেয়ারিং সব পাবলিক আসে ।  পরে সমস্যায় পড়বেন ।  - ঐ কি হৈছে রে ?  কোন মাদারচোতের খাউজানি উঠসে ?  পাশের টেবিলের দল থেকে একজন শাসাল গলায় জানতে চায় ।  আমি আর বাগাড়ম্বর না করে বিল চুকিয়ে দিয়ে নির্জলা রাম গলার ভেতর ঢেলে দিই ।  শহর থেকে .  .  . থুক্কু বার থেকে ফেরার পথে আমার ভীষণ পেচ্ছাপের বেগ পায় ।  একটা ল্যাম্পপোস্টের ধারে কুকুরের শৌচকর্মের সঙ্গী হয়ে দাঁড়াই ।  ছ্যাড়ছ্যাড় করে বিসর্জন করি ইউটোপিয়ান মুত্র ।  শরীরটা বেশ হালকা লাগে এতে ।  মাথাটাও হালকা হয়ে আসে ।  বাসস্টপে পোঁছুতে হলে আরো বেশ কিছুদুর হাঁটতে হবে ।  হাঁটার সময় আমি অবাক হয়ে খেয়াল করি ,  আমার শরীর নৃত্যাকারে দুলছে ।  নৃত্যরতা চলে গেলেও আমার মাঝে দিয়ে গেছে নৃত্যবাস্তবতা !  আরো কিছু টাকা জমলে দামী পানীয়ের কোলাবোরেশনে নৃত্যবাস্তবতা এবং ইউটোপিয়া আবারও এক হবে ।  ততদিন না হয় আমি আয়রনযুক্ত পানি আনফিল্টারড অবস্থায় পান করে পেটের অসুখে ভুগলাম !  ইউটোপিয়া ,  তুমি থাক বা না থাক ,  নৃত্যরতা ,  তুমি দেখা দাও বা না দাও ,  আমি আসবো ।  আমি আমার মত করে গড়ে নেব শান্তি - সুখের জগত আর ডান্সরিয়ালিজম ,  মাসে ঘন্টাখানেকের জন্যে প্রচুর অর্থ এবং স্বাস্থ্যের বিনিময়ে হলেও .  .  . 
                    





তবু যাও তুমি কোথায় চলে .  .  . 

এই গ্রীস্মে ,  এই নিষ্ঠুর এপ্রিলের গ্রীস্মে দুই কিলোমিটার পথ হেঁটে এসে বাসে সিট না পেলে শরীরের ক্লান্তিকে ঘুচিয়ে দিতে চায় মনের কর্কশতা ।  ভীষণ তেজে আমরা তখন বাসের কন্ডাক্টরের সাথে ভাড়া নিয়ে বচসা করি ,  যাত্রী ওঠানো নামানো নিয়ে নিজেদের সুবিধামত অবস্থান বেছে নিই ,  মন মেজাজ বেশি খারাপ থাকলে মহিলাদের আসনে গেড়ে বসা চামুন্ডাগুলোকে দু ঘা দিয়ে উঠিয়ে দিই ।  তবে আমার শ্রান্ত দেহ আজ ক্ষেপে থাকা মনের প্ররোচণা স্বত্ত্বেও কোন কিছুতেই উৎসাহ না পেয়ে অগত্যা একটা রডের ওপর দুহাত নিপুন ভারসাম্যে রেখে চারিপাশের আসনগুলোতে ভরপুর মানববিন্যাস দেখে হতাশ হচ্ছিল ।  হতাশার পরিমাণটা মনে হয় বেশিই ছিল ,  তাই আমার ঠিক সামনেই বসা দুটি মেয়ের দিকে অনাগ্রহে মাত্র একবার তাকিয়ে পেছনের সিটের বৃদ্ধের গন্তব্য দ্রুত এসে পড়বে এবং সে নেমে যাবে এমন সম্ভাবনা সম্পর্কে অবগত হয়ে সেদিকে গভীর মনোযোগে দৃষ্টি প্রক্ষেপন করি ।  ভাগ্য বেশ সুপ্রসন্ন আমার ,  সামনের সিটের দুটি মেয়ের মধ্যে একজনের গন্তব্য এসে পড়ে এবং আমি বসার জায়গা পেয়ে যাই ।  বসতে গিয়ে আরেক ঝামেলা !  আমার লম্বা লম্বা পা দুটি সংকীর্ণ পরিসরে কোনভাবেই সাচ্ছন্দ্য বোধ করছিলো না ,  আঁটানোই যাচ্ছিলো না !  নানারকম কসরৎ করে বসার একটা উপযুক্ত অবস্থান করে নেবার পর আমার সুখানুভূতিকে আরো বাড়িয়ে দিল সহযাত্রীর সহানুভূতিময় আলাপ প্রয়াস ,   - এদের সিটগুলো এমনভাবে বানায় ,  এমন কনজাস্টেড !  বসা কষ্টকর রীতিমত ।   - হ্যাঁ ,  ঠিক বলেছেন ।  আর আমার মত লম্বা মানুষের জন্যে আরো বিপত্তিকর ।  বাক্যের দ্বিতীয়ার্ধে আমার প্রশান্তিময় মুখ কিছুটা ম্লান করি ।   - না ,  শুধু আপনার জন্যেই না ,  সবারই অসুবিধে হয় ।  বাসে আসন পাওয়া ,  সাথে মহিলা সহযাত্রী ,  যে আবার শরীরের ছোঁয়াচ বাঁচাতে সিঁটিয়ে না থেকে আলাপ জুড়ে দেয় !  নাহ ,  গরমের দিনের জনাকীর্ণ লোকাল বাস সবসময় খুব খারাপ বস্তু না অবস্থানের জন্যে !  মেয়েটিকে এবার আমি চোরাচোখে ,  পূর্ণদৃষ্টিতে ,  নানাভাবে ,  নানা কোণ থেকে পরখ করি । সে শ্যামলা ।  মুখে মেছতার দাগ ।  রুক্ষ চুল ।  সারাদিন মনে হয় কোন কাজে খুব দৌড়োদৌড়ি করতে হয়েছে ।  প্রসাধনহীন মুখে ক্লান্তির ছাপ স্পষ্ট ।  এক কথায় তাকে অনাকর্ষণীয়া বলা যায় ,  তবে বাতিল করা যায়না কোনভাবেই ।  অন্তত এই মুহূর্তে ,  আমার কাছে না ।   - আচ্ছা আজকে রাস্তার এই অবস্থা কেন বলতে পারেন ?  গাড়ি - ঘোড়া নেই একদম ।  এত জ্যাম !  - ঠিক জানি না ।  সকালে রওনা দেবার সময় তো আমি কোন বাসই পাচ্ছিলাম না ।  শেষে অন্যরুটের একটা বাসে করে দুবার বাসবদল করে তারপর অফিসে এসেছি ।   - হু ।  আবার কোথাও মারামারি হয়েছে হয়তো ।  মেয়েটির হয়তোবা আরো কথা চালিয়ে যাবার ইচ্ছে ছিলো ।  কিন্তু আমার মাঝে হঠাৎ করেই একটা অবজ্ঞার ভাব গেড়ে বসে ।  আমি ব্যাগ থেকে হেডফোন বের করে কানে গুঁজে দিয়ে লালমিয়ার র্যাসপ শুনতে থাকি ।  কিছুক্ষণ গান শোনার পর আমি বুঝতে পারি যে ,  এটা তাকে অবজ্ঞা করার জন্যে না ।  তবে কী ?  তার কাছে নিজের উদাসীনতা দেখিয়ে কি প্রমাণ করতে চেয়েছি ?  মেয়েদের দেখলেই আমি কথা বলার জন্যে অতি উৎসাহী হয়ে পড়ি না ,  তাই ?  যদিও আমার প্রেমিকা আছে ,  মেয়েবন্ধুও আছে ঢের ,  তবুও আমি চলতিপথে একজন আধা আকর্ষণীয়া নারীর কাছে নিজের ব্যক্তিত্ব জাহির করার এই ছেলেমানুষী প্রচেষ্টা থেকে বিরত থাকতে পারি নি !  আসলে এইসব ভীড়বাসে নিজ থেকে আলাপ শুরু করার মত মেয়ে বড় একটা পাওয়া যায় না তো ,  তাই এই অস্বাভাবিক মনোরিফ্লেক্স ।  কন্ডাক্টর ভাড়া চাইতে এলে হেডফোনটা কানের থেকে খোলার পর বেশ একটা বাকবিতন্ডার আওয়াজ কানে আসে ।  একটু উচ্চকিত লয়ে ,  তবে অস্বাভাবিক কিছু না ।  তাই সেটা আমার কাছে কোন গুরুত্ব বহন করেনি ।  কিন্তু সহযাত্রীনির কথায় আমাকে ব্যাপারটা নিয়ে আবার ভাবতে হল ।   - কন্ডাক্টরটা বদমাইশ !  কন্ডাক্টরদের প্রতি বেশিরভাগ যাত্রীর মনোভাবই এমন হয় ।  তার কারণ হয়ে থাকে সাধারণত ভাড়া নিয়ে বনিবনা না হওয়া ,  অথবা অধিক যাত্রী তোলা নিয়ে অসন্তোষ ,  এরকম ।  আমার পাশের মেয়েটিও হয়তো এরকম কোন কারণেই ক্ষিপ্ত ।  নাকি অন্য কোন কারণ রয়েছে ?  কন্ডাক্টরটা কি তার গায়ে হাত দিয়েছিল মওকা পেয়ে ?  বদমাইশ কন্ডাক্টরটা কি এই বিবর্ণ লাল কামিজ পরিহিতা ,  লিপস্টিক এবং যাবতীয় প্রসাধনবিহীন সংকোচমুক্ত খোলা মনের অধিকারী মেয়েটির শরীর স্পর্শ করেছিলো ?  কোথায় ?  কীভাবে ?  কেন সে এমন বীতশ্রদ্ধ তার ওপর ?  এসব কথা তো আর মেয়েটিকে জিজ্ঞেস করা যায়না ,  আমি তার কন্ডাক্টরের দিকে হিংস্র দৃষ্টিতে তাকিয়ে থাকাকে জরীপ করতে থাকি ।  এরকম আরো কিছু যদি ঘটায় সে ,  আমার কাছ থেকে রেহাই পাবে না ।  কেন যেন আমার মনে হতে থাকে সে এমন কিছুই করেছে আমার পাশে বসা সুকন্ঠীকন্যার সাথে ।  কেন এমন মনে হয় জানি না ,  তবে তার কন্ঠের মাধুর্য আমি এতক্ষণে উপভোগ করতে পারি ।  কিছু বিষাদ আর অনুযোগও চুরি করে নিয়ে প্রলেপ মেখে দেই আমার মনের ওপর ।  কন্ডাক্টরের দিকে রোষদৃষ্টিতে তাকিয়ে থাকতে থাকতে দৃশ্যপটে এসে উপস্থিত হয় একজন বেশ গাট্টাগোট্টা দেহের প্রৌঢ়া মহিলা ।  আমার ঠিক সামনে এসে দাঁড়িয়ে থাকার জন্যে একটা রড হাঁতড়ে বেড়াচ্ছে ।  আমার ভেতর এক দুর্বিষহ ভালোমানুষী কাজ করে পাশে বসে থাকা সঙ্গীনির প্রভাবেই হয়তো !  একটু আগে তার সাথে কথা বলতে গিয়ে একটু কাছে ঘেঁষেছিলাম । শরীরের সাথে শরীর কী যেন ফিসফাস করেছিলো শুনতে পাইনি ।  আমি আরো কাছে ঘেঁষতে ভয় পাই !  তাহলে হয়তোবা আমি সেই বদমাশ কন্ডাক্টরের মত হয়ে যাব ।  তবে কথা হল ,  কোথায় সেই কন্ডাক্টর আর কোথায় আমি !  কন্ডাক্টরের সেই একই বাজে আচরণ আমি যদি চতুরতার খাপে মুড়িয়ে তার সাথে করি ,  তার প্রতিক্রিয়া নিশ্চয়ই একরকম হবে না !  মেয়েটি কেমনভাবে প্রতিক্রিয়া ব্যক্ত করত তা জানার জন্যে আমি সময় এবংপরিস্থিতির শরনাপন্ন হতে পারতাম ,  কিন্তু বললাম না ,  সেই দুর্বিষহ ভালোমানুষীর বোধ আমাকে টানছিল আর খোঁচাচ্ছিল শুধু ।  তা সহ্য করতে না পেরে আমি গাট্টাগোট্টা মহিলাটিকে বসার জায়গা করে দিই তার পাশে ।   - এইখানে বসেন ।  মহিলাদের সাথে ভীড়বাসে এই সৌজন্যটা আমি প্রায়ই করে থাকি ।  তবে সবসময় না ।  যদি দেখি যে তিনি অশক্ত এবং দুর্বল ,  অথবা এমন ভীড়ে দাঁড়িয়ে থাকতে অভ্যস্ত না ,  তবেই কেবল ।  এই মহিলার সেটা প্রয়োজন ছিলো না ।  আমার পাশে বসা যাত্রাসঙ্গীও হয়তো সেটা চাচ্ছিলো না ।  হয়তো ,  হয়তো না ।  তাকে আর দেখা হয়নি ।  আমার জানা হয়নি তার মনের ভেতরটা ।  শুধু উঠে আসার সময় তার কাঁধের ওপর কালচে ব্রায়ের স্ট্র্যারপ দেখে বাকিপথটা মানুষের ভীড়ে দৃষ্টির অগোচরে চলে গিয়ে নিজের দুর্বিষহ ভালোমানুষীর ছদ্মবেশী মুখোশটা টেনে খুলে ছিবড়ে হেঁচড়ে মনের পঙ্কিল যৌনাশয়ের কালো পানির ভেতর ডুবিয়ে ধ্বংস করে নির্বাণ লাভের চেষ্টা করেছিলাম বৃথাই ।  আমার স্টপেজে এসে গেলে নেমে গিয়ে পিছু ফিরে তাকিয়ে তাকে আর দেখতে পাই নি .  .  .  বাসায় ফেরার পথে কিছু কেনাকাটা করলাম ।  একটা এ্যালার্ম ঘড়ি ,  পাড়াতুতো আশৈশব প্রেমিকার সাথে রাস্তায় দেখা হয়ে যাওয়াতে একটা চুম্বন ।  চুম্বনকে কখনও ক্রয়যোগ্য ভাবিনি আমি ।  অন্তত প্রেমিকার কাছ থেকে তো অবশ্যই না !  হয়তো বা সে সেঁধেই দিতো ,  কিন্তু নির্জন গলিতে আমার জোরাজুরিতে সে বাধ্য হয়ে নিজের ইচ্ছে অনিচ্ছেকে আমার কাছে সমর্পণ করে অথবা বিকিয়ে দিয়ে গোমড়ামুখে উল্টোপথে রওনা দেয় ।   - এই কোথায় যাচ্ছ ?   - দর্জির কাছে ।  কিছু জামা বানাতে দেব ।   - আমিও যাচ্ছি তোমার সাথে ।   - অনেক সময় লাগবে ।  তুমি অধৈর্য্য হয়ে পড়বে ।  - নাহ আমারও কিছু ফরমায়েশ আছে .  .  .  - কী বললে ?  লেডিস টেইলর্সে আবার তোমার কীসের ফরমায়েশ ?  হিহিহি !  তার হাসিকে পাত্তা না দিয়ে আমার বেমক্কা বলে ফেলা অন্যশব্দকে অন্যকিছু দিয়ে বুঝিয়ে আমিও তার সাথে রওনা দিই ।  দর্জির দোকান ।  মেয়েদের কাপড় ।  রঙের মেলা ।  লাল ,  নীল ,  সবুজ ।  আমার পছন্দ সবুজ ।  লালও ভালো লাগে মেয়েদের পোষাক হিসেবে ।  বাসের ভেতর সেই মেয়েটা লাল কামিজ পড়ে ছিলো ।  ফ্যাকাশে রঙের কামিজ ।  ক্যাটক্যাটে লাল ওড়না ।  সে সাজতে পারেনা মোটেই ।  অথবা সে ওসবের তোয়াক্কাই করে না !  আমার প্রেমিকা বেশ কিছু কাপড়ের সাথে একটি শাড়ীও নিয়ে এসেছে ।  রিপু না ফলস পাড় কিসব যেন করবে ।  শাড়িটা সুন্দর ।  আকর্ষণীয় ।  লাল শাড়ি ।  সে দর্জিকে কী সব নির্দেশনা দিতে থাকে ,  আমি বুঝিনা ।  আমি শুধু বুঝি যে ,  রুক্ষ ত্বকের ,  সাজে অনাগ্রহী কোন মেয়েও প্রতিমার মত সুন্দর হয়ে উঠতে পারে ,  যৌনাবেদনময়ী হতে পারে ঠিকমত সাজলে ,  আর এমন একটা শাড়ি পরলে ।  এমন একটা টকটকে লাল শাড়ি পরলে  ।  দর্জির দোকানের কাজ শেষ হলে আমার প্রেমিকা কিছুক্ষণ তার সাথে গল্প করার আহবান জানায় ।  কিন্তু আমার বড্ড অনাগ্রহ জাগে ।  অবসন্ন বোধ হয় ।  অনেক গল্প হয়েছে আজকে ।  আজ আমি তাড়াতাড়ি ঘুমিয়ে পড়ার চেষ্টা করি ।  কাল সকালে উঠতে হবে ।  অনেক কাজ পড়ে রয়েছে ।  চন্দ্রগ্রস্থ রাতে প্রেমিকার সাথে ফোনে রুটিন ভালোবাসাবাসির পালা শেষ করে শরীর এলিয়ে দিই বিছানায় ।  আমার প্রেমিকা ।  আশৈশব বন্ধু ,  বাকি জীবনের জন্যে প্রতিশ্রূতিবদ্ধ ।  তার কথা ভেবে ভবিষ্যতের পথ চলার শক্তি পাই ,  রাত্রিকালীন অস্থিরতা এবং দুশ্চিন্তার জন্যে সে যেন এক কৌটো ভ্যালিয়াম !  তার মুখটা ভাবতে ভাবতে কামের আবেগ সরিয়ে ঘুমের আবেশে জড়িয়ে বিছানায় এলিয়ে দিই নিজেকে ।  এ্যালার্মঘড়িতে সময় নির্ধারণ করে রাখি সকাল সাতটা ।  হঠাৎ যেন চারিদিক থেকে পাগলাঘন্টী বেজে ওঠে ।  অশরীরী স্বরেরা ফিসফিস করে হিসহিস করে ।  আমাকে জাগিয়ে তোলে ।  সকাল হয়নি তখনও ।  চারিদিকে ঘুটঘুটে অন্ধকার ।  এ্যালার্মঘড়ি ঘুমোচ্ছে ,  তার টিকটিক শব্দে কিসের মাদকতা ,  কিসের আয়োজন ,  কিসের ষড়যন্ত্র ,  আমি খুব আঁচ করতে পারি ।  আমার বাড়ির পাশের বৃক্ষরাজির পাতাসমূহ ধ্বংসের বিউগল বাজাতে থাকে ,  বাতাসে গোপন কুমন্ত্রণা ,  ঘরে অসহনীয় উত্তাপ ।  এই উত্তাপে গলে পড়তে থাকে বাসার কড়িবর্গা ,  কঙক্রিট ,  পিলার ,  আসবাব ।  কিসের যেন একটা তাড়া ,  কে যেন আমাকে তাড়িত করছে ,  ভয় দেখাচ্ছে এখান থেকে চলে যাবার জন্যে ।  আমি ভয় না পেয়ে ধীরেসুস্থে সবচেয়ে ভালো কাপড় বেছে নিয়ে পরতে থাকি ,  যত্ন নিয়ে চুল আঁচড়াই ।  প্যান্টের পকেটে মানিব্যাগ খুঁজতে গিয়ে দেখি নেই ,  তার বদলে একটা টিকেট ।  একটা লোকাল বাসের টিকেট ।  সময় রাত দুটো ।  হ্যাঁ !  এইতো আমার দরকার ছিলো !  বাসস্টপে কেউ নেই ।  শুনশান পাড়া ,  নিশ্চুপ রাস্তা ।  সবাইকে আজ মরণঘুমে পেয়েছে ।  আমি নিরুত্তাপ ভঙ্গি করে দাঁড়িয়ে থাকি ,  আর পুড়তে থাকি ক্রমাগত ।  অসহনীয় উত্তাপটা আবারও ভীতিপ্রদ হয়ে উঠেছে ।  এসময় হুশ করে বাসটা এসে থামলো আমার সামনে ।  সেই জরাজীর্ণ লক্করঝক্কর লোকাল বাস ।  ড্রাইভার আর কন্ডাক্টর ছাড়া ভেতরে কেবল একজনই আছে ।  আমি জানি সে কে !  আমি জানি সে কী পরিধান করে আছে !  হ্যাঁ !  সে এখন প্রসাধনসজ্জিতা ।  রুক্ষ ত্বককে যথাসম্ভব কোমল করে তুলেছে ।  তার পরনে সেই লাল শাড়িটা ,  যা আজ আমার প্রেমিকা দর্জির দোকানে দিয়েছিলো ।  উফ !  তার কি আর কোন শাড়ি ছিলো না !  আমার শৈশবসংলগ্ন ভালোবাসার চিহ্নকে সরিয়ে তার কাছে যেতে কুন্ঠাবোধ হয় ।  যেন জুতোয় বিঁধে আছে পেড়েক ।  সত্যিই তাই ঘটে !  তার পাশে বসতে গিয়ে আমার জুতোয় ধাতব কী যেন একটা আঁটকে যায় ।  ভীষণ ব্যথায় জর্জরিত হয়ে আমি ভাবি তার কাছে বসব নাকি আগে পায়ের একটা সুবন্দবস্থ করব ।  লাল শাড়িটা থেকে ঝাঁকেঝাঁকে আরো ব্যথারশ্মি নির্গত হয়ে আমাকে কাবু করে ফেলে ।  ঠিক তখনই তার কাঁধের ওপর গোখরো সাপের জিভের মত ব্রায়ের স্ট্র্যাপটা দেখে আমি সামলে উঠি ।  সব সংকোচ সোল্লাসে ছুড়ে ফেলে পাশে গিয়ে বসি ।   - এখানে বসাটা খুব সমস্যা ,  না ?  সিটগুলো এমন কনজাস্টেড !  - হু ,  তার ওপর আবার পায়ে কাঁটা না পেড়েক কী যেন বিঁধেছে !   - তুলবেন না রাখবেন সিদ্ধান্ত নিয়েছেন ?   - অবশ্যই তুলে ফেলব !  এসব রাখার কোন মানেই হয়না !  খামোখা ঝামেলা বয়ে বেড়ান ।  আমি এক্ষুণি তুলে ফেলছি ।   - কন্ডাক্টরটা খুব বদমাশ ।  দেখেন সে আবার কোন বাগড়া দেয় কী না ।   - কন্ডাক্টর আবার কী ঝামেলা করবে !   - ওর দিকে তাকান ।  বদমাশ কন্ডাক্টর হাস্যকর একটা মেয়েলী চাহনি দিয়ে ছলছল চোখে তাকিয়ে আছে ।  এবং তার চেয়েও হাস্যকর ব্যাপার ,  তাকে আমার প্রেমিকার মত লাগছে দেখতে ।  আমি হেসেই উড়িয়ে দিই তার কাছ থেকে কোন রকম প্রতিবন্ধকতা আসার সম্ভাবনা ।  আমি আরেকটু কাছ ঘেঁষে বসি আমার সঙ্গীনির ।   - আজকে রাস্তায় কি হয়েছে জানেন ?  এত ফাঁকা ফাঁকা সব ।  কোথাও কেও নেই ।  এখানে আসতে আমার কত কষ্ট হয়েছে জানেন !  সে বলে ।   - আমারও !  আমিও অনেক কষ্ট করে উঠেছি এই বাসে ।  আর রাস্তা কেন এত ফাঁকা .  .  . কেন কোথাও কেও নেই .  .  .  জানি না ,  জানি না আমি এসব কিচ্ছুই ।  জানার দরকারও নেই .  .  . সবকিছু জানতে নেই .  .  . হঠাৎ ঘ্যাঁচ করে ব্রেক কষল ড্রাইভার ।    - ঐ কি হইল ,  বাস থামাইলা কেন ?   - যাত্রী উঠবো ।   - যাত্রী উঠবো মানে !  টিকিট ছাড়া যাত্রী উঠাও ,  ফাইজলামি কর মিয়া ?  ড্রাইভারকে আমার সাথে তর্কে আগ্রহী মনে হয় না ।  বিকেলের সেই গাট্টাগোট্টা প্রৌঢ়া মহিলা হুড়মুড় করে উঠে পড়ে বাসে ।  সে আমার সামনে এসে টিকেটটা ঘড়ির পেন্ডুলামের মত দুলোতে থাকে মুখে একটা বদখত হাসি নিয়ে ।   - এটা আমার সিট ।  সরেন !  আমি নাম্বার মিলিয়ে দেখি ।  তার দাবীর সত্যতা যাচাই করে উঠে পড়ি বিরস বদনে ।  উঠে যাবার আগে একবার অনুরোধ করি ,   - আরো তো সিট আছে ওখানে গিয়ে বসেন না !   - নাহ !  আমি এইখানেই বসুম !  এইখানে অনেক বাতাস ।  মহিলা আমাকে জোর করে উঠিয়ে দিয়ে তার পাশে বসে ।  হয়তোবা আমাদের আরো উশকে দেবার জন্যে ইচ্ছে করেই নাক ডাকতে থাকে বিশ্রীভাবে ।  - তুমি উঠে আসো ,  আমরা অন্য কোথাও বসব ।  আমার যাত্রাসঙ্গীনিকে আমি আহবান করি ।  কিন্তু প্রৌঢ়া মহিলা আয়তনে এমন প্রকান্ড ,  আগে বুঝিনি ।  তাকে ঠেলেঠুলে বের হয়ে আসাটা অসম্ভব ব্যাপার ।  আর যেভাবে নাক ডাকছে ,  এই ঘুম এই রাতে আর ভাঙবে বলে মনে হয় না ।  অথচ এই রাতটাই আমাদের দরকার !  এমন রাত হয়তো আর কখনও আসবে না ।  এমন বাস আর কখনও আসবে না ।  বাস চলছে দুর্বার গতিতে ।  এখনও অন্ধকার কাটেনি ,  বরঙ আরো গাঢ় হয়েছে ।  তবে যে গতিতে বাস চলছে অন্ধকারকে অতিক্রম করে ,  যেকোন মুহূর্তে আলোকরশ্মি এসে আমাদের ভস্মীভূত করে ফেলতে পারে ।  উফ !  পায়ের ব্যথাটা আরো বাড়ছে ।  প্রথমে ভেবেছিলাম একটা পেড়েক ঢুকেছে হয়তো ,  এখন মনে হচ্ছে শাবলসদৃশ্য বস্তু হবে ।  সেই ভালো !  এখন এটাই আমার দরকার !  জুতো থেকে শাবলটা বের করে আমার সঙ্গীনিকে দেখাই ,   - এটা দিয়ে চাড় দিয়ে তুলবো শয়তানীকে !   - আমিও একটা শাবল পেয়ে গেছি ডার্লিং !  তবে আর দেরী না ।  তাড়াতাড়ি কাজ শুরু কর ।  আমরা দুজন দুদিক থেকে মহিলার কোমরে ,  নিতম্বে ,  পেটে চাড় দিয়ে ওঠানোর চেষ্টা করতে থাকি ।  ভীষণ ভারি ।  ক্রমশ সে যেন আরো ভারি হয়ে উঠছে ।  আমাদের শক্তি ফুরিয়ে যেতে থাকে ।  ঘেমে স্নান করে ফেলি ।   - তোমার এইটুকু শক্তি নাই ,  কি কামের পুরুষ হইছ তুমি ?  তীব্র অতৃপ্তি আর আকাঙ্খা নিয়ে সে আমার দিকে বাক্যবাণ ছুড়ে দেয় ।  অবিরাম শাপশাপান্ত করতে থাকে আমাকে ।  - আর একটু ,  আর একটু হয়ে যাবে ,  হয়ে যাচ্ছে !  তুমিও একটু হেল্প কর না !  একা কী করে আমি এই জগদ্দল পাথরকে ওঠাবো ?   - আমি করতেসি না ?  উফ !  আর তো পারছি না !  মারা যাবো !  সে তার শাড়ি খুলে ফেলে ভয়ংকর উত্তাপ সহ্য করতে না পেরে ।  শেষবারের মত দুজন মিলে সর্বশক্তিতে চাড় দিয়ে মহিলাকে জানালা দিয়ে ছুড়ে ফেলতে সক্ষম হই ।  - এবার !  এবার তোমার পাশে বসব ।  তারপর অনেক দূরে চলে যাব দুজন মিলে ।  আমি হাঁপাতে হাঁপাতে বলি ।   - কী যা তা বলছেন ?  তার শরীর পুনরায় আবৃত করছে শাড়ি ।  মলিন লাল রঙের শাড়ি ।  রাতের আঁধার কেটে যাচ্ছে ।  ঘামে ভিজে তার প্রসাধন উবে গেছে কখন !  ক্লান্তিতে চোয়ালের হাড় বেরিয়ে পড়েছে ।  অনাকর্ষনীয়া ।  অগ্রাহ্য করার মতই ।  কন্ডাক্টরটি আমার পরম বন্ধুর মত মোলায়েম কন্ঠে কাঁধে হাত রেখে বলে ,   - আপনার স্টপেজ আইসা পড়ছে ।  নাইমা যান ।  আমি নেমে যাই অনাকর্ষনীয়া মেয়েটির দিকে দ্বিতীয়বার না তাকিয়ে ।  ড্রাইভারটার সাথে কিছু কথা বলার ইচ্ছে ছিল ,  কিন্তু সে মনে হয় তার রাতের ট্রিপে লাভ করতে পারেনি বলে রুষ্ট ।  আমাকে পাত্তাই দিলো না !  সে যাকগে ।  বাসায় পৌঁছোনোর পথে আমার প্রেমিকাকে দেখি বারান্দায় দাঁড়িয়ে ভোরের শুভ্রতার সাথে সখ্য করছে ।  আমাকে দেখে আদুরে কন্ঠে জিজ্ঞাসা করে ,  - কোথায় গিয়েছিলে এই সক্কালবেলা ?   - কোথায় আর যাব ?  যাবার আর কোন জায়গা আছে বল ?  একটু মর্নিংওয়াক করতে বেড়িয়েছিলাম !   পাশের কোন এক বাড়ি থেকে তখন নচিকেতার গান বাজছে ,   " সকাল থেকে লুকোচুরিখেলা শুরু করিআমরা চোর ,  আর সূর্য সেপাই .  .  .  "  






সীমাসঞ্চালি

সীমা দ্রুত পা চালিয়ে চলছে ।  আজ বাড়ি ফিরতে দেরী হয়ে গেছে তার ।  পৌরসভার স্থাপিত স্ট্রিটল্যাম্পগুলো সব বিকল হয়ে বসে আছে যেন ভয়ার্ত পরিস্থিতির সাথে আঁতাত করবে বলে ।  নির্জন ,  অন্ধকার রাস্তায় জনমনিষ্যির চিহ্ন নেই ।  কোত্থেকে এক মাতাল হেঁড়ে গলায় গান গাইতে গাইতে তার পিছু নিয়েছে ।  লক্ষণ মোটেই সুবিধের মনে হচ্ছেনা ।  কেন যে শর্টকাটে পথ পেরুতে গিয়ে এ রাস্তাটা বেছে নিয়েছিলো !  তবে ভয় নেই ,  নিজেকে আশ্বাস দেয় সীমা ।  আর কিছুদূর ,  দ্রুত পায়ে হেঁটে চললে বিশ কদম লাগবে হয়তো ,  তারপরেই এই ভীতি জাগানিয়া অবস্থা থেকে মুক্তি পাবে সে ।  বাঁক পেরুলেই সামনে যে রাস্তাটা পড়বে ,  তা এত নির্জন না ।  দোকানপাটও আছে বেশ কিছু সেখানে ,  আলো আছে ,  মানুষজন আছে ।  সীমা তার চলার গতি বাড়িয়ে দেয় আরো ।  এত দ্রুত হেঁটে তার অভ্যেস নেই ,  ব্যথায় পা টনটন করছে ।  মাতালটা আরো এগিয়ে আসছে নাকি !  সীমা সভয়ে পেছন ফিরে তাকাতেই প্রচন্ড একটা চড়ের ধাক্কায় হুমড়ি খেয়ে পড়ল একটা ম্যানহোলের ঢাকনার ওপর ।   " বেসামাল মাল তুমি ডার্লিং !  তোমাকে আজকে আরো বেসামাল করব "  বলে লোকটা তার মুখ চেপে ধরে আর অদ্ভুত একরকম শব্দ করে হাসতে থাকে ।  এমন হাসতে কাউকে কখনও শোনেনি সীমা ।  চিৎকার করে সাহায্য চাওয়ারও আর কোন উপায় থাকেনা তার ।  এই অসহায়ত্বের পূর্ণ সুযোগ নিতে তৎপর হয়ে হামলে পড়ে লোকটা তার ওপর ।  ক্ষীণ শরীরের একজন অষ্টাদশী তরুণী যৌন জিঘাংসায় উন্মুখ মাতাল দশাসই পুরুষের সাথে পারবে কী করে ?  তারপরেও সীমা চেষ্টা করে নিজেকে চরম অপমান আর লাঞ্চনা থেকে রক্ষা করতে ।  পাষন্ড লোকটার অন্ডকোষে কষে একটা লাথি লাগাতে চায় সে ,  কিন্তু তা যথাস্থানে না লেগে উরুর মাংসল পেশীতে আদরের পরশ বুলিয়ে যায় যেন !  ফলে ব্যথায় কাতর হবার বদলে লোকটা আরো উন্মত্ত এবং উত্তেজিত হয়ে ওঠে ।  তার পাশবিকতা নতুন মাত্রা পায় ।   " বেসামাল আচরণ কইরনা আমার লগে সোনা !  আমি তোমার চেয়ে অনেক বেশি বেসামাল !  "  মদের বোতলে শেষ চুমুকটি দিয়ে ছুড়ে ফেলে লোকটা তার কথার যথার্থতা প্রমাণে ব্যতিব্যস্ত হয় ।  সজোরে সীমার মাথা ঠুকে দেয় ধান্দাবাজ প্রকৌশলীর কর্মসাক্ষী হয়ে থাকা এবড়ো থেবড়ো ভাঙাচুরা রাস্তায় ।  প্রচন্ড আঘাতে ককিয়ে ওঠে সীমা ।  কিন্তু মুখ চেপে রাখার ফলে চিৎকার করতে পারে না ।  আরো একটা অনুরূপ আঘাতের পর সে নিস্তেজ হয়ে যায় ।  জ্ঞান হারানোর আগে প্রচন্ড অপমান আর ব্যথাকে সাক্ষী করে সে প্রতিজ্ঞা করে  " প্রতিশোধ নেব আমি ,  যদি বেঁচে থাকি ।  " অবশ্য সেই প্রবল যন্ত্রণাময় মুহূর্তে তালগোল পাকিয়ে আসা চিন্তা এবং দৃষ্টিশক্তি নিভে থাকা স্ট্রিটল্যাম্পগুলোর মতই অন্ধকার হয়ে যাচ্ছিল বলে সে তার প্রতিজ্ঞার খামতির দিকটা ঠাহর করতে পারে নি ।  এই অন্ধকার ,  এই গহীন অন্ধকারে আক্রমণকারী এবং ধর্ষকের চেহারা বা আকৃতি কোনটাই সে আঁচ করতে পারেনি ।  পরেরদিন খবরের কাগজে হয়তোবা তার ধর্ষিত হবার খবর বেশ বিতং করে ছাপা হবে ,  ধর্ষকের নাম এবং ছবি যথারীতি উহ্য থাকবে ।  সীমার পরিবারও আর দশটা বাঙালি পরিবারের থেকে আলাদা না যে ,  অপরাধীর তত্ত্বতালাশ করে তাকে বিচারের সম্মুখীন করতে ব্যবস্থা নেবে ।  উল্টো তারা বরং রাত করে বাড়ি ফেরার কারণে প্রতিবেশী এবং স্বজনদের টিটকিরি ও ভর্ৎসনায় জেরবার হয়ে সীমাকেই দোষারোপ করবে ।  এতে অবশ্য একদিক দিয়ে ভালোই হবে তার ।  সুরতহাল প্রতিবেদনে সরস বর্ণনার ফাঁদে তাকে পড়তে হবেনা ,  ধর্ষণের সময় তার পরনে কী ছিলো ,  ধর্ষক তার স্পর্শকাতর কোন কোন অঙ্গে কীভাবে অঙ্গচালনা করেছিলো ,  এসব প্রশ্ন থেকে নিস্কৃতি পাওয়া যাবে ।  তারপরেও ,  উপর্যুপরি আঘাতে পর্যুদস্ত এবং কামনার অগ্নিতে ভস্মীভূত হবার আগে সীমা শুধুমাত্র একটা কথাই ভেবেছিলো  " যদি বেঁচে থাকি ,  প্রতিশোধ আমি নিয়েই ছাড়বো !  "  ।    * সীমা বেঁচে আছে ।  তার ক্ষীন শরীর অতগুলো আঘাত সয়ে নিয়ে ,  মুখে কপালে কিছু দাগস্মৃতি বহন করে দিব্যি বেঁচে আছে অপরিসীম প্রানশক্তিকে সম্বল করে ।  ভাগ্যক্রমে তার ধর্ষিত হবার খবর সংবাদপত্র বা কোটকাচাড়িতক যায়নি ।  প্রায় দুপক্ষকাল হাসপাতালে আঘাতগুলো পরিচর্যার জন্যে থাকতে হয়েছিলো তাকে ।  চিকিৎসকদের চোখে সীমার ধর্ষিত হবার আলামতগুলো ধরা পড়লেও তার পরিবারের অনুরোধে সে খবর বাইরে প্রকাশিত হয়নি ।  অবশেষে যথাযথ চিকিৎসাপর্ব এবং গোপনীয়তার সুচারূ সমণ্বয়ে সীমার ঘটনাটিকে বেখেয়ালে ঘটে যাওয়া একটি সড়ক দূর্ঘটনা হিসেবে প্রতিষ্ঠিত করা সম্ভব হয় ,  এবং তার গৃহাগমননের সময় পাড়াপ্রতিবেশী - আত্মীয়স্বজনদের ডেকে একটি উৎসব এবং প্রার্থনা অনুষ্ঠানের আয়োজনের মাধ্যমে ব্যাপারটিকে পুরোপুরি ধামাচাপা দিতে পেরে তারা স্বস্তির নিঃশ্বাস ফেলেন ।  কে জানে তৃপ্তির হাসিও হাসেন কী না !  এসব হাসির হিমছুরি ,  গোপনীয়তার সদম্ভ চাবুক ,  নির্লজ্জ স্বস্তির বিকৃত ফ্ল্যাশিং সীমাকে অনেকটাই নীরব এবং সংকুচিত করে ফেলে ।  মাঝেমধ্যে গুমড়ে থাকা ক্রোধ প্রতিশোধের স্ফুলিঙ্গ হয়ে ফুঁসে উঠতে চাইলেও পরিস্থিতি বিবেচনা করে সে বুঝতে পারে তার এই স্পৃহা কতখানি প্রতিবন্ধকতা দিয়ে আবৃত ।  সে লোকটির চেহারা মনে করতে পারে না ,  শারীরিক অবয়বও খেয়াল করে উঠতে পারেনি ভালোমত সেই অন্ধকারে ।  শুধু মনে আছে বিক্ষিপ্ত কয়েকটি শব্দ ।  মদ্যজড়িত কামুক গলায় উচ্চারিত কয়েকটি শব্দ  " বেসামাল মাল ,  ডার্লিং "  ।  কন্ঠস্বরটা সেই মুহূর্তে তার মনে ছিল ,  কিন্তু কালিক বিবর্তনে এখন তা গতানুগতিক বাংলা সিনেমার ধর্ষণোদ্যত খলনায়কের সংলাপের মতই কানে বাজে ।  আলাদা করে ভাবার উপায় নেই ।  কোথাও থেকে কোন সহায়তা না পেয়ে সীমার প্রতিশোধের ইচ্ছেটা ক্রমশ সীমাবন্দী হতে থাকে ।  দিনদিন কমতে থাকে সেই সীমার পরিধি ।   * বছর পাঁচেক পরে ,  যখন সেই ভয়াবহ স্মৃতিটি অন্যান্য স্বাভাবিক রুটিন দুঃস্বপ্নের মত একটি প্রাকৃতিক নিয়মে পরিণত হয়েছে ,  এবং সীমাও এতে মোটামুটি অভ্যস্ত হয়ে উঠেছে  ,  তখন প্রতিশোধের চিন্তা প্রতিস্থাপিত হতে থাকে মুখমন্ডলে আঘাতজনিত দাগগুলো কীভাবে নির্মূল করা যায় তা দিয়ে ।  তার ঘনিষ্ট কিছু বন্ধু অবশ্য জানে দাগগুলোর উৎসকথা ।  সময়ের সাথে সাথে তীব্র প্রতিশোধস্পৃহা রূপান্তরিত হয় গ্রহণযোগ্য মাত্রার মর্মবেদনায় ।  নিঃসঙ্গ এবং অবান্ধব সেই প্রতিকূল কাল ধীরে ধীরে কেটে যেতে থাকে বন্ধুদের সংস্পর্শে ।  এমন ঘটনার সম্মুখীন অনেক মেয়েকেই চিরজীবনের জন্যে পুরুষবিদ্বেষী এবং প্রেমপরিপন্থী আচরণ করতে দেখা যায় ।  সীমার ক্ষেত্রে তা হতে গিয়েও হয়নি ।  এজন্যে সে ধন্যবাদ জানায় ভাগ্য এবং বিশেষ করে ঘনিষ্ট বন্ধুদের ।  যাদের কারনে সেই অবস্থা থেকে উত্তরণ সম্ভব হয়েছে ।  আজ সে চিবুক এবং ললাটে লেগে থাকা দাগ মুছে ফেলতে কোন ডাক্তারের কাছে যাওয়া ভালো ,  এ আলোচনা করতে করতে অতীতের দুঃস্মৃতিকাল স্মরণ করে প্রিয় বন্ধুর কাঁধে মাথা রেখে কাঁদতে পারে ।  কাঁদতে কাঁদতে অনেকসময় চোয়ালবদ্ধ প্রতিজ্ঞা ফিরে আসে আবার ,  চোখমুখ শক্ত করে ফিসফিসিয়ে ,  হিসহিসিয়ে নিজেকে মনে করিয়ে দেয় ,   " যদি বেঁচে থাকো ,  প্রতিশোধ তুমি নেবেই "  ।  তার প্রিয় বন্ধু শম্পা এসব দেখেশুনে নিজেকে প্রবোধ দেয় ,  ভাগ্যিস এমন কিছু তার জীবনে ঘটেনি ।  ভীত হয় ,  ঘটতেও পারে ভেবে ,  সেইসাথে সীমার জন্যে তার ভেতরে গভীর সমবেদনা এবং মমত্ববোধ সৃষ্টি হয় ।  এসমস্ত সময়ে পরিস্থিতি হালকা করার জন্যে সে লঘু কোন আশাপ্রদ বিষয়ের অবতারণা করে ।  যেমন ,  কীভাবে একজন সুপুরুষ ,  হৃদয়বান প্রেমিকের আগমন সবকিছু বদলে দেবে ,  কীভাবে তাদের প্রেমগুঞ্জনে সবাই অতিষ্ট হয়ে উঠবে ইত্যাদি !  সীমাও বেশ আগ্রহ ভরে শুনতে থাকে ।  কল্পনার অশ্বগতি অতিক্রম করে ফেলে অতীতের দুঃস্মৃতিদলকে ।  ভয়ও হয় ,  কল্পনার উড়ালপথ বাস্তবে এসে মিললে সে যদি লাগাম ছিড়ে পড়ে যায় ?  সেইজন তাকে ওঠাবেতো ?  নাকি সেই কালোরাতের পাশবিকতা স্টিমরোলারের মত তাকে পিষেই যাবে ?  নেতিবাচক চিন্তাটা মাথায় আসতেই উবে যায় সব সুখকল্পনা ।  শম্পাকে বলা বৃথা ।  সে মনে মনে আবারও উচ্চারণ করে দৃপ্তস্বরে ,  " প্রতিশোধ !  প্রতিশোধ নিতেই হবে তোমাকে !  "  ।    *  - সীমা ,  প্রতিশোধ নেবার সুযোগ কখনও আসবে কী না জানি না ,  কিন্তু যদি কখনও আসে ,  আমাকে পাশে পাবে তুমি ।  তোমার কাছে আমার অনুরোধ ,  একা একা প্রতিশোধ নিওনা ।  ওই পশুটাকে একবার যদি পাই .  .  . মাদারচোৎ ! বেশি রেগে গেলে  মুখ খারাপ করে বসা শাহেদের স্বভাব ।  এতে সীমা প্রথমদিকে আপত্তি করলেও এখন সে জানে গনগনে রাগের চুল্লিটাকে হাওয়া দেবার জন্যে মাঝেমধ্যে খিস্তি করাটা বেশ ভালো কাজে দেয় ।  তাই এখন আর সে শাহেদকে বাধা দেয়না এ ব্যাপারে ।  তবে নিজ থেকে কখনও সে অমন কথা বলতে পারে না ।  যদিও এই মুহূর্তে শাহেদের সাথে তারও খিস্তি করতে ইচ্ছে করছে ,  তবে নিজেকে নিয়ন্ত্রণ করে সে ।  আজ তার মনটা বড্ড খারাপ ছিলো সারাদিন । শাহেদ তার জীবনে আসার পর ভালোবাসার কোমল কঠিনে মেশা উন্মাদ গতি আর প্রবাহে উড়েই গিয়েছিলো পুরোনো কষ্ট ,  যন্ত্রণা ,  বিষণ্ণতা ।  শাহেদ তাকে ভুলিয়ে দিতে পেরেছিলো অন্ধকারাচ্ছন্ন সেই অপমান আর লাঞ্চনার স্মৃতি ।  সীমার মধ্যে একটা নতুন বোধের উন্মোচন হয়েছিলো ।  ঘৃণা আর প্রতিশোধের বলয়ে ঘুরপাক খেয়ে জীবনকে বৃত্তাবদ্ধ না করে ভালোবাসার সপ্তাকাশ পাড়ি দেবার আনন্দময় সিদ্ধান্ত নিয়েছিলো সে ।  প্রথমদিকে স্থিত হবার আগে সে অনেক ভেবেছিলো ,  তার অতীতের কথা যদি শাহেদ কোনভাবে জানে সে কী মেনে নিতে পারবে ?  ধর্ষিতা তকমা গায়ে লাগলে সহানুভূতিশীল এবং সুযোগসন্ধানী বন্ধুর অভাব হয়না বটে ,  কিন্তু সারাজীবন হাত ধরে থাকা যায় এমন আকাঙ্খা পোষণ করলে তাদের সেই হাত দ্বিধার তেল সংকোচের জল মিলে বড় বিচ্ছিরিরকম পিচ্ছিল হয়ে যায় ।  শাহেদের ক্ষেত্রেও সীমার প্রথমদিকে এমন মনোভাব ছিলো ,  কিন্তু কিছুদিন পরে তার মধ্যে এই বিশ্বাস জন্মায় ,  শাহেদ অমন সংকীর্ণ মানসিকতার কেউ না ।  কিন্তু তাই বলে সীমা তাকে সবকিছু খুলেও বলেনি ।  এসব শুনলে শাহেদ কষ্ট পাবেনা মনে ?  প্রতিশোধের অঙ্গারে জ্বলে খাক হওয়াটা কত কষ্টকর সীমা তো জানে !  শাহেদকে তাই এর ভাগীদার করতে চায়নি ।  কিন্তু আজ পরিস্থিতিটা এমন হয়ে গেলো ,  এমন কিছু ঘটনা ঘটল ,  এবং এর ফলে সীমার মনের ভেতর বিষণ্ণতার ঝড়োহাওয়া এমনভাবে ধেয়ে এলো ,  খড়কূটো হয়ে উড়ে যাবার ভয়ে শাহেদের কাছে আশ্রয় নিতেই হল তাকে ।  সীমা যেন এক ছোট্ট চড়ুই পাখি ,  আর শাহেদ বিশাল বটবৃক্ষ ।  আশ্রয়ের নিশ্চয়তা জেনে পরম নির্ভরতায় ক্লান্ত ডানাদুটো বিষণ্ণতার জল ঝাপটে গুটিসুটি বসে পড়ল সেই বৃক্ষের এক শাখায় ।  সবুজ পাতার নিবিড় মমতায় ।  সীমার মুখ দেখেই শাহেদ বুঝতে পেরেছিলো তার ভেতর খুব বড় একটা ঝড় গেছে ,  বড়রকম গড়বড় হয়ে গেছে ।   - কী হয়েছে সীমা ?  এই জিজ্ঞাসার অপেক্ষাতেই যেন ছিল সে ।  শান্ত এবং ক্লান্ত কন্ঠে বিবৃত করল গতকাল রাতের অসহনীয় অভিজ্ঞতা ।  যে অভিজ্ঞতার সাথে জড়িত ছিলো তার জীবনের সবচেয়ে ভয়াবহ দিনটি ।  সীমা বলে গেল সাতাশ বছর বয়সী আইবুড়ো মেয়ের বিয়ে নিয়ে রোগাক্রান্ত মায়ের একঘেয়ে দুশ্চিন্তার জবাবে কিছু কাটখোট্টা কথা বলে ফেলায় কীভাবে তাকে টেনেহিঁচড়ে অতীতের বিভীষিকাময় বদ্ধ কূপে নামিয়ে দেয়া হল ।  - তোর বিয়ে হবে কীভাবে ?  কলঙ্কের কথা কি আর চাপা থাকে ?  আর তোর যা চালচলন ,  আর কথাবার্তা ,  এতদিনে নিশ্চয়ই কারো জানতে বাকি নেই ধিঙ্গি মেয়ে রাতের বেলা ধেই ধেই করে ঘরে ফেরার সময় ডাকাতের কবলে পড়ে কীভাবে ইজ্জত হারিয়েছিলো ।  ধামাচাপা দেবার চেষ্টা কম করিনি ।  কিন্তু যা ঘটে তার কিছু তো রটেই !  এখন এই কলঙ্কিনী মেয়েকে নিয়ে আমি কোথায় যাই ?  বিয়ে করার কথা বললে মুখ ঝামটা দিস কেন হারামজাদী ?  বদনামটা ভালো করে ছড়াক ,  সবাই জেনে ফেলুক ,  তারপর আবার রাতেরবেলা একা বাড়ি ফেরার সময় রেপড হ ।  অবশ্য হলেই বা তোর কী ,  তোর তো কিছু যায় আসেনা তাতে ।  সব দোষ পড়বে আমাদের ঘাড়ে ।  ইয়া মাবুদ .  .  . সীমার বাবা অন্যত্র বিয়ে করে পাকাপাকিভাবে এখানকার পাট চুকিয়ে দেবার পর থেকে তার মা ধীরেধীরে অসুস্থ এবং অসংলগ্ন আচরণ করতে থাকেন ।  শারীরিক অসুস্থতাটা দিনেদিনে প্রকটভাবে দৃশ্যমান হতে থাকলেও মানসিক পীড়ন এবং অবনমনটা বোঝা গেছে খুব শম্বুক গতিতে ।  সে রাতেই যেন পীড়িত মানসিকতার অসুস্থ মহিলাটি তার সমস্ত ক্ষোভজনিত অসংলগ্নতা সীমার ওপরে ঢালবেন বলে ঠিক করলেন ।  তা তিনি ঢাললেন বটে ।  বেশ ভালোই ঢাললেন ।  ক্লান্ত হয়ে ঘুমোনোর আগে টানা দুটো ঘন্টা সীমাকে বুঝিয়ে ছাড়লেন নয় বছর আগের সেই ঘটনার কালো ছোপ কীভাবে তার সারা শরীরে ছড়িয়ে গেছে ,  কলঙ্ক কীভাবে বিস্তৃত হয়েছে ,  এবং এর থেকে কোন নিস্কৃতি নেই ।  তিনি ঘুমিয়ে পড়লেন সীমার ঘুম কেড়ে নিয়ে ,  তন্দ্রার আগমনকে দুঃস্বপ্নমন্ডিত করে ।  সেই রাত ,  সেই ভয়ংকর রাত অনেকদিন পর ফিরে ফিরে এল বারেবারে তার কাছে ।  দমবন্ধ লাগলে একটু বাতাসের জন্যে জানালা খুলে দিলে সীমা দেখতে পেল অন্ধকারে টলতে টলতে হেঁটে আসছে একটা কামুক পিশাচ ।  বালিসে মুখ গুঁজে কাঁদতে গেলে সেই পিশাচটা তাকে ঠেসে ধরে বলে ,   " বেসামাল মাল তুমি বেইবি ,  বেসামাল !  "  । শাহেদের কাছে সবকিছু খুলে বলার পরে তার প্রতিক্রিয়া কেমন হবে অনেকটা অনুমেয়ই ছিলো সীমার ।  তার কাছ থেকে প্রতিশোধবাণীর প্রতিধ্বণি শুনে সীমার মন খারাপ ভাব কেটে যায় ।  সে তাকে সিনেপ্লেক্সে নতুন আসা থ্রিডি মুভিটা দেখানর জন্যে বায়না ধরে ।  শেষ পর্যন্ত দিনটা তাদের ভালোই কাটে !  * বিয়ের আগ পর্যন্ত একটা সময়ে মাঝেমধ্যেই শাহেদ খুব মনমরা হয়ে থাকতো ।  হঠাৎ করে মেজাজ খারাপ করত ।  খিস্তিখেউরের তুবড়ি ছোটাতো ।  তখন তাকে কিছুতেই নিবৃত্ত করা যেতনা ।  সীমার আফসোস হত তখন ,  কেন যে সেসব শাহেদকে বলতে গিয়েছিলো !  - বাইনচোতটারে আমি খুন করমু !  এই ,  ও দেখতে কিরকম ছিলো কউতো ?  সীমা সেদিনের ঘটনার ডিটেইলস কিছুই বলেনি শাহেদকে ।  বলেনি তাকে পেছন থেকে আঘাত করে রাস্তায় ফেলে দেয়া হয়েছিলো ।  বলেনি তার মাথাটা দুবার সজোরে ঠুকে দেয়া হয়েছিলো ।  বলেনি তাকে কোন সম্বোধনে ডেকেছিলো ধর্ষক পিশাচটা ।  বলেনি তাকে দুপক্ষকাল হাসপাতালে থাকতে হয়েছিলো ।  বলেনি ,  কারণ সীমা জানে ,  এসব ব্যাপার জিইয়ে রাখলে তারা প্রাণ পায় ।  বিস্মৃত স্মৃতির শরীরে নখ ,  দাঁত গজায় ।  তারা আঘাত করতে থাকে বারবার ।  সীমা এইসব আঘাতে জর্জরিত হয়ে ভালোবাসাকে ঢাল হিসেবে অবলম্বন করে অবশেষে মুক্তি পেয়েছে ।  তাহলে শাহেদ কেন বন্দী হতে যাবে আবার সেই কদর্য অন্ধকারে ?   - বল ,  বল আমারে কুত্তার বাচ্চাটা কি পইরা ছিল ,  সে দেখতে কেমন ছিল !  - এ্যাই ,  একদম মুখ খারাপ করবা না ।  আমার ভালো লাগেনা এসব ।  একদম না ।   - সীমা ,  তুমি বুঝতে পারছো না !  আমার মাথার ভেতর প্রলয় ঘটে যায় যখন ঐ কথাটা মনে আসে ।  খানকির পোলাকে আমি খুন করব ! শাহেদের মাথার প্রলয়নাচন থামানোর জন্যে সীমা সময় নেয় ।  অনেকখানি সময় নেয় ।  প্রাজ্ঞ মনোস্তত্ত্ববিদের মত শাহেদের মাথা থেকে ওই বিষয়টা ঝেটিয়ে বিদেয় করে ,  যতটুকু করা সম্ভব ।  তারপরে ,  ক্ষোভ ,  অক্ষমতা ,  প্রতিশোধস্পৃহার আগুনঝড় ভালোবাসার জলের কবলে পড়ে মিইয়ে গেছে নিশ্চিত হলে সীমা শাহেদকে হ্যাঁ বলে ।  নতুন জীবনের স্বপ্নে বিভোর দুজনের চোখ থেকে রাতের পর্দা সরে গিয়ে ভোর আসে ।  স্নিগ্ধ কোমল ভোর ।  জীবনভর ভোরজীবনের প্রত্যাশায় তারা বিয়ে করে পবিত্র গ্রন্থ আর বন্ধুবান্ধবকে সাক্ষী রেখে ।  অবশ্য তাদের জীবনে তারা দুজনা ছাড়া আর সবাই ,  সবকিছুই বাহুল্য ।  অপ্রয়োজনীয় ।   *  - জানোয়ার একটা !  সীমার প্রলুদ্ধকর কামনামদির জড়ানো কন্ঠের আসকারামিশ্রিত আহবানে উত্তেজিত হয়ে শাহেদ প্রবলতর বিক্রমে ঝাঁপিয়ে পড়ে তার ওপর ।  ফুলশয্যার রাতে ফুল নিয়ে রোমান্টিকতা করা অথবা শয্যায় শরীর এলিয়ে দিয়ে নাক ডেকে ঘুমোনো অর্থহীন ।  তারা একে অপরের শরীরের সাথে শরীর মেশাতে থাকে ।  যতই মেশায় ,  ঠিকমত যেন তৈরি হয় না দেহব্যঞ্জন !  তারা বারবার মিলিত হয় ।  সারারাত ।  বারবার ।  পরস্পরকে এত কাছে করে পাওয়ার এ অভাবনীয় অভিজ্ঞতা তাদের কাছে নতুন এবং বিস্ময়কর ।  কী আছে তোমার কাছে ,  কী দেবে আমায় তুমি !  দেয়া নেয়ার পালা চলতেই থাকে ।  ভোরের দিকে চুড়ান্ত রকম ক্লান্ত হয়ে পড়লে সীমাকে জড়িয়ে ধরে ঘুমাবার সময় শাহেদ বলে ,   - আহা সীমা !  বেসামাল একটা রাত ,  পুরাই বেসামাল ! সীমার অবচেতন মনের অতল থেকে ঘাঁই মেরে স্মৃতির হাঙ্গরেরা ঝাঁকে ঝাঁকে উঠে এসে চেতন মনের সরোবরে মহানন্দে সাঁতরাতে থাকে ।  শিকার খুঁজতে থাকে ।  দলবেঁধে ।  এবং পেয়েও যায় ! সীমার মনে পড়ে সে রাতের কথা ।  মাতাল দৈত্যটা তাকে আঘাত করে হামলে পড়ার আগে বলেছিলো ,   " বেসামাল মাল তুমি ডার্লিং ,  বেসামাল !  "  ।  আর বিচ্ছিরিরকম হেসেছিলো ।  সীমার মনে পড়ে কী পড়ে না কেমন ।  হঠাৎ তার খতিয়ে দেখতে ইচ্ছে হয় শাহেদ এভাবে হাসতে পারে কী না ।  কিন্তু সমস্যা হচ্ছে ,   ' এভাবে ' টা আসলে কীভাবে ,  তাও তার মনে নেই ঠিকমত ।  তবে মেলানোর জন্যে বেশ কিছু নমুনা পেলে সে ঠিকই মিলিয়ে নিতে পারবে ।   " আশ্চর্য !  আমি এসব ভাবছি কেন !  একটা শব্দ মিলে গেছে বলেই শাহেদকে সন্দেহ করা শুরু করেছি !  ছি !  ও যদি জানে তো কী হবে ।  কতটা মন খারাপ করবে !  সামান্য একটা কাকতালীয় ব্যাপারের জন্যে খাল খুঁড়তে গিয়ে হাঙ্গর টেনে আনা বোকামি ছাড়া আর কিছুই না "  ।  নিজের সাথে এভাবে মীমাংসা করে সীমাও ঘুমিয়ে পড়ে ।  তবে ঘুম ভালো হয়না তার ।  অদ্ভুত সব বাজে স্বপ্ন দেখে ।  কখনও সেই রাতের অন্ধকার পথ আলোকিত হয়ে যায় ,  টলতে থাকা মাতালটাকে মনে হয় শাহেদ ।  কখনও গতরাতের উন্মত্ত সময়টায় শাহেদের পরিবর্তে একটা অন্ধকার ছায়াশরীর বিচ্ছিরি হেসে ভীষণ মারতে থাকে তাকে ।  আর বলে  " বেসামাল মাল তুমি ডার্লিং !  "  বিবাহপরবর্তী ছুটির সময়টায় মধুচন্দ্রিমা করতে তারা সাগরে এবং পাহাড়ে যায় ।  শরীরসর্বস্ব ভালোবাসায় নিজেদের উজার করে দেয় ।  সীমা প্রাণভরে উপভোগ করে এসময়টা ।  এই সময় আর কখনও ফিরে আসবে না সে জানে ।  কিন্তু তারপরেও সঙ্গমকালীন সময়ে মাঝেমধ্যেই সে ভয়ে সিঁটিয়ে থাকে ,  কখন শাহেদ সেই শব্দটা উচ্চারণ করে ভেবে এবং তার ভয়কে ,  যেটা সে অমূলক এবং বোকামিতে ভরা ভেবে দূরে সরে রাখতে সক্ষম হয়েছিলো সেটা সত্যি হয় ।  শাহেদ আবারও সঙ্গমের চরম মুহূর্তে বলে সেই বাক্যটা ,  এবার তা আরো কাছাকাছি গঠনের ।   *  " কেন এসব ভেবে নিজেকে কষ্ট দিচ্ছি !  শাহেদ শব্দটা একাধিকবার বলেছে ,  সেই মাতালটার মত করেই অনেকটা ।  তাতে কী প্রমাণিত হয় !  কিছুই না ।  শাহেদের মত একটা ছেলে রেপ করতেই পারে না ।  কোনভাবেই না ।  আমার ধর্ষিত হবার কথা শুনে ওর চোখে আমি আগুন জ্বলতে দেখেছি ।  সর্বগ্রাসী ভয়ানক প্রতিশোধের আগুন ।  সে কেন ঐ লোকটা হতে যাবে !  হাস্যকর চিন্তাভাবনা ।  " নিজেকে প্রবোধ দেয়ার পর একটা স্বস্তির শ্বাস ফেলে সীমা ।  কিন্তু শ্বাসের সাথে ঢুকে যায় সোঁদাজল ।  আর বাড়তে থাকে হাঙ্গরের বিস্তার ।  তার মনে পড়ে ,  শাহেদ মাঝখানে কিছুসময় এ্যালকোহলে আসক্ত ছিল ।  অল্প কিছুদিনের জন্যে অবশ্য ।   শাহেদের এই স্বীকারোক্তির পরে সে আর বেশি কিছু জিজ্ঞাসা করেনি ।   - আর করো না তো ?  আর কখনও করবা না তো ?  এমন হালকা তিরস্কারেই ছেড়ে দিয়েছিলো তাকে ।  এখন তার মনে হয় ব্যাপারটা সম্পর্কে আরো কিছু জানা দরকার ।  শাহেদ কোন সময়টায় ড্রিঙ্ক করত ?  কত বছর আগে ?  ওর কি কখনও বিশাল কোন ব্ল্যাকআউট হয়েছিলো ?  কবে সেটা ?  শাহেদ কি খুব বিচ্ছিরিভাবে হাসতে পারে ?  নিজের মনের সাথে যুঝে পরাজিত হয়ে অগত্যা এক ছুটির বিকেলে সীমা সিদ্ধান্ত নেয় শাহেদকে জিজ্ঞাসাবাদ করবার ।  বারান্দায় বসে পাতাবাহারের শরীর ভেদ করে আসা কৌতুহলী রোদে নিজের ভয়ার্দ্র হৃদয় গচ্ছিত রেখে তাকে জিজ্ঞাসা করে ,   - শাহেদ !  - হু ,  বল ।  - তুমি ড্রিঙ্ক করতে একসময় খুব ,  তাই না ?   - খুব অল্পসময়ের জন্যে করেছি কিছুদিন ।  তবে এটা ঠিক ,  খুব করেছি ।  খুব বেশি পরিমাণেই করছি ।  ঠিকঠাক মনেও নেই সেসব কথা ।  - ব্ল্যাকআউট হত তোমার ?  কতবার হয়েছে ?   - বললাম না মনে নাই আমার ওসব কিছু !  তুমি কেন এসব জিজ্ঞাসা করছ এতদিন পর ?   - আরেহ এমনি !  সেদিন একটা আর্টিকেল পড়লাম এ্যালকোহল নিয়ে তাই কৌতুহলবশে ।  শুনে বেশ তৃপ্তির একটা হাসি হাসলো শাহেদ ।  তাকে নিয়ে সীমার এমন যত্নশীল চিন্তাভাবনায় খুশি হয়ে ওঠে সে ।  কতদিন আগে ড্রিংক করত ,  তার ফলে কোন ক্ষতি হতে পারে কী না ভবিষ্যতে ,  নিশ্চয়ই এসব ভেবেই জিজ্ঞাসা করছে !  শাহেদের হাসি সীমার কর্দমাক্ত হয়ে ওঠা মনসরোবরে সাঁতার কাটা হাঙ্গর আর তাদের সাথে সদ্য যোগ দেয়া পিরানহার দলকে উন্মত্ত করে তোলে ।   - শাহেদ তুমি কতভাবে হাসতে পারো ?  খুব বিচ্ছিরিভাবে একটু হেসে দেখাওনা আমাকে !  তুমি না অভিনয় করে পুরস্কার পেয়েছিলে ভার্সিটিতে !  দেখাও না একটু প্রতিভা !   - হাহাহা !  এটা আবার কেমন অনুরোধ !  অবশ্য মাঝেমধ্যে তোমার এসব উদ্ভট অনুরোধ রক্ষা করতে আমার বেশ ভালোই লাগে ।  শাহেদ নানারকম বিচ্ছিরি হাসি হাসতে থাকে সীমার মনোরঞ্জনের জন্যে ।  সীমাও খুব মজা পেয়েছে এমন ভাব করে হাসতে থাকে ।  আর তার মাথার মধ্যে গোত্তা মারতে থাকে হাঙ্গর এবং পিরানহার দল ।  সেদিনের সেই বিদঘুটে ভয়াল রাতের খলনায়কের সাথে আজকের এই সুন্দর সন্ধ্যার নায়কের মিল পাওয়া যায় ? যায় ?  যায় ?  কিন্তু সীমার তো মনে নেই ঠিকমত ।  একদম নিশ্চিত না হয়ে সে দোষারোপ করবেই বা কীভাবে ?  শাহেদের ভালোবাসার কাছে নিজের জীবন সমর্পণ করে সে ছিটকে বেরুতে পেরেছে কুন্ঠা ,  শঙ্কা ,  বিবমিষা আর প্রতিশোধস্পৃহায় ভরা ভয়াল গোলকধাঁধা থেকে ।  গোলকধাঁধা থেকে কি আসলেই মুক্তি পাওয়া যায় ?  ফিরে ফিরে আসে ।  ফিরে ফিরে আসছে সেই হাসি ,  আবার মিলিয়েও যাচ্ছে ।  সেই শব্দটা ,  ফিরে এসেছিলো দুবার ,  মিলিয়ে যায়নি ।  এ্যালকোহল ।  ব্ল্যাকআউট ।  সেই সময় দুজনের একই শহরে থাকা ,  অবশ্য ঢাকা একটা বিশাল শহর ।  কিন্তু শাহেদ কেন কুমিল্লা ,  সৈয়দপুর বা বরিশালে থাকতে পারলো না সেসময় ?  সেই সময় ।  সীমার ধর্ষিতা হবার সময় ।  শাহেদের এ্যালকোহল নেবার সময় ।  একই ?  সীমা জানে এই প্রশ্নটা তাকে জিজ্ঞসে করতেই হবে একদিন না একদিন ।  তাহলে আজই নয় কেন ?   - শাহেদ !  - বল ।  প্রশ্নের উত্তরটা শোনার পর সীমা খুব শান্ত থাকে ।  সে প্রস্তুত ছিলো এমন কিছু শোনার জন্যে ।  তারপরেও নিশ্চিত হওয়া যায়না ।  এতকিছু মিলে যাবার পরেও সীমা নিশ্চিত হতে পারে না ।  কারণ সে লোকটিকে দেখেনি ।  তার চেহারা বা আকার আকৃতি কোনকিছু সম্বন্ধেই তার ধারণা নেই ।  শাহেদকে সে বেনিফিট অব ডাউট দিয়ে দেয় ।  কিন্তু সে জানে ,  নিজের মধ্যে এত কনফিউশন পুষে রাখার ফলে একদিন ঠিকঠিক তার নার্ভাস ব্রেকডাউন ঘটবে ।  এবং একদিন তাই হয় ।  অনবরত একই প্রশ্নোত্তরের মুখোমুখি হবার ফলে শাহেদ নিজেও হয়তোবা কিছু একটা আঁচ করতে পেরে মনমরা হয়ে যায় ।  সে বুদ্ধিমান ছেলে ।   - তুমি বলতে পারছো না তোমার কতবার এবং কত সময়ের জন্যে ব্ল্যাকআউট হয়েছে তাইনা ?  - সীমা .  .  . বারবার .  .  .  - একই প্রশ্ন কেন করি তাইনা ?  কেন করি তুই জানিসনা ?  জানিসনা শুয়োরের বাচ্চা ?  আমি বেসামাল মাল তাইনা চুতমারানি ?  শাহেদের নির্বাক চোখের দিকে তাকিয়ে সীমা অবশেষে তার অকথিত অধ্যায়ের সবচেয়ে টুইস্টিং সংলাপটি বলে ।  - ঐ লোকটা আমাকে বেসামাল মাল বলছিলো ।  তুমিও একই রকম শব্দ বলছ কয়েকবার ।  সে কেমন বিচ্ছিরিভাবে হাসতো আমার মনে নাই ।  তবে যেসময় তুমি এ্যালকোহল নিতা ,  যেসময় তোমার ব্ল্যাকআউট হইত তার সবকিছুই আমার রেপড হবার সময়ের সাথে মিলে যায় ।   - সীমা আমি তোমাকে ভালোবাসি ।  আমি তোমাকে কথা দিয়েছিলাম ঐ লোকটাকে ধরতে পারলে আমি খুন করব ।  আমি আমার কথা রাখবো ।  আমি প্রতিশোধ নিব ।   - কী করবা ,  নিজেকে হত্যা করবা ?  সেই মুরোদ তোমার আছে ?  যদি না থাকে ,  তো আমি তোমাকে খুন করব ।  ইট ইজ লুজ লুজ সিচুয়েশন ডার্লিং !  খুন হওয়া ছাড়া তোমার উপায় নাই !  কিন্তু ভালোবাসার ছোট্ট ডিঙিতে করে উত্তাল সাগর পাড়ি দিয়ে আসা শাহেদ আর সীমারও যে একে অপরকে ছাড়া থাকার উপায় নেই !  তাই তারা এই জটিল দোদুল্যমান মানসিক পরিস্থিতিতে একে অপরকে সান্ত্বনা দেয় ,  কখনও সীমা শাহেদকে ,   - আমার তো সেই লোকটার চেহারা মনে নেই ।  আর তোমার ব্ল্যাকআউটজনিত কারণে কিছুই স্মরণে নেই ।  তাই ঐ লোকটাই যে তুমি তা ভাবতে হবে না ।  অথবা শাহেদ সীমাকে ,   - তোমার তো সেই লোকটার চেহারা মনে নেই ।  আর আমার ব্ল্যাকআউটজনিত কারণে কিছুই স্মরণে নেই ।  তাই ঐ লোকটাই যে আমি তা ভাবতে পারছি না ।  তবুও দংশন করে সন্দেহের সর্প ।  ভালোবাসা ডেকে আনে ঘৃণাকে ,   " নাও ,  তোমার প্রিয়তমার ধর্ষণকারীকে ধরে এনেছি ।  হত্যা কর তাকে ।  "       " তোর ধর্ষণকারী তোর পাশেই ঘুমোয় ।  লজ্জা করেনা ?  ঘেন্না করে না বেহায়া মেয়ে ?  তোর কি কোন আত্মসম্মানবোধ নেই ?  হয় ওকে মার নয় তো তুই মর !  "   * ভালোবাসার ধূর্ত ফাঁদে বেকুবের মত ধরা খেয়ে মুখ চাওয়াচাওয়ি করতে থাকে সন্দেহ ,  ঘৃণা এবং প্রতিশোধ ।  তাদেরকে এমন বিহবল অবস্থা থেকে মুক্তি না দিয়ে উপায় ছিলো না শাহেদ বা সীমার ।  ক্রমশ নেতিবাচক চিন্তাটা জাঁকিয়ে বসে দুজনের মাঝে ।  তারা আলাদা শোয় ।  শাহেদ অপেক্ষা করে সীমা কর্তৃক নিহত হবার ।  সীমা অপেক্ষা করে নিশ্চিত হবার পরে ছুরি দিয়ে শাহেদের গলাটা কেটে দেবার জন্যে ।  একদিন কাজ থেকে ফিরে সীমা রাতে খাবার পর খুব শান্তভঙ্গিতে রান্নাঘর থেকে বটিটা নিয়ে শাহেদের রুমে নক করে ।  শাহেদ ইদানিং বাইরে থেকে খেয়ে আসে ।  শাহেদের হাতেও একটা ছুরি ।  আর টেবিলে রাখা এক লিটারের বোতলে হান্ড্রেড পাইপারস ।   - সীমা আমিই মনে হয় সেই ! অর্ধেকটা বোতল শেষ করার পর তার কন্ঠ জড়ানো ।  সীমার কি পরিচিত লাগে কন্ঠটা ?  - আমারও তাই মনে হয় ।   - আমি নিজেকে খুন করব ।  আমি তোমাকে কথা দিয়েছিলাম ।  - যদি নিশ্চিত হই ,  এই মুহূর্তে সেটা করতে আমারও দ্বিধা থাকবে না কোন ।   - নিশ্চিত হবার আর বাকি আছে কী ! কাঁদোকাঁদো গলায় বলে সে এক টানে বা হাতের কবজিতে বড় একটা ক্ষত সৃষ্টি করে ছুরি দিয়ে ।  মেজর কোন আর্টারি কাটা পড়েছে সম্ভবত ।  কুলকুল করে রক্ত বইছে ।   - আমিই সেই !  শাহেদের এমন কন্ঠ সীমা কখনও শোনেনি ।  তার অপরিচিত লাগে সবকিছু ।  বর্তমান রক্তসঙ্কুল পরিবেশ ,  অতীতের বিভৎস নির্যাতনের রাত ।  তার কানের সামনে কে যেন খুব বিচ্ছিরিভাবে হেসে ওঠে ।   - দাঁড়াও শাহেদ !  থামো !  প্লিজ থামো !  মরে যাবে তো ! দৌড়ে শাহেদের কাছে গিয়ে শাড়ির আঁচল ছিড়ে ব্যান্ডেজ করে ছুরিটা হাত থেকে কেড়ে নিয়ে বটিটা গলার কাছে ধরে তাকে বলে ,   - ড্রিংক কর শাহেদ ,  ড্রিংক কর ।  এবার আর ব্ল্যাকআউট হবে না ।  ড্রিংক কর ।  আর বিচ্ছিরিভাবে হাসতে থাকো কেমন ?  শাহেদ অপ্রকৃতস্থের মত হাসতে থাকে ।  বটিটা কখনও গলার কাছে ধরে কখনও সরিয়ে নিয়ে সীমা তাকে নির্দেশনা দিতে থাকে হাসির রকম পরিবর্তন করার ।  এ্যালার্মঘড়িটাতে একটা বিচ্ছিরি হাসির শব্দ টিউনড করা ছিলো ।  ভোরের দিকে সেটা যথাসময়ে বেজে উঠলে সীমা ,  শাহেদ আর ভোর ,  ঘোর অবস্থায় এই তিনের মধ্যেই এক প্রবঞ্চনার বোধ তৈরি হয় । 






হারুনের ইচ্ছেদুপুর

 দুপুরবেলায় জম্পেশ একটা ভোজের পরে ঘুমের আবেশে চোখ বুঁজে এলে জীবন সম্পর্কে নেতিবাচক চিন্তাগুলো কিছুক্ষণের জন্যে হলেও স্থগিত রাখতে পারে হারুন ।  কড়া ঝাল আর মশলা দিয়ে তৈরি মাংসের তরকারির গন্ধযুক্ত ঝাঁঝালো একটা ঢেকুর তুলে বিছানায় যাবার সময় সন্ধ্যা পর্যন্ত টানা একটা ঘুম দেবার সিদ্ধান্তটা চুড়ান্ত করে ফেলে ।  জগতের আনন্দধারায় হারুনের দিবানিদ্রা সংযুক্ত হতে গিয়ে বাধা পায় যন্ত্রের শব্দে ।  পাশেই একটা নতুন দালান উঠছে ।  ইট - সুড়কি প্রক্রিয়াকরণের কাজে দিনের অধিকাংশ সময় ব্যস্ত থেকে তা এলাকার মানুষের কর্ণগহবরে ডাকাবুকো মাস্তানের মত ঠেলেঠুলে ঢুকে পড়ে নৈরাজ্য সৃষ্টি করে ।  দিনের এই সময়টায় সচরাচর হারুনকে বাইরে থাকতে হয় বলে সে এই বিপত্তির কথা জানতো না ।   " হালার এমুন শব্দের মধ্যে ঘুমামু কেমনে !  "  রোষ প্রকাশ করে সে ।  সাথে কিছু খিস্তিও ছুড়ে দেয় যন্ত্র এবং তার নিয়ন্ত্রণকারীদের ।  একটু আগের সুখানুভূতি উবে যাওয়ায় সে ক্ষিপ্ত হয়ে ওঠে ।  তার ইচ্ছে করে ওখানে গিয়ে খুব করে দু কথা শুনিয়ে দেবে তাদের ।  তবে তার আর দরকার পড়েনা ।  হঠাৎ করেই শব্দটা থেমে যাওয়ায় হারুন দারুণ উৎফুল্ল হয় ।  তার মধ্যে আবারও নবাবী ভাবটা ফিরে আসে ।  তেজোদ্দীপ্ত ভাবনার উনুনে আগুনটা চাগিয়ে দিয়ে সে এও ভাবে যে কিছুক্ষণ আগে যন্ত্রটার প্রতি তার অশুভ ইচ্ছা এবং রাগ প্রকাশের কারণেই তা বন্ধ বা বিকল হয়ে গেছে ।  কাকতালীয় অথবা অতিপ্রাকৃত যেভাবেই ভাবা হোক না কেন ,  ঘটনাটা তাই ঘটেছিলো ।  নির্মিতব্য বাড়ির মালিকের সাথে মেশিন সরবরাহকারী প্রতিষ্ঠানের মালিকের বাদানুবাদে তা স্পষ্টভাবেই প্রতীয়মান হয় ।  
 - কী মিয়া ,  মেশিন থাইমা গেল কেন ?  আপনারে না কইসিলাম আইজকার মধ্যেই কাজ কমপ্লিট করতে হইব ?  এহন পোতায়া গেল কেন ?  ফাইজলামি পাইসেন ? 
বাড়ির মালিকের রোষের মুখাপেক্ষী হয়ে যন্ত্রকারিগর অপ্রতিভ হবে কী ,  পাল্টা বচসা শুরু করে । 
 - মেশিন কি আমি নিজ ইচ্ছায় থামাইসি নাকি ?  আমার নিয়্যত ঠিকই ছিলো ।  আজাইরা ব্লেম করবেন না ।  কিছু একটা হয়তো সমস্যা হইসে ,  দ্রুতই ঠিক কইরা লমু ।  এত পেরেশান হইলে তো হবে না ! 
 - পেরেশান হমু না তো কী !  দুইদিন পরপর ঝামেলা করেন ,  আবার বড় বড় কথা কন ।  আধাঘন্টার মধ্যে স্টার্ট না করতে পারলে আপনার মজুরী কাটা । 
মজুরী কাটার হুমকি শুনে যন্ত্রকারিগর ক্ষেপে যায় রীতিমত ।  ইট ,  সুড়কির প্রক্রিয়াজাতকরণের ব্যাপারে হারুনের আদৌ কোন আগ্রহ ছিলোনা ।  সে শুধু চেয়েছিলো ছুটির দিনটাতে একটা নিরুপদ্রব ঘুম ।  যন্ত্রের বিকট শব্দ আর এর বিকলতাজনিত বচসায় তার ভাতঘুম মাটি হওয়াটা যত তাড়াতাড়ি সম্ভব সুরাহা হওয়াই তার প্রত্যাশিত ছিলো ।  
এই ঘটনা ,  এই বচসা ,  এই বাদানুবাদ হারুনকে বিরক্ত  করে তোলে ।  এমন দিন আর কটা আসবে ?  দুপুরবেলায় সুন্দর আবহাওয়ায় ভরপেট ভোজন ,  চোখের মধ্যে মৃদুভাবে জ্বলতে থাকা ঘুমবাতির মৃদু নীল আলোর সেই সুন্দর পরিবেশ আর কী ফিরে আসবে ! কঠোর পরিশ্রমের মাঝখানে একটি ভোজনবিলাস পরবর্তী আরামদায়ক ঘুম এভাবে নস্যাৎ হওয়াতে সে বেশ ক্ষিপ্ত হয়ে ওঠে ।  ইচ্ছে করে ঘটনাস্থলে গিয়ে দু পক্ষকে খুব একচোট হম্বিতম্বি করে আসে ।  তবে সাহসে কুলোয়না ।  ছাপোষা একজন কর্মচারী সে ।  তার ইচ্ছের বুদবুদ রাগী দুই মানুষের কাছে গেলে হাওয়ায় মিলিয়ে যাবে ,  এ ব্যাপারে কোন সন্দেহ নেই !  তবে মাঝেমধ্যে ইচ্ছেদেবতা কাউকে বিস্ময়কর কোন উপহার দিয়ে থাকে !  দু পক্ষের বাদানুবাদ কমে আসে ।  মেশিনটা চালু হবার আর কোন সম্ভাবনা নেই ,  এটা মেনে নিয়েই তারা আজকের মত ক্ষান্ত দিয়ে পরের দিনের জন্যে পরিকল্পনা আঁটে ।  কোলাহল কমে এলে হারুনের চোখের পাতা ভারী হয়ে আসে আবার ।  ঐদিন সন্ধ্যানাগাদ তার খুব ভালো ঘুম হয় । 
 সপ্তাহখানেক পরে আবারও বাসায় অবকাশযাপনের সুযোগ পায় হারুন ।  নতুন চাকুরিটাতে খুব খাটনি যাচ্ছে ।  ছুটিছাটা বলতে গেলে পাওয়াই যায় না ।  দিনের পর দিন অবিশ্রান্ত কাজ ।  পরপর দু সপ্তাহ ছুটি পেয়ে হারুন উল্লসিত হয় ।  সেদিনের জন্যে সে চমৎকার একটা বিলাস পরিকল্পনা করে ফেলে ।  সে অনেক বেলা পর্যন্ত ঘুমোয় , জমানো টাকা থেকে দিলখোলা ব্যয়ের প্রস্তুতি নিয়ে অনায়াসে পোলাওয়ের চাল দিয়ে তৈরি খিচুড়ি এবং গরুর মাংসের আয়োজন করে ।  খেয়ে দেয়ে আধা লিটার কোকের বোতল পুরোটাই শেষ করে তৃপ্তির ঢেকুর তোলে ।  তবে আজ আর ঘুম আসছেনা তার ।  তো কী করা যায় এই ছুটির দিনে ?  বাইরে কোথাও ঘুরতে যাবে ?  নাহ ,  খামোখা পয়সা খরচ ।  গল্পের বই - টই থাকলে পড়া যেত ,  কিন্তু এসবে তার আগ্রহ কোনকালেই ছিলো না ।  তারপরেও ,  সময় কাটানোর জন্যে পাশের রুমের কলেজপড়ুয়া সিদ্দিকের কাছ থেকে একটা বই ধার নেবে ঠিক করে ।  সিদ্দিক ছেলেটার শখের কমতি নেই ।  সাম্প্রতিক বহুলবিক্রীত রোমান্টিক বই থেকে নতুন সেলফোন ,  ইউরোপিয়ান জনপ্রিয় লীগের জায়ান্ট টিমের জার্সি সবতেই সে হালনাগাদ থাকে ।  নতুন দামী সেলফোনের পরিচালন প্রক্রিয়া বা ইউরোপিয়ান লীগের শীর্ষে থাকা দল নিয়ে হারুনের কোন আগ্রহ নেই ।  সময় কাটানোর জন্যে একটা কিছু রোমান্টিক ,  বেশি ইরোটিক বই পড়ার আগ্রহ তার মধ্যে জেঁকে বসে । 
  - কী টাইপ বই পড়তে চান ?  রোমান্টিক ,  এ্যাকশন নাকি গোয়েন্দা ? 
  - রুমান্টিকই দ্যাও । 
 উচ্চ প্রোটিনযুক্ত খাবারের কারনেই কী না ,  শরীরের মধ্যে একটা কাম - উত্তাপ অনুভব করে সে ।  রোমান্টিক বই বেছে নেয়ার কারণ হিসেবে নায়ক নায়িকার যৌনজীবনের বর্ণনা থাকবে এমন কিছুই আশা করছিলো সে ।  কিন্তু ছোটভাইয়ের বয়সী কক্ষ প্রতিবেশীকে তো আর তা বলা যায় না !  সে অনেক ভেবে একটা যুৎসই বাক্য তৈরি করে ,  যা তার মতে ছোটভাইয়ের কাছে এই অলস শয়তান দুপুরে ভব্যতা বজায় রেখেও তার উদ্দেশ্যসিদ্ধির ব্যাপারে ফলপ্রসু হতে পারে ।   " একটু সেইরম সিন বেশি আছে এই টাইপের দিবা বুঝছো ?  "  প্রথমে এই বাক্যটি তার মাথায় এলেও পরবর্তীতে সে আরেকটু নিকষিত করে একটি ইঙ্গিতপূর্ণ আহবান করে ,   " একটু বেশি রুমান্টিক দেইখা দিও "  সে আশা করে লাফাঙ্গা ছেলেটিকে তার উদ্দেশ্য বর্ণনের জন্যে এটাই যথেষ্ট !  সিদ্দিক হয়তোবা বুঝতে পারে ।  সে মুচকি হেসে একটা রগরগে বর্ণনা সমৃদ্ধ  " রোমান্টিক "  বই বেছে দেয় । 
 বেশ উত্তেজক একটা বই ।  পড়তে পড়তে বারবার হারুনের লিঙ্গ উত্থিত হয় ।  দুপুরবেলার অলস সময়টা শয়তানের প্ররোচণাকার্য চালানোর জন্যে অতি উত্তম ।  হারুনের ইচ্ছে করে বইয়ে বর্ণিত দৃশ্যগুলো বাস্তবে দেখতে ।  নায়িকা সাবরিনার সাথে অভিসারে নায়ক আকাশ ধীরে ধীরে তার স্বচ্ছ রাত্রিপোষাক খুলতে থাকে .  .  .  এই সময়টায় হঠাৎ করে পরবর্তী অধ্যায়ের সূচনা হওয়ায় ,  যেখানে সাবরিনার চিন্তাক্লিষ্ট বাবা - মা তার ভবিষ্যত নিয়ে উদ্বিগ্নতা প্রকাশ করছেন ,  হারুন ক্ষেপে ওঠে ।   " বালের বই লিখছে হালায় !  বালের লেখক হইছে !  "  ।  বইটা ছুড়ে ফেলে দিয়ে জানালার কাছে থুথু ফেলতে গিয়ে দাঁড়ালে সে এক অভাবনীয় দৃশ্য দেখতে পায় ।  নির্মানাধীন ভবনটার এক কোণে অল্পবয়সী দুটো ছেলেমেয়ে খুব জড়াজড়ি জড়াজড়ি জড়াজড়ি করছে ,  চুমু খাচ্ছে ।  মেয়েটা সাবরিনার মত সুন্দর না ,  তাতে কী !  ছেলেটা তার বুকের কাপড় খুলতে চায় .  .  . 
 এবং ছুটির দিনের দুপুরে আবারও হারুনের ইচ্ছাপূরণের ঘটনা ঘটে ! 
 টানা ছয় মাস মার্কেটিং কোম্পানিতে গাধার খাটুনি খাটার পরে পদোন্নতি না হলেও হারুনের জন্যে নিয়মিত ছুটি বরাদ্দ করা হয় ।  শ্রম এবং ছোটাছুটিও অনেক কমে আসে ।  এক সপ্তাহ পর আরো একটি ছুটির দিনে বিলাসিতা করার ইচ্ছাটাকে সে মনমরা হয়ে চাপা দিয়ে রাখে ।  মাসের শেষ ।  কৃপনতাকাল চলছে এখন ।  না চালিয়ে উপায় নেই ।  পাশের হোটেল থেকে কাচ্চি আনিয়ে খেতে খুব ইচ্ছে করছে ,  কিন্তু ইচ্ছের ঘুড়ি অতদূর উড়তে না পেরে মেসের রান্নাঘরের কাঁচকি মাছের কাঁটার সাথে গোত্তা খেয়ে পড়ে যায় ।  আধাপেটা খেয়ে তিক্ত মুখে বিছানায় শুয়ে ইচ্ছেমত নিজের ভাগ্যকে গালাগালি করতে থাকে সে মনেমনে ।  তার ওপর আবার পেটটাও কেমন মুচড়ে উঠছে ।  কয়েকবার টয়লেটে যাওয়া আসা করে তার মোটামুটি কাহিল দশা !   " ভালোই হইসে আইজকা কাচ্চি না খায়া ।  তাইলে অবস্থা আরো খারাপ হইতো ।  "  সান্ত্বনা দেয় সে নিজেকে । 
 এমনসময় পাশের রুমের সিদ্দিক ছোকড়াটা আসে তার সাথে গল্পগুজব করতে । 
  - কী অবস্থা হারুন ভাই !  যাইবেন না দাওয়াতে ? 
  - কুন দাওয়াত ? 
  - নতুন বাড়িটা উঠছে যে ,  মালিক খাওয়াইবো আমগোরে ।  হে দাওয়াত দিছে ।  মালদার পার্টি ।  প্যাকেট বিরানি দিবো নাকি শুনলাম । 
  - হ যামুতো !  সামাজিকতা বজায় রাখাটা দরকার ,  বুঝলা ? 
 বলতে বলতে তার পেটে আবার মোচড় দিয়ে ওঠে ।  কোনক্রমে কাপড় নষ্ট না করে প্যানের ওপর বসে বিসর্জনকালের সময় সে ভাবে দাওয়াতে গেলে পেটের অবস্থা আরো করুণতর হতে পারে ।  কিন্তু ভাবনাটাকে সে পাত্তা দেয় না ।   " স্লাইন আর ফিলমেট খায়া নিলেই হইবো ,  সিদ্দিকের কাছে আছে মনে হয় "  ।  কেনই বা পাত্তা দেবে !  পরপর তিন ছুটিতে তিন ইচ্ছা পূরণের ক্ষেত্রে কোন বাধা গ্রাহ্য করা ঠিক হবে না ।  শব্দ সৃষ্টিকারী মেশিনের দৌরাত্ম বন্ধ করা ,  যৌনাবেদনময়ী কিশোরীর স্তন দেখা ,  আর সুস্বাদু কাচ্চি বিরিয়ানির স্বাদ নেয়া ,  সে চাইলেই যখন হচ্ছে ,  ছুটির দিনগুলোতে আলাদীনের চেরাগ থেকে দৈত্য বের হয়ে তার পায়ের ওপর পড়ছে ,  ইচ্ছার বাদশা হবার এই সুযোগ ,  তা কাকতালীয় বা অলৌকিক যাই হোক না কেন ,  ছাড়ার সুযোগ করতে যাবে কোন বোকা !  হারুন ছাপোষা হতে পারে ,  তবে বোকা নয় নিশ্চয়ই !  
 হারুনের ইচ্ছেখাতা বরাবরই নিয়তির পরীক্ষায় ডাব্বা মেরে এসেছে ।  কম্পিউটারে কিছুদিন মাইক্রোসফ্ট অফিস শিখতে গিয়ে নিজের দোকান দেবার ইচ্ছে ছিলো ,  হয়নি ।  এফডিসিতে  " নতুন মুখের সন্ধানে "  গিয়ে নর্তন - কুর্দন করে রূঢ়ভাবে প্রত্যখ্যাত হয়েছে ।  আর ফিরোজার পিছুপিছু ঘুরে শেষ গন্তব্যস্থল হিসেবে আবিস্কার করেছে জমকালো কমিউনিটি সেন্টার !  শেষতক মার্কেটিংয়ের শ্রমসাধ্য কাজটি দিয়ে এসব ইচ্ছেচড় আড়াল করার বৃথা চেষ্টা করে চলেছে এতদিন ।  তবে গত কয়েকদিনের কার্যপরিক্রমায় সে আবার নতুন করে ইচ্ছেবইটা সম্পাদন করার সাহস পেয়েছে বটে !  তার ইচ্ছাতে থেমে যায় যন্ত্রের কর্কশ শব্দ এবং ধুরন্ধর ব্যক্তিদের ঝগড়া !  তার ইচ্ছেতে সফটপর্ন বইয়ের দৃশ্যগুলো বাস্তব এবং স্পষ্ট হয়ে ওঠে ।  এখন তার ইচ্ছে করছে নতুন বাড়িঅলার দাওয়াতে কাচ্চি বিরানী সাঁটাতে ।  ইচ্ছেরা যখন দল বেঁধে আসছেই ,  পূরণ করার সুযোগটা ছাড়বে কেন সে !  
 টয়লেট থেকে বাদশাহী ভঙ্গিতে বের হয়ে হারুনে গলায় আদেশসুলভ ভারিক্কি এনে সিদ্দিককে দশটা টাকা দিয়ে সে নির্দেশ দেয় ,   " একটা স্যালাইন আর ফিলমেট নিয়া আসো ,  কুইক !  "  
 আলাদীনের চেরাগের তিন ইচ্ছার রূপকথায় সে বিশ্বাস করে না ,  তবে কায়ক্লেশে কাটানো এ জীবনে তিনের অধিক ইচ্ছাপূরণের ব্যাপারে তার একটা অদ্ভুত আত্মবিশ্বাস জন্মে যায় ।  রূপকথাকে পাত্তা না দিয়ে এইসব দুপুর - বিকেলের অলৌকিকতা বা কাকতাল তার কাছে অধিকতর বিশ্বাসযোগ্য মনে হয় ।  
 - কী হইল সিদ্দিক ,  তোমারে কী কই কানে যায়না ? 
সিদ্দিক তখন তার নতুন বান্ধবীর সাথে ফোনসেক্সে মত্ত ।  শুনেও না শোনার ভান করে ।  
 - বাইঞ্চোত একটা !  
খিস্তি করে ওঠে হারুন ।  জোরে কথা বলায় তার আবার বেগ পেয়ে যায় ।  নাহ ,  সিদ্দিকের ওপর ভরসা করাটা ঠিক হবে না ।  ইচ্ছেদুপুরগুলোকে সার্থক করার অন্বেষায় হারুন নিজেই ফার্মেসিতে যায় প্রয়োজনীয় ঔষধ কিনতে ।  আগামীকাল ছুটি নেই ।  দৌড়াদৌড়ি করতে হবে অনেক ।  লাঞ্চে হয়তোবা জুটবে পাউরুটি আর কলা ।  ইচ্ছেদুপুরের অবাধ স্বাধীনতা এবং প্রাপ্যতা বিকিয়ে দেয়ার কোন মানে হয়না !  
 দাওয়াতে যেতে একটু দেরী হয়ে গেলে বিরানীর প্যাকেটের বন্টন নিয়ে কিছুটা অসাম্ভব্যতার সৃষ্টি হয় ।  এ ক্ষেত্রে ভব্যতার ধার না ধেরে হারুন অনেকটা জোর করেই পরিচিত একজনের মারফৎ একটি প্যাকেট কব্জা করে নেয় !  পেটের মধ্যে এখনও অবশ্য খাদ্যতন্ত্রগুলো গুরুপাক খাবারের আগমনে অনীষ্ট হবে কী না তা নিয়ে ভীষণ তর্কে মশগুল ।  তবে অকস্মাৎ ইচ্ছেপূরণের জয়ী আনন্দে হারুণ শারীরিক অবস্থার কথা ভাবা আপাতত উহ্য রাখে ।  খাবার ইচ্ছের চেয়ে ইচ্ছেপূরণের আনন্দই তার কাছে প্রধান ।  
 আলাদীনের চেরাগ ঘষে তিন ইচ্ছে পূরণের মত করে হারুন ধীরে ধীরে ঘষতে থাকে বিরিয়ানীর প্যাকেট আর ফিলমেট ।  ইচ্ছেপরিক্রমার মসৃন পথে জোরকদমে হেঁটে আগামী দশদিনের প্রবল পরিশ্রম এবং বকেয়া বিলের কথা কিছুক্ষণের জন্যে হলেও সে ভুলে থাকতে পারে !  
 হারুনের চোখে বর্ণালীর মত ঘুরতে থাকে ইচ্ছেদুপুরের আনন্দময় স্মৃতিগুলো !  বিরিয়ানীর প্যাকেটের হাড্ডি - মাংস আর ডিমের মধ্যে সে ওই দুপুরের অনাবৃতা বালিকা আর বশংবদ ঢালাইযন্ত্রের ছায়া দেখে মিটিমিটি হাসে । 
 

                    




রিভার্সি / ওথেলো

তারা দুইজন ।  সময় কাটানোর জন্যে ,  অথবা বলা যায় পেশাগত দায়িত্ব পালনের জন্যে সারাদিন রিভার্সি খেলে ।  বুদ্ধিমত্তা এবং গাণিতিক গণনার কৌশলের কুশলী প্রয়োগে কে কার থেকে এগিয়ে বলা মুশকিল ।  তবে জয় - পরাজয় যাই আসুক তারা সহজভাবেই নেয় ।  তারা দুইজন ,  পাশাপাশি রয়েছে দীর্ঘদিন ধরে ।  সেটা কতদিন ,  জিজ্ঞেস করলে তাদের ক্ষুরধার গাণিতিক জ্ঞানও বিব্রত হবে ।  তাদের কর্মপন্থা এবং দর্শন সম্পূর্ণই ভিন্ন ।  এতটাই ভিন্ন ,  যা তাদের এতদিনকার সহাবস্থানকে প্রশ্নের সম্মুখীন না করে পারে না ।  কারও জিজ্ঞাসার জবাব তারা দেয় না ,  হয়তোবা পৌঁছেও না তাদের কাছে ।  যদি পৌঁছাতো ,  একটা গতানুগতিক উত্তরই পাওয়া যেত হয়তোবা ,   " আমাদের কর্মপদ্ধতি এবং দর্শন সম্পূর্ণ ভিন্ন হলেও একে অপরের কাজকে শ্রদ্ধা করি ।  যার যা কাজ তা সূচারুভাবে পালন করাটাই তো সুবিবেচনার পরিচায়ক ,  তাই না ?  "  আর যদি প্রশ্নের ধরণ পাল্টে একটু জটিলতার দিকে যায় ,  যা তাদের মধ্যে সাংঘর্ষিক কোন অবস্থা তৈরি করতে পারে ,  যেমন ,   " আপনারা কি পরস্পরকে প্রতিদ্বন্দ্বীর দৃষ্টিতে দেখেন ?  বিপরীত ধারার কাজ বলে আপনাদের একজনের সাফল্য অন্যজনের ব্যর্থতার সমানুপাতিক হবার কথা ।  সেক্ষেত্রে .  .  .  "  সেক্ষেত্রে তারা না শোনার ভান করে রিভার্সি বোর্ডে বসে যাবে সাদা কালো গুটিগুলো নিয়ে ।  প্রকৃতপক্ষে ,  এই খেলাটাই তাদের কাজ !  রিভার্সি অথবা ওথেলো রিভার্সি  ( ওথেলো নামেও পরিচিত )  একটি বোর্ড গেম ।  এতে ৬৪ টি বর্গাকৃতির ঘর থাকে ।  দু পক্ষের মধ্যে খেলা হয় সাদা এবং কালো গুটি দিয়ে ।  খেলার শুরুতে দুটি সাদা এবং দুটি কালো গুটি বোর্ডের মাঝখানে সন্নিহিত থাকে ।  এরপর চাল দেয়া শুরু হয় ।  কাজ একটাই ,  তা হল ,  স্যান্ডউইচ বানানো !  পাশাপাশি ,  কোনাকুনি ,  বা ওপর নীচে সাদা চাইবে সব কালোগুলিকে সাদা বানিয়ে ফেলতে এবং ভাইস ভার্সা !  উদাহরণ ,  ধরি সাদা হল ক এবং কালো হল খ ।  একদম শুরুতে বোর্ডের পজিশন থাকবে এমন ,                               ক ক                              খ খ এখন ,  প্রথম চাল যদি ক এর হয় ,  সে এমন অবস্থানে চাল দেবে যেন শুরুতে একটি ক এবং শেষে আরেকটি ক থাকে ,  মাঝখানের সবগুলো খ ।  এতে কী হবে ?  মাঝখানের খ গুলো ক হয়ে যাবে ।  অর্থাৎ কালোগুলি সাদা হবে ।  বেদনাগুলি আনন্দ হবে ।  কষ্টগুলি সুখ হবে !  এভাবে ,                                ক ক                               খ  ক                                   কআনন্দ করুন !  ৪ টি ক আর একটি মাত্র খ !  অধিক আনন্দ ,  অল্প বেদনা ।  কিন্তু আনন্দ কি কখন চিরস্থায়ী হতে পারে !  সুখের মত ক্ষণস্থায়ী বস্তু আর কী আছে ?  তাই কালো এখন এগিয়ে আসবে সাদাকে গ্রাস করতে ।  শুরুতে কালো ,  শেষে কালো ,  মধ্যবর্তী আলোগুলো বিলীন ।  যেমন ,  কালোর চাল এখন এরকম হতে পারে ,                               ক ক                              খ  খ খ                                  ক ক এবং খ সমান ।  আনন্দ বেদনার সাম্যাবস্থা সবসময়ই কাঙ্খিত ।  কিন্তু আপনারা জানেন ,  খেলা এখনও শেষ হয়নি ।  মোট ৬৪ পয়েন্টের খেলা ।  একেক বোর্ডে একেক পক্ষ শক্তিশালী ।  কিন্তু অজস্র বোর্ডে খেলে চলেছে দুজনই !  সেই কতদিন থেকে !  প্রতিদিন নিযুত - কোটি বোর্ড খেলা হয় বলেই হয়তোবা তারা দুজন জয় পরাজয়ের ব্যাপারে এত নির্বিকার ।  আর এই জয় পরাজয় মোটেও তাদের ব্যক্তিগত না ।  তাদের খেলার ফলাফলের যথাযথ উদযাপনের জন্যে মানুষেরা সবসময়ই প্রস্তুত ,  অথবা অপ্রস্তুত অবস্থায়ও উদযাপনে বাধ্য !  একটি নির্দিষ্ট বোর্ডের কিছু খেলার ফলাফল বোর্ড - ১ সুমিতের তৃতীয় জন্মদিন / কেক ,  মোমবাতি ,  উপহার ,  শুভাশীষ ,  সব মিলিয়ে আনন্দ /  সাদা জয়ী বিশাল ব্যবধানে ।  সবাই চলে যাবার উপক্রম করলে সুমিতের মন খারাপ হলে পরে বেদনা /  কালো কিছু পয়েন্ট করতে সক্ষম হয়েছিলো বটে ,  তবে তা নগণ্য ,  প্রকাশযোগ্য না !   বোর্ড - ২ সুমিতের স্কুলে যাবার দিন /  নতুন স্কুলব্যাগ ,  নতুন জুতো ,  ঝলমলে স্কুল ,  সবুজ ঘাসের গালিচা ,  স্নেহময়ী শিক্ষিকা ,  সবমিলিয়ে আনন্দ বা সাদা গুটি এগিয়েছিলো বিস্তর ।  তবে কালো গুটি হিসেবে মা ' র কথা মনে করে কান্নারা এলে খেলাটা বেশ জমে ওঠে ।  তবে ছুটির ঘন্টা এবং মা সাদা গুটি হিসেবে শেষ মুহূর্তে চলে এলে খেলাটা একপেশেই হয়ে যায় ।  বোর্ড - ৩ সপরিবারে প্রথম সমুদ্র যাত্রা / এই খেলার ফলাফল বলাটা বাহুল্য হবে হয়তো  !  এখানে পরিবারের সকলের সান্নিধ্যের উষ্ণতা ,  সমুদ্রের চঞ্চলতা সঞ্চালনকারী ঢেউ আর মন্দ্ররাগের গর্জন মিলে প্রবল প্রতাপে সাদা সাজিয়ে চলছিলো বোর্ডে ।  তবে রিভার্সি খেলার ধরণটা বড় অদ্ভুত ।  অনেকসময় দেখা যায় ,  ৫১ - ৩ পয়েন্টে এগিয়ে থাকা অবস্থায়ও সব গুটি প্রতিপক্ষের পেটে বিসর্জন দিতে হয় ।  প্রতিপক্ষ স্যান্ডউইচ বানিয়ে গোগ্রাসে খায় আয়েস করে ।  শেষ পর্যন্ত ৫১ - ৩ থেকে স্কোর হয়ে যায় ,  ২ - ৬২ !  সুমিত যদি সমুদ্রের লুকিয়ে থাকা চোরাবালিতে ডুবে যেত তাহলে স্কোরটা এমনই হত ।  বাবা আর মা দুই নির্বোধ সাদাগুটি হয়ে বোর্ডের নিয়ম অনুযায়ী একটা অপমানজনক অবস্থায় দাঁড়িয়ে থাকতেন ।  ভাগ্যিস সেরকম কিছু হয়নি !  ওদের সাথে আসা কাজের মেয়েটাও অবশ্য ডুবে যেতে পারতো চোরাবালিতে ।  তবে সে প্রসঙ্গ এখানে অপ্রসাঙ্গিক ।  তার অবস্থান হত অন্য কোন বোর্ডে ।  এই খেলায় মাত্র দুটি রঙের গুটি থাকবার নিয়ম আছে ।  সাদা আর কালো ।  আনন্দ আর বেদনা ।  সুখ আর কষ্ট ।  বিব্রতবোধ বা বিরক্তি নির্ণায়ক কোন গুটি এখানে নেই ।  বোর্ড - ৪ প্রত্যাখ্যাত হৃদয়ের বেদনা /  বেশ আয়োজন করেই এবং আত্মবিশ্বাস নিয়েই সুমিত তার সহপাঠিনী নিশুর প্রতি প্রেম নিবেদন করেছিল ।  আনন্দ এবং বেদনার গুটির যে বিভক্তিকর স্থূল সংযোজন আমরা পূর্বের বোর্ডগুলিতে দেখেছিলাম ,  যেমন আনন্দ / সুখ / সাদা নিয়ামক বস্তু -  নতুন স্কুলব্যাগ ,  নতুন জুতো ,  ঝলমলে স্কুল ,  সবুজ ঘাসের গালিচা ,  স্নেহময়ী শিক্ষিকা ,  কেক ,  মোমবাতি ,  উপহার ,  শুভাশীষ এমন রকমারিতা এই বোর্ডে আসেনি ।  এখানে সাদা গুটি - ভালোবাসা ।  কালো গুটি -  প্রত্যাখ্যান ।  অনেকদিন গুটি চালাচালির পরে শেষতক স্কোর সমান সমান হয়ে যায় ।  ৩২ - ৩২ ।  বালকের কাছে এই সাম্যতার সান্ত্বনা অবশ্য প্রবঞ্চক পরাজয়ের সমতুল্যই ছিলো !    প্রাচীন দুই খেলুড়ের মধ্যে কথোপকথন সাদা -  জানিস ,  এই খেলাটা না খেললে পরে জানতামই না যে আমার এতগুলো রূপ আছে ।  খালিচোখে আমাকে যা দেখা যায় আদতে আমি শুধুই তা না !  কালো -  আমিও ।  আচ্ছা তোর মনে আছে ,  একদম প্রথম জীবনে তোকে কি নামে ডাকা হত ,  বা কোন পরিচয়ে তুই সাচ্ছন্দ্য বোধ করতি ?  সাদা - উমম .  .  .  সুখ ,  আনন্দ ।  এই তো !  সুখ + আনন্দ = সাদা ।  এগুলোকে ভাঙলে তেমন কিছু পাওয়া যেত  ?  ক্ষুধা ,  ঘুম ,  যৌনতার স্বাদ ।  ব্যাস !  আর এখন .  .  . সাদা = সুখ + আনন্দ = আইফোন + এক্সট্যাসি + ভ্যালেন্টাইন কার্ড + রিলাক্সিন + গ্যাস্ট্রিকের ট্যাবলেট + ভালো মানের সার +  ভালো মানের পানির পাম্প + ইট - সুড়কির সুন্দর মিশ্রণ + সিনিপ্লেক্সে থ্রিডি মুভি +  ক্রিকেট খেলার টিকেট ইত্যাদি !  বলে শেষ করা যাবে না ।  কালো - হু ।  তেমনিভাবে আমার ক্ষেত্রে বেদনা আর দুঃখের সমার্থক শব্দও এখন তুই যেগুলি বললি সেগুলোকে ইনভার্স করলে যা যা হয় আর কী !  হাহা !  সাদা -  অবশ্য অতকিছু আমাদের জেনে হবেই বা কী !  আমরা খেলে যাবো ।  কখনও জিতবো আমি ,  কখনও তুই !  কিন্তু আসলে কি আমরা জিতি বা হারি ?  জেতে বা হারে তো অন্যরা ।  সুখী বা আনন্দিত ,  দুঃখী বা বেদনাতুর হয় তো অন্যরা ।  কেন খামোখা খেলছি ,  খেলেই যাচ্ছি বলতো !  কালো -  ব্যাপারটাকে এভাবে দেখতে পারিস ,  আমাদের মৌলিক পরিচয়ে মানুষের অনুভূতি অনুরণিত হচ্ছে ।  তারা জীবনকে অভিশম্পাত করছে আমার কারণে ,  ধন্যবাদ জানাচ্ছে তোর কারণে ।  আমাদের ছাড়া তাদের উপায় কী !  সাদা -  কিন্তু তারাই যদি না থাকতো ,  আমরা কোথায় থাকতাম ?  তাদের জন্যে আমরা ,  নাকি আমাদের জন্যে তারা ?  কালো -  অবশ্যই তাদের জন্যে আমরা ।  আর আমরা যে তাদের পরিচালিত করছি তা তো না !  বরং তাদের কর্মকান্ডের জন্যেই গেমের চাল পরিবর্তিত হচ্ছে ।  এই যে এতগুলো গেম এত হাজার হাজার কোটি কোটি গেম খেলছি প্রতি মুহূর্তে ,  তুই কখনও খুব হিসেব করে খেলিস ?  আমি খেলি ?  না ।  র‌্যান্ডমলি চাল দিয়ে যাই ।  বোর্ড গুটিতে ভরে গেলে একটা স্কোরকার্ড আসে ।  সেটাতে কখনও তুই জিতিস ,  কখনও আমি ।  তাদের কার্যকালাপের একটা প্রতিলিপি থেকে যাচ্ছে বোর্ডে , আমরা সযতনে সাজিয়ে রাখছি ,  এইতো ! খেলার ফাঁকে ফাঁকে দীর্ঘ কথোপকথনের মাঝে তারা এই সিদ্ধান্তে আসে যে ,  প্রতিটি মানুষের আনন্দ - বেদনা ,  হাসি - কান্না ,  সুখ - দুঃখ ,  যত খেলোই হোক না কেন ,  অতি বৃহৎ খেলার বোর্ডে সবই সংরক্ষিত হয়ে যায় ।  তবে এই অতি বৃহৎ খেলার বোর্ড কার তৈরি এবং এতে আরো কোন বোর্ডের সংযোগ আছে কী না তা তারা নিশ্চিতভাবে বলতে পারে না ।  রিভার্সি / ওথেলো খেলায় আধিপত্য বিস্তারের জন্যে কিছু টিপস :   * গুটিগুলো সবসময় বোর্ডের ধারে রাখার চেষ্টা করতে হবে ।   * বর্গাকৃতির বোর্ডে একদম কোণায় যে চারটি প্রান্ত আছে ,  সেগুলো দখল করা সবচে জরুরী ।  তাহলে ঐ গুটিগুলো কনস্ট্যান্ট হয়ে যাবে এবং অন্যপক্ষ স্যান্ডউইচ বানিয়ে সাবাড় করতে পারবে না ।  কারণ একদম প্রান্তসীমায় জাঁকিয়ে বসলে ওপর - নীচ - ডান - বাম সবখান থেকে আক্রমণ অকেজো হয়ে যায় ।   সুতরাং ,  সুখের দখল করতে চাইলে একাকীই থাকতে হবে !  চারিপাশ থেকে কেউ যেন কোন বিঘ্ন ঘটাতে না পারে ।  আপাতদৃষ্টিতে সুখী বা জয়ী ব্যক্তি হয়তোবা এমন নিঃসঙ্গ ,  অথবা এ্যাবসল্যুট সুখ বলে কিছু নেই !  আছে জয় ,  উল্লাস ,  আনন্দ ।  কিন্তু সুখ ?  পরম সুখ এমনই মৌলিক এবং দুর্লভ একটি জিনিস যা অন্য কোন কিছুর সান্নিধ্যে এলে ,  সংস্পর্শ বেশিক্ষণ পেলে নষ্ট হয়ে যায় ,  ঠিক থাকেনা ।   এবং নির্দিষ্ট সেই বোর্ডের বিশেষ একটি খেলার বিশদ ধারা বিবরণ সুমিতের বয়স এখন ৪৫ ।  তার সন্তানাদি নেই ।  বিবাহ বিচ্ছেদ হয়ে যাবার পর সে একাই থেকেছে ।  সুখ ,  দুঃখ ,  আনন্দ ,  বেদনার অনুভূতিগুলো ক্রমশ ক্লিশে হয়ে যাচ্ছে ।  তেমন একটা দিন ,  আগের রাতে উচ্চ রক্তচাপের ঔষধ খেতে ভুলে গিয়েছিলো সে ।  সারাদিন অস্বস্তিবোধের পর বিকেল বেলা মাথা ঝিমঝিম ভাবটা প্রবল হল ।  ঘাড়ের ব্যথাটা অসহনীয় পর্যায়ে চলে যাচ্ছে ।  ওদিকে তখন ,  বোর্ডে গুটি সাজানো হয়েছে ।   সাদা   ( ঔষধ )   সাদা  ( ডাক্তার )  কালো  ( অতি উচ্চরক্তচাপ )  কালো  ( মৃত্যুভয় )  - নে চাল দে ।  - দিলাম ।    - হ্যালো !  কে বনি ?  শরীরটা খুব খারাপ লাগছেরে ।   - কেন সুমিত ?  কী হয়েছে ?   - মাথাটা চক্কর দিচ্ছে ।  বুক ধড়ফড় করছে ।  ঘাড়ে অসম্ভব ব্যথা ।   - ও কিছু না ।  প্রেসারের ঔষধ খেয়ে একটা শাওয়ার নিয়ে ঘুম দে ।  সব ঠিক হয়ে যাবে ।  বনির চেম্বারে সম্প্রতি কমবয়সী একজন মেয়ে আসছে নিয়মিত ।  তার ছাত্রী ।  চিকিৎসাশাস্ত্র বিষয়ক জরুরী আলোচনার জন্যে তারা কিছুক্ষণ কেবিনের দরজা বন্ধ করে রাখতেই পারে !  ফোন বন্ধ রাখাটাও জরুরী এক্ষেত্রে ।  বনি ফোন বন্ধ করে দিল ।  কালোর চাল প্রথমে ,                      কালো  ( অবহেলা )  সাদা   ( ঔষধ )     কালো  ( অবহেলা )  কালো  ( অতি উচ্চরক্তচাপ )  কালো  ( মৃত্যুভয় )                          সুমিত ঘামছে প্রচন্ড ।  আর বোধ হয় দাঁড়িয়ে থাকতে পারবে না ।  অতি পরিচিত ওয়ার্ডরোবের ভেতর ওষুধগুলো সাজানো রয়েছে ।  এই অতি নির্ভরতার বস্তুগুলি সে অন্ধকারে হাতড়েই খুঁজে পেত এতদিন ।  কিন্তু আজকে বিশ্বাসঘাতক জমিন টলটলায়মান ।  কিছুতেই তাকে পৌঁছুতে দিচ্ছে না ।  অবশেষে সে অনেক কসরৎ করে ট্যাবলেটের প্যাকেটটা মুঠোস্থ করে পানি ছাড়াই গিলে ফেলল ।  সাদার চাল ,                                      কালো  ( অবহেলা )          সাদা   ( ঔষধ )   সাদা  ( ঔষধ )  সাদা  ( ঔষধ )          কালো  ( উচ্চরক্তচাপ )  কালো  ( মৃত্যুভয় )    ট্যাবলেট খাবার পর কিছুটা ভালো বোধ করল সুমিত ।  তবে অবসন্নতা আর বিপন্নতা ছাপিয়ে তার ওপর চেপে বসল বহুকাল স্বজনবিবর্জিত থাকার অভিমান ।  নিজেকে অচ্ছ্যুত মনে হতে লাগলো তার ।  কালোর চাল ,  কালো  ( অবহেলা )  সাদা  ( ঔষধ )  সাদা  ( ঔষধ )  কালো  ( অচ্ছ্যুতভাব ) কালো  ( রক্তচাপ )  কালো  ( ভয় )  কালো  ( অবহেলা )  ঔষধের প্রভাবে অনেকটাই ভালো বোধ করছে সে এখন ।  একটা শাওয়ার নিয়ে ঘুমুতে গেলে শরীরটা পুরোপুরি ঝরঝরে লাগবে ।  জলের কাছে নিজেকে সঁপে দিয়ে সকল অপবোধকে দূর করতে চাইছে সে ।  জলের চেয়ে প্রশান্তিময় আর কী আছে !  সাদার চাল ,  কালো  ( অবহেলা )  সাদা  ( ঔষধ )  সাদা  ( ঔষধ )  কালো  ( অচ্ছ্যুতভাব ) সাদা  ( স্নান )  কালো  ( ভয় )  কালো  ( অবহেলা )  সাদা  ( স্নান )  একটুখানি তন্দ্রামত এসেছে ,  একটু ঘুমঘুমভাব ।  অবসাদ ,  অভিমান এবং আতঙ্ককে গ্রেপ্তার করে আদালতে প্রেরণের অভিপ্রায় ,  একটু শান্তি ,  না হলেও কিছুটা স্বস্তিতো তার দরকার !  দুঃস্বপ্নের আগ্রাসনে ঘুমের আশ্রয়ে লুকোনো স্বস্তি ভয় পেয়ে পালিয়ে যায় ।  ঘুমের মধ্যে আবারও তার ভয় ভয় লাগে ।  দমবন্ধ লাগে ।  কালোর চাল ,  কালো  ( অবহেলা )  কালো  ( দুঃস্বপ্ন )  সাদা  ( ঔষধ )  কালো  ( অচ্ছ্যুতভাব ) কালো  ( দুঃস্বপ্ন )  কালো  ( ভয় )  কালো  ( অবহেলা )  কালো  ( দুঃস্বপ্ন )  কালো  ( দুঃস্বপ্ন )  বিছানার পাশে এক বোতল পানি সবসময়ই রাখে সে ।  লালাগ্রন্থির রোগে আক্রান্ত হবার ফলে মাঝেমধ্যেই ভীষণ শুকিয়ে যায় গলা ।  আর দুঃস্বপ্নের আগ্রাসন ,  এমনটা তো নিয়মিত ব্যাপার !  সেই সময়টায় তৃষ্ণা পায় খুব ।  তার রুটিনবাঁধা দুঃস্বপ্ন হল মৃত্যুর ডাক ,  কেউ একজন যেন গলায় শেকল বেঁধে পেচাতে থাকে আর হাসে নীরবে ।  বেশিরভাগ সময় সেইজন তার সাবেক প্রিয় কেউ ' ই হয় !  আজকে যেমন ছিল তার প্রিয় বন্ধু ,  বনি ।  দুঃস্বপ্নটা ভেঙে যাবার পরে ঢোকঢোক করে বোতল থেকে পানি গেলে সে ।  সাদার চাল ,  কালো  ( অবহেলা )  কালো  ( দুঃস্বপ্ন )  সাদা  ( ঔষধ )  কালো  ( অচ্ছ্যুতভাব ) কালো  ( দুঃস্বপ্ন )  সাদা  ( জল )  কালো  ( অবহেলা )  কালো  ( দুঃস্বপ্ন )  সাদা  ( জল ) কালো  ( দুঃস্বপ্ন )   সর্বশেষ স্কোর ,  কালো - ৭ সাদা ৩ আরো চুয়ান্ন রাউন্ডের খেলা বাকি ।  তবে আজ রাতের জন্যে সাদা এবং কালোর পক্ষের খেলোয়াড়েরা মূলত এই ।  অবহেলা ,  ঔষধ ,  ডাক্তার ,  জলস্নান ,  দুঃস্বপ্ন ,  জলপান ,  আতঙ্ক ,  অচ্ছ্যুতভাব ।  নতুন কিছু আর আসবে না ।  অন্তত আজ রাতে না ।  সাদাগুলো কালো হবে ।  কালোগুলো সাদা ।  হয়তোবা রাতের চাদরেই অনুভূতিগুলো সভয়ে গুঁটিসুটি মেরে থাকবে ,  অথবা ভোরের স্নিগ্ধ আলোয় হেসে উঠবে ।  তবে এসব কিছুই পরিচালিত হবে এই গুটিকয়েক সাদা - কালো নির্ণায়ক দ্বারাই ।  বয়সের সাথে সাথে রিভার্সি / ওথেলো গেমের নিয়ম পাল্টায় না ,  সাদা কালো গুটিও পাল্টায় না ,  শুধু সাদা কালো গুটির অনুষঙ্গগুলো বাড়তে থাকে ।  তবে কারো কারো ক্ষেত্রে ,  সময়ের চৌখুপীতে অবসাদজীবন কাটাতে গিয়ে ভাড়া বাকি পড়লে অনুভূতি এবং অনুষঙ্গগুলো বেচে দিয়ে বেঁচে থাকা শিখতে হয় ।  আর তখন এসব সীমিত অনুভব দিয়ে সাদা আর কালো গুটিগুলোকে আনন্দ আর বেদনার পরিবর্তে জীবন আর মৃত্যুর প্রতিনিধিত্ব করতে হয় ।  খেলাটা খুব একটু জমে না ।  কেউ কেয়ার ও করেনা এর ফলাফল নিয়ে ।   * খেলুড়ে দুজন বাকি ৫৪ রাউন্ড শেষে সযত্নে স্কোর তুলে রাখে মহাকালের পাতায় ।  আনন্দ - বেদনার চেয়ে জীবন - মৃত্যু অধিকতর গাঢ় অনুভব / অনুষঙ্গ হওয়াতে খেলা শেষ করে তারা হয়তোবা কিছুটা আত্মপ্রসাদ অনুভব করে ।  






ব্লগিংয়ে সাত বছর ,  অর্জন বিসর্জন এবং কিছু অনর্থক ব্লগরব্লগর


 সামহোয়্যার ইন ব্লগ এবং আমি !  বড় শক্ত এ বাঁধন ।  আমার অস্তিত্বের সাথে মিশে যাওয়া কত স্মৃতি !  রাত জেগে আড্ডা ,  ছাগু তাড়ানো ,  যুক্তি - তর্ক - গপ্পো ,  বন্ধুত্ব ,  ভালোবাসা ,  রোমান্স !  মতাদর্শের বিরোধে বন্ধু হয়ে যায় শত্রু ,  চেতনার স্ফুলিঙ্গে আলোকিত হয়ে তুচ্ছ ব্যক্তিগত বিরোধ ঘুচিয়ে দিয়ে কাঁধে কাঁধ মিলিয়ে শত্রু হয়ে যায় বন্ধু !  কত স্মৃতি ,  কত হাসি গান !  লেখালেখি ,  বই প্রকাশ ,  বইমেলার লিটল ম্যাগ চত্বরে আড্ডা ।  আজ এত বছর পরে ব্লগ রিভিউ লিখতে গিয়ে দিশেহারা হবার যোগাড় কোথা থেকে শুরু করবো !  স্মৃতির বুদবুদে আচ্ছন্ন হয়ে যাওয়া মস্তিষ্কের নিউরনে বহুমাত্রিক অনুভূতির আড়ম্বর ।  অনেক কিছু ভুলে গিয়েছি ,  অনেক কিছু আবছা মনে আছে ,  সবকিছু নিয়ে লিখতে গেলে আস্ত একটা বই হয়ে যাবে ।  এই পোস্টে চেষ্টা করবো ব্লগের হারিয়ে যাওয়া দিনগুলির উত্থান - পতনের কাহিনী লিপিবদ্ধ করতে যার অনেক কিছুই নতুন ব্লগাররা জানে না ।  সাথে প্রাসঙ্গিক বিধায় থাকবে কিছু ব্যক্তিগত কাসুন্দি ,  কিছু স্বীকারোক্তি ।  ব্লগের কথা প্রথম শুনি রানা ভাইয়ার কাছ থেকে  ( ব্লগার নস্টালজিক )  ।  সে তখন সচলায়তনে অতিথি লেখক হিসেবে দুয়েকটা পোস্ট দিয়েছে অভ্র নামক বিস্ময়কর সুন্দর সোনার কলম দিয়ে ।  বাংলা লেখার এই অসাধারণ সফটওয়্যার আমার মনের মধ্যে চাঞ্চল্য সৃষ্টি করলো ।  তখন আমার সময় কাটতো মূলত We hate pakistan নামক একটা ফেসবুক গ্রুপে ।  সেখানে অনেক ফাকিস্তানী তরুণ আসতো আমাদের  ' ভুল '  শোধরানোর জন্যে ।  তাদের সাথে তর্কাতর্কি করেই দিন গুজরান হতো ।  এটাকে একটা পবিত্র দায়িত্ব মনে করে আমরা নাওয়া খাওয়া ভুলে সেখানে পড়ে থাকতাম ।  ঐ গ্রুপে ছিলেন ব্লগার মনির হাসান ,  নায়েফ আহমেদ চৌধুরি ।  মনির ভাই সামহো্য়্যারে লিখতেন ।  তার শেয়ার দেয়া একটা কবিতা পড়ে বাংলা লেখার প্রতি তীব্র আকর্ষণ জন্মে ।  এর আগে বাংলা লিখতাম Bangla word  নামক একটা অত্যন্ত ঝামেলাপূর্ণ সফটওয়্যার দিয়ে ।  ফেসবুকে ফাকিস্তানী তাড়াবার সাথে সাথে ইচ্ছে জন্মে আরো বৃহৎ পরিসরে এই কাজটি করার ।  ব্লগে আমার আগমনের মূল উদ্দেশ্য ছিলো এটাই ।  কখনও ভাবি নাই ব্লগে সাহিত্যচর্চা করা হবে ।  অভ্র অবশ্য তখন শেখা হয় নি ।  সামুর ফোনেটিক কিবোর্ডটাই যুৎসই মনে হতো আমার কাছে ।    ।  কয়েকটা ব্লগ ঘুরে অবশেষে সামুতেই গেড়ে বসার পরিকল্পনা করলাম ।  প্রথম পোস্টটা অবশ্য ছিলো একটি পলিটিক্যাল স্যাটায়ার পদ্য ।  তখন মেঘাচ্ছন্ন নামক একজন ব্লগার ছিলো ,  সে প্রতিটি নতুন ব্লগারের প্রথম পোস্টে গিয়ে মন্তব্য করতো ,   " স্বাগতম .  .  .  .  . আপনাকে ,  আমাদের এই ব্লগ পরিবারে .  .  .  .  .  .  .  ।  "  পরে জানতে পেরেছি সে বছর কুড়ির একটা বাচ্চা মেয়ে ।  ব্লগ নিয়ে তার দারুণ ফ্যাসিনেশন ছিলো ।  এখন কোথায় হারিয়ে গেছে কে জানে !  তো ব্লগে কমেন্ট এক্সেস পেতে দুই সপ্তাহের মত ওয়াচে থাকতে হলো ।  এই সময়টায় ব্লগ পড়ার নেশায় পেয়ে বসলো ।  অনেক পড়াশোনা করে ব্লগের হাল হকিকত বুঝে নিলাম ।  তখন ব্লগিং করতেন আরিফ জেবতিক ,  অমি রহমান পিয়াল ,  ডটু রাসেল ,  নাফিস ইফতেখার ,  মনজুরুল হক ,  ক - খ - গ ,  তামিম ইরফান ,  কাঁকন ,  বিষাক্ত মানুষ ,  মানুষ ,  আহমেদ মোস্তফা কামাল , আইরিন সুলতানার মত বাঘা বাঘা ব্লগার এবং লেখকেরা ।  ছিলেন আলিফ দেওয়ান কাগু;  নিজস্ব ভাষারীতিতে প্রচুর পরিমাণ রস এবং উইটের সংযোগে ছাগু  ,  সুশীল এবং ছাগবান্ধবদের তুলোধুনা করতেন তিনি ।  অনেকে বলে এটা নাকি আরিফ জেবতিকের মাল্টি ছিলো ,  অবশ্য এটার সত্যাসত্য সম্বন্ধে কোন প্রমাণ ছিলো না ।  ছিলো ছাগুচিফ আখ্যা পাওয়া টেকমোল্লা ,  জামাতী সংশ্রব দুষ্ট ত্রিভূজ ।  তারো আগে ছিলো রাজাকার কামারুজ্জামানের পুত্র ওয়ালি ,  ওয়ামি ।  আস্তমেয়ের পো্স্টে ওয়ালি মুক্তিযোদ্ধাপন্থী ব্লগারদের বেসবল ব্যাট দিয়ে পেটানোর আহবান জানায় ।  এমনই  দম্ভ ছিলো তাদের !  ছিলো সন্ধ্যাবাতি ,  ফারজানা মাহবুবা ,  শর্মি ,  শাওন ,  উম্মু আব্দুল্লাহ ,   ধাঁনসিড়ির মত জামাতপন্থীরা ।  সময়ের পরিক্রমায় সত্য বিজয়ী হয় ,  আর নিষিদ্ধ হয় তাদের একে একে প্রায় সবাই ।  ছিলেন সুশীলের ভেক ধরে থাকা ছাগবান্ধব ব্রাত্য রাইসু এবং মাহবুব মোর্শেদ ।  ছিলেন বিশিষ্ট শিল্পপতি বাবুয়া ।  ব্লগের ইতিহাসে যার একটি বিশিষ্ট ভূমিকা রয়েছে ।  তার কথায় পরে আসছি ।  আমি যখন কমেন্ট এক্সেস পাই ,  তখন ব্লগে ছিলো এক ঝঞ্ঝাসংক্ষুদ্ধ পরিবেশ ।  অমি রহমান পিয়াল যৌবনযাত্রা নামক পর্ন ওয়েবসাইটের ব্যানারে যুদ্ধাপরাধীদের বিচার সংক্রান্ত মুভমেন্ট করার ঘোষণা দেন ।  এ নিয়ে ব্লগাররা দুইভাগ হয়ে যায় ।  আমি ছিলাম পিয়াল ভাইয়ের অবস্থানের বিরুদ্ধে ।  সেই সময় আরিফ জেবতিক একটি পোস্ট দেন তার পক্ষে ,  যা শুরু হয়েছিলো এভাবে  " প্রবল আর্থিক স্ট্রাগলের সময়ও পিয়াল যুদ্ধাপরাধীদের বিচার চায়  ,  চাকুরির অনিশ্চয়তার মাঝে দাড়িয়েও পিয়াল যুদ্ধাপরাধীদের বিচার চায়  ,  নিজের সন্তানের জন্মের আনন্দ মুহুর্তেও পিয়াল যুদ্ধাপরাধীদের বিচার চায়  ।  এই বিচার বিচার করতে করতে লোকটার মাথা প্রায় নষ্ট হয়ে গেছে ।  "  এই পোস্টে মন্তব্য করার মাধ্যমেই শুরু হয় আমার ব্লগ পরিক্রমা ।  প্রথম মন্তব্যটি থেকেই আমার ব্লগ চলা হয়ে ওঠে দুর্যোগপূর্ণ ।  অমি রহমান পিয়াল এবং তার পক্ষের ব্লগারদের তরফ থেকে তীব্র আক্রমণের শিকার হই ।  পিয়াল ভাই  আমাকে অনেকদিন যাবৎ  " সন্দেহজনক "  ব্লগার লিস্টে রেখেছিলেন ।  অর্থাৎ ,  তার ব্লগে কমেন্ট করতে গেলে সেটা মডারেটেড হয়ে তারপর প্রকাশ পাবে ।  তিনি সমস্ত ছাগু নিককে তার ব্লগে ব্লক করে রাখতেন ।  আমাকে ব্লক করেন নি তাও ভালো ,  তবে ছাগু না ভাবলেও ছাগবান্ধব যে ভেবেছিলেন এই বিষয়ে কোন সন্দেহ নেই ।  তবে পরবর্তীতে তার ভুল ভেঙেছিলো ।  শূণ্য আরণ্যকের একটি গান বিষয়ক আড্ডা পোস্টে সারারাত ধরে ধুমিয়ে আড্ডা দিয়েছিলাম আমরা ।  শূন্য আরণ্যক আমার প্রথম ব্লগবন্ধু ।  তাকে নিয়ে বলছি পরে ।  পিয়াল ভাইয়ের সাথে সম্পর্কটা বেশ আলো পায় এরপর ।  আমরা যখন সিপিজি  ( ছাগু পোন্দানি গ্রুপ ,  এটার কথাও বলছি পরে )  গঠন করি ,  তিনি সেখানে আমাদের বেশ সাহায্য করেছিলেন ।  নিক শেয়ারিংও করেছিলাম আমরা ।  তবে দুর্ভাগ্যজনক এই ,  যে সম্পর্ক পুনঃরাস্থপিত হবার পরেও তা বেশিদিন টেকে নি ।  ফেসবুকে তিনি আমাকে ব্লক করে রেখেছেন ।  কেন তা জানি না আজও ।  এখন আমি জানি ব্লগের সম্পর্কগুলো এমনই হয় ।  শত্রু হয় বন্ধু ,  বন্ধু হয় শত্রু ।  কেন কী কারণে তার যে সবসময় খুব স্পষ্ট কোন কারণ থাকতে হবে এমনও না ।  হয়তো বা কেউ আপনাকে কানপড়া দিলো যে হাসান মাহবুব তার একটি মাল্টিনিক দিয়ে আপনাকে যা - তা বলেছে ,  আপনিও তা বিশ্বাস করে সম্পর্কছেদ করলেন ,  অথবা অন্য কোন আইডি দিয়ে আমাকে আক্রমণ করলেন ।  ব্লগের বহুল চর্চিত অভ্যাস এটি ।  আরো একটু পেছনে চলে যাই; সামুব্লগের প্রসঙ্গে লিখবো আর এ টিমের কথা থাকবে না তা কী করে হয় !  এ টিম একটা প্রবল স্পর্ধার নাম ।  বাংলা ব্লগের অন্ধকারাচ্ছন্ন যুগে আলোক দীশারি ছিলো এ টিমের সদস্যরা ।  তাদের মূল মন্ত্র ছিলো  " যেখানে রাজাকার সেখানেই গদাম "  ।  এ টিমের সদস্যরা রাজাকারবান্ধব বরাহদের সাথে বসবাসের ফতোয়া অস্বীকার করেছিলো ।  সকল রকম সুশীলতার নিকুচি করে ছাগুদেরকে দৌড়ের ওপর রাখাই তাদের মূল লক্ষ্য ছিলো ।  সংঘবদ্ধ একটি দলের দায়িত্ব বিভাজিত ছিলো বিভিন্ন দিকে ।  ছাগু পোস্টের ব্যাকআপ এবং স্ক্রিনশট নিয়ে লড়াইয়ে নতুন মাত্রা যোগ করেছিলো তারা ।  ছিলো অসংখ্য মাল্টি নিক ।  ছাগুদের বিরুদ্ধে তাদের ভাষায় কোন নমনীয়তা ছিলো না ।  ছাগুদের প্রতি যিরো টলারেন্স নীতিতে উদ্বুদ্ধ হয়ে গালিয়ে তাদের ভূত চাড়তো তারা ।  এটিমের সদস্য হোসেইনের ব্লগ থেকে ,   " সংক্ষেপে কিছু কই  ।  এ - টিমের সকল সদস্যের পরষ্পরের সাথে যোগাযোগের জন্য চ্যাটের ব্যবস্থা আছে  ।  যেকোন ইস্যুতে সকলের মতামত দেবার সমান ক্ষমতা  ,  সকলের ভেটো পাওয়ার  ।  তারপরেও অনেকের অনেক দায়িত্ব নির্দিষ্ঠ  ।  যেমন কয়েকজন আছেন হ্যান্ড রাইটিং এক্সপার্ট  ।  এই দায়িত্বে যারা আছে তাগো ক্ষমতার আসলেই তুলনা নাই  ।  এর যেকোন পুরানপাপীর নতুন নিক খুইজা বাইরা কইরা ফালাইতে পারে  ।   (  থেরাপিস্টের তিনটা কমেন্ট পড়ার পরেই এদের একজন আমারে কইল যে এইটা সারোয়ার চৌধুরীর নিক  ।  আমি প্রথম বিশ্বাস করি নাই  ।  কিন্তু এরা বাক্যের গঠন  ,  আরো কী কী জানি দেখাইয়া আমারে আবার একই কথা কইল  ।  কিন্তু আমি মনে কর্লাম  ,  সারোয়ার চৌধুরীর মতো একজন কাব্যানুরাগী এইটা করবে না  ।  পরে যখন থেরাপিস্টের ম্যালফাংশন হইল  ,  তখন দেখি ঘটনা সত্য  ।   )  এর কখনো কারো নয়া নিক খুইজা বাইর করতে গিয়া আজতারি ভুল করছে বইলা আমি দেখি নাই  । তারপর কেউ আছে আর্কাইভের দায়িত্বে  ,  তারা অনেক মজার মজার কমেন্ট আর পোস্টের স্ক্রিনশট জমাইয়া রাখে  । কেউ কেউ টেকনিক্যাল বিষয়গুলা দেখে  ।  এ - টিমের কেউ যদি আইপি শুদ্ধা ব্যান খায় তাহলে সেই শহীদকে তারা নতুন নিক নিতে সাহায্য করে  ।  তাছাড়া কম সময়ে করা যায় এরকম অনেক টেকনিক্যাল বিষয় এদের জানা আছে  ।  এদের উপরে সামহোয়্যারের ডেভেলপররা গোস্বা থাকে সবসময়  । কেউ কেউ যুক্তি আর প্যালরোডিতে একনাম্বার  ।  তারা মাঝে মাঝে প্যা রোডি আর রম্য রচনা লিইখা ছাগুদের ডলা দেয়  । এইভাবে মিলেমিশে কাজ করার কারনে এ - টিম রাজাকারদের চাইতে অনেক ধাপ আগাইয়া থাকে সবসময়  ।  "   এর ফলে হয়তো বা গাছ - ফুল - লতা - পাতা জাতীয় নিরীহ পোস্টকারী ব্লগাররা বিপদে পড়ে গিয়েছিলো ,  তবে তাদের অনেকেই নীরবে এটিমকে সমর্থন করে গেছেন ।  আর আজকের সামুতে এই যে আমরা একটা লেখালেখির সুন্দর পরিবেশ পেয়েছি ,  তার জন্যেও তাদের অবদান অপরিসীম ।  এ - টিমের জন্ম হয়েছিলো ১৯ মে ২০০৭ ।  আমি ব্লগে আসার পরে এ - টিমকে সেভাবে পাই নি ।  তবে পরবর্তীতে আমাদের গঠিত সিপিজি গ্রুপের সদস্যরা এ - টিমকে অনুপ্রেরণা হিসেবে নিয়েছিলো ।  এ - টিম নিয়ে আলোচনা শেষ করছি আইজুদ্দিনের লিজেন্ডারি একটা কমেন্ট দিয়ে;   " আমি গুন্ডা ,  আমি রবিনহুড ।  আমাকে ব্যান করা হয়েছে দেড় শত বার ,  ব্যান হবো হাজার বার ,  তবু আমি গুন্ডামি করবো ।  যেমন কুকুর তেমন মুগুর হওয়া উচিত ।  আপনারা সুশীল থাকেন ,  ব্লগের একই পাতায় শুকুরের বিষ্টার সাথে আপনাদের জ্ঞান গর্ভ আলোচনা ,  সাহিত্য ,  আমি সেই বিষ্টা পরিষ্কার করব ।  আপনি আমাকে ইরিটেটিং গুন্ডা বলুন কোন আপত্তি নেই ,  আমি বরং জানব যে শুকুরের বিষ্টার সাথে মানুষের খাদ্যের পার্থক্য আপনি ভুলে গেছেন ,  আর আপনাকে মনে করিয়ে দিয়ে আমি উপকার করছি ।  আপনার কৃতজ্ঞতা আমার দরকার নেই ,  বরং আপনাকে যে আমি শুকুরের বিষ্ঠা থেকে পরিষ্কার করেছি সেই আমার আত্মপ্রসাদ ।  "    অনেক তো ভারী ভারী কথা হলো ।  এবার আসুন কিছু বিনোদনের সন্ধান করি ।  সামুতে যখন আসি তখন ব্লগ ভরা ছিলো নানারকম বিচিত্র চরিত্র ।  বিনোদনের অভাব কখনই ছিলো না ।  এখন যার প্রবল অভাব অনুভব করি ।  প্রথমেই শুরু করা  যাক বিশিষ্ট হরর লেখক নাফে মোহাম্মদ এনামকে দিয়ে ।  ভূতের গল্প লেখার নাম করে ব্লগে বিচিত্র রকম কুখ্যাতি পেয়েছিলো সে ।  তার অধিকাংশ গল্পেই থাকতো একটা কমন লাইন  " আতঙ্কে হাত - পা জমে গেলো "  ।  রসিক ব্লগারগণ লুফে নিয়েছিলো এই লাইনটিকে ।  কোথাও কোন স্বাভাবিক অবস্থার ব্যত্যয় দেখলেই যথাযথ ইমো সহকারে বলতো  " আতঙ্কে হাত পা .  .  .  "  !  এই নাফে মোহাম্মদ এনাম তার লেখাকে এক্সপোজ করার জন্যে দুটি নারী ব্লগার সৃষ্টি করেছিলো ।  তাদের অভিনয় ছিলো হিন্দি সিরিয়ালের ফোর্থক্লাশ অভিনয়ের চেয়েও জঘন্য !  একটু খেয়াল করলেই ধরতে পারতো যে কেউ ।  আলিফ দেওয়ান কাগু তার নাম দিয়েছিলো গাছভুদাই ।  ২০০৯ এর জানুয়ারির দিকে ব্লগাররা তাদের যাবতীয় প্রতিভা ব্যয় করেছিলো এই হররলেখকের পোস্টের প্যারোডি করে ।  আহা !  সে বড়ই আনন্দমুখর সময় ছিলো !  আলেকজান্ডার ডেনড্রাইটের কথা কি এখনকার ব্লগাররা জানেন ?  তখন ব্লগে বড় ভালো একটা বাটন ছিলো ।  মাইনাস বাটন ।  কোন পোস্ট ভালো না লাগলে ব্লগাররা মাইনাস রেটিং দিতে পারতেন ।  আলেকজান্ডার ডেনড্রাইটের একটি পোস্ট  ( জাফর ইকবাল বাঙালি জাতিকে কি দিয়াছেন ?   )  মাইনাসের রেকর্ড করেছিলো ।  সম্ভবত হাজার খানেকের মত ছিলো মাইনাস ।  পোস্টটি সে ড্রাফটে নেয়ার ফলে এই সংখ্যা আর বৃদ্ধি করা যায় নি ।  নতুন সমস্ত ব্লগারকে পুরোনো ব্লগাররা পোস্টের লিংক দিয়ে বলতো সেখানে একটা মাইনাস দিয়ে আসতে ।  ঐতিহাসিক সেই পোস্ট সামুর পাতা থেকে হারিয়ে গিয়েছে ,  তবে বিচক্ষণ ব্লগারেরা এর ব্যাকআপ নিতে ভোলেন নি ।  এখান থেকে পড়ে নিন সেই পোস্ট বানান আফা ওরফে পিংকি -  হঠাৎ করে একদিন কোত্থেকে যেন হাজির হলো অতি সুবোধ এক বালিকা ।  ব্লগারদের নামের মধ্যে সে নানারকম অসঙ্গতি খুঁজে পেলো ।  এবং সিদ্ধান্ত নিলো  " খুঁতগ্রস্ত "  সব নামের ব্যবচ্ছেদ করে সেই নাম পাল্টিয়ে কি রাখলে ভালো হবে তার নির্দেশনা দিবে ।  বড়ই মজার পোস্ট ছিলো সেটি ।  কিন্তু একদিন কী যেন হলো ,  সে সুবোধ সুশীল রূপ থেকে বেরিয়ে এসে বিনা কারণে ব্লগারদের গালাগালি করা শুরু করলো ।  ফলশ্রূতিতে তিনি  " সুলেমানি ব্যান "   ( যে ব্যানের দ্বারা ব্লগারের সমস্ত লেখা মুছে ফেলা হয় )  খান ।  এই ব্লগেরও ব্যাকআপ নিয়ে রাখা হয়েছে ।  পড়ে নিন এখান থেকে ।  মহাকবি মেহদী  -  রাজশাহী বিশ্ববিদ্যালয় থেকে মনোবিদ্যায় পাশ করা মেহদী ছিলেন একজন কবি ,  মৌলিক কৌতুক রচয়িতা এবং গদ্যকার ।  যেদিন তার আবেগ উঠতো ,  তুমুলবেগে কবিতা প্রকাশ করে ব্লগের সবাইকে তটস্থ করে রাখতেন ।  তার আবেগের প্রকাশ এমনই উদ্ভট রকমের ছন্নছাড়া এবং বোকামির ধোঁয়াশায় পূর্ণ ছিলো ,  যে সে বোকা সাজা একজন ঝানু রিভার্স প্লেয়ার ,  নাকি সত্যিই মানসিকভাবে ট্রাবলড একজন লোক সেটা ব্লগের অমিমাংসিত একটি রহস্য হয়ে থাকবে চিরকাল ।  তার কিছু কবিতার নমুনা - ধরুন মোবাইলধরুন না এই মোবাইল , টিপে দিন কী করা লাগে যে ? খেলব গেম আমি যে । এই চাচ্চু ধরুন না মোবাইলবলব আমি এক কবিতা , করে নিন রেকর্ডিং , আমি পারি ওর চেয়েও । ভাল চাচ্চু চাচ্চু । ওরা সব ঘিরে আজ বসেছে , মোবাইল আজ সব ,  সবে পেয়েছে পেঁক পেঁকপেঁক ,  পেঁক ,  পেঁকআমরা সবে চলি , সারি দিয়ে চলি । পেঁক ,  পেঁক ,  পেঁকচলি একে বেঁকেচলি মোরা পুকুরে , হেঁটে ,  হেঁটে ,  হেঁটেপেঁক ,  পেঁক ,  পেঁকখেলি আমরা সাঁতারে , পেঁক ,  পেঁক ,  পেঁকডুব দিয়ে মাছ ধরি , কেঁক ,  কেঁক ,  কেঁকছাড়ি আমরা সোনার ডিম । পেঁক ,  পেঁক ,  পেঁকতুলি ঝিনুক শামুক আর , কেঁক ,  কেঁক ,  কেঁক  মৌলিক কৌতুক -  ১ . দুই রুগী এক রিকশায় করে যাচ্ছেএকজন বলল  -  ঐ দেখ মেহেদী আসলে মনোচিকিৎসক না মানসিক রুগীআর একজন বলল  -  কই ওখানে তো মেহেদীকে দেখছিনাতার মানে তুই অলীক প্রত্যক্ষন করছিস । ২ . জানিস আমি মনে করি সে মানসিক রুগী - কই আমাদের তো তা মনে হচ্ছেনা - কিন্তু আমার কেমন জানি সন্দেহ হচ্ছে ।   ভালো মানুষের কদর এই ব্লগে নাই !  তাই মডুরা অশ্লীলতার অভিযোগে এই অদম্য কাব্য প্রতিভাকে বান মারে !  তার ব্লগ ব্যান খাওয়ার পর নতুন ব্লগ অনেকেই বলে এটা কৌশিকের নিক ।  তবে পিয়াল ভাইয়ের দাবী এটা রিয়্যাল নিক ।  তার একটা সাক্ষাৎকারও নিয়েছিলেন নাকি টেলিফোনে ।  এই সেই সাক্ষাৎকার চিকনমিয়া এবং তার মাইনাস  -  মজার মানুষ ছিলেন এই চিকনমিয়া ।  তার কাজ ছিলো সব পোস্টে গিয়ে মাইনাস দিয়ে আসা ।  ভালো লাগলেও মাইনাস ,  না লাগলেও মাইনাস ।  অবশ্য তার এই মাইনাস ছিলো শুধুই মুখে মুখে ।  ভালো পোস্টে তিনি আদতে কখনও মাইনাস দিতেন না ।  অল্প সময়েই তিনি ব্লগারদের মাঝে জনপ্রিয় হয়ে ওঠেন তার সহজ সরল ব্লগিং পলিসি ,  এবং আন্তরিকতার কারণে ।  বিশিষ্ট লেখক আহমেদ মোস্তফা কামাল তার একটি প্রবন্ধে ব্লগিংয়ে মিথস্ক্রিয়ার নমুনা হিসেবে চিকন মিয়ার মাইনাসকে উদ্ধৃত করেন ।  চিকনমিয়াকে নিয়ে অনেক জল্পনা কল্পনা ছিলো এটা কার নিক হতে পারে ।  একসময় একটি নিক ম্যালফাংশনের মাধ্যমে প্রমাণিত হয় যে টেকি ব্লগার সাইফুরের নিক এটি ।  প্রিন্স ( নাভানার সিভিল ইঞ্জিনিয়ার )  -  ব্লগের আরেকটি লিজেন্ডারি চরিত্র ।  এই নিকের সৃষ্টিই হয়েছিলো বোধহয় সেধে সবার কাছ থেকে ভর্ৎসনা খেতে !  নিজের সম্পর্কে বিশাল উচ্চ ধারণা ছিলো তার ।  তিনি নাভানায় সিভিল ইঞ্জিনিয়ার হিসেবে কর্মরত আছেন ,  ভালো স্যালারি পান ,  এ নিয়ে তার গর্বের সীমা ছিলো না ।  তার ব্লগে আগমন ছিলো একটি বিশেষ উদ্দেশ্যমণ্ডিত ।  তিনি বিয়ে করতে চান ।  আর পাত্রী যাচাই বাছাইয়ের জন্যে বেছে নিয়েছিলেন এই ব্লগকেই !  মেয়েদের পোস্টে গিয়ে তিনি ভুলভাল ইংরেজিতে বলতেন ,   "  +  +  +  +  +  Are you still married ?  i am unmarried "  .  কোন কোন মেয়ে এতে হেসে গড়িয়ে পড়তো ,  আবার কেউ কেউ ক্ষেপে গিয়ে গালি দিতো ,  দুর্ব্যবহার করতো ।  কিন্তু মেয়েদের তরফ থেকে যতই দুর্ব্যবহার করা হোক না কেন ,  সে কমেন্ট করেই যেতো বেহায়ার মতো ।  অল্প দিনের মধ্যেই ব্লগে তার লুলামির জন্যে কুখ্যাত হয়ে ওঠে ,  আবার কেউ কেউ তাকে ব্যাপক পছন্দ করতো বিনোদনের  ভাঁড়ার হিসেবে ।  তার একরোখা মনোভাব ,  সমস্ত প্রতিকুলতার বিরূদ্ধে একা বুক চিতিয়ে লড়ে যাওয়া কিছু শুভানুধ্যায়ীও সৃষ্টি করেছিলো ।  তার পরিণতিও হয়েছিলো নির্মম ।  মডুরা তাকেও সুলেমানি ব্যান মারে একটি পোস্টে গালাগালির জন্যে ।  কে এই বেহায়া প্রিন্স ?  কীভাবে তার উৎপত্তি ?  কেন তার এমন পরিণতি ?  এসবকিছুরই জবাব লেখা আছে ব্লগের খোলা প্রান্তরে ।  নতুন ব্লগারদের কাছে হোমওয়ার্ক হিসেবে দেয়া হলো তা !   তাকে নিয়ে দুটি পোস্ট -  এক দুই জারীর এবং জাঝা শব্দের উৎপত্তি -  ব্লগে আসার পর প্রায়ই দেখতাম পুরোনো ব্লগাররা কোন পোস্ট ভালো লাগলে বলছেন  " আপনাকে উত্তম জাঝা প্রদান করা হলো ।  এই জাঝা শব্দটির মানে কী তাদেরকে অনেকবার জিজ্ঞাসা করেও জানতে পারি নি ।  অবশেষে জয় হলো অনুসন্ধিৎসু মনের ।  ব্লগার জারীর এর লেখা এই কবিতায় পেয়ে গেলাম শব্দটির মানে ।  কালের পরিক্রমায় এক সময়কার অতি জনপ্রিয় এই শব্দটি হারিয়ে যেতে বসেছে ।  আবার শুরু করলে কেমন হয় ?  অনেক তো বিনোদিত হলেন ।  এবার ফিরে যাওয়া যাক ব্লগ রাজনীতির অতি গুরুত্বপূর্ণ কিছু ক্যাচালে ।  একসময় সামু মানেই ছিলো ক্যাচাল ।  মডারেটর আর ব্লগারদের মধ্যে ছিলো যোজন যোজন দূরত্ব ।  সেই সময়টায় মডারেশন ছিলো দুর্বল  এবং প্রশ্নসাপেক্ষ ।  ছিলো স্বজনপ্রীতির অভিযোগ ।  কিছুদিন পরপরেই কাউকে ব্যান করা নিয়ে ক্যাচাল ঘোঁট পাকিয়ে উঠতো ।  ছিলো  " রেসিডেন্ট ভাঁড় "  নামে একটি হারিয়ে যাওয়া ব্লগার প্রকরণ ।  রেসিডেন্ট ভাঁড় বলা হতো কিছু প্রভাবশালী ব্লগারকে ,  হাজার অপরাধ করেও যাদের তেমন কোন শাস্তি হতো না ।  বড়জোর জেনারেল করা হতো ।  পুরো ব্যাপারটাই ছিলো ধোঁয়াশাচ্ছন্ন এক অন্ধকার কূহেলিকার মতো ।  ধারণা করা হতো কৌশিক ,  সবাক এবং ফিউশন ফাইভ ছিলো রেসিডেন্ট ভাঁড় !  প্রথম দিকে আমিও এমন ভাবনার মুখাপেক্ষী হতাম ।  তাদেরকে শত্রু ভেবে বিভিন্ন সময় আক্রমণ করেছি ,  শিকার হয়েছি পাল্টা আক্রমণের ।  কখনও এড়িয়ে গেছি ।  তবে পরবর্তীতে তাদের সাথে বেশ ভালো সম্পর্ক গড়ে উঠেছে ।  যাই হোক ,  ফিরে যাওয়া যাক কিছু ক্যাচালকালীন সময়ে ।  ব্লগার বাবুয়া কাণ্ড -   বাবুয়া ছিলেন একজন ধনী ব্লগার ।  তার সার কারখানা ছিলো ।  নানারকম বিষয় নিয়ে ব্লগে লিখে থাকতেন ।  ভ্রমণ ,  বিভিন্ন বিষয়ে প্রবন্ধ ইত্যাদি ।  তবে কিছু ব্লগার তার অহমপূর্ণ আচরণে সন্তুষ্ট ছিলেন না ।  বিভিন্ন বিষয় নিয়ে এক শ্রেণীর ব্লগারদের সাথে তার খিটমিট লেগেই ছিলো ।  ব্লগাররা মওকা খুঁজছিলেন তার ওপর ঝাঁপিয়ে পড়ার ।  খুব বেশি অপেক্ষা করতে হয় নি ।  ২০০৯ এর ফেব্রুয়ারিতে বইমেলায় এক ঘটনার পর থেকে তাকে ব্যান করার দাবীতে উত্তাল হয়ে ওঠে ব্লগ ।  ঘটনা কী ,  বইমেলায় এক দেখা হওয়া এক নারীর সম্পর্কে তিনি অত্যন্ত অশোভন উক্তি করেছিলেন ।  অবশ্য বলা হয়ে থাকে উক্ত নারীই নাকি তাকে প্রথমে বাজে কমেন্ট করেন ।  তবে এই দাবী ধোপে টেকেনি ।  ব্লগাররা একের পর এক প্রতিবাদী পোস্ট দিয়ে ব্যান হতে থাকলেন ।  তখন আরিফ জেবতিকের নেতৃত্বে এক বিশেষ রকম প্রতিবাদ চাঙ্গা হয়ে ওঠে ।  তারা ১০০ %   " নিরাপদ "  পোস্ট দিতে থাকেন ।  যেমন ,  রাতে কী খেয়েছেন ,  কী কী তরকারি ছিলো ,  ঘুম থেকে উঠেছেন কখন ,  গোসল করেছেন কি না ,  মুরগীর খোপ ছেড়েছেন কি না ইত্যাদি ।  আর নিরাপদ কমেন্ট হিসেবে বেছে নেয়া হলো  " উঁ "  ।  এই কমেন্ট করলে ব্যান হবার কোন সম্ভাবনা নেই ।  ইতিমধ্যে আন্দোলনরত ব্লগাররা বাবুয়ার ব্লগে গিয়ে থুথু ফেলার ছবি পোস্ট করতে থাকলেন ।  অবশেষে ব্যান করা হয় বাবুয়াকে ।  তবে এর জন্যে অনেক ব্লগার তার আইডি হারান ।  সবচেয়ে বেশি আলোচিত ছিলো এ - টিমের সদস্য হাসিবের ব্যান ।  বাবুয়াকে তো ব্যান করা হলো ,  কিন্তু হাসিবের বেলায় কী হবে ?  অনেক ব্লগার তাদের প্রোফাইলে  " আনব্যান হাসিব "  লেখা টাঙিয়ে রাখলেন ।  কিন্তু হাসিবের ব্যান আর তুলে নেয়া হলো না ।  বাবুয়া পরে আবার ফেরেন জুলভার্ন নিকে ।  এবার আর পূর্বে করা ভুলের পুনরাবৃত্তি করলেন না ।  তারপরেও সেই সময়ের প্রতিবাদী ব্লগারেরা সুযোগ পেয়ে তার অতীত নিয়ে খোঁচাতে ছাড়েন নি ।  বাবুয়া কাণ্ডের সময়ে ব্লগে এক অচলাবস্থা দেখা দেয় ।  অনেকেই পোস্ট বিরতি শুরু করেন ।  সেই সময়ে তনুজার পুরোনো পোস্টে আড্ডা জমে উঠতে থাকে ।  সেটাই যেন ছিলো আমাদের ওপেন সিক্রেট বেজ !  তনুজা এবং শূন্য আরণ্যকের সাথে খুব ভালো বন্ধুত্ব গড়ে ওঠে আমার ।  ধীরে ধীরে ব্লগের পরিস্থিতি স্বাভাবিক হয়ে ওঠে ।  তখন আমার হাতে অঢেল সময় ।  বেকার বসে আছি বাসায় ।  অপেক্ষা করে থাকতাম কখন তনুজা অথবা শূন্য আরণ্যক পোস্ট দিবে ।  আমাদের তিনজনের যে কোন একজন পোস্ট দিলেই বাকিরা মিলে শুরু করতাম টক - মিহি - মধু আলাপ - সালাপ ।  কিন্তু তখন কি আর জানতাম শূন্য আরণ্যক ওরফে ইমতিয়াজ মির্জার সাথে মতের মিল না হওয়ায় আমরা চিরশত্রুতে পরিনত হবো !  ভেবুর মোহভঙ্গ এবং আরো একটি ব্লগ আন্দোলন ততদিনে আমার ব্লগার ভেবে ভেবে বলির সাথে চমৎকার বন্ধুত্ব গড়ে উঠেছে ।  ২০০৯ এর সেপ্টেম্বরের এক রোজার দিনে ছবির হাটে ব্লগারদের একটা গেট টুগেদার এবং ইফতার পার্টির আয়োজন করা হয় ।  ভেবু  ( এই নামেই সে পরবর্তীতে পরিচিতি পায় )  আমাকে খুব করে ধরলো ওখানে যেতেই হবে !  শেষে ওর অনুরোধ রক্ষার্থে গেলাম সেখানে ।  অনেকের সাথেই দেখা হলো ।  একরামুল হক শামীম ,  বৃত্তবন্দি ,  পারভেজ ভাই ,  দুর্ভাষী আরো অনেকেই ছিলো সেখানে ।  ভেবুও চলে এলো যথাসময়ে ।  ওর সাথে এটাই প্রথম দেখা ছিলো আমার ।  নানা কথার ফাঁকে সে আমাকে খুব উচ্ছসিত হয়ে বললো ,  - জানেন আজকে কে আসবে ?   - কে ?  -  ' অমুক ' দা ।  ' অমুক ' এর আসাতে এত এক্সাইটেড হবার কী ছিলো আমি খুঁজে পেলাম না ।  বরং উদ্বিগ্ন হলাম আরো ।  উক্ত ব্লগার বিশিষ্ট লুল হিসেবে ব্লগে পরিচিত ।  তিনি আসার পর আমাদের সাথে হাই / হ্যালো করে ভেবুর সাথে গপ্প করা শুরু করলেন ।  ছবি তুলতে লাগলেন একের পর এক ।  আমি আর বৃত্তবন্দি  ( রায়েহাত শুভ )  দেখে হাসি ।  বললাম যে ,   " দাদা ,  আমাদেরও ছবি তোলেন !  "  ।  কিন্তু কে শোনে কার কথা !  যাবার সময় ভেবুর ফোন নাম্বারও নিয়ে গেলেন ।  এরপর থেকে শুরু হলো হ্যারাজমেন্ট ।  ভদ্রলোক সময়ে অসময়ে ভেবুকে ফোন করে ,  মেসেজ দিয়ে তিতিবিরক্ত করে তুললেন ।  সেই সাথে ব্লগে ফ্লার্ট করা তো ছিলোই !  একদিন তার এক কমেন্ট পেয়ে ভেবুর ধৈর্য্যের সীমা ভেঙে গেলো ।  কমেন্টটি ছিলো এই ,   "  তোমার ছবিটা সুন্দর হৈছে ।  দেইখা দেইখা ভাবতেছি ।  ভাইবা ভাইবা কিছু বলতে পারতেছিনা ।   " ভেবু প্রচণ্ড ক্ষেপে আমাকে ফোন করলো ,  এর কী জবাব দেয়া যায় ।  আলোচনা শেষে সে প্রতি মন্তব্যে লিখলো "  চাচা ,  বয়স তো অনেক হইছে ,  লুলামি করা বাদ দেন ।  আল্লাবিল্লার নাম লন ।  বুইড়া ভাম কুনহানকার !  "  কমেন্টটা হুবহু মনে নেই ।  মুছে ফেলা হয়েছিলো ।  তো এই বিস্ফোরক প্রতিমন্তব্যের পর ব্লগে বিশাল একটা টেনশন শুরু হলো ।  লাজুক দেখতে হাসিখুশী ,  নির্বিরোধী ভেবু লাইমলাইটে চলে আসলো ।  অনেক বন্ধু পেলো ,  অনেকের শত্রুতাও অর্জন করলো ।  পরবর্তীতে ব্লগের একটি প্রতিবাদী চরিত্র হিসেবে তাকে দেখা গেছে ।  সেই মন্তব্যের মাস দুয়েক পরের ঘটনা ।  ভেবুর দেয়া একটি নির্দোষ ফানপোস্টে কামাল হাওলাদার নামক একটি নিক থেকে খুবই বাজে একটা কমেন্ট করা হলো ।  অনেকেই রিপোর্ট করলো ,  কিন্তু মন্তব্যটি মুছতে অনেক দেরি করে ফেললো মডারেটররা ।  এর ফাঁকে শূন্য আরণ্যক এসে উক্ত নিকের পেছনের ব্যক্তিকে  " অমুক "  ব্লগার হিসেবে সন্দেহ করলো ।  আর যায় কোথা !  এই কমেন্টের সূত্র ধরে ব্যান করা হলো তাকে ।  ব্যান করা হলো নির্ভয় নির্ঝরকে ।  অত্যন্ত ঘনিষ্ট এই দুই ব্লগারের ব্যানে ফুঁসে উঠলাম আমরা ।  নাওয়া - খাওয়া - চাকরি - বাকরি শিকেয় তুলে শামিল হলাম প্রতিবাদে ।  একের পর এক পোস্ট আসতে থাকলো ।  কোনোটা পক্ষে ,  কোনোটা বিপক্ষের ।  মডারেটর এবং কথিত  " রেসিডেন্ট ভাড় " দের বিরুদ্ধে যুদ্ধ শুরু হলো ।  ভেবুকে ব্যান করা হলো চিরতরে ।  শূন্য আরণ্যক লগইন ব্যান ।  লগআউট করছিলো না সে ।  জানে একবার লগআউট করলে আর ফেরত আসা যাবে না ।  অনলাইনে থাকা ব্লগারদের লিস্টে তার নামটা দেখে আর্দ্র হতো আমাদের মন ।  অবশেষে এক সপ্তাহ পর সে লগআউট করলো ।  সেসময় আমিও লগইন ব্যান হয়েছিলাম ।  তবে এই ব্যান বেশিদিন থাকে নি ।  চিরতরে নিক হারানো ভেবু ফিরে আসলো  " মেঘ বলেছে যাবো যাবো "  নিক নিয়ে ।  বৃত্তবন্দী ওরফে কাকভুষুণ্ডি এলো দ্রীঘাংচু নামে ।  রোহান এলো ফাগল নিক নিয়ে ।  ওদিকে এই ডামাডোলের মধ্যে অন্য একটি ইস্যুতে ব্যান হলো বিষাক্ত মানব ।  পরবর্তীতে বিষাক্ত মানব ওরফে বিমা ,  মানুষ ,  কাঁকন ,  শওকত হোসেন মাসুম ভাই ,  নুশেরা আপা ,  মুক্ত বয়ান; সবাই মিলে যোগ দিলো নতুন ব্লগ  " আমরা বন্ধু " তে ।  আর শূন্য আরণ্যক ,  ছন্নছাড়ার পেন্সিল ,  আকাশ অম্বর ,  সাদা কালো ধূসর মিলে চলে এলো  " চতুর্মাত্রিক "  ব্লগে ।  জিশান শাহ ইকরাম এবং তার সিন্ডিকেট -  ইনাকে আমি ভালো বলেই জানতাম ।  ব্লগ অন্তপ্রাণ মানুষ ছিলেন তিনি ।  তবে তার একটা জিনিস অনেকেই পছন্দ করতো না ,  তা হলো তিনি ব্লগে সবার সঙ্গে খাতির জমিয়ে চলতেন ।  অনলাইনে তো বটেই ,  অফলাইনেও তিনি ছিলেন অত্যন্ত সক্রিয় এক ব্লগার ।  ব্লগের বাইরে অনেক ঘটনা ঘটতে শুরু হয় তার প্রভাবে ।  অভিযোগ ওঠে নারী ব্লগারদের হ্যারাজ করার ।  অনেকেই বিরক্ত হতে থাকে ব্লগে একে অপরের পিঠ চুলকানি ,  হাহা হিহি পিকনিক ,  ইত্যাদি কর্মকাণ্ডে ।  একজন নারী ব্লগার অভিযোগ তোলেন তিনি রাতের বেলা ব্লগে কী করেন এ নিয়ে তার কাছে জবাবদিহি করতে হয়েছে ।  অভিযোগ ওঠে আরো দুই নারী ব্লগারের ওপর অশ্লীল আক্রমণে তার সিন্ডিকেটের ভূমিকা নিয়ে ।  অবশেষে এ সংক্রান্ত একটি পোস্ট দেন ব্লগার দুর্যোধন ।  সেই পোস্টটি স্টিকি হয় ।  শুরু হয় এক কদর্য কাদা ছোড়াছুড়ির লড়াই ।  পোস্টের কন্টেন্ট ওভারলুক করে ব্লগারেরা নানা উপ - অব - অধি কন্টেন্ট নিয়ে একে অপরের ওপর ঝাঁপিয়ে পড়েন ।  কোথা থেকে কোথায় যে কমেন্ট যাচ্ছে ,  কে কোনদিক দিয়ে কোন নিক থেকে কার প্রতি ঝাল ঝারছেন সেটা নির্ণয় করা অসম্ভব হয়ে ওঠে !  অবশেষে জিশান শাহ ইকরামকে ব্যান করার পর পরিস্থিতি শান্ত হয়ে ওঠে ,  এবং এখনও তা বজায় রয়েছে বলা যায় ।  ২০১২ সালের এপ্রিল মাসের সেই পোস্টটি সকল ব্লগারের জন্যে অবশ্যপাঠ্য হয়ে আছে মূলত সেই কমেন্টগুলির কারণে ।  সেই পোস্টের লিংক ক্যাচাল পর্বের এখানেই সমাপ্তি টানছি ।  ব্লগ এখন যথেষ্ট স্থিতিশীল অবস্থায় রয়েছে বলা যায় ।  এর জন্যে ব্লগার এবং মডারেটর উভয় পক্ষকে আমার আন্তরিক ধন্যবাদ ।  সিপিজি গঠন ,  ব্লগে শীর্ষস্থান এবং পতন  - এ - টিমের কার্যক্রম ততদিনে ফুরিয়ে গেছে ।  ছাগুবিরোধী ব্লগারগণ লড়াই চালিয়ে গেছেন নিজেদের মত করে ।  তবে তাদের মধ্যে সমন্বয়ের অভাব ছিলো ।  এটি দূর করতে ২০১০ এর এক শীতের রাতে আমি ,  স্বপ্নকথক ,  রাজসোহান ,  কাঠের খাঁচা ,  ধ্রুবতারা ,  পাপতাড়ুয়া ,  ,  নাহোল এবং হোসেইন মিলে ঠিক করি আমরা একটি ছাগুবিরোধী গ্রুপ গড়ে তুলবো ।  পরবর্তীতে আবিষ্কৃত হয় যে হোসেইনের জামাতি কানেকশন আছে ।  বড় অবাক হয়েছিলাম জেনে ।  তাকে বহিষ্কার করা হয় ।  গোপন মিটিংয়ে দলের নাম নির্ধারিত হয় সিপিজি  ( ছাগু পোন্দানি গ্রুপ )  ।  ছাগু পোস্ট পেলে সবাই মিলে তুলোধুনো করা ছাড়াও রিপোর্ট করতাম যত্ন সহকারে ।  রিপোর্টে কী লিখতে হবে এটা নিয়ে আমরা বেশ কিছু রিপোর্ট টেমপ্লেট তৈরি করেছিলাম ।  ফলও ভালো পাচ্ছিলাম ।  সাধারণ ছাগুদের ব্লগছাড়া করতে খুব একটু ধকল পোহাতে হয় নি ।  সমস্যা ছিলো কিছু চতুর ছাগবান্ধবদের নিয়ে ।  যেমন লালসালু ,  বৃষ্টি ভেজা সকাল ,  তায়েফ আহমেদ ইত্যাদি ।  এরা কিছু স্থুল ফানপোস্টের মাধ্যমে ব্লগে বেশ জনপ্রিয়তা পেয়েছিলো  ( তায়েফ আহমেদ বাদে , সে অন্য কেস )  ।  তো এদের আচরণ নিবিড়ভাবে পর্যবেক্ষণ করে উপযুক্ত লিংক এবং স্ক্রিনশট সমন্বয়ে পোস্ট করতে থাকলাম আমরা ।  ব্লগাররা প্রথমে খুব কনফিউজড ছিলো ,  তবে পরে আমরা তাদের বোঝাতে সক্ষম হয়েছি ।  এটাই ছিলো সিপিজির মূল সাফল্য ।   ততদিনে ব্লগে বেশ হিট হয়ে গেছি ।  পোস্ট করলেই ৩০০ +  কমেন্ট ,  শতাধিক প্লাস ,  হাজারবার পঠিত .  .  . নিজেকে মনে হতো ভার্চুয়াল জগতের এক রাজা !  মুখের কোন লাগাম ছিলো না ।  এরকম একদিন সিপিজি থেকে পোস্ট এলো কোন এক ছাগুর কীর্তি নিয়ে ।  সেই পোস্টে ছাগূ ব্লগার ফাহিম আহমেদের ছাগানুভূতি আহত হয় ।  তাকে গালাগালি করে আমি বলি ,   " তুই কিভাবে ব্লগে থাকবি সেটা দেখে নিবো "  ।  এই কমেন্টের স্ক্রিনশট নিয়ে নিলো ছাগবান্ধব স্পেলবাইন্ডার ।  সেটা নিয়ে পোস্ট দিলো ।  অনেকেই আমার ব্যান দাবী করলো সেই পোস্টে ।  এর কয়দিন আগে করেছিলাম আরেক অকাজ ।  গুরুভাই নামক এক ব্লগারকে মাত্রাছাড়া গালাগালি করি বিভিন্ন নিক থেকে ।  ফলশ্রূতিতে আমাকে কমেন্ট ব্যান করা হয় ।  প্রায় ছয় মাস ব্যান ছিলাম ।  এর মধ্যে আমি প্রতিজ্ঞা করি ,  মাল্টিনিক দিয়ে গালাগালি আর না ।  কিছু করতে হলে নিজ নিক থেকেই করবো ।  সেই প্রতিজ্ঞা এখনো বহাল রাখতে পেরেছি । বন্ধু যখন শত্রু ২০০৯ এর দিকে খুব ভালো বন্ধুত্ব হয়ে যায় ডিজিটাল দুষ্টু ছেলের সাথে ।  নির্দোষ ফানপোস্ট দিতো সে ।  আমিও তার সাথে নানারকম মজা করতাম ।  আমরা আড্ডা দিতাম চাপাবাজী ডট কম নামক একটি বাংলায় চ্যাটিং করার ওয়েব পোর্টালে ।  ধীরে ধীরে তার অন্য একটি চেহারা আবিষ্কৃত হতে থাকে ।  সে ছিলো কঠিনরকম আওয়ামী লীগ বিদ্বেষী ব্লগার ।  তাতে সমস্যা নেই ,  সমস্যা ছিলো তার ছাগুঘেঁষা মনোবৃত্তি এবং ভাদা ট্যাগ দেওয়াতে ।  পরবর্তীতে তার শখানেক নিকের সাথে পরিচয় হয়েছে আমার ।  নিশাচর ,  লালবাতি ,  ব্লগ ধামাকা .  .  . আরো কত নিক !  নিকের মায়া করতো না সে ।  ভালো চ্যানেল ছিলো ,  চাইলেই পেয়ে যেতো । তবে তার ব্লগিং পলিসি শুধু ব্লগে সীমাবদ্ধ ছিলো না ।  ২০১৩ সালে যখন আমার দেশ পত্রিকায় সামু ব্লগের নাস্তিকদের গালাগালির স্ক্রিনশট নিয়ে রিপোর্ট করা হয় এবং শাহবাগ আন্দোলনের জাগরণকে অন্যদিকে বাঁক নেয়ানোর চেষ্টা করা হয় ,  এর মূল হোতা ছিলো সেই বন্ধু ব্লগার ।  যার আসল নাম আহমেদ আরিফ ।  সবশেষে কিছু স্বীকারোক্তি  -  গালাগালি করার কু অভ্যাসের কথা আগেই বলেছি ।  সেই সাথে নতুন নতুন ব্লগে এসে কিছু ইরিটেটিং কাজ করেছিলাম ।  সবাইকে নিজের পোস্টের লিংক দেয়া ,  নিজের পোস্টে অন্য নিক থেকে প্লাস দেয়া ,  ফেসবুকে বন্ধু ব্লগারদের প্লাস দিতে এবং প্রিয়তে নিতে বলা .  .  .  বড়ই লজ্জাষ্কর সব ব্যাপার স্যাপার !  তখন ভালোবাসাময় ন্যাকা ন্যাকা পোস্ট দেখলে মেজাজ চড়ে যেতো ।  কত ভালো ভালো পোস্টে অযথাই মাইনাস দিয়ে এসেছি নীরবে !  ব্লগে লুলামি না করলেও মহিলা ব্লগারদের সাথে ফেসবুকে লুলামি করেছি ।  সেই সময় পার করে এসে আজ মোটামুটি সম্মানজনক একটা পর্যায়ে এসেছি ।  ব্লগ নিয়ে সেই পাগলামী নেই এখন আর ,  তবে ভালোবাসারও কমতি নেই ।  এতদিন যখন কোথাও যাইনি ,  আর কোথাও যাবোো না এত সহজে ।  এই ব্লগ মিশে আছে আমার অনুভবে ,  চেতনায় ,  ভালোবাসায় । সবাইকে অনেক শুভেচ্ছা ।  শুভ হোক সবার ব্লগে পথ চলা ।   

                    




জড়

 আমি দু কামরার যে ফ্ল্যাটটায় ভাড়া থাকি ,  তাতেএকজন নতুন সদস্য এসেছে ।  সে গভীর রাত পর্যন্ত উচ্চ ভলিউমে টিভি  দেখে ।  মাঝেমাঝে মনে হয় পাশের ঘরে গিয়ে বলে আসি শব্দটা একটু কমিয়ে দিতে ।  তবে তার কোন প্রয়োজন নেই ।  কারণ আমি জেগে থাকি অনেক রাত পর্যন্ত ।  উচ্চস্তরের কোন চিন্তাভাবনা করিনা ,  কাউকে নিয়ে ভাবিনা ,  স্বপ্ন দেখার বিলাসিতাও নেই ,  তাই তার এহেন আচরণে আমার রাত্রিযাপনের ক্ষেত্রে কোন ব্যাঘাৎ ঘটেনা ।  আমি ঘুমোনোর অনেক আগেই সে টিভি বন্ধ করে দেয় ।  এভাবে সময়ের কুশলতায় তুচ্ছ সংঘাত সহজেই এড়াতে পারি আমরা ।  পাশের ঘরের নতুন বাসিন্দার সাথে দেখা সাক্ষাৎ তেমন একটা হয়ে ওঠেনা ।  সে নানা কাজকর্মে ব্যস্ত থাকে ।  বাসায় ফেরে রাত করে ।  আমার কাজ মূলত ঘুমানো ।  অন্য অনেক পিতৃপালিত ধেড়ে আলসে বেকার খোকার মত আমিও ভবিষ্যতের চিন্তা বা পরিকল্পনা আপাতত মূলতবী করে রেখেছি ।  তবে অন্যদের সাথে আমার পার্থক্য এই ,  তারা কেউ তারুণ্যের স্বাভাবিক প্রগলভ চিন্তাভাবনাকে মূলতবী করে রাখেনি ,  যা আমার ক্ষেত্রে ঘটেছে ।  অবশ্য এমন ব্যাপার শুধুমাত্র আমার ক্ষেত্রেই ঘটছে বলে নিজেকে অন্যরকম ভেবে আত্মপ্রসাদ লাভ করার কোন কারণ নেই !  হৃদয়ঘটিত বিড়ম্বনার আফটারশকে কারো কারো মধ্যে এমন অনুভূতিহীনতার সাময়িক বা স্থায়ী পর্যায় আসতেই পারে !  আমি বেশ অভ্যস্ত হয়ে গেছি এতে ।  উচ্চশব্দময় টেলিভিশিক রাত ঘুমহীনতার অবিচ্ছেদ্য অনুষঙ্গ হিসেবে জুড়ে গেছে ।  আমার ভালোই লাগে এই সঙ্গ ।  
 পাশের ঘরের বাসিন্দা বেশ বিনোদনপিয়াসী ।  মূলত সিনেমা ,  নাটক আর বাহারী বিজ্ঞাপনের দিকেই তার মনোযোগ ।  যৌনাবেদনময়ী তরুণী কন্ঠের অভিমানী অনুযোগ ,  বা প্রেমাতুর  হৃদয়ের আর্তি শুনে ছন্নছাড়া স্মৃতিরা আমার হাত ধরে টেনে নিয়ে যেতে চায় নিঝুম টানেলের একদম শেষপ্রান্তে ।  নচ্ছার স্মৃতিদল নাছোড় হয়ে শক্তি প্রদর্শন করতে চাইলে বাধ্য হয়ে আমাকে হাত ছাড়িয়ে নিয়ে অন্য কাজে ব্যস্ত হতে হয় ।  দীর্ঘ স্বমেহনদৃশ্য অবলোকন করতে গিয়ে তারা ক্লান্ত হয়ে ঘুমিয়ে পড়ে ।  জেগে থাকি আমি ।  খুব দুর্বল আর অশক্ত তারা ।  কতক্ষণ আর পারবে আমার সাথে !  
 পাশের ঘরের বাসিন্দার চিত্তে চাঞ্চল্যের পরিমাণ বেশি ,  তা বোঝা যায় রিমোট কন্ট্রোলের অতি ব্যবহারে ।  কোন অনুষ্ঠানই সে বেশিক্ষণ দেখে না ।  দেখার মত ভালো কিছু পায় না হয়তো ।  সময় কাটানোর জন্যে রিমোটের বাটনগুলোকে শাফলিং করতে থাকে ।  ইদানিং সে আগের চেয়ে বেশি রাত জাগছে ।  যেন চেষ্টা করছে আমার ঘুমের সময়টাকে তাড়া করে ফিরতে !  এখনও অবশ্য তা পেরে ওঠেনি ।  তবে এ ধারা অব্যাহত গতিতে চলতে থাকলে আর কিছুদিন পরে হয়তো আমি তার দরজায় নক করে বলব ,  
 " ভাই ,  টিভিটার সাউন্ড কমায় দেন ।  আমি ঘুমাবো "  
কারো সাথে প্রথম সাক্ষাতে বলার জন্যে খুব একটু উপযুক্ত বাক্য নয় অবশ্য ,  পরিচিয়পর্বটা সেরে নেয়া যেতে পারে ,  
 " শুভরাত্রি ।  আমি আপনার পাশের রুমে থাকি ।  আমার নাম .  .  .  " 
নাহ ,  বেশি কথা বললে সে বিরক্ত হতে পারে ।  লোকটা সম্ভবত কথাবার্তা বলতে তেমন পছন্দ করে না ।  বাসায় ওঠার পর মালপত্র তদারককারীদের কিছু নির্দেশনা দেয়া ছাড়া আর কিছু বলতে দেখিনি কখনও ।  আজ রাতে সে সম্ভবত তার পছন্দের অনুষ্ঠান খুঁজে পেয়েছে ।  প্রায় দু ঘন্টা যাবৎ একটি মারদাঙ্গা সিনেমা দেখছে ।  আমার কাছে ব্যাপারটা একটু অদ্ভুত লাগলো ।  সিনেমার হাস্যকর সংলাপ ,  নিম্নমানের শব্দ ,  কিছুক্ষণ পরপর উদ্ভট কথা সম্বলিত গান ,  এসব তো তার পছন্দ হবার কথা না !  দীর্ঘ দু মাসের অভিজ্ঞতা থেকে জানি ,  কোন চ্যানেলে এসব সিনেমা শুরু হলে সে সাথে সাথেই পাল্টে দেয় ।  হঠাৎ তার রূচি পরিবর্তনের হেতু কী ?  নাকি সে টেলিভিশনটা অন রেখেই ঘুমিয়ে গেছে ?  তাহলে তো গিয়ে দরজায় কড়া নাড়তেই হয় !  হঠাৎ করে তার সাথে কথাবার্তার  সুযোগ তৈরি হলে আমার মধ্যে কেমন যেন একটা প্রফুল্ল ভাব কাজ করে ।  দীর্ঘদিন কারো সাথে গল্প করা হয়না এটাই কি কারণ ?  প্রথম পরিচয়ের ক্ষেত্রে কিছুটা আনুষ্ঠানিকতা করাই যায় !  আমি চুল আঁচড়ে ,  ময়লা ট্রাউজারটা পাল্টে তার সাথে দেখা করার জন্যে প্রস্তুতি নেই ।  
 " এই যে ভাই ,  দেখুন তো কী অবস্থা !  টিভিটা অন করেই ঘুমিয়ে গিয়েছিলেন ।  খুব ক্লান্ত নাকি ?  "  
হৃদ্যতার সুরে বলতে পারি আমি ।  অথবা রসিকতাও করতে পারি এক প্রস্থ ,  
 " ছবিটার মধ্যে পরিচালক মনে হয় ঘুমের ওষুধ পুরে দিয়েছে ।  হাহাহা !  "  
নাহ ,  ঠিক যুৎমত হচ্ছে না রসিকতাটা ।  কেউ হাসবে না ।  অনেকদিনের অনভ্যাস !  দরজার কাছে পৌঁছে কড়া নাড়তে যাব ,  ঠিক সেইসময় টেলিভিশনটা বন্ধ করে দেয় লোকটা ।  ঘুমিয়েই পড়েছিলো মারদাঙ্গাপূর্ণ চলচ্চিত্র চালু রেখে ।  ফিরে আসার সময় আমার কেন যেন মন খারাপ হয় ।  
 একদিন আমাদের পাড়ায় বিশাল একটা বৈদ্যুতিক গোলযোগ ঘটে গেল ।  বিকট শব্দে বিস্ফোরিত হল ট্রান্সফর্মার ।  কমপ্লিট ব্ল্যাকআউট ।  পাশের ঘরের টেলিভিশনটার নীরবতায় এক অস্বস্তিকর অবস্থার তৈরি হল ।  লোকটা এখন ঘুমুবে কী করে ?  আর না ঘুমিয়ে করবেই বা কী !  আমি না হয় শুয়ে শুয়ে হাবিজাবি ভাবতে ভাবতে দিব্যি সময় কাটিয়ে দিতে পারি ।  আর আজকের রাতটায় ভাবার মত ভালো একটা টপিক তো পাওয়া গেছেই !  পাশের ঘরের বাসিন্দার বিনোদনসামগ্রীর বিকল হয়ে যাওয়াতে কী কী বিপত্তি ঘটতে পারে ,  বা সে কীভাবে এই দূরাবস্থার মোকাবেলা করতে পারে তার একটা লিস্ট করা যায় ।  সে হয়তো বা ঘরের মধ্যে পায়চারি করেই কাটিয়ে দেবে ঘুমানোর আগ পর্যন্ত ,  অথবা বারান্দায় এসে রাতের প্রকৃতি দেখবে ।  দ্বিতীয়টা হবার সম্ভাবনা খুব কম ।  তাকে ঘরের বাইরে বের হতে দেখিনি খুব একটা ,  বারান্দায় তো কখনই না !  হয়তোবা সে আড্ডা দেবার জন্যে আমার ঘরে চলে আসতে পারে ।  ভালোই হয় তাহলে ।  আমি বেশ উষ্ণ অভ্যর্থনাই বরাদ্দ রাখবো তার জন্যে ।  
 " আরে .  .  .  আপনি !  কী সৌভাগ্য আমার !  "  
বিনয়ে বিগলিত হয়ে বলতে পারি ,  অথবা গাম্ভীর্য বজায় রেখেই রাত্রিকালীন আড্ডার যাবতীয় বন্দোবস্ত প্রস্তুত থাকবে ,  জানিয়ে দিতে পারি ।  সে যদি অমন কিছু ভেবে থাকে আমার সত্যিই কোন আপত্তি থাকবে না ।  তার পদশব্দ শুনতে পাচ্ছি ।  সে কি এদিকে আসছে ?  নাকি মাঝখানের করিডরটাতে পায়চারি করছে ?  উত্তেজনায় আমি শোয়া থেকে বসে পড়ি ।  পরমুহূর্তেই নিজের ভেতর রাশভারি একটা ব্যক্তিত্ব আনয়নের চতুর প্রচেষ্টা চালাই ।  
 " আরে কী খবর আপনার ?  ভালো আছেন তো ?  বসুন ।  "  বলে আমি চা - বিস্কিটের আয়োজন করতে লেগে যাব ।  তার মধ্যে স্পষ্ট দ্বিধা কাজ করছে ।  আমার দরজার কাছাকাছি এসে ফিরে যাচ্ছে বারবার ।  বেশিক্ষণ অবশ্য এ দোলাচলে আমাদের কাউকেই দুলতে হল না ।  বিদ্যুৎকর্মীদের কর্মতৎপরতা আমার ভেতর একটা মৃদু ক্রোধের সঞ্চার করে ।  তবে সান্ত্বনা পাই এই ভেবে ,  গরমে বড্ড কষ্ট পাচ্ছিলাম !  ফ্যানটা যেন আমার মনের কথা বুঝতে পেরেই অনুগত ভৃত্যের মত প্রবল বেগে ঘুরতে থাকে ।  
 মাস ছয়েকের মধ্যে লোকটার কোন একটা ব্যবসায়িক বা চাকুরীগত বিপর্যয় ঘটে যায় সম্ভবত  ( আমি ঠিক জানিনা সে কী করে )  ।  সে বাইরে বেরোয় না ।  আমার মতই ঘরের মধ্যে বসে থাকে আর টেলিভিশন দেখে ।  সঞ্চিত টাকা ভালোই আছে বোধ হয় ।  যে হোটেলটা থেকে তাকে প্রতিবেলা খাবার দিয়ে যায় সেটা যথেষ্টই দামী ।  আমি শুয়ে শুয়ে ভাবি ,  তাকে আমার জীবনের গল্প বলব নাকি ?  তবে আমার গল্পগুলো এত ব্যক্তিগত এবং স্পর্শকাতর; তা সবার সাথে শেয়ার করা যায়না ।  আর এসব কথা তার সাথে শেয়ার করতে গিয়ে ধরে নিই একটা বেশ ভালো বন্ধুত্বের সম্পর্ক সৃষ্টি হয়ে গেল ,  তাহলেই বিপদ !  আমি জেনেছি আমার বন্ধু থাকতে নেই ,  বন্ধু রাখতে নেই ।  বন্ধুর চেয়ে বিপদজনক শত্রু আর হয় না ।  বন্ধুদের মত সহাস্যে ,  নির্বিকারভাবে আঘাত করতে অতি বড় শত্রুরও হাত কাঁপবে ।  আর বন্ধুদের কাছ থেকে অতি সামান্য আঘাতেই পর্যুদস্ত হওয়া যায় ।  এখন আমি যদি তাকে বলি সেই ঘটনাটা ,  যার কারণে আমার প্রেমিকার সাথে বিচ্ছেদ হয়েছিল ,  কিছুটা অদ্ভুত বটে .  .  . 
  " আমি সকল বন্ধনের ঊর্ধে তাকে স্থান দিয়েছিলাম ।  জীবনের সমস্ত স্বাদ সে নিয়েছিলাম তার কাছ থেকে ।  মমতা ,  যৌনতা ,  ভালোবাসা ,  চুম্বন .  .  .  অনুভূতির ক্যালাইডোস্কোপে প্রতিনিয়ত যুক্ত হত নতুন রঙ ,  নতুন আয়নায় আমরা প্রতিদিন আমাদের সুন্দরতর প্রতিবিম্ব দেখতাম ।  জীবনের সব স্বাদ এত দ্রুত ,  এত তীব্রভাবে চেখে নেবার ফলে আমাতে কিছুটা অবসাদ পেয়ে বসে ।  আর কিছু পাবার বাকি নেই ভেবে আমি বিষণ্ণ হয়ে পড়ি ।  তার বিশ্বস্ত হাতে আমার হাত নির্ভরতা খোঁজে না ,  ভবিষ্যতের স্বপ্নশপথ নেয় না নীরবে ,  আমি শপথের পরিবর্তে ঝাঁকে ঝাঁকে শ্বাপদ দেখি ।  কৌতুকের দৃষ্টিতে চেয়ে আছে আমাদের  ' পরিপূর্ণ '  সম্পর্কের দিকে ।  পরিপূর্ণ ।  এক টিন ভর্তি পানি যেন ,  শক্তিশালী টিন ।  কোথাও কোন ছিদ্র নেই ।  লিকেজের কোন সম্ভাবনাই নেই ।  কিন্তু শ্বাপদেরা যদি তাদের ধারালো নখ দিয়ে আঁচড়ে দিতে চায় ?  সে আমাকে বারবার তিরস্কার করত এমন অবাস্তব সম্ভাবনার কথা ভাবার জন্যে ।  তার বক্ষবন্ধনী খুলে সযতনে রাখা টিনের কৌটাটা চুপিচুপি দেখাত আমাকে ,  আর অভয় যোগাত  " কেউ দেখতে পারবে না "  বলে ,  আঁচড় কাটার তো প্রশ্নই নেই !  আমি আশ্বস্ত হতাম ,  তারপরে আরো বিমর্ষ হয়ে যেতাম ।  কেন ,  জানি না ।  কীসের অভাব ?  কী নেই আমাদের মধ্যে ?  আমাকে তুমি কী দাওনি ?  কিছু একটা বাকি থেকে যাচ্ছে ,  কিছু একটার অভাব !  হঠাৎ একদিন আমি বুঝতে পারি ,  কোন সে অনাস্বাদিত অনুভব আমাকে তাড়িয়ে ফিরছে ।  মৃত্যু !  জীবনকে তাগড়া ঘোড়ার মত খোলা মাঠে টগবগিয়ে ছুটে চলতে দেখেছি আমরা ,  তাতে সওয়ারও হয়েছি ।  আশেপাশে দেখেছি অসংখ্য মৃত ঘোড়া ,  মৃত আরোহী ,  জীবন্মৃত ঘোড়া এবং আরোহী ।  ভ্রূক্ষেপ করি নি ।  শুধু ছুটেই গেছি ।  প্রিয় তারা ,  আমাকে সেই স্বাদ দাও ।  আমি জানি তোমার কাছ থেকেই কেবলমাত্র এই স্বাদ আমি পেতে পারি ।  আমি ভীরু ,  তাই নিজের পরখ করতে ভয় হয় ।  তুমি বিশ্বস্ত ,  তুমি প্রেমময়ী ,  তুমিই পারো আমাকে পূর্ণ করতে ,  কার্পন্য করো না ,  দাও দাও দাও .  .  . 
 - কী বলতে চাও ? 
 - তোমার গলা টিপে ধরব ,  মৃত্যুর কাছাকাছি নিয়ে যাব ।  তারপর ছেড়ে দেব ।  তুমি আমাকে বলবে মৃত্যুর সম্মুখীন হওয়াটা কেমন ।  
অতঃপর সে আমাকে অন্য এক জীবনের সম্মুখীন করে চলে গেল ,  স্মৃতিস্মারক হিসেবে সেই টিনের কৌটাটা দিয়ে গেল ।  এর মধ্যে গচ্ছিত রয়েছে  ' পূর্ণতা '  নামক হাস্যকর নামের ভয়ংকর এক গরল ।  " 
  .  .  .  তো এই কাহিনী শুনে পাশের রুমের বাসিন্দা যদি ফিক করে হেসে ফেলে ,  অথবা আমাকে পাগল ঠাউরে বসে ,  কিংবা কোন আগ্রহই না দেখায় ,  ব্যাপারটা অসম্মানের চুড়ান্ত হবে ।  এর চেয়ে সে তার মত করে টিভি দেখতে থাকুক ,  আমি ফাঁকা টিনের কৌটাটায় পিন দিয়ে খুঁচিয়ে ছিদ্রের সংখ্যা বাড়াতে থাকি । 
 তারপর সেদিন ,  যেদিন টিভিটা বিকল হয়ে গেল ,  সে সস্তার হোটেল থেকে খাবার আনা শুরু করল ,  বুঝতে পারলাম তার সঞ্চয় ফুরিয়ে আসছে ,  টিভিটা মেরামত করার বিলাসিতা হয়তোবা দেখাবে না ।  ততদিনে টিনের কৌটাটায় আমি অনেকগুলো ছিদ্র করে ফেলেছি ।  শক্ত কৌটো ,  বেশ কসরৎ করতে হয় ছিদ্র করতে ।  আমার না হয় একটা অবলম্বন আছে সময় কাটাবার ,  কিন্তু বেচারা লোকটা কী করবে ?  টিভিটা ছাড়া আর তো কিছু তার ছিলো না ।  তাকে বলব নাকি টিনের কৌটাটা ছিদ্র করতে সহায়তা করার কথা ?  এতে অবশ্য সে রেগে যেতে পারে ।  হয়তোবা আমার নেতিবাচক এবং ধ্বংসাত্মক কার্যক্রম তাকে ক্ষিপ্ত করতে পারে ।  সে হয়তোবা বলতে পারে ,   " কৌটোটায় ছিদ্র না করে তা বন্ধ করার চেষ্টা করুন না !  "  ।  এরকম কিছু অনেকদিন শোনা হয়না ।  বলবে কি সে ?   
 নাহ ,  তার সময় হয়না ।  আর্থিক দুরবস্থা দ্রুতই কাটিয়ে ওঠে ।  টেলিভিশনটাও মেরামত করে ফেলে আবার আগের রুটিনে ফিরে যাবার প্রস্তুতি নেয় সে ।  তবে ফিরে যাবার আগে সে আকস্মিক হৃদ্যতা করে বসে !  আমাকে তার সাথে টেলিভিশন দেখার আমন্ত্রণ জানায় ।  এরপরে একসাথে টিভি দেখাটা আমাদের রুটিনকর্মে পরিণত হয় ।  আমরা কেউ একে অপরের সাথে কথা বলি না যদিও ,  তাতে কোন সমস্যা হয় না ।  সে রাত করে বাড়ি ফেরে ।  আমি সারাদিন শুয়েবসে টিনের কৌটোটা খোঁচাই ।  রাতের আহার সম্পন্ন করে আমরা একে অপরের ঘরের দরজা খুলে দিই ।  তারপর টেলিভিশন দেখতে বসি ।  
 বছরখানেক এভাবে টেলিভিশন দেখার পর আমি বুঝতে পারি আমার জীবনে দ্বিতীয়বারের মত বিশ্বস্ত কেউ একজন এসেছে ।  তার কাছে যা ইচ্ছে তাই আবদার করা যায় ।  টেলিভিশনটাকে আমি আজকালের মধ্যেই প্রস্তাব দেব আমার দ্বারা মৃতপ্রায় হবার ।  একটা লোহার রড দিয়ে  ভেঙে কাঁচ গুড়িয়ে দিলে তার কেমন লাগবে ,  মৃত্যু অনুভূতি হবে কী না ,  আর হলে সেটা কেমন এসব জিজ্ঞাসা করব ।  আমার মনে হয় ,  পাশে বসে থাকা লোকটির কাছে এমন আচরণ এখন আর অদ্ভুত বলে মনে হবে না ।  বরং সেও আমাকে সাহায্য করতে পারে ।  আপনতম ,  বিশ্বস্ততম জনের কাছে অদ্ভুত এবং বিপদজনক আবদার করব না তো কার কাছে করব ?  
 এক মহেন্দ্রক্ষণে অনুধাবনের অনুপ্রাননে উদ্বুদ্ধ হয়ে আমরা প্রথমবারের মত একে অপরের সাথে পূর্ণবাক্যে ভাবপ্রকাশ করি ,  
 - রেডি আছেন তো ?  রডটা নিয়ে আসি পাশের রুম থেকে ?  
 - না ,  আপনি কষ্ট করবেন কেন ?  আমার কাছেই তো আছে !  
 তারপরেও আমি পাশের ঘরে চলে যাই ।  টিনের কৌটোটাকে নিয়ে আসতে ।  প্রিয়তম জড়পদার্থদ্বয়কে একসাথে দেখতে পারার অনুভূতিটা চমৎকার !  
 

                    




অনলঋতুর গান

 গতকাল তুমি ছিলে না ,  কি ছিলে
প্রশ্নবোধক মুছে যায় মিছিলে 
এখন তুমি আছো হয়তোবা আমার পাশেই দিচ্ছো শ্লোগান । 
গতকাল আমি হারিয়ে খুঁজেছি
মৃত ধমনীর শোকেতে কেঁদেছি 
আজ আমার এই দেহেতে প্লাবন রক্তনৃত্যে মেলাচ্ছি তান । 
কাল পথে বুনে চেতনার চারা
আজ দেখি বৃক্ষশোভিত এ ধরা
আমাদের ছায়া হও ,  দাও সাড়া আজ সবাই আপনজন । 
আপনজনকে দেখছি আমি আজ
ব্যানার হাতে ,  প্রভাতে রাতে
আপনজনকে দেখছি আমি আজ
চেতনাগ্নিতে জ্বালায় মনবাতি
দ্রোহের শপথে নেমেছি এ পথে চিনেছি উজ্জীবন
মনেতে সওয়ার চার দশকের সুপ্ত আন্দোলন ।  
যে ছেলেটার টিউশনি সন্ধ্যায়
যে মেয়েটা বকুনির ভয়ে ভীত
শাহবাগের ক্ষিপ্ত অগ্নিবলয়ে সবাই পরিচিত ।  
যে শিশুটা মা ' র কোলে চড়ে আসে
যে বৃদ্ধ ভাঙে দেহশৃঙ্খল 
প্রহসন তারা আর দেখবে না ভাঙবে সব শেকল ।  
শাহবাগ জাগে চেতনাভূম
গচ্ছিত রাখি আমাদের ঘুম 
অনেক জমিয়েছি রক্ত আর ঘাম
বিকোবোনা যত চড়া হোক দাম । 
বিকোনোবিদ্যা যারা ভালো জানে
শকুনের দল তারা ডেকে আনে
শিখেছো তোমরা নেগোসিয়েশন 
মূল্য কাকে দেবে ? 
মূল্যের মূলো দেখেছো কোথায় ? 
ভুলিয়ে রেখেছো মিষ্টি কথায় ! 
বুঝতে পারো কি ক্ষমতাপ্রাসাদ যায় অতলে ডেবে ? 
ডুবসাঁতারে পটু খুব জানি
সাঁতার যে দেবে কোথা পাবে পানি ?  
আগুন জ্বলছে আগ্নেয় দেশ ,  অনলঋতু এখন ।  
 অনলঋতু এখন .  .  .   
 

                    




মৃত্যুমাত্রিক

 গতকাল রাতে সম্ভবত আমার মৃত্যু হয়েছে ।  মৃত্যু ব্যাপারটা বরাবরই কেমন অস্পষ্ট আর ধোঁয়াটে ।  সেটা যে কেমন ,  মানবজাতি তা আজো বুঝে উঠতে পারলো না !  কোন মৃত ব্যক্তি তো কখনও এসে বলে যায়নি কাউকে ,  জীবনের সূতো ছিড়ে গেলে তা দিয়ে কতটুক কি বোনা যায় ।  তাই আমিও নিশ্চিত নই আমার মৃত্যুর ব্যাপারে ।  বিজ্ঞানমতে মৃত্যুর পরে আর কোন অনুভূতি থাকবে না ।  কিন্তু আমি তো দিব্যি সব দেখতে পাচ্ছি ,  শুনতে পাচ্ছি ,  নাস্তার টেবিলে পুষ্টিকর খাবার গিলছি গোগ্রাসে ।  তবে কি আমি মরিনি ?  ধর্মমতে অবশ্য মৃত্যুর পরেও আরেক জীবন থাকে ।  সে জীবনের বর্ণনা আবার একেক গ্রন্থে একেকরকম ।  সবগুলো ধর্মগ্রন্থ পড়া হয়নি বলে মিলিয়ে দেখাও দুস্কর ।  এমনিতে জীবন আর মৃত্যু নিয়ে তেমন একটা চিন্তা ভাবনা করি না ।  তবে মৃত্যুর মত অপ্রত্যাগামী কিছু একটা ঘটে গেলে তার আশু সুরাহা করা দরকার ।  জীবন বা মৃত্যু কোনটাই গুরুত্বপূর্ণ কিছু না ,  কিন্তু জীবন্মৃত হয়ে কে থাকতে চায় ।  আমার স্ত্রীও সম্ভবত আঁচ করতে পেরেছে ব্যাপারটা ।  এতদিন ধরে আমাদের পাশাপাশি বসবাস ,  এতদিন ধরে একে অপরকে স্প্রে করেছি উন্নত ব্র্যান্ডের সম্পর্কসুবাস ,  সে না বুঝলে কে বুঝবে ?  গতরাতে বাসায় ফেরার পর নতুন রেসিপির খাবার ,  টিভি দেখা ,  মশারি গুঁজে লাইট নিভিয়ে ঘুমুতে যাওয়া সবই ঠিকঠাক মত চলছিলো ।  সমস্যাটা আতঙ্ক অথবা আশঙ্কায় রূপ নেয় আমার বাথরুমের বেগ পেলে কোনভাবেই মশারি থেকে বের হতে না পারার মাধ্যমে ।  সামান্য এক মশারি ,  আলতোভাবে গোঁজা আছে তোষকের সাথে; তুলে ফেললেই হয় !  অথচ আমি তুলবো কী ,  খুঁজেই পাচ্ছিলাম না নির্গমন পথ কোনভাবেই ।  ঘুমের ব্যাঘাৎ ঘটায় স্ত্রী খুব বিরক্তচোখে তাকাল আমার দিকে ।  কিন্তু আমার বেগতিক অবস্থা দেখেও কোনরকম সহায়তা করল না ।  হাই তুলে বলল ,  
 - তোমার অবস্থা তো সুবিধের মনে হচ্ছে না ।  মশারীর ভেতর থেকে বের হবার প্রানশক্তি যার নেই ,  সে কীভাবে বাহ্যিত্যাগ করবে ?  আর বাহ্যিত্যাগ করতে না পারলে বাঁচবেই বা কীভাবে ?  থাক ,  আর চেষ্টা করে লাভ নেই ।  ঘুমিয়ে পড় অথবা মারা যাবার চেষ্টাও করতে পারো ।  আমার মনে হয় তোমার সময় ঘনিয়ে এসেছে ।  শুভমৃত্যু ।  
আমি তার আন্তরিক শুভকামনার জবাবে জানাই যে ঘুম এবং মৃত্যুর জন্যে আমার চেষ্টা অব্যাহত থাকবে ,  এবং তার নাসিকাগর্জনের ফলে কোনরকম সমস্যা হবে না ।  
 সকালবেলায় ঘুম এবং মৃত্যুবিষয়ক জটিলতা প্রকট হয়ে ওঠে ।  আমি দ্বিধাণ্বিত অবস্থায় শুয়ে থাকি ,  শুয়েই থাকি ।  কাজে যেতে ইচ্ছে করে না ।  মৃত মানুষদের কি অফিসে যাওয়া জরুরী ?  এখন আমার উচিত সৎকারকার্য সুষ্ঠুভাবে সম্পন্ন করার জন্যে প্রয়োজনীয় ব্যবস্থা নেয়া ।  মরে গেছি বলে তো আর দায়িত্ব শেষ হয়নি ।  আর নিজের কাজ নিজে করলে তবেই না সর্বোৎকৃষ্ট ফল পাওয়া সম্ভব !  স্ত্রীকে ডাকি ব্যাপারটা খতিয়ে দেখার জন্যে ।  সে নিশ্চিত করে বলতে পারে না ,  তবে মৃত্যুর সম্ভাব্যতাও উড়িয়ে দেয়না একেবারে ।  তার মতে ,  বিষয়টি যেহেতু জরুরী ,  আগেভাগে সব সেরে রাখাই ভালো ।  সে আমাকে ডেথ সার্টিফিকেট আগে থেকেই ইস্যু করার পরামর্শ দেয় ।  
 - যা দিনকাল পড়েছে ,  সবারই একটা করে ডেথ সার্টিফিকেট করে রাখা উচিত ।  নইলে দেখা যাবে দিব্যি মরা মানুষ খাটিয়ায় চড়ে ঘুরে বেড়াচ্ছ ,  অথচ জীবিত ভেবে প্রাণরস শুষে নিতে ছেঁকে ধরবে পিঁপড়ের দল ।  
তার কথা কে নাকচ করে দিতে পারিনা ।  কিন্তু মৃত্যুসনদের প্রাপ্তিস্থান এবং এ সংক্রান্ত বিবিধ দাপ্তরিক কার্যক্রম সম্পর্কে অজ্ঞ ছিলাম বলে বাধ্য হয়ে তার সাহায্য প্রার্থনা করতেই হয় ।  আমার স্ত্রী একজন করিৎকর্মা এবং বুদ্ধিমতী মহিলা ।  সে বেশ দ্রুতই সিন্দুক ,  ওয়ার্ডরোব ,  আলমিরা ঘেঁটে একটি জীর্ণ কাগজ বের করে ফেলে ।  
 - এটা নাও ! 
 - কী এটা ?  
 - আমাদের বিয়ের কাবিননামা ।  
 - এটা দিয়ে কি হবে !  
আমার বৈষয়িক জ্ঞানের অভাব দেখে সে কিঞ্চিত বিরক্ত হয় ।  
 - আরে ,  এটা নিয়ে আশেপাশের কোন ডেথগ্রাফিক দোকানে যাও না !  পাড়ায় নতুন দোকান উঠেছে দেখনি ?  সুন্দর করে লেখা ,   "  এখানে যাবতীয় কাবিননামা ,  জন্মদিনের কার্ড ,  চাকুরির অভিজ্ঞতাপত্র ইত্যাদিকে সম্পূর্ণ কমপিউটারাইজড গ্রাফিক পদ্ধতিতে ডেথ সার্টিফিকেটে রুপান্তরিত করা হয় "  ।  রাস্তায় চোখ বন্ধ করে হাঁটো নাকি ? 
তার ঝাঁঝালো বাক্যবাণ আমার অজ্ঞতাকে বিশ্রীভাবে ফুটিয়ে তুললে বেশ অপ্রতিভ হয়ে পড়ি আমি ।  একটা ব্যাগের মধ্যে কাবিননামাটি নিয়ে দ্রুত বেড়িয়ে যাই ।  আজ অনেক কাজ ।  
 কম্পিউটারের দোকানের কর্মীরা বেশ অমায়িক এবং দক্ষ ।  তারা খুঁটিনাটি কথা বলতে বলতে নিমিষেই ডেথ সার্টিফিকেট তৈরি করে ফেলে ।  বিল পরিশোধের সময় আবারো আমার অজ্ঞানতা শোচনীয়রূপে প্রকাশ পায় ।  
 - তাহলে ডেথ সার্টিফিকেট হয়ে গেল !  আমি ভেবেছিলাম কত জটিল হবে কাজটি !  
 - আরে ভাই ,  কাজ শেষ হইসে ভাবসেন ?  কাজ তো কেবল শুরু !  আমরা কেবল একটা ফরম্যাটে কনভার্ট করসি ।  এখন আপনার স্বাক্ষর লাগবে ,  মৃত্যায়িত ছবি লাগবে ,  কত কিছু বাকি ,  যান যান !  শেষ কইরা ফেলেন তাত্তাড়ি !  
সত্যায়িত শব্দটার সাথে পরিচিত ছিলাম ।  কিন্তু মৃত্যায়িত ?  নাকি মিথ্যায়িত ?  আবারও প্রশ্ন করে সবার সামনে বোকা বনে যাবার কোন ইচ্ছা ছিলো না ।  তাই কনভার্টেড প্রি - ডেথ সার্টিফিকেটটি পুনরায় ব্যাগের ভেতর ঢুকিয়ে রওনা দিই শহরের পথে ।  দাপ্তরিক কাজগুলো আজকে আজকেই শেষ করে ফেললে ভালো ।  
 মহল্লা পেরিয়ে বড় রাস্তার মোড়ে দাঁড়িয়ে বাসের জন্যে অপেক্ষা করছিলাম ।  পেয়েও গেলাম একটা সহজেই ।  আজ হরতাল নাকি ?  সবকিছু বেশ ফাঁকা ফাঁকা লাগছে ।  বাসের ভেতর ঢুকে গ্যাঞ্জাম লেগে গেলো কিছু যাত্রীর সাথে ।  তারা মৃতদের জন্যে সংরক্ষিত আসনে বসে যাচ্ছিলো ।  আমি প্রতিবাদে সোচ্চার হলাম ।  
 - এই যে ভাই ,  উঠেন ।  দেহেন না এইডা মৃতদের জন্যে সংরক্ষিত সিট ?  
লোকগুলো শুনেও না শোনার ভান করলে আমার মেজাজ চড়ে যায় ।  
 - ঐ মিয়া !  কী কই শুনেন না ?  মৃতদের সিটে বইছেন ক্যান ?  ওঠেন !  
এবার তারাও পাল্টা বচসা শুরু করে দেয় ।  শহরে মৃতদের বৃদ্ধি এবং অবাধ চলাচল কীভাবে জীবিতদের স্বাভাবিক কাজকর্মে বাধা সৃষ্টি করছে এ নিয়ে তারা উষ্মা প্রকাশ করে ।  আমি ক্ষিপ্ত হয়ে কন্ডাক্টরকে ডাকলে সে আমার ডেথ সার্টিফিকেট দেখতে চায় ।  অন্যান্য যাত্রীরাও এতে সায় দেয় এবং গভীর আগ্রহে মৃত্যুসনদ দেখার জন্যে তাকিয়ে থাকে ।  যেহেতু আমার মৃত্যুসনদের কাজ এখনও শেষ হয়নি ,  তাই আমি ব্যাপারটা এড়িয়ে চলে সুকৌশলে পরের স্টপেজে নেমে যাবার চেষ্টা করি ।  
 - ঐ বাস ,  থামাও ।  আমি নামুম এইহানে ।  
 - এইখানে স্টপেজ নাই ।  ঐ মিয়া ফাঁপড় নিসেন এতক্ষণ ?  ধরেন তো ব্যাডারে ,  এর ডেথ সার্টিফিকেট দেইখাই ছাড়ুম ।  
তাদের ভাবগতিক খুব একটু সুবিধের মনে হচ্ছে না ।  মেরে টেরে বসতে পারে ।  তাই আমি প্রাণভয়ে চলন্ত বাস থেকেই লাফিয়ে নেমে পড়ে কিছুদূর দৌড়ে গিয়ে বেদম হাঁপাতে থাকি ।  মৃত্যুপরবর্তী কার্যক্রমে একের পর এক বিপত্তি তৈরি হচ্ছে ।  অবশ্য আমি এখনও নিশ্চিত না মারা গেছি কী না ।  হঠাৎ এমন অনুভব হচ্ছে আর কী !  সে তো জীবিত থাকা অবস্থায়ও হত !  হঠাৎ হঠাৎ মনে হত যে বেঁচে আছি ।  হঠাৎ ,  খুব হঠাৎ দিগ্বিজয়ী মেঘেদের জয়রথে নিজেকে অভিযাত্রী হিসেবে আবিস্কার করতাম ,  পূবালী বাতাসের তোড়ে ভেসে আসতো ঘাসফুলের গন্ধ ,  রাঙিয়ে দিত প্রজাপতির ডানার রঙ ।  বেঁচে থাকলে এরকম হতেই পারে মাঝেমধ্যে ,  জানি আমি ।  এও জানি ,  বেঁচে থাকা আর মরে যাবার মধ্যে খুব ক্ষীণ একটা রেখা আছে ।  রেখার দুইদিকের মানুষ নিজেদের অবস্থান সম্পর্কে না জেনেই ভুল জীবন অথবা মরন যাপন করছে ।  গত বেশ কয়েকদিন ধরেই আমার ভেতর মরণ অনুভব প্রবল হচ্ছিলো ।  রাতে ঘুমুবার সময় চুম্বনের বদলে কদমবুছি করে বসতাম বউকে ,  পোষা টিয়াপাখিটাকে দেখলে ক্ষিধে লেগে যেত ,  বাসে উঠতে পুরান পল্টন থেকে ফার্মগেট হেঁটে যেতাম অক্লেশে ,  ভীড় ,  ঘাম ,  গরম তোয়াক্কা না করে ।  অবশেষে গতকাল রাতের সেই মশারী কান্ড ।  জীবনের মশারীরূপ ঘেরাটোপে বন্দী হয়ে যখন শারীরিক বর্জ্য অপসারণের মত জৈবিক কাজগুলো বাধাপ্রাপ্ত হয় ,  এবং এতে আমার নির্বিকারত্বে স্ত্রীও যোগদান করে ,  তখন আমি নিজেকে একজন মৃত বা সম্ভাব্য মৃত ভাবতেই পারি !  
 হয়তোবা এসবই মৃতের অনুভব ।  
 মৃত্যানুভব আমার চারিপাশে নৃত্যরত হয় ।  কুশীলবেরা আসতে থাকে একে একে ।  শাহবাগের মোড়ে দেখা হয়ে যায় কুহকের সাথে ।  পুরোনো বন্ধু ।  অন্তরঙ্গতা বজায় আছে এখনও ।  সেও একটা ব্যাগ কাঁধে নিয়ে বিরসমুখে ঘুরে বেড়াচ্ছে ।  তার অবশ্য বিরসমুখে থাকার কারণ রয়েছে ।  বেচারা অনেকদিন আগেই মৃত্যুকে অনুভব করেছে ,  কিন্তু কাগজিক জটিলতার কারণে ছাড়পত্র পাচ্ছে না ।  আমাকেও এভাবে এখানে কতদিন থাকতে হবে কে জানে !  
 - কী রে দোস্ত ,  খবর কী ?  এখনও ছাড়পত্র পাস নাই ? 
 - আরে কেমনে পামু ক !  ভেতরে যাওয়ার পাস নাই !  যে বিশাল লাইন !  কাগজপত্র সব রেডি করছি ,  ছবি তুলছি ,  মাগার সাইনটা নিতে পারতাছি না ডেথ মিনিস্ট্রির মন্ত্রীর কাছ থিকা ।  
 - ছবিও তোলা লাগে নাকি ?  কি টাইপ ?  পাসপোর্ট না এনভেলপ সাইজ ?  
 - সেইটা একটা হইলেই হইলো ।  মূল ব্যাপারটা হইলো ,  তুমি যে মারা গেছো তার প্রমাণ থাকতে হবে ছবিতে ।  
 - এ তো আরেক ঝামেলায় ফালায় দিলি ।  মারা গেছি বা যাইতাছি এইডা তো বুঝতাসিই !  আবার প্রমাণ দিমু কেমুন কইরা !  
 - আরে বুঝোস না !  সরকারী কাজকম্ম ।  ফর্মালিটির কুনো শেষ নাই ।  দেখা গেলো সব কাগজ ঠিকঠাক ,  কিন্তু ছবি এ্যাপ্রুভ হইলো না ।  এহন থাকো বাইচ্চা !  বিতিকিচ্ছিরি কিচ্ছা বুঝছো ! 
 - তুই ছবি তুলসোস ?  
 - তুলসি কিছু ।  তবে আরো তুলতে হইব ।  বেশি ভালো তুলিনাই ।  ডেথ মিনিস্ট্রিতে ছবি তুলার লোক আছে ।  মাগার ঢুকতে তো হইব আগে ,  যে ভীড় !  
 - আজকে যাবি ?  বেশি বেলা তো হয় নাই ।  এখুনি রওনা দিলে হয়তো সিরিয়াল মিলতে পারে ।  
 - যাওয়া যায় ,  চল !  
 - সার্টিফিকেটটা নিসোস ঠিকমত ?  
 - আরে ঐডা নিয়াই তো ঘুরি সারাদিন !  
কথা বলতে গিয়ে কুহকের মুখ থেকে শীতকালের হিমেল ধোঁয়া বের হয় ।  ঠান্ডাটা বেশ ভালোই পড়েছে ।  প্রচুর মানুষ মারা যাচ্ছে ।  দিনাজপুরে ,  পঞ্চগড়ে ,  শ্রীমঙ্গলে .  .  . কোথাও মঙ্গলের দেখা নেই ।  তবে এসব প্রান্তিক মানুষের মৃত্যুর জন্যে কোন সনদ লাগে না ।  গোয়ালঘরে বা ধানক্ষেতে পশ্চাদ্দেশ ভেটকিয়ে শক্ত কাঠি হয়ে পড়ে থাকুক ,  কার কী !  তারা অনেকদিন যাবৎ সুস্পষ্টভাবে মৃত্যুরেখার এপাড়ে অবস্থান করছে দুর্লঙ্ঘ্য নিয়তিকে মেনে নিয়ে ।  আমাদের মত এপার - ওপার ডেইলি প্যাসেঞ্জারি করছে না ।  তাই সনদপ্রণেতারাও তাদের নিয়ে মাথা ঘামাচ্ছে না ।  
এসব বিষয় নিয়ে আমরা কথা বলতে থাকি আর আমাদের মুখ থেকে কুয়াশা নির্গত হতে থাকে ।  কুয়াশায় ঢেকে যায় চারপাশ ।  রাস্তা ,  বাতি ,  বস্তি ,  মন্ত্রনালয় সবকিছু ।  আমরা পথ হারিয়ে ফেলি ।  
 - কুহক ,  কুহক !  কোথায় তুই ?  
কথা বলতে গেলেই বিপদ ।  কুয়াশার প্রলেপ গাঢ়তর হতে থাকে ।  
 - আজকে মনে হয় আর যাওয়া হবে না ।  বাদ দে ।  
কুহকের মুখনিঃসৃত কুয়াশা আমাদের মোটামুটি বিচ্ছিন্ন করে ফেলে ।  আমরা কেউ কাউকে দেখতে পাই না ।  
 - তবে কাজটা আগায় রাখা যায় ।  আমি ক্যামেরা নিয়া আসছি ।  আয় তোর ছবি তুলে দেই ।  ছবিটা ঠিকমত না তুলতে পারলে সাইন জীবনেও পাইবা না ।  
 - এই কুয়াশার মধ্যে ছবি তুলবি কীভাবে ?  
 - আরে ভালো ক্যামেরা ।  ফ্ল্যাশ আছে ।  নাইট মোড ,  ফগ মোড সবই আছে ।  তুই যেখানে আছিস সেখানেই দাঁড়ায়া থাক ।  আমি ছবি তুলতেসি ।  
 স্ন্যাপস  - রেডি ? 
 - হ ।  
 - চপ প্লিজ ! 
 - চপ মানে ?  
 - তোরে বলি নাই ।  যাদের বলার তারা ঠিকই বুঝছে ।  
এবং আমিও বুঝে যাই ।  Chop .  কর্তন ।  চাপাতি এবং ক্ষুর হাতে নিয়ে জাঁহাবাজ মাস্তানেরা এগিয়ে আসে আমার দিকে ।  আমার বুকে এবং পাঁজরে আঘাত করার মোক্ষম মুহূর্তে চমৎকার একটি স্ন্যাপ নিয়ে নেয় কুহক ।  রক্তে ভিজে গা আঁঠালো হয়ে আছে ।  বিরক্তিকর ব্যাপার ।  এখন এগুলো কখন শুকোবে কে জানে !  তবে আশাপ্রদ ব্যাপার হচ্ছে ,  চাপাতিঅলাদের আগমনের পরপরই কুয়াশা কেটে গেছে ।  রোদ উঠছে ।  পত্রিকার ভাষায় বলা যায়  " প্রকাশ্য দিবালোক "  ।  তারা হাসছে ।  তাদের হাসি থেকে আলো বের হয়ে বিভ্রম দূর করছে কিছুটা ।  তারা জানান দিচ্ছে যে জীবনরেখার প্রান্তেই তাদের সদম্ভ বসবাস ।  তাদের কিছু বখশিস দিয়ে দিই সুন্দরভাবে কর্ম সম্পাদনে সহায়তা করার জন্যে ।  তারা কালবিলম্ব না করে চলে যায় ।  আরো কতজনের সেবায় নিয়োজিত হতে হবে কে জানে !  
  - বি রেডি ফর এ্যানাদার স্ন্যাপ ।  
 - আবার কেন ? 
 - তুই কি ভেবেছিস এতেই হয়ে যাবে ?  আরো কয়েকটা তুলতে হবে ।  সমস্যা নাই ,  মৃত্যুকুশীলবেরা আশেপাশেই আছে সব ।  এরপর কুহক আমার ছবি তোলে পাঁচ টনি ট্রাকের টায়ারের নিচে পিষ্ট অবস্থায় ,  বিশ্ববিদ্যালয়ের ক্রসফায়ারে গুলিবিদ্ধরূপে ,  হতাশ প্রেমিকের বেদনাময় শেষমুহূর্তের আশ্রয় - ফ্যানের হুকের সাথে ঝুলন্ত অবস্থায় ।  শাটার টিপতে থাকে সে অবিরত ।  পুরো একটা দিন আমরা এর পেছনেই ব্যয় করি ।  আজকে আর ডেথ মিনিস্ট্রিতে যাওয়া না হলেও প্রয়োজনীয় কাগজ ,  এবং ছবির সংগ্রহ গড়ে ওঠায় আগামীকাল সাক্ষরপ্রদানকারী ব্যক্তিটি আমাদের সাথে সদয় আচরণ করবেন ভেবে উৎফুল্ল হই ।  
  * 
বাসায় ফেরার পর আমার স্ত্রী মৃত্যুসনদের অগ্রগতি সম্পর্কে জানতে চাইলে আমি তাকে সমস্ত ঘটনা বিবৃত করে আগামীকালের উজ্জ্বল সম্ভাবনার কথা জানাই ।  বিশেষ উৎসাহের সাথে তাকে ফটোসেশনের বর্ণনা দিই ।  আমি ভেবেছিলাম আমাদের ফটোসেশন উল্লিখিত কাজের প্রভাবক হিসেবে কাজ করবে ভেবে সে বাহবা দেবে আমাকে ।  কিন্তু অভিজ্ঞা নারী আমাকে দেশের হালচাল সম্পর্কে কিছু জ্ঞান প্রদান করে জানায় যে এসব ছবি মৃত্যায়িত করে সনদের সাথে সংযুক্ত করলে তাতে তো কোন লাভ হবেই না ,  উল্টো এমন আচরণকে রাষ্ট্রদ্রোহীতা এবং মিথ্যাচারণের অভিযোগে দোষী করে শাস্তি দেয়া হতে পারে ।  আমি তার এমন আচরনে অবিশ্বাস প্রকাশ করলে সে তার কোন এক দরিদ্র শিক্ষক আত্মীয়ের জীবন থেকে বাস্তব উদাহরণ দেয় ,  যে নাকি আইন শৃঙ্খলা বাহিনী কর্তৃক পিপার স্প্রের কবলে পড়ে মারা যাবার ছবি সংযুক্ত করে তা মৃত্যায়িত করতে গেলে ঊর্ধতন মহলের প্রবল রোষকবলিত হয়ে এখন সুপেয় মৃত্যুতরলের বদলে বক্সিং কোর্টে জীবন নামক ষন্ডার সাথে আজীবন লড়ে যাবার দন্ডপ্রাপ্ত হয়েছে ।  
 অগত্যা .  .  .  
 আবারও প্রলম্বিত মৃত্যু অনুভবকে সাথে করে আরেকটা দীর্ঘ রাত কাটাই ।  চুম্বন করতে গিয়ে ঢেকুর তুলি ,  মশাদের ডানা ঝাপটানিতে বিছানার এক কোণে সভয়ে লুকিয়ে থাকি ,  ব্যাগ থেকে ডেথ সার্টিফিকেটটা বের করে তাতে নানা কারিকুরি করে ম্যারেজ সার্টিফিকেট বানানোর ব্যর্থ চেষ্টা শেষে গভীর মনোযোগের সাথে স্ত্রীর নাসিকাগর্জন শুনি ।  আর মেঝেতে নেমে এক্কাদোক্কা খেলি ,  জীবন আর মরণের ক্ষীন রেখার কোনখানে আমার অবস্থান ,  জানার অক্ষম চেষ্টা !  
 সকালবেলায় কুহক আসে ।  তার মাথায় নাকি দারুণ কিছু আইডিয়া এসেছে ।  এবারের স্ন্যাপগুলোয় কাজ না হয়েই যায় না !  কুহক ছবি তুলতে থাকে একের পর এক ।  মৃত্যুকুশীলবেরা আসে আর যায় ,  কুশলী নটবর তারা ।  আমার স্ত্রী বেলা করে ঘুমোতেই থাকে নাক ডেকে ।  ফটো - নাক - ঘুম এর মন্টাজ অসহ্য লাগে আমার ।  আমি তার নাকে বালিশ চেপে ধরি ।  সে গোঙাতে থাকে ।  তার দেহ নিস্তেজ হয়ে আসছে ।  মৃত্যু কুশীলবেরা জীবনরেখায় অবস্থান নিয়ে উপভোগ করতে থাকে এই দৃশ্য ।  মরণরেখা প্রকট এবং বিভাজিত হয়ে ফুটে ওঠে আমাদের ক্ষুদ্র আঙ্গিনায় ।  আমার নিথর হয়ে আসা স্ত্রীর থেকে মৃতবৎ আমি ক্রমশ দূরবর্তী স্থানে যেতে থাকি ।  দুজনই মৃত্যুরেখায় ,  অথচ কি বিপুল বৈপরীত্য এ দুটোর মাঝে !  পিছুতে পিছুতে আমি কুহকের কাছে গিয়ে দাঁড়াই ।  এখানে আমাদের দুজনের মরণরেখাটা একইরকম ।  ওর কাছ থেকে ক্যামেরাটা ধার নিয়ে নিয়ে আমি অন্যরেখায় অবস্থিত মানুষদের ছবি তুলতে থাকি ।  ডিএসএলআর ক্যামেরাটি তার কর্মকৌশল ভঙ্গ করে প্রাচীন আমলের পোলারয়েড ক্যামেরার মত ছবির হার্ডকপি উগড়ে দেয় ।  
 সেখান থেকে বের হয় সকলের স্বাক্ষর এবং ছবিবিহীন ডেথ সার্টিফিকেট । 
  # প্রাসঙ্গিক কবিতা -  দ্বিধাণ্বিত মৃত্যুর সম্মুখে 

                    




সাদা কালো রক্তের মানুষ

 সেদিনের কথা আমি কখনও ভুলবো না ।  চাইলেও ভোলা সম্ভব না ,  এবং আমি কখনও চাইবোও না ।  শুধু আমি না ,  আমার সাথে যারা ছিলো ,  আমার ঘনিষ্ঠতম বন্ধুদ্বয় - পলাশ এবং আসিফ -  তারাও ভুলতে চাইবে না নিশ্চিত ।  এমন গর্বের একটি ব্যাপার ,  যাতে মিশে রয়েছে আমাদের সাহসিকতা ,  পুঞ্জীভুত ক্ষোভ এবং সুদৃঢ় নৈতিক অবস্থান ,  যাতে রয়েছে প্রতিবন্ধক ভাঙার প্রলয় উল্লাস ,  সেই ঘটনাটির পুঙ্খানুপুঙ্খ বিবরণ মনে থাকবে ,  এটাই স্বাভাবিক ।  ঘটনাটির মাঝে নৃশংসতা মিশে রয়েছে , প্রচুর পরিমাণে সহিংসতা আছে ।  হয়তোবা এতকিছুর দরকার ছিলো না ,  কিন্তু চোখের সামনে দুজন বিকৃতমনা অনাচারীকে বাগাড়ম্বর করতে দেখে আমাদের সদাজাগ্রত নির্লিপ্ততা উপযাচক হয়ে জাগিয়ে দেয় অন্তরালে ঘুমিয়ে থাকা বিবেক এবং রাগকে ।  বিবেক ,  নৈতিকতা ,  রাগ ,  ক্ষোভ এবং প্রতিবাদের সমন্বয়ে আমরা তেজস্বী হয়ে উঠি ।  আমরা হিংসাপ্রবণ এবং নিষ্ঠুর আচরণ করতে থাকি অপরাধী ব্যক্তিটির ওপরে ।  সযত্নে আগলে রাখি আক্রান্ত ভিকটিমকে ।   " আইন নিজের হাতে "  তুলে নেবার জন্যে অবশ্য আমাদের বেশ ঝক্কি পোহাতে হয়েছিলো ।  তার জন্যে বিন্দুমাত্র অনুশোচনা বোধ করব না কখনও ।  পলাশ আর আসিফ ও করবে না ।  
 - কী রে ,  তোদের কি আফসোস হয় হিরোইজম দেখাতে গিয়ে চৌদ্দশিকের ভেতর চৌদ্দমাস থাকার জন্যে ?  
 - কী বলিস !  ওটা হিরোইজম দেখানোর প্রবণতা ছিলো ?  ওই সময় আমার মাথায় আদিম - বুনো রাগ ছাড়া কিচ্ছু ছিলো না ।  কার সামনে কী করছি ,  কে দেখছে কাকে দেখাচ্ছি এসবের কোন বালাই ছিলো না ।  
 - তুই তো ভালো করেই জানিস এসব ,  খামোখা আমাদের রাগানোর জন্যে বক্রোক্তি করছিস তাই না ?  
আসিফের উত্তেজিত কথাবার্তার সাথে বুদ্ধিদীপ্ত বাক্য যোগ করে যথাযথ উপসংহার টানে পলাশ ।  
 - হাহা !  তা ঠিকই ধরেছিস ।  শুয়োরের বাচ্চাদের গায়ে মানুষের মত লাল টকটকা রক্ত থাকে জানতাম না ।  সেই রক্তাভ স্মৃতি আমাকে বেঁচে থাকতে অনুপ্রেরণা যোগায় এখনও .  .  . 
 সেদিন ছিলো রবিবার ।  ৬ই জানুয়ারি ,  ২০১৩ সাল ।  ২২শে পৌষ ,  ১৪১৯ বঙ্গাব্দ ।  আমার পরনে ছিলো একটা সাদা রঙের হুডওলা জ্যাকেট আর নিল জিন্স ।  পলাশ আর আসিফ সোয়েটার পরেছিলো ।  যথাক্রমে লাল এবং নীল - হলুদ স্ট্রাইপের ।  সেদিন সান্ধ্যকালীন আড্ডা এবং চা চক্রের পর করার কিছু খুঁজে পাচ্ছিলাম না বলে হাঁটছিলাম শহরের রাস্তায় উদ্দেশ্যবিহীন ।  কুয়াশায় ঘেরা জবুথবু শহরের পথে হাঁটতে হাঁটতে আমাদের মন বিষণ্ণ হয়েছিলো ।  আমরা আলোচনা করছিলাম রাজনীতি নিয়ে ।  কিছুক্ষণ আলোচনা করার পর আবিস্কার করি যে এই ব্যাপারে যথেষ্ট প্রজ্ঞা ,  দূরদর্শীতা এবং ইতিহাস জ্ঞানের ঘাটতির কারণে দেশের মানোন্নয়নে আমরা খুব বেশি দূর অগ্রসর হতে পারবো না ।  নিজেদের এই ব্যর্থতা এবং অক্ষমতা উপলদ্ধি করতে পেরে আমরা বিষণ্ণতর হই ।  প্রসঙ্গ পরিবর্তন করে যখন দেশের সাম্প্রতিক অপরাধপ্রবণতার কথা টেনে আনি ,  এবং ক্রমবর্ধমান খুন এবং ধর্ষণের ব্যাপারে আমাদের উদ্বিগ্নতা একজোট হয়ে একটি মীমাংসায় উপনীত হবার চেষ্টা করি ,  ব্যাপারটা বেশ স্বাচ্ছন্দ্যে এগুতে থাকে ।  কারণ দেশে সংঘটিত সাম্প্রতিক অপরাধকর্মের হালনাগাদ পরিসংখ্যান আমাদের আয়ত্তে ছিলো ।  দেশজুড়ে অনাচার ,  অযাচিত রক্তপাত এবং যৌনসহিংসতার অসংখ্য উদাহরণ প্রয়োগের মাধ্যমে আমরা এই দেশের নৈতিকতার মানদন্ডের ভঙ্গুরতা সম্পর্কে নিশ্চিত হই ,  এবং এ সম্পর্কে হতাশা ব্যক্ত করি ।  রাত বাড়তে থাকলে আমাদের অসহিষ্ণুতা বৃদ্ধি পায় ,  এবং কোন এক পাপাচারীকে ধরে শাস্তি দেবার স্পৃহাটা প্রবল থেকে প্রবলতর হতে থাকে ।  আমাদের মধ্যে কেউ একজন ,  সুন্দর এবং শক্তিশালী শব্দের নিখুঁত ব্যবহারে একটি জ্বালাময়ী ভাষণ দেয় ,  দেশে সংঘটিত অপরাধের বিপরীতে আমাদের কাপুরুষোচিত নীরবতার পরিপ্রেক্ষিতে ।  কেউ একজনটা হল আসিফ । নীল - হলুদ স্ট্রাইপের সোয়েটার পরিহিত আসিফ ।  সেদিনের কথা ভুলিনি কিছুই ।  তার ভাষণ আমাদের ভীষণভাবে উজ্জীবিত করে তোলে ।  রাষ্টযন্ত্রের উদাসীনতা ,  জং ধরে পড়ে থাকা সেকেলে আইন ,  আর আমাদের নিস্পৃহতার সম্মিলনে গড়ে ওঠে এক মহৎ চেতনার ।  শীতরাত্রির হিমকাঁটা আমাদের পথচলায় অন্তরায় হতে পারিনি ।  আমরা উষ্ণ এবং সাহসী হয়ে উঠি ।  হাঁটতে হাঁটতে চলে যাই শহরের অপরাধপ্রবণ নির্জন এক স্থানে ,  অন্য কোন রাত হলে সে জায়গায় সেই সময়ে তিনজন জোয়ান পুরুষও একসাথে হাঁটতে দ্বিধা করত ,  কিন্তু রাতটা ছিলো অন্যরকম .  .  . 
 অস্বাভাবিক রকম নির্জনতা আর চারিদিকে ঝোপ - ঝাড় ,  অর্ধনির্মিত দালানকোঠায় বস্ত্রখন্ড এবং ছোপ ছোপ রক্তের উপস্থিতি জানিয়ে দেয় ,  রাত হলে এখানকার দেয়ালগুলোতে রচিত হতে থাকে পৈশাচিক বিনোদনের অনেক অপ্রকাশিত অধ্যায় ।  এসব দেখে আমরা ভয় পাই না ,  উপরন্তু আমাদের চোয়ালবদ্ধ প্রতিজ্ঞা দৃঢ়তর হয় ।  কোন বিকৃত রুচির অপরাধী ,  ধর্ষক ,  বা খুনী কে পেলে জানে মেরে ফেলবো ।  রাত তখন নয়টা একচল্লিশ ।  আমাদের প্রস্থানপর্ব ঘনিয়ে আসছে ,  ঠিক তখনই শুনতে পেলাম সেই চিৎকার ।  পনের / ষোল বছর বয়সী একটা মেয়ের কাতর কাকুতি - মিনতি ,  এবং কান্না ।  দুজন লোকের খিস্তি এবং অট্টহাসি শোনা যাচ্ছিলো ।  শুওরের বাচ্চাদের রাত্তিরের মৌজ শুরু হয়েছে একদম যথাসময়ে !  দূরত্ব এবং স্থান আন্দাজ করে পলাশ সবার আগে দৌড় শুরু করল অনুমেয় গন্তব্যের দিকে ।  হাতে তুলে নিলো রাস্তায় পড়ে থাকা একটা বাঁকানো ,  ধারালো রড ।  আমরাও তাকে অনুসরণ করলাম ।  ত্রিশ সেকেন্ডের মধ্যে যথাস্থানে পৌঁছে গেলাম ।  ঠিক পচানব্বই কদম দৌড়েছিলাম ।  আমার সব মনে আছে সেদিনের কথা ।  যা মনে রাখা অসম্ভব ,  তাও ।  এমন দিন যে আর কখনও আসেনি আমাদের জীবনে ।  হলদেটে দাঁতের টাক মাথা এক শুয়োরের বাচ্চা ,  আর খাবলানো বিদঘুটে চুলের এক জারজ সন্তান সবুজ পোষাক পরিহিতা মেয়েটিকে শুইয়ে ফেলে বেদম হাসছিলো ।  তারা মাতাল ছিলো ।  আমাদের দেখে তাদের দলের কেউ ভেবেছিলো ।  মৌজমাস্তিতে বিঘ্ন ঘটায় তারা বিরক্ত চোখে তাকিয়ে গালি দিয়ে ওঠে ,  
 - কী রে হাউয়ার পুলারা ,  তরা এইখানে আইছোস ক্যান ?  আইজকা আমগো ডিউটি ।  যা ভাগ খানকির পোলারা ।  তোগো মায়েরে .  .  . 
এমনিতেই আমরা ভীষণ ফুঁসছিলাম রাগে ।  হন্টনকালীন আলোচনা এবং প্রতিজ্ঞা ,  চোখের সামনে সেই প্রতিজ্ঞা বাস্তবায়নের সুযোগ ,  সেই সাথে মুফতে পাওয়া কিছু গালি ,  আর কী লাগে !  আমরা ঝাঁপিয়ে পড়লাম নরপশুগুলোর ওপর ।  খুব বেশি কিছু করতে হয়নি ।  এমনিতেই তারা ছিলো দুর্বল শরীরের ,  তার ওপর মদের প্রভাবে রিফ্লেক্স কাজ করছিলো না ঠিকমত ।  রডের কয়েকটা বাড়িতেই তাদের অচেতন অবস্থা নিশ্চিত হয় ।  সচেতন হলে যেন পুনরায় তারা এহেন অপকর্ম করতে না পারে তা নিশ্চিত করতে আমরা তাদের অন্ডকোষে যত্নের সাথে গুঁতো দিয়ে ভেঙে দেই ।  সেসময় তারা বেধড়ক চিৎকার শুরু করলে তাদেরই পকেট থেকে ক্ষুর বের করে আলতো করে গলায় বুলিয়ে দেই ।  কণ্ঠনালী ছিড়ে গিয়ে যন্ত্রণাদায়ক মৃত্যুর অপেক্ষা করতে থাকে তারা ।  তাদের কন্ঠনিঃসৃত ঘরঘর শব্দ আমাদের কাছে স্বর্গীয় সঙ্গীতের মত মধুর মনে হয় ।  প্রচুর রক্তক্ষরণ হতে থাকে ।  রক্তের রঙ এত টকটকে লাল হতে পারে আমি জানতাম না ।  আমরা হত্যার তান্ডবলীলায় মত্ত হয়ে ভুলে যাইনি আরো কর্তব্য বাকি রয়েছে ।  ফুঁপিয়ে ফুঁপিয়ে কাঁদতে থাকা মেয়েটিকে সাহস যোগাতে হবে ,  পৌঁছে দিতে হবে নিরাপদ গন্তব্যে এবার .  .  . 
 তো যা বলছিলাম ,  আইন নিজের হাতে তুলে নেবার অপরাধে আমাদের চৌদ্দমাস জেলে থাকতে হয় ।  হয়তো আরো অনেকদিন থাকতে হত ,  কিন্তু দেশজুড়ে আমাদের পক্ষে আন্দোলন গড়ে তোলে সচেতন এবং প্রতিবাদী নাগরিকেরা । পত্রিকার পাতায় বড় বড় সম্পাদকীয় ছাপা হয় ।  বিবিধ দ্রষ্টব্য স্থাপনার সামনে আমাদের মুক্তির দাবীতে মানব বন্ধন জাগ্রত মানুষেরা ।  জনদাবীর মুখে আমরা দ্রুত বেকসুর খালাস পেয়ে যাই ।  
 জাতির চোখে আমরা হিরো হয়ে গিয়েছিলাম ,  এবং তা নিয়ে পরবর্তীতে আত্মতৃপ্তির ঢেকুর তোলার অবকাশ ছিলো ,  কিন্তু সত্যি কথা বলতে কী ,  অন্তত আমার কাছে ,  মেয়েটিকে রক্ষা করা এবং অপরাধীকে যথাযথ শাস্তি দেয়াটাই মূল সন্তুষ্টির ব্যাপার ছিলো ।  জাতি আমাদের কদর করছে এটাও তৃপ্তিদায়ক ,  তবে আমাদের সেদিনের অভিযানের সফলতার চেয়ে বেশি না ।  এখনও তরতাজা আছে সেই স্মৃতি ।  যেন মিনিট পাঁচেক আগেই ঘটে গেল !  স্পষ্ট মনে আছে সব !  এই রোমন্থন বড়ই সুখকর .  .  . 
 আমরা তিনজন ছিলাম ।  আমার পরনে পায়জামা পাঞ্জাবী ।  আসিফ পরে ছিলো লুঙ্গি - গেঞ্জি ,  আর পলাশ আজিজ মার্কেটের ১৬০ টাকা দামের টি শার্ট ।  ভুল বকছি নাকি ?  তারিখটা কত ছিলো যেন ?  জানুয়ারি মাস না ?  এই পলাশ .  .  .  আছিস ?  ধুরো শালা কেউ ' ই নেই ,  কখন সটকে পড়েছে কোন ধান্দায় কে জানে !  আমার মনে পড়ে ,  মনে পড়ে নির্জন রাত ,  অপরাধপ্রবণ স্থান ,  প্রবল আঘাত .  .  . এইতো মিলে যাচ্ছে সব .  .  . তারপর বেগুনী রঙের রক্ত ,  আর দুটো বিষধর সাপ ,  না ভুল বললাম ,  একটা সাপ আর একটা ক্যাঙ্গারু ।  হ্যাঁ ,  এবার ঠিক হয়েছে ।  আমি ১৯৫ কদম দৌড়ে গিয়ে বেলচা দিয়ে মাটি খুড়ে বের করেছিলাম দুই দুর্বৃত্তকে ।  তারপর তাদেরকে বেদম পিটিয়েছিলাম ।  আমি একাই ছিলাম বোধ হয় ।  আসিফ আর পলাশ সটকে পড়েছিলো এখনকার মতই ।  পুলিসের কাছে আমাকে দীর্ঘ জবানবন্দী দিতে হয়েছিলো স্পষ্ট মনে আছে ।  কীভাবে ভুলি সেদিনের কথা ?  পুলিসটা আমাকে ফাঁসির আদেশ দিয়েছিলো ।  ধুর ছাই ,  কী সব আবোল তাবোল বলছি !  পুলিস ফাঁসি দিতে যাবে কেন ?  তার কি সেই ক্ষমতা আছে ?  
 ভুল হচ্ছে কোথাও ।  একটু আগের ঘটনা ,  আমি ভুলে যাব কেন ?  একটু আগের ?  নাকি দেড় বছর আগের ?  মাথা ঠান্ডা করে ভাবি আবার ।  হ্যাঁ ,  এইতো .  .  .  এইতো মনে পড়ছে সব ।  সাদাকালো পোষাক পড়ে ছিলাম আমরা সবাই ।  অপরাধী এক হাজার মানুষরূপী পশুকে পিটিয়েছিলাম ।  তারা সবাই ছিলো নগ্ন ।  তাদের শরীর থেকে সাদা কালো রক্ত বেরুচ্ছিলো ,  আর আমাদের লাল রক্তগুলো সর্বোচ্চ স্ফুটনাঙ্কে উন্নীত হয়ে দগ্ধ হবার যন্ত্রণা দিচ্ছিলো অঢেল .  .  . আমি দৌড়ুতে চেয়েছিলাম পঞ্চান্ন হাজার পাঁচশ আটানব্বই বর্গমাইল ।  কিন্তু বারবার হুমড়ি খেয়ে পড়ছিলাম ।  আমার দম ফুরিয়ে আসছিলো ।  আসিফ আর পলাশ এসব দেখে নাখোশ হয়ে আমাকে সাবধান করে দেয়ার পরেও আমি কর্ণপাত না করলে তারা পুলিসের ইউনিফর্ম পরে আমাকে গ্রেপ্তার করতে ছুটছিলো .  .  . 
 না .  .  .  .  .  . 
 আমি জেগে উঠবো না ।  জেগে উঠলেই সব ভণ্ডুল হয়ে যাবে ।  বিগত অতীতের লাল অক্ষরে লেখা গৌরবগাথা ,  দ্রোহের মিনার সাদাকালো চক আর স্লেট হয়ে লুটিয়ে পড়বে মেঝেতে ।  কেউ কুড়িয়ে নেবে না ।  কেউ নেই ক্লাশরুমে ,  প্রার্থনালয়ে ,  মিছিলে ।  সবাই টেলিভিশন দেখছে আর পত্রিকা পড়ছে ।  আর কিছু লোক চায়ের দোকানে ।  বাকিরা সব দরাজ দর্জি ,  সাদাকালো পোষাক বানিয়ে দিচ্ছে ফ্রি ।  তাদের ভাষ্যমতে এই পোষাকের স্বচ্ছতা আমাদের দেহের অভ্যন্তরের হালকা লাল রঙের রক্তকে প্রকটভাবে প্রকাশিত করবে ।  রক্তিম অক্ষমতার সান্ত্বনার পূর্ণ নিশ্চয়তা দেয় তারা ।  আমাকে ঝাঁকিয়োনা প্লিজ ,  আমি নিজের নপুংশকতা দেখে ভীত ,  লজ্জিত ,  কুন্ঠিত ।  আমায় ঘুমুতে দাও ,  আর একটু ঘুমোই ?  আর এক বছর ?  বেশি হয়ে গেল ?  পাঁচ মিনিট ?  
 চারিদিকে ভীষণ শোরগোল হচ্ছে ।  শোরগোল করছে প্রতিবাদী মানুষ ।  হুমকি দিচ্ছে দুস্কৃতিকারীরা ।  চোখ না খুলে আর পারা যাবে না ।  ঠিক আছে ,  আমি আর কিছুক্ষনের মধ্যেই চোখ মেলবো ,  আমার দুটো শর্ত পূরণ করতে পারলে ,  ওকে ?  
 ১ /  একজন পেইন্টারকে এনে দিতে হবে ,  যে সাদাকালো মানুষদের লালে রাঙিয়ে দিতে পারবে ।  
২ / আমার সমাধিস্থ স্বপ্নকে কবর থেকে উঠিয়ে অন্য কারো কাছে হস্তান্তর করতে হবে ।  
 এই শর্তগুলোতে রাজি ?  লোক কোথায় ?  লিখে নিতে হবে না ?  আমার আবার ভীষণ ভুলে যাবার রোগ ।  পরে মনে থাকবে না কিছুই .  .  .   


                    




চক্ষে আমার তৃষ্ণা

  " আপনাকে তিনটে বিকল্প দেয়া হবে ।  এর মধ্যে থেকে যেকোন একটি বেছে নিতে পারবেন ।  বিকল্প তিনটি হল ,  সঙ্গীত ,  চলচ্চিত্র এবং গ্রন্থ ।  যেকোন একটি বেছে নেবার পরে সেটির আয়ুস্কাল সম্পর্কে আপনাকে জানিয়ে দেবে আমাদের উচ্চতর কর্তৃপক্ষ ।  মনে রাখবেন ,  বেছে নেয়া বিষয়টির উপভোগ্যতার সাথে আপনার আয়ুস্কাল প্রত্যক্ষভাবে জড়িত থাকবে ।  যেমন ,  আপনি যদি নির্বাচন করেন  " চলচ্চিত্র "  এবং আমাদের পরবর্তী সভার সিদ্ধান্ত অনুযায়ী চলচ্চিত্রের উপভোগ্যতার কাল  ' ১০ '  নির্ধারণ করা হয় ,  সেক্ষেত্রে আপনি আপনার নির্বাচন পরবর্তী সময়ে আর সর্বোচ্চ দশটি চলচ্চিত্র উপভোগ করতে পারবেন ।  যদি দুইদিনেই দশটি দেখে ফেলেন ,  তাহলে আপনার আয়ু হবে দুইদিন ।  আর যদি মনস্থির করেন যে বাকি জীবন আর কোন চলচ্চিত্র উপভোগ করবেন না ,  অথবা নয়টি চলচ্চিত্র দেখার পরেই ক্ষান্ত দেবেন ,  তাহলে স্বাভাবিক আয়ুস্কাল পাবেন ।  আমরা আপনার সুস্থ এবং নিরাপদ জীবনের জন্যে সমস্ত সুব্যবস্থা করব ।  শৈল্পিক অনাচার বন্ধ করে একটি বাস্তবসম্মত এবং উৎপাদনশীল পৃথিবী তৈরি করতে আপনার অবদান আমাদের একান্তই কাম্য ।  অধিবাস্তব পঙক্তি ,  লেন্স - ননসেন্স ,  আর তুলির আঁচড় দিয়ে যারা পৃথিবীর মানুষকে মোহগ্রস্থ ,  আমরা বলব  ' বিভ্রান্ত '  করে অন্য পৃথিবীর স্বপ্ন দেখাতো ,  উদ্ভট চিন্তার অনুৎপাদনশীল সেসব মানুষ এবং তাদের প্রশস্তিকারীদের হত্যা করা হয়েছে ।  আপনাকে বাঁচিয়ে রাখাটা অবশ্য আমাদের পরিকল্পনারই অংশ ।  এখন প্রশ্ন উঠতে পারে ,  কেন আপনাকেই বেছে নেয়া হল ।  একজনকে বাঁচিয়ে রেখে আমাদের পরিকল্পনার সাফল্যের সাক্ষী করে রাখা ,  ব্যাপারটা এভাবে ভাবতে পারেন ।  যাই হোক ,  আর কিছুক্ষণের মধ্যেই আপনার কাছে পৌঁছে যাবে বিষয়ের তালিকা ,  আপনি যেকোন একটি বেছে নেবেন ।  আপনাকে আনন্দের সাথে জানানো হচ্ছে যে ,  শেষ মুহূর্তের সিদ্ধান্তে আপনাদের তথাকথিত শিল্পকলার আরো কয়েকটি শাখা যোগ করা হয়েছে ,  এবং উপভোগ্যতার মান নির্ধারণ করা হয়েছে ।  আর তা হল দশ ।  আপনি জীবদ্দশায় সর্বোচ্চ আর দশটি বই পড়তে পারবেন ,  অথবা দশটি চলচ্চিত্র দেখতে পারবেন ,  অথবা দশটি গান শুনতে পারবেন ,  অথবা দশটি চিত্র দর্শন করতে পারবেন ।  বেছে নিন ।   "  
  * 
আমি বেছে নিয়েছিলাম চলচ্চিত্র ।  শিল্পবিরোধী অভ্যুত্থান হয়ে গেলো কিছুদিন আগে ।  সারা পৃথিবী জুড়ে চলল নির্মম হত্যাযজ্ঞ ।  যাদের হাতের ছোঁয়ায় কাগজে তৈরি হত শব্দঅরণ্য ,  সেলুলয়েডে অনুভূতির চলমান দৃশ্যকল্প তৈরি হত তাদেরকে হত্যা করা হয়েছে ।  হত্যা করা হয়েছে চিত্রশিল্পী ,  ভাস্কর ,  সুরস্রষ্টা ,  গায়ক ,  অভিনেতা ,  জাদুকর সহ সবরকম শিল্পচর্চাকারীকে ।  শুধু তাই না ,  যারা তাদের অনুরাগী ছিল ,  বিদগ্ধ সমঝদার বা উন্মাদ ভক্ত ,  সকলকেই এই বিশাল হত্যাযজ্ঞের আওতায় আনা হয়েছে ।  কোন সমন না ,  পূর্বসতর্কতামূলক বাণী না ,  আচম্বিতে তারা হামলা করে একেবারে নিকেশ করে দেয় সকল শিল্পানুরাগীকে ।  সামান্যতম প্রতিরোধ করার সুযোগ পায়নি কেউ ।  কারণ তাদের বেশিরভাগই বুঁদ হয়েছিলো নতুন সৃষ্টির অন্বেষায় অথবা উপভোগে ।  তারা প্রস্তুত ছিলোনা ,  অবশ্য প্রস্তুতি থাকলেও কদ্দুর কী করতে পারতো তা নিয়ে ঘোর সন্দেহ !  তারা সৃষ্টি করতে জানতো কেবল ,  ধ্বংস না ।  পৃথিবীতে গান - গল্প - সিনেমা এসব পছন্দ করে না এমন মানুষ কয়জনা ?  কিন্তু আক্রমণকারী দলের লক্ষ্যবস্তু ছিলো তারাই ,  যারা এসবকে জীবনের অঙ্গ মনে করে ।  যাদের কাছে শিল্পের জন্যে জীবন ,  জীবনের জন্যে শিল্প না ।  আক্রমণকারীদের সাথে পরবর্তী সংক্ষিপ্ত আলাপে আমি জানতে পারি ,  তাদের এই অতি ভাবপ্রবণ মানসিকতাকে পৃথিবীর উন্নতির জন্যে অন্তরায় বলে মনে করে তারা ।  সেজন্যে বৈষয়িক জ্ঞানহীন সেসব মানুষ নামক আপদকে পৃথিবী থেকে নিশ্চিহ্ন করার সৎকর্মের গুণে তাদের মুখে আত্মপ্রসাদের হাসি ফুটে ওঠে ।  বাকি ছিলো যারা ,  যাদের কাছে শিল্প এবং সৃষ্টি দৈনন্দিন জীবনের সময় কাটানোর উপলক্ষ্য মাত্র ,  তাদেরকে একটি সমন ধরিয়ে দেয়া হয় এবং তাতে বর্ণিত থাকে শিল্পবিহীন জীবন মানুষকে কীভাবে পরিপূর্ণ করে তুলতে পারে ।  সেইসাথে হুমকিও দেয়া হয় তাদের কথামত না চললে পরিণতি কেমন হতে পারে ।  এই দলটাকে তারা খুব সহজেই কব্জা করে নেয় ।  তারা সানন্দে একটি প্রত্যয়ন পত্রে স্বাক্ষর করে প্রতিজ্ঞাবদ্ধ হয় যে ,  আর কখনও তুলিজাত ,  কলমজাত ,  অথবা ক্যামেরাজাত এমন কিছু উপভোগ করবে না যা তাদের মনকে ক্ষতিকর আবেগ দ্বারা উদ্বেলিত করতে পারে ।  অবশ্য সে সুযোগও ছিলো না ,  কারণ পৃথিবী থেকে সমস্ত শিল্পকর্ম ধ্বংস করে ফেলা হয়েছিলো ।  অল্প কিছু রেখে দেয়া হয়েছে এক্সপেরিমেন্টের জন্যে ,  যার সাথে সৌভাগ্য বা দুর্ভাগ্যক্রমে আমি জড়িত হয়ে গেছি ।  আক্রমণকারী এবং বেঁচে যাওয়া মানুষদের যৌথ তদারকিতে আছি এখন ।  বেঁচে যাওয়া দলটি অল্প সময়ের মধ্যেই বেশ মানিয়ে নিয়েছে আক্রমণকারীদের সাথে ।  তাদের মধ্যে থেকে নির্বাচিত শিল্পবিনাশী দলটি হাতে মারণাস্ত্র নিয়ে টহল দেয় আমার চারপাশে ।  অন্যেরা কাজে লেগে গেছে কলকারখানা ,  অফিস এবং ফ্যাক্টরিতে ।  আক্রমণকারীদের আশ্বাসে নতুন উদ্যম ফিরে পেয়েছে তারা ।  অপ্রয়োজনীয় আবেগ বিবর্জিত উন্নততর পৃথিবীর স্বপ্নে বিভোর ,  যেখানে সমস্ত ভাবপ্রবণতাকে পেশী এবং গ্রন্থিতে প্রবাহিত করে কর্মশক্তিতে রূপান্তরিত করা হবে ।  শিল্পীদের গোরস্থানে কলকারখানার বাৎসরিক উন্নয়নের বিবরণ পেশ করে অনুষ্ঠিত হবে আনন্দমেলা ।  যা ইচ্ছে করুক তারা ,  সেসব দেখার জন্যে আমি এক বছর বেঁচে থাকলে তো !  আমার জীবন এখন দশটা সিনেমা দেখার মোট সময়কালের সমান ।  স্বাভাবিকভাবে সবকিছু চললে দশটা সিনেমা দেখতে আমার সর্বোচ্চ সময় লাগতো এক সপ্তাহ ।  কিন্তু এটা স্বাভাবিক সময় না ।  আমাকে সিনেমা দেখার সময় নিজের আয়ু বন্ধক রাখতে হবে একটু একটু করে ।  অবশেষে অপরিশোধের দায় নিয়ে আমি মারা যাবো ।  কার এত দায় পড়েছে এত হিসেব করতে ?  যেখানে মন মাতাল করা সুর নেই ,  বিষাদরাতের সঙ্গী হিসেবে প্রিয় পঙক্তিরা নেই ,  মন ভালো করার জন্যে ত্রিরত্নের নৌবিহারের সময়কার হাস্যকর কর্মকান্ড পাঠের সুযোগ নেই ,  হাতে আছে গুটিকয়েক সিনেমা আর পুষ্টিকর খাদ্য ।  এই বেঁচে থাকাকে আমি অস্বীকার করি ।  যত তাড়াতাড়ি এর যতি টানা যায় তত ভালো ।  
 তারা আমাকে প্রতিশ্রুতি দিয়েছে ,  আমার আকাঙ্খিত যেকোন চলচ্চিত্র সরবরাহ করা হবে । 
 মনের মধ্যে মৃত্যুচিন্তা ছাপিয়ে তোলপাড় তুলেছে এখন সম্ভাব্য ওয়াচলিস্ট ।  কত কী দেখার আছে বাকি !  ফেলেনির নাইট অফ ক্যাবিরিয়াতে গণিকার চরিত্রে তার সহধর্মীনি জিওভান্নি ম্যাসিনি কেমন করেছে ?  রাতের রোমের রাস্তায় সে কি ভালোবাসা খুঁজে পেয়েছিলো ?  লা স্ত্রাদার অবহেলিত ভাঁড়বালিকা এখানেও কী হৃদয় ভাঙার শব্দ শুনতে পাবে ?  মাইকেল হ্যানিকের নতুন ছবিটার অনেক প্রশংসা শুনেছি ।  সত্যজিত রায়ের অপু ট্রিলজি এখনও শেষ করা হয়নি ,  কী লজ্জা !  টারান্টিনো .  .  . 
  * 
 - আমাদের সদ্যসমাপ্ত সভার সিদ্ধান্ত অনুযায়ী আর দশ মিনিটের মধ্যে আপনাকে দশটি সিনেমার লিস্ট দিতে হবে ।  যদি তা না দিতে পারেন ,  তাহলে আপনাকে শিল্প অনুরাগী ভেবে নিয়ে হত্যা করা হবে অথবা অন্যদের মত ফ্যাক্টরির কাজে লাগিয়ে দেয়া হবে ।  জলদি করুন ।  
আমি আর বেশি ভাবতে গেলাম না ।  দশ মিনিটের জায়গায় এক মিনিটের মধ্যেই ওয়াচলিস্ট দিয়ে দিলাম ।  এত দ্রুত ওটা দেয়ার ফলে সে বেশ অবাক হল ,  সেইসাথে এক্সপেরিমেন্টের সূচনালগ্নে উপনীত হয়ে উৎফুল্ল হয়ে আমাকে তাদের কার্যকালাপের কিছু বিবৃত করল ,  অনেকটা সাফাই গাইবার ভঙ্গিতে ,  
 - দেখুন ,  আপনার মধ্যে হয়তো একটা ধারণা প্রথিত হয়েছে যে আমরা যাবতীয় অনুভূতির হন্তারক ।  এটা একদমই ভুল ধারণা ।  মানুষের মধ্য থেকে অনুভূতি বিলীন করে দেইনি আমরা ।  তারা কাজ করবে ,  ভালোবাসবে ,  জোছনা রাতে চাঁদ দেখে মুগ্ধ হবে ,  কিন্তু অনুভূতির কোনরকম কাগুজে ,  সুরেলা বা লেন্সাবদ্ধ প্রতিলিপি তৈরি করতে পারবে না ।  এসব অপ্রয়োজনীয় ব্যাপার ।  আমাদের অভ্যুত্থানটা মূলত শিল্প এবং সৃষ্টিবিরোধী ।  একমাত্র একটা জিনিসই আপনারা সৃষ্টি করতে পারেন এখন , 
ঠোঁটে একটা শ্লেষের হাসি ঝুলিয়ে রেখে সে বলল ,  
সেটা হল ,  সন্তান উৎপাদন ।  
 - আমি কি জানতে পারি ,  কেন এবং কিসের জন্যে এসব ?  আর আপনারা কারা ?  
 - আপনার অনুসন্ধিৎসু মনকে আমরা সবসময়ই স্বাগত জানাই ।  কেন এবং কিসের জন্যে সেসব বলতে গেলে দীর্ঘসূত্রিতার অবতারণা ঘটবে ।  এর চেয়ে আপনার নিজস্ব প্রজ্ঞার ওপর আমরা ভরসা করি বরং ,  কী বলেন ?  আর আমরা কারা ?  কখনও শিল্পের ঈশ্বরের কাছে জবাবদিহিতা চেয়েছেন তার অস্তিত্ব সম্পর্কে ?  আপনারাই তো সেই মানুষ যারা শিল্পের প্রলম্বিত ছায়ায় মনকে সঁপে দিয়ে অসীমের মাঝে নিজেদের লীন করে দিতে চেয়েছিলেন ।  বিশাল বিশ্বব্রহ্মান্ডকে কলমের নিবে অথবা বেহালার তারে ধারণ করতে চেয়েছিলেন ।  মরণশীলতার জুজুকে বৃদ্ধাঙ্গুলি দেখিয়ে বেঁচে থাকার মতলব করেছিলেন শতাব্দীর পর শতাব্দী ।  
 - সেটা কি খুব অন্যায় কিছু ছিলো ?  
 - ন্যায় - অন্যায়ের কথা এখানে বাদ রাখুন !  যুদ্ধ পরবর্তীকালীন সময়ে হাঙ্গেরির বিষাদী মানুষদের যখন বিষণ্ণ রোববারের সুর শুনিয়ে দলে দলে আত্মহত্যায় প্ররোচিত করেন তখন কি ন্যায় অন্যায়ের কথা কিছু ভেবেছিলেন আপনারা ?  এতগুলো প্রাণনাশের দায় সেই শিল্পীর ওপর বর্তালে আপনারা কি তা মেনে নেবেন ?  
 - এটাই তাহলে অভিযোগ ? 
 - অভিযোগ বা উদাহরণ কোনটাই না ।  ধরে নিন আমরা অপশিল্পী ,  আমরা শিল্প এবং শিল্পী হন্তারক ।  কিংবা ধরে নিন আমরা স্রেফ কৌতূহলের বশে একটা পরীক্ষা করে দেখছি ,  সুর ,  চিত্র ,  গ্রন্থবিহীন পৃথিবী কেমন হয় ।  সবকিছুরই তো একটা বিপরীত মেরু থাকে তাই না ?  কেন আপনার ইচ্ছে করে না ,  শিল্পবিহীন পৃথিবী কেমন হবে তা দেখতে ?  এটাও কিন্তু বেশ জবরদস্ত একটা শিল্প ভাবনা হতে পারে ,  কী বলেন ?  এটা নিয়ে চলচ্চিত্র নির্মাণ করা যেতে পারে ,  গান তৈরি হতে পারে ,  উপন্যাস লেখা যেতে পারে ,  হয়েছেও এমন ।  অসীমকে সসীমের মধ্যে ধারণ করার যে কুটকৌশল আপনারা উদ্ভাবন করেছিলেন তারই প্রতিবর্তী ক্রিয়া এই আক্রমণ ।  যাই হোক ,  আর বেশি কথা বাড়াবো না ।  হ্যাপি মুভি মোমেন্টস !  বিদায় !  
  * 
আমার মত একজন সিনেফিল ,  সিনেমা যার কাছে খাবারের মত ,  তাকে দশটি সিনেমা দিয়ে কদিনই বা জীবন্মৃত অবস্থায় জিইয়ে রাখা যায় ?  বেশ বুঝতে পারছি ,  আমাকে নির্বাচন করার ব্যাপারটা কোনমতেই দৈবক্রম না ।  তারা এমন একজনকেই বেছে নিয়েছে ,  যার জীবন ,  স্বপ্ন ,  অনুভূতি সবই সিনেমাকে ঘিরে আবর্তিত ।  সিনেমা দেখার জন্যে আয়োজনে কোন খামতি রাখেনি তারা ।  হোম থিয়েটার ,  সুদৃশ্য কভারের অডিও কমেন্ট্রি এবং আরো নানাবিধ ফিচার সমৃদ্ধ ডিভিডি ,  পপকর্নটাই দেয়নি শুধু হাহা !  তবে এমনিতে খাবার দাবারের আয়োজনেও কোন কমতি নেই ।  অপশিল্প অভ্যুত্থান এবং হত্যাযজ্ঞের আগে আমার জীবন যেভাবে চলত ঠিক সেভাবেই রাখা হয়েছে ।  এবং মজার ব্যাপার হল ,  এই যে পৃথিবীতে এত মৃত্যু ,  এতসব বিশাল পরিবর্তন সংঘটিত হল ,  তা আমার প্রতি তেমন প্রভাব ফেলেনি ।  আমি এই মুহূর্তে ভাবছি কোন সিনেমাটা দিয়ে শুরু করা যায় মৃত্যুর দিকে পদযাত্রা ।  তারা একদম ঠিক মানুষটিকেই বেছে নিয়েছে পরীক্ষার জন্যে ।  
 তিন দিনে আমি পাঁচটা মুভি দেখে শেষ করলাম ।  অন্য বিকল্পগুলোর চেয়ে সিনেমা বেছে নেয়াতে সুবিধে হয়েছে ।  এর মধ্যে বাড়তি হিসেবে গান এবং নাচও পাওয়া যায় ।  এখন মনে হচ্ছে ছবি নির্বাচনে ভুল করে ফেলেছিলাম কিছুটা ।  সিনেমার এই বহুশৈল্পিকতাকে ঠিকঠাক কাজে লাগানো উচিত ছিলো ।  তালিকায় মিউজিক্যাল মুভি যদি রাখতাম বেশি করে ,  তবে ভালো হত ।  সিংগিং ইন দ্যা রেইন ,  সাউন্ড অফ মিউজিক এর গানগুলো শুনতে ইচ্ছে করছে খুব ।  ওগুলোকে তালিকায় রাখিনি অনেকবার দেখা বলে ।  প্রচুর পরিমাণে সাইকোলজিক্যাল ড্রামা দেখার ফলে আমি আমার মনস্তাত্ত্বিক বিবর্তন কীভাবে হবে এ সম্পর্কে সচেতন ছিলাম ভালোভাবেই ।  তাই অতি আকাঙ্খিত এবং দূর্লভ চলচ্চিত্রগুলো হাতে পেয়ে আমার প্রাথমিক উচ্ছাস এবং সিনেদর্শন পরবর্তী সময়ে ঘোরগ্রস্থতা একসময় কিছুটা থিতিয়ে যাবে এবং গ্রাস করবে মৃত্যুভয় এ তো সহজেই অনুমেয় !  সিনেমার চিত্রনাট্য হিসেবে আমার বর্তমান পরিস্থিতি যথেষ্টই কাব্যিক ।  শৈল্পিকও বটে !  সিনেমা দেখতে দেখতে মৃত্যু .  .  .  পর্দা নেমে এলে পরে আমার জীবনের বাতিও নিভে যাবে !  সেই মুহূর্তে বার্গম্যান এর দ্যা সেভেন্থ সিলের মত মৃত্যুদেবতা কি নেমে আসবে ,  দেখা দেবে আমাকে ?  নাকি টেক্সাস চেইন স ম্যাসাকারের লেদারফেসের মত রক্তলোলুপ উন্মত্ততায় যান্ত্রিক করাত দিয়ে বিদীর্ণ করবে আমার বুক ?  আমি জানি ,  আর দুটি সিনেমা দেখার পর মৃত্যুবিষয়ক রোমান্টিক ভাবনা উবে গিয়ে আতঙ্ক গ্রাস করবে আমায় ।  সময় বুকের ওপর চেপে বসবে জগদ্দল পাথরের মত ।  শিল্পভাবনা স্থগিত করে রাখতে হবে হয়তোবা চিরজীবনের জন্যে ।  মিশে যেতে হবে অপশিল্পীদের ভীড়ে ।  আর কখনও সিনেমা দেখা হবে না ,  গান শোনা যাবে না ,  বই পড়তে পারবো না ।  দীর্ঘ ক্লান্তিকর এক জীবন আমার সামনে অপেক্ষা করছে ।  এই অর্থহীন ,  অনুভূতির রূপান্তরে অপারগ জীবন কি আমার কখনও কাম্য ছিলো ?  এই জীবন কি আমি যাপন করতে পারবো ?  কখনই না !  
বিলি ওয়াইল্ডার এবং আগাথা ক্রিস্টির অসামান্য মেলবন্ধনে নির্মিত  " উইটনেস ফর দ্যা প্রসিকিউশন "  দেখা হয়নি এখনও ।  আমার এক সিনেফিল বন্ধু বলেছিলো এটার টুইস্টটা আমি কোনভাবেই অনুমান করতে পারবো না আগে থেকে ,  দেখা যাক কতটুকু সত্যি হয় তার কথা ! 
  * 
 - কেমন চলছে আপনার সিনেমাদর্শন ?  এক সপ্তাহে আটটা দেখে ফেলেছেন ।  লোভ সামলানো দায় ,  তাই না ?  হাহা !  
 - আমার প্রতি সার্বক্ষণিক নজরদারী রাখা হয়েছে ,  ভালো !  নিজেকে বেশ গুরুত্বপূর্ণ ব্যক্তি মনে হচ্ছে ।  
 - তো ,  আপনার স্ট্রাটেজিটা কি ঠিক করলেন ?  আজকে রাতের মেন্যুতে কি ডিশ ?  নাকি তল্পিতল্পা গুছিয়ে রেখে আত্মসমর্পণ করবেন ?  
 - আত্মসমর্পণ করে কী হবে ?  আপনারা আমাকে কী দেবেন ?  কিসের লোভে আমি আত্মসমর্পণ করব ?  
 - ভেবে দেখুন ,  আপনার জীবনের মূল্য কি অবশিষ্ট দুটি চলচ্চিত্রের সমান ?  এতদিন যাবৎ এত এত মাংস চর্বি জমা করলেন শরীরে ,  মগজের নিউরন আলমারিতে কত কত বৈদ্যুতিক প্রবাহ বয়ে গেল ,  সমৃদ্ধ হল ,  ঋদ্ধ হল ব্রেইনশোকেস ,  এখনও কুমারত্ব অটুট রেখেছেন ।  আপনি একজন সঙ্গিনী পেতে পারেন ,  সন্তানের জন্মদাতা হতে পারেন .  .  . 
 - তো ?  তাদেরকে আমি গান গেয়ে শোনাতে পারবো না ,  আমার সন্তান রঙচঙে রঙিন রূপকথার বই পড়তে পারবে না কখনও ,  পিক্সারের এ্যানিমেশন ফিল্ম দেখতে পাবে না .  .  . 
 - কিন্তু সভ্যতার অন্য সব উপকরণই পাবে তারা ।  ভেন্ডিং মেশিন থেকে কোকাকোলা - যেখানে সেখানে ,  খেলার জন্যে আধুনিক উপকরণ ,  নরম বালিশ ,  সার্বক্ষণিক শীতাতপ নিয়ন্ত্রণ ব্যবস্থা ,  বাঙ্গি জাম্পিং ,  প্যারাসুট ,  বিনোদনের ক্ষেত্রে সর্বোচ্চ সুবিধাই পাবে আপনার সন্তান ।  বিজ্ঞানের অগ্রগতির সমস্ত সুফল আপনারা ভোগ করতে পারবেন ।  আমাদের কর্মীরা নিরলস খেটে যাচ্ছে ফ্যাক্টরিতে ।  আর শুনুন এক মাসের মধ্যে আপনাকেও ফ্যাক্টরিতে যোগ দিতে হবে ,  যদি ফিল্মগুলো দেখা শেষ না করেন ।  বসিয়ে বসিয়ে খাওয়ানোর দিন সীমিত ।  
 - মৃত্যু অথবা ফ্যাক্টরি ,  মৃত্যুফ্যাক্টরি !  এই মৃত্যুফ্যাক্টরিকে আমি অস্বীকার করছি ।  এখানে মানুষ আছে ,  মানুষের অনুভূতি আছে ,  কিন্তু তাকে সংরক্ষণের ব্যবস্থা নেই ।  এটা কতটা কষ্টের হতে পারে বেশ আঁচ করতে পারছি ।  মনে হয়না একমাস পরে আপনারা আমাকে দেখতে পাবেন এখানে ।  হয় বাকি দুটো সিনেমা দেখে শৈল্পিক মৃত্যুবরণ করব ,  অথবা দ্বিধার দোলাচলের ঝাঁকি অসহনীয় রকম কষ্টকর হয়ে গেলে আপনাদেরকে সুযোগ না দিয়ে নিজেই নিজের জীবন কেড়ে নেব ।  
 - আমাদের নির্বাচনী প্রক্রিয়াকে আপনি বেশ হালকাভাবে নিয়েছেন মনে হচ্ছে ।  ক্ষুণ্ণ কন্ঠে বলল সে ।   " কীভাবে ভাবলেন যে আমাদের ফাঁকি দিয়ে ,  আমাদের পরীক্ষাকে অবজ্ঞা করে এত সহজেই পার পাবেন ?  আত্মহত্যা করার মত মানসিক শক্তি আপনার নেই তা আমরা ভালোই জানি ।  এর চেয়ে এক কাজ করুন ,  সিনেমা দেখে জীবনের অপচয় না করে বরঙ নতুন কোন কন্সপিরেসি থিওরি আবিস্কার করুন ।  আমরা কারা ,  কেন এসব করছি এসব প্রশ্নের একটা সিনেমাটিক ,  টুইস্টেড জবাব বের করুন ।  কে জানে হয়তো বা নতুন কিছু পেয়েও যেতে পারেন ।  কোন অসঙ্গতি থাকলে সেসব নিয়ে ভাবুন ।  নেভার গিভ আপ ওল্ড বাডি !  চা ' ও !  "  
  * 
অসঙ্গতির কথাগুলো উল্লেখ করার পর আমি ব্যাপারটা নতুন এক দৃষ্টিকোণ থেকে খতিয়ে দেখতে শুরু করি আবার ।  চোখে পড়ার মত বেশ কটি অসঙ্গতিই আছে ,  আমার চোখে পড়েনি কেন আগে ?  প্রথমত :  আমাকে বন্দী করে হত্যাযজ্ঞের কথা ,  শিল্প বিনাশের কথা ,  অদ্ভুত শর্তাবলীর কথা বলতে কেবল একজনই আসে ।  কেন ?  তার সাথে মুখোশ পরিহিত কিছু সঙ্গী থাকে ,  তিন চারজনের বেশি কখনই না ।  অশৈল্পিক অপশক্তির সাংখ্যিক বিবরণ কি তাহলে মিথ্যা ?  দ্বিতীয়ত :  আমাকে ঘর থেকে বের হবার সুযোগ দেয়া হয়নি কখনও ।  ম্যাসাকার এবং ফ্যাক্টরি কার্যক্রম ভিডিওচিত্রের মাধ্যমে দেখানো হয়েছে ।  আমি বাস্তবে তা হতে দেখিনি ।  তবে কি এটা একটা সেট আপ ?  আমাকে নিয়ে খেলছে কেউ ?  আর আমিই বা কেন অবলীলায় সব বিশ্বাস করে গেছি ,  কখনও যাচাই করে দেখতে চাইনি ,  কেন ,  কোন ড্রাগের প্রভাব ?  অসঙ্গতিগুলো প্রকট হয়ে ফুটে ওঠে আমার চোখে ।  আমি উত্তেজিত হয়ে উঠি ।  কেউ বা কারা যেন খেলছে আমাকে নিয়ে ,  খুব ইন্টারেস্টিং একটা খেলা ।  ক্রিয়েটিভ ,  নিঃসন্দেহে !  হয়তোবা কোন পাগলা ডিরেক্টর ,  নয়তো কোন ব্যর্থ গল্প লিখিয়ে ,  নাহ ভালোই ফেঁদেছে গপ্পোটা ।  বেশ ভালো চিত্রনাট্য ।  আইএমডিবি রেটিংয়ে আট পাবে ।  আমি মরছি না ,  দশম সিনেমা দেখার সাথে সাথে আমার শৈল্পিক মৃত্যু হবার কোন সম্ভাবনাই নেই !  বিশাল বড় প্লটহোল ছিল কিছু তাদের চিত্রনাট্যে ,  কেন যে আগে খেয়াল করিনি !  ঠিক আছে ,  এখন দ্বিধা - দ্বন্দ্ব ,  শিল্প ,  জীবন ,  নান্দিকতা এসবের দ্বৈরথকে আমার পাশে বসিয়েই দেখবো নবম চলচ্চিত্রটি ,  আমার লিস্টের একমাত্র মিউজিক্যাল  " মেরি পপিন্স "  ।  সিনেমাটা দেখার পর মনটা ফুরফুরে হয়ে গেল ।  চিরসবুজ জুলি এন্ড্রুস এবং দেবশিশুরা ।  দারুন প্রাকৃতিক দৃশ্য সম্বলিত এ্যানিমেশন ,  মাইন্ড রিফ্রেশিং একটা ছবি ।  সেই কেতাদুরস্ত নিয়মানুবর্তী ব্যাংকারের সব নিয়ম ভাঙার আনন্দটা যেন আমি অনুভব করতে পারছি ,  গলা ছেড়ে গাইতে ইচ্ছে করছে ,  
 " Let ' s go fly a kite
Up to the highest height !  "  
ঠান্ডায় গলা বসে গেছে ।  গলা দিয়ে স্বর বেরুচ্ছে না ।  এই দুটো লাইন খুব সুন্দর ।  অনুবাদ করা যেতে পারে ।  অনুবাদ শেষে পরবর্তী  ' তথাকথিত '  শেষ মুভিটা দেখবো ।  এ্যারনোফ্সকির  " দ্যা ফাউন্টেন "  ।  খাতা - কলম ,  কি বোর্ড কিছুই অবশ্য নেই সাথে ।  তাতে কী !  মাথায় জমা থাকুক ।  আমি  " দ্যা ফাউন্টেন "  এর ডিভিডি ছেড়ে দিলাম ।  
  * 
ছবি দেখায় এত মগ্ন ছিলাম ,  খেয়ালই করিনি কখন নিঃশব্দে কারা এসে পাশে দাঁড়িয়েছে ।  
 - আজকে কিন্তু আমি একা না ।  আরো অনেকেই এসেছে আমার সাথে ।  
আমি চমকে ফিরে তাকালাম তার দিকে ।  
 - রং গেইজ মিস্টার ,  বাট আই লাইকড দ্যা ওয়ে অফ ইয়োর থিঙ্কিং !  খেয়াল করেছেন আপনি এই কয়দিনে একবারও গান গাইতে পারেন নি ।  মেরি পপিন্সের অনুবাদও আপনি করতে পারবেন না ।  
 - তার মানে .  .  .  ? 
 - হ্যাঁ ,  আমরা কিচ্ছু বানিয়ে বলিনি ।  আপনার সন্দেহ নিরসনে সবাই একটি করে কাটা মাথা নিয়ে এসেছি অপশিল্প অভ্যুত্থানে পরাজিত এবং নিহতদের ।  দেখুন না ,  যাচাই করে দেখুন ।  আপনার পরিচিত অনেককেও পেতে পারেন ।  
 - দেখুন না ,  একদম ফ্রেশ মাথা ,  নট ফেইক ।  স্টুডিওর সরঞ্জাম না এগুলো ।  
 - এ্যাই তোরা কিন্তু বেচারাকে ছবি দেখতে দিচ্ছিস না ।  এটা ঠিক না ।  বেচারার জীবনের শেষ ছবি ।  আরাম করে দেখুক ।  দেখেন মিস্টার ,  আপনি ছবি দেখেন ।  
 এবার আর অবিশ্বাস করার উপায় থাকে না ।  ষষ্ঠ ইন্দ্রিয়ের জৈবিক অংশটা চিৎকার করে জানিয়ে দেয় ,  ওরা এসেছে ।  ওরা এসেছে জীবনের নান্দনিক সত্তাকে হত্যা করতে ।  ওরা অনুভূতির বিবর্ধনকারীদের হত্যা করতে এসেছে যারা বিশ্বাস করত মানুষ মারা যায় ,  শিল্প মরে না ,  তাই শিল্পের মধ্যে অসীমকাল ধরে বেঁচে থাকার অনন্য সুন্দর উপায় বের করেছিলো ,  গান ,  সিনেমা ,  চিত্রকর্ম ইত্যাদির রূপে ।  আমি এসবের কিছুই পারতাম না ,  তারপরেও বেঁচে থাকার সঞ্জীবনি শক্তি হিসেবে বেছে নিয়েছিলাম শিল্পকে ,  বিশেষ করে সিনেমাকে ।  এখন যে ছবিটি দেখছি ,  সেটা যেন আমার এই অনুভূতির অবিনশ্বরতা তত্ত্বের সাথে অদ্ভুতভাবে মিলে যায় ।  ফাউন্টেন !  ভালোবাসার শাশ্বত রূপের খোঁজে অভিযানে বেড়োয় তিন কালের তিন মানুষ ।  একজন মায়ান যোদ্ধা ,  একজন ডাক্তার ,  একজন মহাকাশচারী ।  ভালোবাসার অবিনশ্বরতা অথবা নিত্যতা সূত্র ,  কী হাস্যকর লাগছে ভাবতে এখন ।  আমি দুই হাত তুলে সারেন্ডারের ভঙ্গিতে এগিয়ে যাই তাদের দিকে ।  
 - আপনারাই জয়ী হলেন ।  আমি বেঁচে থাকতে চাই ।  নিরামিষের মত ।  যন্ত্রের মত ।  পেটমোটা কেরাণীর মত ।  আপনাদের ফ্যাক্টরিতে কাজ করতে চাই ।  চলুন । 
 - কিন্তু আমাদের তো এখন ফেরার কোন উপায় নেই মিস্টার ।  সর্বশেষ সভায় আমরা এই সিদ্ধান্তে উপনীত হয়েছি যে ,  সর্বশেষ ছবিটি তিন - চতুর্থাংশের বেশি দেখা হয়ে গেলে সেটাকে ওয়াচড বলে গণ্য করা হবে ।  সুতরাং ,  আপনার যেটা প্রাপ্য ,  অর্থাৎ মৃত্যুদন্ড ,  সেটার জন্যে প্রস্তুত হন ।  শেষ সময়টা ছবি দেখতে থাকুন ।  সময়টা ভালো কাটবে ।  
সবাই খ্যাক খ্যাক করে হেসে উঠলো এই অদ্ভুত প্রস্তাবে ।  
 - অথবা এমন ভেবে সান্ত্বনা পেতে পারেন যে ,  আর্ট মাস্ট ফাইন্ড আ ওয়ে ।  মানুষ গান গাইতে পারবে না তো কী হয়েছে ?  তাদের হয়ে পাখি গান গাইবে ।  চলচ্চিত্র তৈরি করতে পারবে না তো কী হয়েছে ,  দীঘির জলে আকাশের ছায়াচিত্রে সৃষ্টি হবে নতুন চলচ্চিত্র ,  মৃত্যুকালীন সময়ে এমন মহত্তর চিন্তা ভাবনা নিঃসন্দেহে আপনার আত্মাকে উচ্চতর স্থানে নিয়ে যাবে ।  
এবারের রসিকতাটায় তারা আরো বেশি আমোদ পেল ।  হাসির শব্দে কান ফেটে যাবার যোগাড় ।  
সিনেমাটা শেষ হতে আর মিনিট দশেক বাকি ।  এ্যারোনফসকি যথারীতি তার সিগনেচার স্টাইলের ক্রেইজি ক্যামেরা মুভমেন্ট আর প্যারালাল স্টোরিটেলিং দিয়ে কাঁপিয়ে দিচ্ছে স্ক্রিন ।  আমি নিথর চোখে তাকিয়ে দেখছি তা ।  মৃত্যুভয় আর শূন্যতা ছাড়া কোন অনুভূতি কাজ করছে না ।  অপশিল্পবাদীরা খুব আনন্দ পাচ্ছে ।  আমার মৃত্যুর পর পৃথিবীতে রাজত্ব করবে শুধুই তারা ।  আমি জানি ,  কোন উত্তরাধিকারী রেখে যেতে পারবো না ,  জানি আমার বিরুদ্ধাচরণে তাদের কিছুই এসে যাবে না ।  প্রতিশোধের নেশা নেই ,  বাঁচার আকুতি নেই আমার ।  শুধু মনে হল বলেই অথবা আমার অবচেতনে হয়তোবা ধারালো যুক্তিবাদী কটূবাক্যের ঢিল ছুড়ে তাদেরকে ঘায়েল করার কোন ইচ্ছে ছিলো ,  সেই উদগ্র বাসনা নাকি অটোমেটিক ডিফেন্স রিফ্লেক্স থেকে আমি বলতে শুরু করলাম , 
 - পৃথিবীতে শিল্পীদের তৈরি নৈরাজ্য সৃষ্টি হোক ,  অথবা অপশিল্পীদের সুখরাজত্ব ,  কোনকিছুতেই কিছু এসে যায়না আমার ।  স্রেফ মনে হচ্ছে আমার ,  তোমরা সবাই ব্যর্থ শিল্পী ছিলে ।  শিল্পী হতে না পারার যন্ত্রণা কুড়ে কুড়ে খেতো বলে নিজেদের অক্ষমতাকে পুঁজি করে এই বিশাল চক্রান্ত করেছো এবং সফলও হয়েছো ।  তাই শিল্পের ওপর দায় চাপাও ,  হাঙ্গেরিয়ান শিল্পীর বিষণ্ণ রবিবারের সুর শুনে আত্মহত্যার মিছিলে শামিল তরুণ তরুণীদের তোমরাই পরিচালিত করতে চেয়েছিলে ।  পারোনি ।  শিল্পবিদ্বেষী হওয়া সুখের ব্যাপার ।  কিন্তু ব্যর্থ শিল্পী হওয়াটা অনেক কষ্টের ।  
  * 
মৃত্যুর আগ মুহূর্তে সে বুঝতে চেয়েছিলো কীভাবে মারা যাচ্ছে ।  কাকতালীয়ভাবে তার বচন শেষ হবার সাথে সাথে সিনেমাটাও শেষ হয়ে যায় ।  তাই সে জানতে পারেনি অপশিল্পবাদীদের তৈরি নিখুঁত স্বয়ংক্রিয় প্রক্রিয়ার ফলে নাকি তাদের প্রতিহিংসাপরায়ন আচমকা আক্রমণে তার মৃত্যু ঘটেছিলো ।  ব্যর্থ শিল্পী অথবা অপশিল্পবাদী ,  দুটো শব্দের সাথেই শিল্প জুড়ে আছে ।  মৃত্যুর সময় এ বোধটা যদি সে কোনভাবে ছড়িয়ে দিতে পারতো !  পেরেছিলো কী না তা নিশ্চয়ই জানা যাবে একদিন !   
  

                    




কাঁচপুস্তকের খতিয়ান

 ( ১ ) ঘটনার বিবরণ ভালোভাবে না শুনলে অনেকে আমাকে গ্রীক পূরাণে বর্ণিত বিশেষ একটি চরিত্রের নামাশ্রয়ী মানসিক রোগী বলতে পারে ।  ভালোভাবে বুঝিয়ে বলার পরেও চিন্তার বিশৃঙ্খলায় হুটোপুটি খেয়ে অত্যন্ত জটিল এই আত্মানুসন্ধানকে তারা আওতার মাঝে না পেয়ে সরলীকরণ করে যাহোক কিছু একটা বুঝে নিয়ে নিজেদের জ্ঞানী ঠাওরাতে পারে ।  তাদের উচ্চমার্গের মনোবিশ্লেষণের যাঁতাকলে পড়ে আমি ব্যাপারটার উপসংহার টানবো এভাবে ,   " আরেহ .  .  . আমি তো মজা করে বলেছি এসব ।  অমন কিছু ঘটেনি ।  "  উপসংহারের সাথের ক্রীয়াপদটি ভবিষ্যতকাল ,  কারণ এখনও ব্যাপারটা কাউকে বলিনি আমি ।  বলার মত কাউকে পাচ্ছি না ।  বলব যে সে সম্ভাবনাও নেই ।  এসব ব্যাপার কাউকে বলে সময় নষ্ট করার চাইতে অনুসন্ধানের অভিযাত্রী হওয়া ভালো ।  খুঁজে পাবার সম্ভাবনা যদিও খুব কম ,  তারপরেও আবছা ভাবে তার আবছায়া এসে আমাকে প্রায় ছুঁয়ে ছুঁয়ে দিলে নিজেকে ভীষণ জ্যান্ত লাগে ।  পরক্ষণেই অবশ্য সে মিলিয়ে যায় ।  মিলিয়ে যায় বাতাসের তৈরি হাওয়াই মিঠাইয়ের মত ,  স্পন্দিত হৃৎকম্পনের স্পর্ধিত সাহস নিয়ে ।  আমাকে ক্লিন্ন এবং ক্লিষ্ট করে সে চলে যায় ।  তাকে ফিরিয়ে আনার রোখ আমার জীবনের চালিকাশক্তি হয়ে থাকে ।  ভবঘুরেদের মত এলোমেলো ঘুরতে থাকি সারাবেলা ।  মৃত্যুদন্ড প্রাপ্ত আসামীদের কেউ কেউ আশ্চর্য নির্বিকারতায় নিজের আসন্ন বিলীন নিয়তিকে মেনে নেয় ।  আমি জানি ,  আমিও সেরকম কোন গুরুদন্ডপ্রাপ্ত ,  হয়তোবা অভিশপ্ত ।  সুখী লেবাস পরিহিত এই আমি সানন্দে ছুড়ে ফেলতে পারি যাবতীয় দ্বিধার খোলস ,  ছুটে বেরুতে পারি বারণের নৃত্যবৃত্ত চপল পায়ে ।  পসরা সাজাচ্ছি বেচবো বলে ,  বাঁচবো বলে ,  তাকে নিয়ে ।  বারেবার ভেঙে পড়ে নির্মীয়মান ইমারত ।  এটা এক দিক দিয়ে ভালোই ,  বারেবার সাজানোর সুযোগ পাই আমি ।  তাকে সাজাতে আমার কখনও ক্লান্তি আসবে না ,  জেনে গেছি ।  বিষমপুরের বিবমিষা সে তোমাদের জন্যে গচ্ছিত রাখো ।  যখন আমাদের দুজনকে একসাথে দেখবে ,  যত পারো উগড়ে দিও হৃদম্লীয় তরল ,  ঈর্ষা এবং ঘেন্নার গরল ।  অবহেলার আস্তাকুড়েতে কম জায়গা রাখিনি তোমাদের জন্যে ।   ( ২ )  আমার স্ত্রী ব্যাপারটা এখনও বুঝতে পারেনি ।  সম্ভাব্য বুঝদারদের তালিকায় তার নাম অবশ্য প্রথমেই !  আমার ভেতর লুকোবার কোন চেষ্টা নেই ।  তাই ,  হয়তোবা খুব সহসাই সে অনুধাবন করবে কী প্রবল একজন প্রতিপক্ষের উদয় হয়েছে তার জীবনে !  প্রতিপক্ষের প্রতি প্রতিহিংসার পাশাপাশি সে অনুভব করবে দায় ,  এই অনভিপ্রেত আগমনে যা এড়ানোর সুযোগ নেই তার ,  অনুভব করবে মাঝেমধ্যেই খেলাচ্ছলে সহযোগিতা করে কী বিতিকিচ্ছিরি বিপদটাই না টেনে এনেছে !  তখন কী আমি তাকে চলে যেতে দেবো ?  না ।  সেটা আমার পক্ষে সম্ভব না ।  তার গোলাপী ঠোঁটে রক্ষিত আছে আমার পুণ্যের আমলনামা ,  দীর্ঘনিশির নিঃসঙ্গতা ঘোচানোর সালতামামি ,  তার কাঁধ থেকে প্রজাপতি অথবা পরী বা পাখির মত ডানা বের হয়ে আমার ঘর্মাক্ত দেহ এবং নর্দমাক্ত মনকে হাওয়া দিয়ে উড়িয়ে দিত সমস্ত ক্লেশ এবং ক্লেদ ।  কীভাবে তাকে ছেড়ে যাই আমি অথবা তাকে ছেড়ে যেতে দিই ?  কিন্তু সে নিশ্চয়ই অন্য কারো সাথে ভালোবাসা ভাগাভাগি করতে রাজি হবে না ।  আর এতটুকু আত্মসম্মান যদি তার না থাকে তাহলে আমিই বা কী করে ভালোবাসি তাকে ?   ( ৩ ) ইদানিং আমি নিয়মিত শেভ করি ,  অনেক সময় নিয়ে ।  নিজের সৌন্দর্যের ব্যাপারে কখনই তেমন সচেতন ছিলাম না ।  এখনও যে হয়েছি তাও না ।  শেভ না করলেই আমাকে নাকি ভালো লাগে ।  বাকপটু সহকর্মীনি কটাক্ষ ভরে আমাকে  " মাকুন্দা "  নামক অপমানজনক আধা স্ল্যাং দিয়ে সম্ভাষণ করে ,  তার দিকে আমি তীর্যক দৃষ্টিতে তাকাই ।  কী এক অবাক ভালোবাসার পেছনে ছুটছি আমি তাকে বলে দেব ?  সে কী বুঝবে ?  সে কী ভুলে গেছে যে একদিন ক্লিনশেভড অবস্থায় অফিসে আসার পর আমার গাল থেকে বিচ্ছুরিত নীলচে আভা নিয়ে সে এক প্রস্থ প্রশংসাসূচক কাব্য পর্যন্ত করে ফেলেছিলো ।  ভুলে গেছে সে ?  হয়তোবা মনে রাখার প্রয়োজন বোধ করেনি ।  কিন্তু আমি মনে রেখেছিলাম ।  আমার স্ত্রীকেও বলেছিলাম সে কথা ।  সে ঈর্ষাণ্বিত না হয়ে বরং উসকে দিয়েছিলো আমাকে ,   " বাব্বাহ !  এরকম প্রশংসা তো আমি মেয়ে হয়েও কখনও পাইনি ।  তুমি যদি এখন ঘনঘন শেভ করা শুরু কর ,  তাহলে মোটেও অবাক হব না ।  "  যদিও তার পছন্দ ছিলো আমার কয়েকদিনের না কামানো মখমলের মত নরম দাঁড়ির স্পর্শ ।  তার কিছুদিন পরই আমি নিয়মিত শেভ করা শুরু করে দিই এবং আমার পরিবর্তনে সুন্দরী পৃথুলা কলিগের নির্লিপ্ততায় কতটা ব্যথিত হয়েছি তা করুণ স্বরে বর্ণনা করি ।  খেলাটা বেশ বিপদজনক ছিলো ,  সন্দেহ নেই ,  কিন্তু কীভাবে যেন ,  কী ভেবে যেন সে এই খেলাটা অনুমোদন করে এবং আমরা অনিয়মিত বিরতিতে খেলাটা খেলতে থাকি ।   ( ৪ ) একদিন রাত্তিরে ,  শোবার আয়োজন করার সময় আমার সদা পরিপাটি সহধর্মিনী যখন তার প্রসাধন সামগ্রীগুলো সাজিয়ে রাখছিলো যতন করে ,  তখন আমার মাথায় এক অদ্ভুত খেয়াল চেপে যায় ।  আমি তাকে জড়িয়ে ধরে তার প্রসাধনসামগ্রীগুলো নিজে ব্যবহার করার ইচ্ছে ব্যক্ত করি ।  নতুন খেলার প্রস্তাবটি তার বেশ পছন্দ হয় ।  হয়তোবা এতদিন ধরে চলে আসা  খেলাটির খেলুড়েদের সংখ্যা বৃদ্ধির আশঙ্কা করেছিলো সে ,  দুই থেকে তিন .  .  . হতে পারে না ?  বৃহৎ মনের পরিচয় দেয়াটা সংকোচের আবরনে ঢেকে যাচ্ছিলো ।  নতুন খেলাটা হয়তোবা তাকে এবং আমাকে আসন্ন মনোমালিন্য এবং সন্দেহের বেড়াজাল থেকে মুক্তি দেবে ,  তাই সে বেশ উৎসাহ ভরেই রাজি হয় ।  আমার ঠোঁটে লিপস্টিক ,  চোখে কাজল আর কপালে একটা মস্তবড় টিপ দিয়ে সজ্জিত করার পর তার সে কী হাসি !   - দেখ ,  দেখনা একবার আয়নায় নিজেকে !  উফ !  মারা যাবো হাসতে হাসতে !  আয়নায় নিজের প্রতিবিম্বটাকে বড় অচেনা লাগে ।  কোনরকম হাস্য উপকরণ খুঁজে পাইনা আমি ।  প্রথম দেখায় স্বভাবতই খুব অদ্ভুত লেগেছিলো ,  কিন্তু কিছুক্ষণ পরেই চোখটা ধাতস্থ হয়ে আমাকে জানান দেয় যে ,  মেয়ে হয়ে জন্মালে আমি কিরকম সুন্দর হতে পারতাম ।  হওয়াটাই স্বাভাবিক ছিলো ।  আমার মা ' র স্টুডিওতে তোলা সাদাকালো ছবিগুলো দেখলে যে কেউ ধন্দ্বে পড়ে যাবে সেটা চিত্রনায়িকা ববিতার ছবি নাকি সাধারণ এক আটপৌড়ে ঘরের তরুণীর শখ করে তোলা ছবি ,  এ নিয়ে ।  সুতরাং ,  তার সন্তান যদি ছেলে না হয়ে মেয়ে হত তাহলে ডাকসাঁইটে সুন্দরী হত ,  এতে সন্দেহ কী ?  অন্তত আমার মুটিয়ে যাওয়া স্ত্রী ' র চেয়ে ঢের সুন্দর হত ।  আমি বিহবল চোখে তাকিয়ে থাকি বেশ কিছুক্ষণ আয়নার দিকে ।  ওদিকে আমার স্ত্রী হেসে গড়িয়ে পড়ছে গায়ের ওপর ।   - হয়েছে ,  হয়েছে এবার রাখ !  আহা কী রূপ !  ভাগ্যিস আমি লেসবিয়ান না !  আমি আমার খসখসে গালে এবং ঠোঁটের সন্নিকটের ওপরের অংশটুকুতে অসন্তোষে হাত বোলাই ।  শেভ করা হয়নি বেশ ক ' দিন ।   - এই খোঁচা খোঁচা অংশগুলো না থাকলে কিন্তু প্রায় পুরোপুরিই মেয়েদের মত লাগতো ,  তাই না ?   - হ্যাঁ ,  তা ঠিক ।  একেবারে সোফিয়া লোরেন হয়ে যেতে !  - শেভ করে আসবো নাকি ?  পুরাতন ফাজলামির বা খেলাটার প্রসঙ্গ তোলায় তার কিন্নর হাসিতে কিছুটা ছন্দপতন ঘটে যেন ।  আশঙ্কাকে আবারও হাস্যরসের আবরণে মুড়িয়ে সে আমাকে ঘুমুতে যাবার আমন্ত্রণ জানায় ।   - এসো গো সুন্দরী ।  শেভ করতে হবে না ।  আবার সেই পুরুষটা হয়ে যাও ।  ঘুমুতে যাবার আগে আমাকে একশটা চুমু খাও !  এ প্রস্তাবে অসম্মত হবার কোন কারণ ছিলো না ।  চুমু ছাড়াও শৃঙ্গারের যাবতীয় কলাকৌশল প্রয়োগ করে তাকে আমি অস্থির করে তুলি ।  এই অস্থির প্রবাহে ভেসে গিয়ে সে লক্ষ্য করেনি আমি অপলক চেয়ে আছি আয়নার দিকে ,  নিজের নতুন রূপ প্রত্যক্ষ করছি অবাক দৃষ্টিতে ।  সেদিনের মত সবকিছু সাঙ্গ হলে দাঁড়ি কামানো খেলাটার বিস্তারিত রূপ মনঃচক্ষে অবলোকন করে অদ্ভুত সব স্বপ্ন সম্বলিত একটি শিহরিত ঘুম দিই ।   ( ৫ )  - আপনাকে আজ বেশ অন্যরকম লাগছে ।  মাকুন্দা মাকুন্দা লাগছে না মোটেও ।  আমি আবার কাব্য করব আজ সেদিনের মতন ! ওহ !  মনে রেখেছে তাহলে !  কী কাব্যি করবে শোনার জন্যে আমি উৎকর্ণ হয়ে থাকি ।  কিন্তু সে আর কিছু বলে না ।  তাড়িয়ে তাড়িয়ে আমার আগ্রহ এবং অস্থিরতা উপভোগ করতে থাকে ।   - হু !  খুব শুনতে ইচ্ছে হচ্ছে তাই না ?  আমার শুনতে ইচ্ছে করে ।  কিন্তু আমি নিরুত্তর থাকি ।   - এখন না ,  পরে বলব !  অফিস টাইমে কী সবকিছু বলা যায় ?  একদম প্রাণঘাতী ফ্লার্ট !  প্রাণের সলতেয় জ্বলে ওঠে এক নতুন আগুন ।  অগ্নিবদ্ধ হয়ে কাটিয়ে দিই ব্যস্ত অফিস সময় ।  আমাদের মধ্যে আর কথা হয় না ।  প্রস্থানকালে ,  লিফটের আকাঙ্খিত নির্জনতায় সে শুধু একটি কথা বলারই সময় পায় ,   " শেভ করলে আপনাকে কিন্তু বেশ লাগে ।  "  বাসায় যাবার পথে আমি সেলুনে যাই ।  সেদিন রাতে স্ত্রীর সাথে আবারও সে পুরোনো ফাজলামো করি ,  - জানো ,  আজকে শিমি আমার চেহারার যা প্রশংসা করল না !   - ওহ তাই নাকি !  এখন কী হবে বেচারা আমার !  তা কী বলল সে ?  - কী বলল তা আঁচ কর দেখি !  আমাকে দেখে বল ।  কিছু বোঝা যায় ?   - উমম !  তুমি শেভ করে এসেছো ।  কালকেই না করলে ?  আজকে আবারও !  খেলাটায় সে তেমন আমোদ পাচ্ছেনা বোঝা যায় ।   - এমন সুন্দরী সহকর্মিনীর স্তুতিবাক্যের অমর্যাদা করি কী করে বল !  নীরবতার বাগানে অভিমান এবং ঈর্ষার থোকা থোকা কাঁটাযুক্ত ফুল ফুটতে থাকে ।  আমি সাবধানে হাতে নিই পুষ্পস্তবক ।  তাকে আহবান জানাই গতকাল রাতের সেই অদ্ভুত খেলাটি খেলার জন্যে ।  আজ রাতে খোঁচা খোঁচা পদার্থগুলো ঝঞ্ঝাট করবে না মোটেও ।  সে আমাকে সাজায় ।  আমোদ পেয়ে হাসে ।  ছবি তোলে ।  কিছু আদিরসাত্মক কথাবার্তাও বলে ।  আমি ঠায় দাঁড়িয়ে থাকি আয়নার সামনে ।  আমার ভেতরের নারীটাকে অনুভব করার চেষ্টা করি ।  তার অতনু অবয়ব যেন গুমড়ে গুমড়ে মরে আমার দেহের ভেতর ,  প্রকাশিত হবার জন্যে ।  আরেকটু ,  আরেকটু অন্যরকম হলে ,  আরেকটু কমনীয় হলেই তো আমার দ্বিপাশবেষ্টিত নারীদ্বয় ,  শিমি এবং সানজানাকে টপকে সুন্দরীতমা হতে পারতো সে !  আমার ভেতরটা ফেটে যায় ,  ফেটে চৌচির হয়ে যায় ,  কিন্তু সে বের হয় না ।  আমি তাকে স্পর্শ করার চেষ্টা করি ,  যাবতীয় স্পর্শচেষ্টা সানজানার কামজ দেয়ালে বাঁধা পেয়ে ফিরে আসে ।  ঘরের আয়নার সামনে বেশিক্ষণ ওভাবে দাঁড়িয়ে থাকা যায় না ।  তাই আমি বাথরুমে যাওয়ার অজুহাতে অন্য আমি অথবা আমার একান্ত অন্য কাউকে উন্মোচন করতে চাই ।  আমি আরো একবার শেভ করি ।  সেই সাথে ভাবি ,  চুল কাটা বন্ধ করে দেব এখন থেকে ।   ( ৬ ) সানজানা দিন দিন মুটিয়ে যাচ্ছে ।  শিমি সুন্দর হচ্ছে ।  প্রায় সমানুপাতেই এই ধারা অব্যাহত রয়েছে ।  সানজানার অতিমাত্রায় রুটিনবাঁধা গৃহী ভালোবাসা আর শিমির চকিতে দুয়েকটা রহস্যময় চোখভঙ্গি ,  ছিনালী বাক্যমদিরা পরিস্থিতিটাকে সহজেই একটা গতানুগতিক ত্রিভুজ প্রেমপোড়েনে পরিণত করতে পারতো ,  এবং সেখানে চালকের আসনে শিমি বসতে পারতো অনায়াসেই ।  বাঁধ সাধে আমার অন্তর্লীন নিজস্ব নতুন নারী ।  তার মাঝে কোন রহস্য নেই ।  তাকে আমি খোলা বইয়ের মতই পড়তে পারি ,  সেও আমাকে ।  সে সুন্দর ,  এবং তাকে সুন্দর করার প্রক্রিয়া চালিয়ে যাচ্ছি দিনকে দিন ।  সে একসময় সবার চেয়ে সুন্দর হবে ।  আমার চুলটা আরেকটু বড় হলে ,  চুলে রঙ করলে ।  সে ছাপিয়ে যাবে সবাইকে ।  শিমির রহস্যময় আহবান আর সানজানার প্রতি নির্ভরতা এ দুইয়ের সমন্বয়ে সে হবে অনন্যা ।  আমি তার অন্বেষণেই ব্যস্ত থাকি ।  তাই শিমির প্রতি আকর্ষণ সেভাবে জন্মায় না ,  সানজানার প্রতি বিকর্ষণও জাগেনা তেমন ।  এই যেমন - তেমন এর মাঝেও কিছু কিছু ঘটতে থাকে হয়তোবা .  .  .  - চুল বড় রাখাতে তোমাকে দারুণ লাগছে ।  একদম জনি ডেপের মত ।  আমাদের সম্বোধন তুমিতে উন্নীত হয় ।  প্রশংসা শুনতে ভালো লাগে আমার ।  বিশেষ করে শিমির কাছ থেকে ।  তবে তারচেয়েও বেশি আকাঙ্খিত নিজের কাছ থেকে নিজেকে !  রাতের অপরূপ আঁধিয়ারিতে আমি পৃথিবীর শ্রেষ্ঠ সুন্দরী নারীর মুখ দেখতে পারি ।  ওহ খোদা !  তুমি কেন আমার দুটো জন্ম দিলে না ?  আমি যে আর কাউকে ভালোবাসতে পারি না ।  নির্ভরতা আর কামাবেগের জোড়াতালি দিয়ে শিংমাছের মত দীর্ঘদিন প্রেমজলে জিইয়ে রাখা দুটো অসম্পর্ক অসহ্য লাগে এখন !  শিমির দিকে আমি খরচোখে তাকাই ।  - কী হয়েছে তোমার বলত আমাকে ?   - তোমার খুব শুনতে ইচ্ছে করে ,  না ?  প্রচ্ছন্ন বিদ্রুপটা বেশ প্রকটভাবেই প্রকাশিত হয় ।  জিজ্ঞাসু দৃষ্টিতে তাকিয়ে থাকে শিমি ।  এমন সুরে কথা শুনে সে অভ্যস্ত না ।   - তোমাকে বলব একদিন হয়ত সবই ।  হয়তো বা শুধু তোমাকেই ।   - আমার সাথে রহস্য করবা না ।  স্পষ্ট করে কথা বলার সময় এসেছে এখন ।  তুমি কাকে চাও ?  সানজানা নাকি আমাকে ?   - যদি বলি অন্য কাউকে ?   - যদি টদি না ,  অন্য কেউ থাকলে সেটাও স্পষ্ট করে বল ।   - বললে তুমি বিশ্বাস করবে ?  ব্যাপারটা যথেষ্টই উইয়ার্ড ।   ( ৭ ) শিমি মন দিয়ে আমার কথা শোনে ।  কফি এবং মুরগীর হাড্ডিগুড্ডিও হয়তো পাকস্থলীর ভেতর থেকে উদগ্র আগ্রহে ওঁত পেতে থাকে ।  এবং সে যথারীতি ভুল বোঝে ।  এই আখ্যানের একদম শুরুতে যা উল্লেখ করেছিলাম ।  সে আমার মনোবিকলনকে সরলীকরণ করে একটি গৎবাঁধা মানসিক রোগের নাম বলে যা গ্রীক মিথোলজি উদ্ভুত ।  - ইউ আর নার্সিসিস্ট রাইট ?  সে তো আমিও ।  আমরা প্রায় সবাই ।   - নার্সিসিস্ট হলে আমি নিজেকে ভালোবাসতাম ,  নিজের সকল কাজকর্মে মুগ্ধ হতাম ,  নিজের প্রতিবিম্বের প্রেমে পড়তাম .  .  .  - হ্যাঁ ,  এখানে তো তাই হচ্ছে !  তুমি আয়নায় নিজেকে দেখে নিজের প্রেমে পড়ে গেছ ,  একই তো ব্যাপার ।   - আমি নিজেকে দেখিনি ।  নিজের প্রেমে পড়িনি ।   - মানে ?  তাহলে কাকে দেখেছো ?  আচ্ছা ,  আবার গোড়া থেকে শুরু করা যাক ব্যাপারটা .  .  .  - শাট আপ স্টুপিড বিচ !  ইউ উইল নেভার আন্ডারস্ট্যান্ড ।  কাকে কী বলছি !  আমি জানতাম কেউ বুঝবে না ।  কারো সাধ্যি নেই বোঝার ।   ( ৮ ) অথচ আমি নিজেই কি বুঝি নিজেকে ?  বছর পেরিয়ে গেছে ।  আমার যন্ত্রণা বাড়ছে ।  আমি পীড়িত হচ্ছি ।  নির্ভর নশ্বরতার উৎকেন্দ্রিকতা আমার অনিবার অনুরাগকে দলিত করছে ।  দর্পনের কাছে নিজেকে অর্পন করে দর্প চূর্ণ হয়েছে কেবল ।  আমার ভেতরের নারীটা আমায় দেখে হাসে এখন ।  স্পর্শের আড়ালে অগ্নীভুত অনুভূতিরা ভেজা কাঠ হয়ে থাকে ।  সেই ভেজা কাঠগুলো এখনও সানজানা এবং শিমির অর্ধ উত্তপ্ত চুলোয় বসিয়ে গরম করি ।  সে আমাকে তার অপারগতা জানিয়েছে ।  জানিয়ে দিয়েছে তার সীমাবদ্ধতার কথা ।  তাকে বন্দীশালা থেকে মুক্ত করার ক্ষমতা আমার নেই ,  সেও পারবে না বেরুতে ।   - তো কী হবে ?  কী করব এখন ?   - সানজানা অথবা শিমি যেকোন একজনকে বেছে নাও ,  একদম ভালো মানুষের মত ।  তারপর মাঝেমধ্যে আমাকে নিয়ে খেলো ।   - শাট আপ স্টুপিড বিচ !  ইউ উইল নেভার আন্ডারস্ট্যান্ড ।  আমি ভাবতেও পারিনি তুমিও বুঝবে না ।  ( ৯ ) তাই ,  আমি .  .  . একটা সিদ্ধান্তে উপনীত হলাম অবশেষে ।  শিমির সাথে আমার গোপন সম্পর্কটা ঠিকই বজায় রাখবো ,  কিন্তু কোন শারীরিক ব্যাপার না ।  কারণ ,  আমি সানজানার প্রতি  ' বিশ্বস্ত '  থাকতে চাই ।  সানজানার সাথে পুরোনো ফাজলামি ,  খেলাধুলো এসব বাদ দিয়ে তাকে ভালোবাসবো ,  এবং প্রচুর সেক্স করব ।  কারণ ,  আমি তাকে ভালোবাসি ।  আর আমার সেই রহস্যময় নারী !  তাকে অন্বেষণের চেষ্টা !  শি !  রিটার্ন অফ শি !  নো ফাকিং ওয়ে ।  জাস্ট বাথরুমের আয়নার সামনে সেজেগুজে দাঁড়িয়ে তাকে দেখে জার্ক অফ করব ।  সিম্পল !  ( ১০ ) একদিন বাসায় এসে দেখি সবগুলো আয়না ভাংচুর করে গেছে কারা যেন ।  আর কোন ক্ষয় ক্ষতি হয়নি ।  সানজানা ঠিকই গুনগুন করে গান গেয়ে ঘরের কাজ করছে !   - আয়নাগুলো সব ভেঙে গেছে ।  কালকে মিস্তিরি ডাকিয়ে ঠিক করে নিয়ো ।  আমি জানতে চাইতে পারতাম ,  কেন শুধু আয়নাগুলোই ভাঙলো ,  কেন অন্যান্য জিনিস অক্ষত থাকলো ,  কীভাবে এসব ঘটল ,  এতসব কিছুর পরেও সানজানা কেন এত নির্বিকার ।  জিজ্ঞেস করতে পারিনি সানজানার মুখে ক্রুর হাসি দেখে ।  আমি জানি ,  কালকে অফিসে গিয়েও সব কাঁচ ভাঙা দেখবো ,  এবং শিমিও এরকম ক্রুর হাসি হাসবে ।  ঠিক আছে বালিকারা !  আমি আত্মসমর্পণ করছি ।  তোমাদের দুজনের কাছেই ।  একদিন হয়তো শহরের সব বিপনী বিতান ,  ঘর ,  সেলুনের কাঁচ ভেঙে যাবে তোমাদের ইন্ধনে ।  তবে জেনে রেখো ,  ভাঙা কাঁচের টুকরোতেও কখনও দেখা যেতে পারে নিজের প্রতিবিম্ব ,  অনুভব করা যেতে পারে অনাস্বাদিত ভালোবাসা ।  গ্যালাক্সির প্রতিফলিত সমস্ত আলোর আল ধরে আমি অভিষ্ট লক্ষ্যে পৌঁছুতে পারবো না কখনও ।  তার দরকারও নেই ।  কাঁচপুস্তকে ইতিমধ্যেই মুদ্রিত হয়ে গেছে আমার অহমিকার খতিয়ান ।  তোমরা তা দেখতে পেলে তো !  






অফ স্পিন

 নেহালের বয়স এখন বার ।  উন্মুক্ত কল্পনারাজ্যে বল্গাহীনভাবে অনিঃশেষ ছোটাছুটি করার সময় ।  হ্যান্স ক্রিশ্চিয়ান এ্যান্ডারসন অথবা ঠাকুরমার ঝুলির চরিত্রগুলোর সাথে নিবিড়তা বজায়ের পাশাপাশি রহস্য অনুসন্ধানী গোয়েন্দার আতশ কাচে পৃথিবীটা অন্য চোখে পরখ করার সময় ।  স্কুলের টিফিনের পয়সা বাঁচিয়ে পেপারব্যাক থ্রিলারগুলো কিনে বন্ধুদের কাছে চোখ বড় করে কাহিনীর চমকগুলো বলতে গিয়ে ঝালমুড়ি বিকেল শেষ হয়ে যায় নিমিষেই ।  ক্লাস সিক্সের ক্রিকেট দলের  ' দুধ ভাত '  অথবা সংবাদ প্রতিবেদকের ভাষায়  ' দ্বাদশ ব্যক্তি '  নেহাল গায়ে গতরে তেমন বেড়ে না ওঠায় পেস বোলিং করার চেষ্টা বাদ দিয়ে অফ স্পিন শিখছে ।  ক্লাস ক্যাপ্টেন নিশাত এবং ক্রিকেট দলের ক্যাপ্টেন নির্ঝর দুজনেই বেশ জোরে বল করতে পারে ।  এইতো সেদিন দুই ক্লাস ওপরের ছেলেদেরকে দুই লিটার কোক বাজির ম্যাচে হারিয়ে দিল এই দুজনের দুর্দান্ত গতিময় বোলিং এর তোড়েই ।  ওইদিনের ম্যাচে কিছু সময়ের জন্য ফিল্ডিং করেছিল নেহাল ।  বাউন্ডারি লাইনে দাঁড়িয়ে নিশ্চিত দুটো চার বাঁচিয়ে দিয়ে সবার বাহবা পেয়েছিল ।  এমনতর বাহবা পেলে কার না ইচ্ছে করে নিয়মিত তার ভোক্তা হতে !  নেহাল তাই ক্লাস টিমে ঢোকার জন্য আপ্রাণ চেষ্টা করছে ।  মুরালিধরনের বোলিং এর কিছু ভিডিও দেখেছে সে ক ' দিন খুব মনযোগ দিয়ে ,  কিন্তু পরে মুরালি হবার চেষ্টায় ক্ষান্ত দিয়েছে অদ্ভুত বোলিং এ্যাকশন অনুকরণ করতে পেরে উঠছিল না বলে ।   এরচেয়ে গ্রায়াম সোয়ানকে ট্রাই করা যেতে পারে ।  কব্জির কারুকাজ ধীরে ধীরে রপ্ত করছে সে ।  বলের লাইন লেংথ এলোমেলো হয়ে গেলেও মাঝে মধ্যে অফসাইডের বাইরের বল সাঁই করে স্পিন করে মিডল স্ট্যাম্পের দিকে ঢুকে জবরদস্ত কোন ব্যটসম্যানকে ভড়কে দিলে নেহাল স্টেডিয়াম ভর্তি মানুষের হর্ষধ্বনি আর হাততালি শুনতে পায় ।  রাতে ঘুমানোর আগে মুদ্রিত হরফের তৈরি রূপকথা এবং রহস্যের রাজ্যে পরিভ্রমণ করার সময় স্পিন বোলিং এর চতুর দক্ষতার কথা ভেবে গর্ব হয় তার ।  তবে নতুন পাওয়া বইগুলো -  কিছু কেনা ,  কিছু উপহার পাওয়া ,  কিছু ধার করা ,  পড়ার সময় টিনটিনের এ্যাডভেঞ্চার ,  ফেলুদার রহস্যানুসন্ধান আর রূপকথারঙ রাতের সাথে আঁতাত করে সুখনিদ্রায় নিমজ্জিত হলে পরে খেলার মাঠটায় বরফ কুঁচি ছিটিয়ে দেয় এস্কিমোরা ।  বরফমাঠে খেলা থেমে থাকে না ।  বার বছর বয়সের মনমাঠে রূপকথা এবং রহস্যদলের খেলোয়াড়দের অভাব হয় না কখনো ।  আর .  .  . 
 নতুন নতুন রূপকথাতো সৃষ্টি হচ্ছেই দিনকে দিন !  
 রূপকথা  রূপকথার বইগুলোর মধ্যে সবচেয়ে সুন্দর চীনেরগুলো ।  রূপকথার নবতর পাঠ উন্মোচিত হচ্ছে নেহালের কাছে ।  বয়ঃসন্ধিজনিত পরিবর্তন আর শিহরণ ,  যেগুলোকে একসময় শারিরীক অসুস্থতা বা অস্বাভাবিকতা মনে করে ভয় পেতো নেহাল ,  এখন সে জানে  ' বড় ' দের এসব জিনিস  ' ছোট ' রা লুকিয়ে লুকিয়ে দেখতে পারে ।  সে যা জানে না তা হল বড়দের চর্চিত অভ্যাসগুলো যখন নতুন জানা হয় শরীরের তন্ত্রীতে তন্ত্রীতে সৃষ্ট পুলকের ঢেউ কতটা বিপজ্জনকভাবে অভ্যস্ত কামচেতনার একঘেয়ে আনন্দকে তাড়া করতে পারে ,  এমনকি হটিয়েও দিতে পারে ।  নতুন রূপকথার চরিত্রগুলোর মধ্যে চৈনিকেরা নেহালের প্রিয়তর ।  এখন সে জীবন্ত রূপকথা দেখতে শিখেছে ।  সে এক অন্য জগৎ ,  অন্য শিহরণ ।  শুধু দেখতেই ইচ্ছা করে ।  চাপা নাক আর ছোট চোখ ,  সিল্কি চুল ,  .  .  . চিৎকার চিৎকার !  !  
 প্রথমে তাকে শিখিয়েছিল ক্লাস ক্যাপ্টেন নিশাত ।  শুরুর দিকে দুজন মিলেই গোপন এই পরিভ্রমণে অংশ নিতো ।  পরের দিকে ক্রিকেট ক্যাপ্টেন নির্ঝর যুক্ত হওয়াতে সম্মিলিত প্রয়াসে রূপকথার সংগ্রহশালা সমৃদ্ধ হতে থাকে ।  চাপা নাক ,  ছোট চোখ ,  হলুদ ত্বকের সাথে যুক্ত হয় শ্বেত অঙ্গ ,  চকলেট শরীর ,  নীল চোখ ,  গোলাপী ঠোঁট ,  শুভ্র বুক ,   কড়া গন্ধযুক্ত দক্ষিণ আমেরিকান ফুলের খয়েরী বৃন্ত ।  
 নতুন রূপকথা ,  নতুন চরিত্রগুলোতে বুঁদ হয়ে থাকলেও পুরনো বইগুলোকে এখনো ভীষণ ভালবাসে নেহাল ।  যেমন ,  পিনোকিও ।  ভয় হয় ,  ইদানিং প্রচুর মিথ্যে কথা বলতে হচ্ছে তাকে ,  পিনোকিওর মত তার নাকটা আবার বড় হয়ে যাবে না তো !  পিনোকিও ,  বেচারা রূপকথা বইয়ের কাঠবালক কী বিপদেই না পড়েছিল ।  রূপকথা ,  বোগাস ।  তবে তারপরেও ভাল লাগে ।  নতুন রূপকথাগুলো পুরো পৃথিবীর সমস্ত দেশ - মহাদেশ অধিগ্রহণ করতে যাচ্ছে প্রবল পরাক্রমে ।  রাশিয়ান ,  লাতিনো ,  ইতালিয়ান ,  তবে আপাতত তারা দেশী রূপকথাতেই নিমগ্ন থাকতে চাইছে ।  ঠাকুরমার ঝুলি হাতড়িয়ে দৈত্য - দানব ,  পরী বের করে তারা ।  পরীদের বিশেষ পরিচর্যা করে ।  জসীমউদ্দীনের বাঙ্গালীর হাসির গল্পের ষোলকলা জানা বুদ্ধিমতী গ্রামীণ বউ এর কাহিনী পড়ে খুব হেসেছিল সেদিন ।  এখন চাইছে ষোলকলার মধ্যে আট কলা দেখানো বউটির অপ্রদর্শিত কলা - কৌশল দেখতে ।  চাইলেই তো দেখা যায় ।  শুধু একটু সাহস থাকলেই হয় ।  নীলক্ষেতের মোড়ে একদিন সাহস করে চলে যাবে নাকি ?  স্কুলব্যাগ দেখে যদি আবার কড়কে দেয় !  সাহসের থলেতে খুচরো পয়সা জমে ,  কিন্তু তা বড় নোট হয়ে উঠতে পারে না ।  তাই আপাতত লম্বা নাক নিয়ে কাঠবালকেরা ইতস্তত ঘোরাফেরা করতে থাকে বালিকা বিদ্যালয়ের পাশে ।  বাসায় ফিরতে মাঝেমধ্যে দেরী হয়ে যায় ।  তাদের নাকও বাড়তে থাকে ।  পিনোকিও যে এখনও বসবাস করে বালকদের মাঝে !  
 রহস্য  সাম্প্রতিককালে পঠিত রহস্যোপোন্যাসের মধ্যে নেহালের পছন্দ হয়েছে ফেলুদার  " রয়েল বেঙ্গল টাইগার রহস্য "  ।  নিশাতের অবশ্য ফেলুদা তেমন পছন্দ না ।  সে তিন গোয়েন্দার ভক্ত ।  আর নির্ঝর শার্লক হোমস বলতে অজ্ঞান ।  তাদের মধ্যে এ নিয়ে বেশ তর্ক হয় । 
 - ফেলুদার মত আর কেউ নাই
 - কিশোর পাশা বস ! 
 - আরে ধুর শার্লক হোমস হইল সবার গুরু ।  ফেলুদা চরিত্রটাতো বানাইসেই তারে দেইখা ।  
 - যত যাই বল ,  শার্লক হোমসের  " রয়েল বেঙ্গল রহস্য " র মত বই নাই একটাও ।  
 - এহ বাস্কারভিলের হাউন্ড পড়ছিস ?  
 - কাকাতুয়া রহস্য বেস্ট ! 
 - ছিন্নমস্তার অভিশাপ ! 
 - রক্তচক্ষু
 - আ স্টাডি ইন স্কারলেট 
 গোয়েন্দা বইয়ের প্রতি প্রবল আকর্ষণ থাকলেও পাঠক হিসেবে নতুন হবার কারণে নিজেদের পছন্দের নায়কের শ্রেষ্ঠত্তের দাবী তোলা নামাশ্রয়ী তর্ক বেশিক্ষণ চলতে পারে না ।  তবে তাদের বয়সে কথার মাঝে হঠাৎ নীরবতা নেমে এলে তা ছায়া ফেলতে পারে না বেশিক্ষণ ।  বালকেরা আলোক খোঁজে ।  বালকের দল ঈপ্সিত লক্ষ্যবস্তুর দিকে ধাবমান হয় ।  রহস্য অবগুন্ঠনে বালকদের মত একনিষ্ঠ কৌতুহলী কর্মী আছে আর কারা ?  তারা নিজেদের গোয়েন্দা দল গঠনের সিদ্ধান্ত নেয় ।  পাশের বাড়ির আলোটা কেন জ্বলেছিলো সারারাত ?  স্কুলের পাশের পুকুরটায় কারা নাকি রাত তিনটেয় এসে বিষ মাখিয়ে সমস্ত মাছ মেরে ফেলবে ?  অংক স্যারের চাচাতো ভাই কেন বের হয়না বাসা থেকে জানিস ?  চারটে খুনের আসামী ,  হু !  সবই বিশ্বস্ত সুত্র থেকে পাওয়া খবর ।  
 আলোকবালকদের চোখ ফাঁকি দেবে কে ?  তারা টর্চ দিয়ে সমস্ত এলাকা ,  ক্লাশরুম ,  প্রতিবেশী ,  সবাইকে ,  সবকিছুকে চষে ফেলছে ।  
অভিশপ্ত পুকুর ।  রহস্যময় বাড়ি ।  অংক স্যারের আশ্রিত ছোট ভাই ফেরারী ।  পাশের বাসার তরুণী মেয়েটা দুঃখী ।  সে হাসে না কেন ?  নজর রাখতে হবে ।  সে কি নির্যাতিতা ?  জানতে হবে ।  তার মন খারাপ কেন ?  সে লাল রঙ বেশি পছন্দ করে ?  
 - আজকে তার ব্রায়ের স্ট্র্যাপ দেখসি !  
 - কিপ ওয়াচিং ওয়াটসন !  ভালো ক্লু ।  দেখতে থাক ।  আরো অনেক কিছু জানবি । 
তারা একসাথে হলে ইদানিং এই রহস্যময়ী বালিকাকে কেন্দ্র করেই উদঘাটিতব্য রোমাঞ্চের কার্যক্রম নির্ধারণ করে ।  
 - আমাদের চেয়ে তিন বছর বড় ।  ষোল । 
 - গুড ইনফরমেশন রবিন ! 
 - তাদের বাসায় নতুন গোসলখানা করেছে ।  ভেন্টিলেটর দিয়ে সব দেখা যায় ।  
 - তুই গোসল দেখিস ?  ! 
 - হ্যাঁ !  জানালার পর্দার ফাঁক দিয়ে ।  
 - ধরা পড়লে ?  
 - আরে লাইট নিভায়ে ঘর অন্ধকার করে রাখি ।  
 - রহস্য আরো জমে উঠেছে ।  আমাদের সাহায্য তোমার প্রয়োজন হবে ।  তোদের বাসা ফাঁকা থাকবে কবে ?  
 - আমি জানাবো ।  
 - কী কী দেখা যায় ক তো !  কী কী দেখলি ?  
 বালকের দল ঘন্টার পর ঘন্টা এ নিয়ে আলাপ চালিয়ে যায় ।  তাদের শোনার তৃষ্ণা শেষ হয়না ।  প্রতিবার যুক্ত হয় নতুন প্রশ্ন ।  বক্তা বালক বিন্দুমাত্র বিরক্ত না হয়ে নতুনভাবে বর্ণনা করতে থাকে ।  আলাদা আলাদা বর্ণনার গড়মিল খুঁজে পেলেও শ্রোতাবালকের দল তাদের গোয়েন্দা মনোবৃত্তি চেপে রাখে ,  সূক্ষ্ণ পর্যবেক্ষণের দক্ষতা দিয়ে আরোপিত অংশগুলো ধরিয়ে দিয়ে কৃতিত্ব নেবার বদলে সাগ্রহে শুনে যায় ,  নিজেরাও যোগ করে এবং সেসব বক্তাবালকের সাগ্রহ অনুমোদনে সানন্দে সংযোজিত হয় ।  শুনতে শুনতে তাদের কান বিদ্রোহ করে চোখ অভিমুখী হয়ে নতুন দাবী জানায় ।  তাদের চোখ পুড়তে থাকে পলিথিনের ব্যাগে একটা জ্বলন্ত ম্যাচের কাঠি নিক্ষেপ করলে  যেমন কুচকেমুচকে নিমিষেই পুড়ে নিঃশেষ হয়ে যায় তেমনভাবে ।  চোখ পোড়ে ,  চোখ জ্বলে ,  চোখ যন্ত্রণাকাতর হয় ।  তারা আর সইতে পারে না ।  
 - কবে তোদের বাসা ফাঁকা থাকবে বল না বাইনচোৎ !  
 - আরে গালি দ্যাস কেন !  হলে তো আমি জানাবোই ।  
 - কবে জানাবি ! 
তাদের মধ্যে একটা হই - চইয়ের উপক্রম হলে সচেতন অভিভাবিকা মাতৃসুলভ উদ্বিগ্নতা এবং যত্ন ইচ্ছা নিয়ে  সন্তান এবং তার বন্ধুদের কাছে আসেন ,  
 - এই নেহাল কী হয়েছে ?  এত গোলমাল করছিস কেন ?  বাবারা ,  তোমরা কিন্তু খেয়ে যাবা ।  গরুর মাংসের ভুনা করেছি লেবু আর লেটুসপাতা দিয়ে ।  
 - না আন্টি ,  অনেক দেরী হয়ে গেছে ।  আমাদের যেতে হবে ।  আপনারা নাকি পিকনিক করতে যাবেন গাজীপুরের দিকে ,  কবে ?  
 - হ্যাঁ ,  এইতো এই সপ্তাহেই যাবো সবাই মিলে ।  নেহাল খুব করে ধরেছে ।  
 - যান আন্টি ।  খুব ভালো জায়গা ।  নেহাল ,  তুই আমাদের জানাবি কিন্তু ঠিক আছে ?  আচ্ছা আন্টি ,  এখন যাই ।  
 বিদায় নিয়ে চলে আসার সময় তারা নেহালের আচরণে সন্দেহ করার উপকরণ খুঁজে পায় ।  সে কি আসলেই তাদের সবাইকে ফাঁকি দিয়ে গাজীপুরে চলে যাবে ?  ফাঁকা বাসায় অভিযান হবেনা !  রহস্য উদঘাটিত হবে না ?  
 এ্যাডভেঞ্চার  - নেহালটা ইদানিং কেমন এড়িয়ে চলছে আমাদের খেয়াল করেছিস নির্ঝর ?  
 - হু ,  ভয় পাইছে ।  
 - ভয় পাবে কেন !  আমরা কী ওর কোন ক্ষতি করতে যাচ্ছি নাকি ?  
 - গাজীপুরে পিকনিকে না যায়া একা বাসায় থাকবে কী বইলা এটা নিয়া চিন্তিত ।  
 - আরে এইটা কোন ব্যাপার নাকি ,  ধুর !  বলবে যে শরীর খারাপ ।  তোমরা যাও ।  
 - কিন্তু তাইলে যদি তার ফ্যামিলির লোকেরা না যায় ?  
 - তাও তো কথা ।  আচ্ছা নেহালের কাছে কি বাসার চাবি আছে ?  দিয়ে যাবে আমাদের ?  
 - জিগাইসিলাম ।  নাহ ।  চাবি নাই অর কাছে ।  
 - তাহলে চাবি বানায় নিতে হবে ।  
 - তাইলে চাবি চুরি করতে হবে আগে ।  
 - তা সে সামান্য এই কাজটা পারবে না !  গোয়েন্দা বই পড়ে আন্ডা শিখছে সে !  
 নেহালের আগমনে তাদের কথাবার্তায় ছেদ পড়ে ।  ছুটির পর তাদের ম্যাচ প্র্যাকটিস করার কথা থাকলেও কর্দমাক্ত মাঠের কারণে ঝিমিয়ে আড্ডা দিয়েই বিকেলটা কাটাচ্ছিলো তারা ।  নেহালের চোখেমুখে দারুণ উৎসাহ ,  যেন দারুণ কোন একটা সারপ্রাইজ নিয়ে এসেছে ।  
 - কী রে এরকম লাফাতে লাফাতে কোত্থেকে আসলি ?  ক্লাশে তো একটা কথাও বললি না আজকে ।  শোন ,  তোর সাথে জরুরী কথা আছে ।  
 - আরে রাখ তোদের কথা !  এই দেখ ,   " যকের ধন "  - হেমেন্দ্রকুমার রায় এর ।  বাংলা ভাষার অন্যতম বেস্ট এ্যাডভেঞ্চার উপন্যাস ।  ইশ ,  কত যে খুঁজতে হল এটাকে !  
 - যকের ধন !  আরে এটা আমি পড়া শুরু করেছিলাম ।  বিমল ,  কুমার কী ক্যারেক্টার আর সাসপেন্স !  পুরাটা পড়তে পারিনাই ।  হারায় গেছিলো ।  আসলেই দারুণ এ্যাডভেঞ্চার ।  কবে দিবি এটা বল !  
 - আমার পড়া শেষ হোক ।  কালকে তো ছুটি ।  ওহ ,  কালকেই তো আমাদের পিকনিকে যাবার কথা ।  নাহ কালকে দিতে পারবো না রে ।  শনিবার নিস ।  
 - শনিবার !  কীসের শনিবার ?  আর তোর তো পিকনিকে যাবার কথা না ।  তুই কালকে বাসায় থাকবি ।  
 - হু ,  মনে আছে আমার ।  দেখি ম্যানেজ করা যায় কী না ।  
 - ম্যানেজ না করার কী হইল ?  ম্যানেজ করবি যেভাবে হোক !  
 - আরে বোঝার চেষ্টা কর !  আমাকে একা রেখে বাসার সবাই যাবে ? 
 - সব আয়োজন হয়ে গেসে না ?  মাইক্রো ভাড়া করসে ?  
 - হু ।  
 - খাবার দাবারের অর্ডার দেয়া হইসে ?  
 - হু
 - তাইলে নিশ্চিন্ত থাক ।  তোর জন্যে এতগুলা টাকা গচ্চা দিবে না ।  লাস্ট মোমেন্টে খালি কইবি যে তোর পেট মুচড়াইতাসে ,  একেবারে লাস্ট মোমেন্টে ,  বুঝছোস ?  
 - বলব তো ,  দেখা যাক এখন কী হয় .  .  . 
   স্পিন  গাজীপুরের সবুজে সুশোভিত বনভোজন এলাকায় যাবার জন্যে বেশ ভালোই আয়োজন করা হয়েছে ।  শুধু নেহালের বাবা - মা - ভাই - বোন না ,  তার এক মামাও নিমন্ত্রণ পেয়ে উপস্থিত আগের রাতে ।  ফুটফুটে চেহারার নেহালের প্রতি স্নেহ প্রদর্শনের পর যখন তিনি কথায় কথায় জানতে পারলেন যে ,  সে অফ স্পিন বোলিংয়ে ভালো করার জন্যে বিশেষ চেষ্টা চালিয়ে যাচ্ছে ,  প্রাক্তন খেলোয়াড়ী জীবনের কথা স্মরণ করে তিনি তাকে কিছু টিপস দেবার জন্যে কাছে টেনে নিলেন ।  
 - অফ স্পিন কীভাবে কর তুমি নেহাল ,  ফিঙ্গার দিয়ে নাকি রিস্ট দিয়ে ?  
 - রিস্ট ।  
 - সেটাই ভালো ।  তোমার বল টার্ন করে কেমন ?  
 - টার্ন করে ভালোই ।  তবে টার্ন করাতে গিয়ে লাইন লেনথ ঠিক থাকে না ।  
 - সবসময় টার্ন করাতে গেলে কিন্তু ব্যাটসম্যান বুঝে ফেলবে তোমার বল ।  মাঝেমধ্যে  " আর্মবল "  করবা ।  আর্মবল বোঝো তো ?  
 - না মামা ।  
তিনি যত্নের সাথে তাকে আর্ম বল ,  টপ স্পিন সহ আরো কিছু বোলিং কৌশলের কথা জানালেন ।  কব্জির কিছু কৌশল হাতেকলমে শিখিয়েও দিলেন ।  আগামীকাল যাবার পথে ব্যাটবল কিনে নিয়ে গিয়ে কত মজা করে ক্রিকেট খেলা যাবে তার লোভনীয় বর্ণনা দিলেন ।  একজন মোটামুটি পরিচিত প্রাক্তন খেলোয়াড়ের কাছ থেকে হাতেকলমে শেখার লোভে নেহালের চোখ চকচক করে উঠলো ।  
 - এখন তাহলে যাও ঘুমাও ।  কালকে তো সকালে উঠতে হবে ।  
 স্পিন বোলিংটা ভালোভাবে শেখার এই মওকা ছাড়া ঠিক হবে না ,  নেহাল ঠিক করে ।  নির্ঝর আর নিশাতকে একটা কিছু বুঝিয়ে দিলেই হবে ।   " স্যরি দোস্ত কোনভাবেই ম্যানেজ করতে পারলাম না ।  মামাটা এসেই যা ঝামেলা বাঁধালো ।  "  প্রথমে সে প্রথাগত বোলিং করবে ,  বল অফস্ট্যাম্পের বাইরে পিচ করে হালকা বাঁক নিয়ে ভেতরে ঢুকবে ।  ওরা হয়তো এই বলকে পাত্তাই দিবে না ।  সুইপ করে বাউন্ডারিতে পাঠিয়ে দেবে ।  এরপর সে আরেকটু বাঁক খাওয়াবে বলটাকে ।  তারা ডিফেন্স করতে বাধ্য হবে ।  তারপর সেই বিভ্রান্তিকর আর্মার !  এটা অবশ্য এখনও ভালোমত দেয়া শেখেনি সে ।  তবে শিখে নেবে ।  কালকেই ।  তাকে ক্লাশটিমের অপরিহার্য সদস্য হতেই হবে ।  কতদিন আর দুধভাত হয়ে থাকা যায় !  তারপর দেবে সে টপস্পিন ।  তারপর দুসরা .  .  . 
  - এই নেহাল ,  উঠবি না ?  তাড়াতাড়ি ওঠ ।  উঠে দাঁত মেজে বাথরুম টাথরুম সেরে রেডি হ !  সময় নাই তো বেশি ।  
 মাঝেমধ্যে  " প্রকৃতি "  মানুষকে নিয়ে বিচিত্র খেলা খেলে ।   টয়লেটে বসে নেহাল আবিস্কার করল ,  যে কথাটা তাকে বলার জন্যে এতদিন ধরে নিশাত এবং নির্ঝর পীড়াপীড়ি করেছে ,  যা নিয়ে সে দোনোমনা করে ভেবেছিলো শেষতক বন্ধুদের কথামতই কাজ করবে ,  গতরাতে মামার প্রলোভনে যা আবার ব্যাকস্পিন করে ফেরত এসেছিলো এবং সে প্রথম সিদ্ধান্তেই অটল হয়েছিলো ,  এখন তা আবার স্পিন করে নির্ঝর আর নিশাতের কাছেই ফেরত গেল ।  বল এখন তাদের হাতে ।  ইচ্ছেমত স্পিন করাচ্ছে যেন তার পেটের ভেতরেই !  সব মুচড়ে মুচড়ে উঠছে ।  
 - আমি যেতে পারবো না মা ।  আমার পেটখারাপ হয়েছে ।  
কাঁদোকাঁদো স্বরে বলল সে ।  
 - সে কী !  কখন ?  কালকে রাতে বললাম এত করে চটপটি খাসনা ,  তা তো শুনলি না । 
আনন্দের আয়োজন ভেস্তে যাওয়ায় বেচারা বালক ফ্যাঁচফ্যাঁচ করে কাঁদতে লাগলো ।  
 - তোমরা যাও মা ।  আমার কারণে সবাই কেন মিস করবা ?  নিশাত আর নির্ঝরকে ফোন করে বলে দিচ্ছি আমি ।  ওরা এসে থাকবে ।  কোন সমস্যা হবে না ।  
 - আহারে বাচ্চাটা আমার !  ওরা যাক ,  আমি থাকি ।  
  গাড়ি হর্ন দিচ্ছে ।  ব্যাগ গোছানো শেষ ।  নিশাত আর নির্ঝরও এসে পড়েছে যথাসময়ে ।  
 - আন্টি আপনি যান ।  আমরা থাকতে কোন সমস্যা নাই ।  
 - বাবারা ,  তোমরাও তো বাচ্চামানুষ ,  ভরসা পাইনা ।  
 - আরে আন্টি কী যে বলেন !  আমাদের বয়স তের !  
তের বছর বয়সের স্পর্ধিত এবং আত্মবিশ্বাসী উচ্চারণ শুনে আশান্বিত হয়ে না ,  বরং পুত্রকে স্বনির্ভর করার মহৎ প্রয়াসের কথা বিবেচনা করে অবশেষে নেহালের বাবা - মা তাকে অভিভাবকহীন একটা দিন ফাঁকা বাসায় মঞ্জুর করলেন ।  
  - তোর দেখি সত্যিই পেট খারাপ হইসে !  কস কী !  আচ্ছা মন খারাপ করিস না ।  দেখ না কী আনসি !  
নির্ঝর তার পকেট থেকে একটা সেলফোন বের করে ।  কোথা থেকে যোগাড় করেছে কে জানে !  তাদের কাউকে এখনও সেলফোন রাখার অনুমোদন দেয়া হয়নি বাসা থেকে । 
 - আজকে ভিডিও করমু বুঝছোস ?  হিডেন ক্যাম ভিডিওর যা দাম !  বেচলে ম্যালা টেকা পাওয়া যাইবো ।  আমার লাইনঘাট আছে । 
তের বছর বয়সী বালকের দল জীবনের প্রথম জীবন্ত নগ্ন নারীদেহ প্রত্যক্ষন এবং সম্ভাব্য ব্যবসায়িক লাভের কথা ভেবে  উত্তেজিত সময় কাটায় ।  
 - কয়টা বাজে ?  দেখ আবার মিস হয়ে না যায় ।  
ইতিমধ্যে প্রচুর পরিমাণ পর্ন ক্লিপ দেখে নেহাল গাজীপুরে যাবার দুঃখ ভুলে গেছে ।  সে নিজেও অধৈর্য্য বোধ করছে ।  আজ তো অন্যান্য দিনের মত শুধু স্নান অবলোকন না ,  তার ভিডিও ধারণ করা হবে ।  সে যখন চাই তখন সেলফোনের ছোট্ট মনিটরে একটা স্বল্পদৈর্ঘ্য স্বর্গীয় জলজ সৌন্দর্য দেখতে পারবে ।  
 - মিস হবে না ।  আমি চোখ রাখছি ।  
 অপেক্ষার প্রহর কেটে যায় ।  ধীরে ধীরে তাদের প্রগলভ মনোভাব সহিংস হয়ে ওঠে ।  
 - মাগীটার কি হইল আইজকা ?  আহেনা কেন ?  
 - দাঁড়া দেখি কী ব্যাপার ।  একটু চক্কর দিয়ে আসি বাসাটার সামনে থেকে ।  
 - যা যা !  তাড়াতাড়ি যা ।  
নেহাল গিয়ে যা দেখলো তা হতাশাজনক ।  বাসায় তালা মারা ।  উত্তেজনার আতিশয্যে তালজ্ঞান না হারালে এতক্ষণে ঠিকই দেখতে পেত জানালাগুলোও সকাল থেকে বন্ধই ছিলো ।  একবারও খোলা হয়নি ।  ফেলুদা ,  শার্লক হোমস এবং কিশোর পাশা পড়ে অর্জিত বর্ধিত পর্যবেক্ষণ ক্ষমতা কাজে আসলো না কারোই ।  
 - ওদের বাসায় কেউ নাই ।  
 - এইটা কী বললি !  এতক্ষণ আমাদের বসায় রেখে তুই এই কাহিনী শুনাইলি ?  গাধা !  এই নির্ঝর ,  চল যাই গা ।  
 - যাবি মানে ?  তোরা কেমন বন্ধু হ্যাঁ ?  আমি একা একা বাসায় কী করব ?  আমি না অসুস্থ ?  তোদের সাথে আমার আড়ি ।  তোরা আর কথা বলবিনা আমার সাথে ।  
বাস্পরূদ্ধ কন্ঠ থেকে অভিমানী অনুনয়ে নেহাল তার বন্ধুদেরকে নিখুঁত একটা টপস্পিন দিয়ে ঘায়েল করে ফেলে ।  
বাকি সময়টা তারা যকের ধন ,  টিনটিন ,  জেমস বন্ড ,  পর্ন ,  আজকের ব্যর্থ অভিযানের জন্যে খিস্তি ,  নতুন গোয়েন্দা পরিকল্পনা ,  দল গঠন এবং পুনরায় ফাঁকা বাসায় পূর্ণস্নান দেখার অভিসন্ধি করে কাটিয়ে দেয় ।  
 বন্ধন   - আমার সুইট বেবিটা !  তুমি ঠিক ছিলে তো বাবা ?  
 - হু মা ।  তোমরা কেমন মজা করলা ?  
 - আর মজা !  আমি তো তোমাকে নিয়ে চিন্তায় অস্থির ছিলাম ।  এজন্যেই তো তাড়াতাড়ি চলে এলাম ।  
 - থ্যাংকিউ মা ।  
 - এখন শরীর ভালো ?  
 - হ্যাঁ ,  ভালো ।  
 - পাশের বাসা থেকে এত কান্নার শব্দ কিসের !  দাঁড়াও তো দেখে আসি ।  
 ঘটনা খুব বিশেষ কিছু না ।  স্নানকন্যা আত্মহত্যা করেছে ।   শুনে নেহালের কোমল মন খুবই বেদনার্ত হল ।  দৈনিক গোপন বিনোদনের সরবরাহ বন্ধ হবার জন্যে না ,  তার বন্ধুদের নিয়ে তৈরি হিডেন ক্যাম ভিডিও উচ্চদরে বাজারজাত করার প্রকল্প ব্যর্থ হয়ে যাবার  ' ব্যবসায়িক '  ক্ষতির জন্যেও না ,  মেয়েটির জন্যে তার বালকমন কেঁদে উঠলো অন্তরের গভীর থেকেই ।  কান্না লুকোনোর চেষ্টা শোচনীয়ভাবে ব্যর্থ হলে সে নিজেকে খুঁজে পায় বাবা - মার নিশ্চিন্ত আশ্রয়ে ।  তাদের আদর ,  স্পর্শ এবং সান্তনাবাণীতে তার মোলায়েম মনের ক্ষত সারাতে চেষ্টা করা হয় ,  এবং এত কম বয়সে মৃত্যু অবলোকনের তিক্ত অভিজ্ঞতা তার ভবিষ্যতে কীরকম মানসিক চাপ ফেলবে তা নিয়ে শঙ্কা প্রকাশ করেন তারা ।  
  - এরকম একটা ইনসিডেন্ট চোখের সামনে ।  ইশ !  
 - মেয়েটাকে চিনতা তুমি ?  
 - তেমন না ।  দুই একবার কথা হয়েছিলো ।  
 - নেহাল খুব আপসেট হয়ে গেছে ।  এই বয়সে এমন একটা ঘটনার প্রত্যক্ষদর্শী হওয়াটা খুব বাজে অভিজ্ঞতা ।  তুমি যাওগে ওর কাছে ।  আমি খবরটা দেখি ।  
 নেহালের মা আবারও তার কাছে ফিরে গিয়ে মৃত্যু এবং জগতের অনিত্যতা বিষয়ক ব্যাপারগুলি কতটা প্রশান্তিময় ,  অথবা নিয়তির সাথে কীভাবে আবর্তিত সে সম্পর্কিত সুললিত বাণীর মাধ্যমে তার আঘাতপ্রাপ্ত মনের ক্ষত উপশমের চেষ্টা করেন ।  পর্যাপ্ত পরিমাণ সান্তনা দেবার পর তিনি ভিন্ন প্রসঙ্গে কথা বলে তার মনকে অন্যদিকে সরানোর চেষ্টা চালান ।  
 - আজকে তোরা সারাদিন কী করলি ?  নির্ঝর আর নিশাতের সাথে খুব মজা হয়েছে ,  না ?  
 - নাহ ,  মজা আর তেমন কই হল !  
 - কেনরে বাবা ,  শরীর বেশি খারাপ ছিলো ? 
 - না । 
 - তাহলে ?  তোরা একসাথে হলে তো নরক গুলজার করে ফেলিস ।  মন খারাপ ছিলো ? 
 - না ঠিক মন খারাপ না ,  মেজাজটা একটু খারাপ ছিলো ।  
 - ওরে আমার মেজাজী ছেলে রে !  বন্ধুদের সাথে ঝগড়া করবি না বুঝলি ?  ওরা তো খুব ভালো ছেলে ।  
 - হু ।  আমার বেস্ট ফ্রেন্ড ।  মা তুমি এখন যাও ,  আমি টিভিতে অফ স্পিন কোচিং ক্লাশ দেখবো ।  
 - আচ্ছা দ্যাখ ।  
 ছেলের মন ভালো হয়ে গেছে ,  মনোরঞ্জনের রসদ খুঁজে পেয়েছে বুঝতে পেরে মা স্বস্তির নিঃশ্বাস ফেলেন 
  শুধু যদি তারা নেহালের মনোরঞ্জনের ব্যাপ্তিটা আরো ভালোভাবে জানতো !   হয়তোবা তাদের শঙ্কাটা কমত এই ভেবে ,  যে ছেলে তো ম্যাচিওর্ড হয়ে উঠছে ,  অথবা তারা ক্ষিপ্ত হত এই বয়সেই তার নৈতিক স্খলন শুরু হওয়ায় ।  তবে আগামীকাল যখন তারা জানবে যে মেয়েটির আত্মহত্যা করার কারণ একটি হিডেনক্যাম ভিডিও ,  যে ভিডিওটা তার ছেলের রেকর্ডকৃত হতে পারতো ঘটনা পরম্পরা অল্প একটু এদিক ওদিক হলে .  .  . নাহ অভিভাবকদের এত কিছু জানতে নেই ।  
 আর যদি জেনেও থাকে ,  এত অল্প বয়েসী সুইট বেবিটাকে তারা নিশ্চয়ই অযাচিত কোন শাস্তি দিতে পারবে না ।  বার - তের বছর বয়সী একটা ছেলে কতটুকুই বা বোঝে ? 


                    




অগ্নিঘড়ির ডায়াল

 কিছু সম্পর্ক থাকে মোমের মত ।  তাপ পেলেই গলে যায় ।  উদ্ধত শিখা হুমড়ি খেয়ে পড়ে থাকে টেবিলের ওপর দলা দলা বিকৃত বস্তুর সাথে ,  যাদেরকে একসাথে করে আবার হয়তোবা নতুন মোমবাতি বানানো যেতে পারে ,  কিন্তু পরবর্তীতে তাদের গলে যেতে বেশি তাপ লাগবে না ।  হাতের চেটোয় লুকিয়ে রাখা নেমেসিসের ওমেই গলে যাবে ,  হারিয়ে যাবে ।  আমার বাবা - মা ' র মধ্যে এই গলন প্রক্রিয়া অনেকদিন ধরেই চলছিলো ।  কোন অসৎ মনোহরী দোকানদারের কাছ থেকে তারা রঙচঙে মোমবাতিগুলো কিনেছিলো কে জানে !  গত দেড় যুগ ধরে দেখছি আমি একটা একটা করে মোমবাতি খসে পড়া ।  কেকের লোভনীয় পেস্ট্রির অর্গল খুলে পড়ে যাচ্ছে ,  টেবিলের ওপর ছড়িয়ে ছিটিয়ে রাখা বই খাতাগুলোকে পুড়িয়ে দিচ্ছে ।  আমরা নিস্পলক চোখে এই দহনকার্য দেখি ।  অগ্নিঘড়িতে এ্যালার্ম দেয়া আছে ,  যথাসময়ে বেজে উঠবে ।  তাই তেমন গা করিনা কেউ ।  চলুক সব যেমন চলছে এখন ,  অথবা পুড়ুক সব যেমন পুড়ছে এখন !  অগ্নি অভ্যুত্থানের দিন কেউ হারবে না ।  সম্পর্কের শবদেহরা জাগ্রত হয়ে মিছিল করবে ,  শ্লোগান দেবে সবার জন্যেই !  সুতরাং ,  হারার ভয় নেই ।  নেই পোড়ার ভয়ও ।  
 তাদের বাদানুবাদের সুত্রে আমি জেনেছি বেশি বয়সে বিয়ে করে সংসারী হবার পেছনে বাবার সুমতি কাজ করেনি কোন ,  তাকে তাড়িয়ে বেড়াত প্রাক্তন প্রেমিকার স্মৃতি ।  সত্যি - মিথ্যা জানি না ,  মায়ের ধারণা অন্তত সেরকমই ছিলো ।  বাবা উপেক্ষার মাধ্যমে প্রতিবাদ করতে চাইতেন ,  না পেরে ক্ষীণস্বরে অব্যয়সূচক শব্দ উচ্চারণ করতেন বেশিরভাগ সময় ।  ঘৃণাবাচক শব্দের তুবড়ি ছড়িয়ে বিজয়ী হবার নিস্ফল প্রচেষ্টা দেখান নি কখনও ।  নিরপেক্ষ দৃষ্টিকোণ থেকে দেখতে গেলে আমি স্বীকার করব ,  আমার মায়ের অতিমাত্রায় স্মৃতিশূচিতা মোমসম্পর্কের গলনাঙ্ক বাড়িয়ে দিয়েছিলো ।  গলিত টুকরোগুলো শুধুমাত্র আমার হাতের তালুতেই পড়ত ।  তবে আমি চিৎকার করিনি কখনও ।  চিৎকার করতেন মা ।  বাবার কাছ থেকে সাড়াশব্দ না পেয়ে তিনি ক্ষেপে উঠতেন ।  বাবা তখন তার শীতলদৃষ্টির ছুড়ি দিয়ে কুচি কুচি করে কাটতেন মাকে ।  কর্তন এবং পতনের ভয়ানক অস্বস্তিকর আওয়াজ শুধু আমিই শুনতে পেতাম ।  
 অবশেষে একদিন বেজে উঠলো আগ্নেয় এ্যালার্ম ।  মোমবাতিগুলো গলে পুড়ে ঘরময় ছড়িয়ে পড়ল ।  অসহনীয় উত্তাপে আমার সদাশান্ত বাবাটাও চিৎকার করতে লাগলেন ।  ব্যাগ গুছিয়ে নিয়ে মা চলে গেলেন ।  অনেকদিন ধরে এই দৃশ্যটি মঞ্চায়ন হবার অপেক্ষায় ছিলো ।  কুশীলবেরা চমৎকার প্রদর্শনী করলেন সংলাপ ,  আর্তনাদ এবং অভিসম্পাতের ।  আমার কল্পনার সাথে অনেকটাই মিলে গেল সবকিছু ।  পূর্ব প্রস্তুতি অনুযায়ী ছুটে গিয়ে মা ' র হাতও ধরলাম আলতোভাবে ।  যেখানে ছিলো না কোন অনুরোধ ,  আবদার বা অনুনয় ।  মা চলে গেলেন ।  ঝটকা দিয়ে আমার হাত ছাড়িয়ে নিয়ে চলে গেলেন ।  এই পারিবারিক গোলযোগময় মুহূর্তে যৎকিঞ্চিত ভূমিকা পালনের পর কালপঞ্জির হিসেব মিলিয়ে কার দায় কতটা তা নিয়ে একটা দীর্ঘ ,  নির্জন ব্যক্তিগত অধিবেশন করার কথা ভাবি আমি ।  
 মা এই ব্যাপারে কোন সন্দেহ নেই ,  যে তিনি মানসিকভাবে কিছুটা অপ্রকৃতস্থ ছিলেন ।  তার চিৎকারপ্রবণতার কথা তো আগেই বলেছি ।  হঠাৎ হঠাৎ হটকারী বিষণ্ণতায় নিমজ্জিত হয়ে পার করতেন দিনের পর দিন ।  বিষণ্ণকাল পার করবার পরে অনেক কিছুই ভুলে যেতেন ।  আবার অনেক কিছুই তৈরি করতেন নিজের থেকে ।  বাবার প্রাক্তন প্রেমিকাকে নিয়ে দোষারোপ এবং সন্দেহ করাটা শুরু হয়েছে অনেক পরে ।  এবং সেই প্রেমিকাই শেষ পর্যন্ত তার স্থায়ী প্রতিপক্ষ হয়ে গেলেন !  বাবাকে সবসময় দেখেছি এমন সময়ে খুব হতাশ দৃষ্টিতে তাকিয়ে থাকতে ।  এই হতাশা সহধর্মিনীর উচিত অভিযোগের জবাবের অক্ষমতা থেকে নাকি কাল্পনিক অভিযোগের বিষতীরে বিদ্ধজনিত স্থবিরতার  কারণে ,  আমি বুঝতে পারিনি কখনও ।  যদিও এই বিচ্ছেদের পেছনে মায়ের অসংলগ্ন আচরণের দায় ' ই বেশি ,  তারপরেও তাকে দোষী ভাবতে মন সায় দেয়না কখনো ।  একজন মানসিক ভারসাম্যহীন মহিলা ,  যিনি কাল্পনিক চরিত্র তৈরি করে বচসা করতেন ,  যিনি ভুলে যেতেন পূর্বাপর ,  তাকে কীভাবে দোষ দিই !  মায়ের প্রসঙ্গে বলতে গেলে বারবার সেই একই ব্যাপার ঘুরে ফিরে আসে ,  কোন সুখস্মৃতি আসে না ।  কপালে একটা চুমু ?  উমমম ভাবতে হবে ।  বাইরে বেড়াতে যাওয়া ?  মনে পড়ছে না ।  বাবার সাথে মায়ের বিয়ে হল কীভাবে এটাও এক রহস্য !  তাদের মাঝে কী প্রণয় ছিলো ,  নাকি আয়োজিত বিবাহ ?  দু - পক্ষের আত্মীয় - স্বজনদের দেখিনি খুব একটা ।  দেখেছি অনিচ্ছুক স্বজনদের কুঞ্চিত ভুরু আর কুন্ঠিত সম্ভাষণ ।  ছোটবেলায় ,  অনেক ছোটবেলায় ,  যখনকার স্মৃতিরা ধূসর কুয়াশাকূন্ডলী ভেদ করে পৌঁছুতে বেগ পায় এই উত্তপ্ত মোমমন্ডলীতে ,  তখন কী কিছু দেখেছিলাম আমি ?  কেউ কী কারও হাত ধরেছিলো ?  হেসে হেসে কথা বলেছিলো ?  কেউ কী কারো খোঁপায় বুনোফুল গুঁজে দিয়েছিলো ?  মনে করার বৃথা চেষ্টা করে হাল ছেড়ে দিয়ে আবারও মায়ের মনোবিশ্লেষণে রত হই ।  আত্মীয় - স্বজনদের অনিচ্ছায় বিয়ে হয়েছিলো এটা কী তাকে পীড়িত করত ?  অনেকদিন পর্যন্ত তাকে সন্তানহীন জীবন কাটাতে হয়েছে ,  হয়তোবা  ' বাঁজা '  অপবাদও শুনতে হয়েছে ,  এসবের কারণে তিনি কি হীনমন্যতায় ভুগতেন ?  আর সেই হীনমন্যতাই কী রাগের স্ফুলিঙ্গ হয়ে আঘাত করত বাবাকে ?  বাবা কখনও এসব নিয়ে খুব একটু মাথা ঘামান নি ।  তিনি বাস করতেন যেন সম্পূর্ণ অন্য এক জগতে .  .  . 
  প্রচুর পড়তেন ,  লিখতেনও ।  কোথাও কোথাও ছাপা হত ।  আমি বা মা কখনও এসব নিয়ে আগ্রহ দেখাই নি ।  বাবাও হয়তোবা খুব একটু ভাবতেন না এসব নিয়ে ।  তার গাছের বাকলের মত আঁকাবাঁকা হাতের লেখা ছাপাখানায় গিয়ে প্রক্রিয়াজাত হচ্ছে কী না তাতে তার কিছুই এসে যেত না ।  অসংখ্য ডায়েরি ছিলো তার সংগ্রহে ।  লিখতেন আর লিখতেন ।  কী যে লিখতেন ,  কেন যে লিখতেন ,  কাকে নিয়ে লিখতেন তার হদীশ পাইনি আমরা কস্মিনকালেও ।  অবশ্য পাবার চেষ্টাও করিনি ।  আমার অপ্রকৃতস্থ মা ,  ঘোরগ্রস্থ বাবা এবং শূন্যের গুণিতক আমি - সবার মধ্যেই একটা এ্যাটিচুড কমন ছিলো ,  একটা ভঙ্গি ,  যেন কাঁধ ঝাঁকিয়ে ঠোঁট উল্টে বলা  " কী হবে !  হু কেয়ারস !  " 
 তবে মা চলে যাবার পরে বাবার দৈনন্দিন জীবনে একটা বড় পরিবর্তন এলো ।  তিনি লেখালেখির প্রতি ভীষণ উদাসীনতা দেখাতে লাগলেন ।  পত্রিকা অফিসের জন্যে ফরমায়েশী লেখা লিখতেন কেবল ।  যোজন যোজন দূরত্ব থাকা সত্ত্বেও আমি এটা বেশ বুঝে ফেলেছি এতদিনে ,  ডায়েরি লেখা ছিলো তার আসক্তি ।  কিছুটা গোপনীয়তাও অবলম্বন করতেন তিনি ডায়েরিগুলোর ক্ষেত্রে ।  বিশেষ কিছু ডায়েরির ক্ষেত্রে ।  যদিও তার কোন দরকার ছিলো না ।  আমাদের কারুরই উৎসাহ বা আগ্রহ ছিলো না ওসব পড়ার ।  মা চলে যাবার পর ডায়েরি লেখা যেমন বন্ধ হল ,  গোপনীয়তার অবগুন্ঠনও খসে পড়ল ।  একদিন রাতে ঘুমুতে যাবার সময় মেঝেতে পা হড়কে পড়েই গিয়েছিলাম প্রায় একটা ডায়েরির গোপন অভিসন্ধিতে ।  কী মনে করে যেন ডায়েরিটাতে লাথি কষে অথবা তুলে নিয়ে জানলা দিয়ে বাইরে ফেলে দেবার বদলে বগলদাবা করে ঘরে নিয়ে গেলাম ।  পড়ার আগ্রহে না ,  ডায়েরিটার অলংকরন এবং অঙ্গসজ্জা আমাকে আকৃষ্ট করেছিলো বেশ ।  পুরোনো ডায়েরি ।  বেশ একটা রেট্রোস্পেকটিভ আভিজাত্য আছে !  
 ঘুমানোর আগে ডায়েরিটা একটু নেড়েচেড়ে দেখতে ইচ্ছে হল ।  লেখার জন্যে বরাদ্দ অনুভূমিক সমান্তরাল লাইন টানা পৃষ্ঠাগুলোর আগে একটা সাদা পাতায় লেখা ,  
 " শূচিস্মিতা ,  তোমার জন্যে " 
শূচিস্মিতা !  খুব সুন্দর নাম তো !  বাবা আসলেই ভালো লেখেন ।  নইলে এমন একটা নাম মাথায় এলো কীভাবে ?  এই শূচিস্মিতাটা কে ?  মা যার কথা বলে বাবাকে গালমন্দ করত সে ?  বাবার গোপন প্রেমিকা ?  নাকি শুধুই একটা গল্পের চরিত্র ?  উৎসাহ চাগিয়ে ওঠে আমার মধ্যে ।  শূচিস্মিতার পরিচয় উদঘাটনে কোনকিছুরই রদবদল ঘটবে না ,  মা ফিরে আসবে না ,  এলেও ঠিক ঠিক গলার রগ ফুলিয়ে ঝগড়া করবে ।  বাবা নির্বিকার ঔদাসীন্যে দেখেই যাবেন ।  মাকে যদি সব প্রমাণাদি উপস্থাপন করে দেখান হয় যে তিনি একটি কাল্পনিক চরিত্রের কারণে এতদিন অশান্তি করেছেন ,  যন্ত্রণায় ভুগেছেন ,  এবং যদি এতে বুঝ মানেনও ,  তাতেও কিছু এসে যাবে না ।  কারণ ,  তিনি ভুলে যাবেন সব ।  আবার নতুন করে শুরু করবেন বাকবিতন্ডা ।  যাকগে !  চুলোয় যাক সব ।  বাবা - মা ,  তাদের ঝগড়াঝাটি ,  নির্বিকারত্ব .  .  . কুৎসিত ,  সব ভীষণ কুৎসিত ।  শূচিস্মিতা নামের স্নিগ্ধতার কাছে এসবকিছুই আমার কাছে খুব কদর্য লাগতে থাকে ,  যেগুলো ছিলো প্রাত্যহিক জীবনাচরণের অংশ ।  শূচিস্মিতাকে নিয়ে বাবা কী লিখেছেন ?  পড়ার আগ্রহ জাগে ।  
 শূচিস্মিতা  তারিখ ,  ১১ই অক্টোবর
১৯৭৯ , হেমন্তের অলস দুপুর
 শূচিস্মিতা প্রিয়তমেষু ,  
কেমন আছো তুমি ?  তোমার কাছে লিখতে গেলে আমার কাব্য করতে ইচ্ছে করে না মোটেও ।  অথচ তুমি তো চাও সুন্দর সুন্দর চিঠি পেতে ,  চাও না ?  ঋদ্ধ উপমায় অলংকৃত ,  ভোরবেলায় পড়ে থাকা বকুলফুলের মত সুবাসিত চিঠি ।  আসলেই কী চাও ?  আমি বুঝি না তোমাকে ।  একদম বুঝি না ।  ভয় করে আমার ।  কী হবে যদি তোমাকে না পাই ?  কী হবে যদি আমাকে প্রত্যাখ্যান কর ?  এতদিনকার ঘনিষ্ঠ মেলামেশাকে স্রেফ বন্ধুত্ব হিসেবে উড়িয়ে দিতেই পারো !  বন্ধুবান্ধবকে দেখিয়ে দেখিয়ে আমার এই ন্যাকাবোকা চিঠি পড়তে পারো ,  উচ্চস্বরে হাসতে পারো ।  না ,  সেই সুযোগ তোমাকে দেবো না ।  এই চিঠিগুলো তোমার কাছে পৌঁছুবে না কখনও ।  তবে তোমাকে না লিখেও তো থাকতে পারবো না ।  লিখবো তোমার প্রাপ্তিস্বীকারের তোয়াক্কা না করেই ।  ভালো থেকো শূচিস্মিতা ।  শূদ্ধ এবং শূচি থেকো ।  সবুজ থেকো ।  
 চিঠিটা পড়ার পরে বেশ দ্বিধান্বিত হলাম ।  পড়ে তো মনে হচ্ছে সত্যিই !  এই নামে আসলেই কেউ ছিলো ?  মা তাহলে এমনি এমনি অমন ক্ষেপে উঠতো না !  কিন্তু এসবই তো অনেক আগেকার কথা ।  সুন্দর নামধারী সেই তরুণীর সাথে বাবার যদি কিছু থেকেও থাকে ,  এতদিন পর কেন খামোখা সে প্রসঙ্গ তুলে হেনস্থা করা ?  নাকি বাবা কখনও ভুলতেই পারেনি শূচিস্মিতাকে ?  আমার ঘুম টুটে যায় ।  পৃষ্ঠা উল্টোই পরবর্তি চিঠি পড়ার জন্যে ।  
 ১৭ই অক্টোবর ,  ১৯৭৯
তপ্ত দুপুর
শূচিস্মিতা ,  
লো কাট ব্লাউজের সাথে ঢাউস গগলসে তোমাকে একদম অপর্ণা সেনের মত লাগছিলো ।  যেহেতু এই চিঠি কখনও তোমার কাছে যাবে না ,  তাই সাহস করে বলতেই পারি ,  তুমি পৃথিবীর সব থেকে যৌনাবেদনময়ী নারী ।  মেরলিন মনরো বা সোফিয়া লোরেন তোমার কাছে কিছুই না ।  একটিবার যদি চুমু খেতে পারতাম তোমার ওই গোলাপ অধরে ?  আহা !  অতটুক শরীরে কী করে অত সৌন্দর্য আর কামনা ধরে ?  হিরোশিমা - নাগাসাকিতে যে বোমাগুলো নিক্ষেপ করা হয়েছিলো তা লক্ষ লোকের প্রাণ কেড়েছে ।  তুমি ঠিক ততটাই তেজস্বী ,  প্রাণসংহারী ।  কিন্তু আমাকে ওভাবে মেরো না !  তিলে তিলে মারো বরঙ ?  বেদনার বরফ দিয়ে চেপে ধর ,  কামনার বারুদশয্যায় শুইয়ে রাখো অনন্তকাল ,  ঠোঁটের আদ্রতা দিয়ে বিষ বানিয়ে সূচবিদ্ধ কর ।  আমাকে এভাবে মেরে ফেলো শূচিস্মিতা ।  এভাবে ।  ধীরে ধীরে ।  খুউব ধীরে .  .  . 
 ওহ !  কী একটা চিঠি !  এই শীতের রাতেও আমার কপাল দিয়ে চিকন ঘাম নির্গত হচ্ছে ।  অস্বীকার করবো না ,  এর থেকে ইরোটিক কোন কিছু আমি পড়ি নি কখনও ।  অবশ্য সেসব বস্তু পড়ার অভিজ্ঞতা আমার তেমন নেইও ।  চোখে ভাসছে লো কাট ব্লাউজ আর গগলস পরিহিতা এক লাস্যময়ীর ছবি ।  আর একটা উদগ্র কৌতূহল ,  এরপরে কী হয়েছিলো ?  
 ২৪শে অক্টোবর
১৯৭৯
লাভাময় রাত
শূচিস্মিতা ,  
রাতের ভাষা পড়তে পারো তুমি ?  শুনতে পারো ঝিঁঝিঁপোকাদের ঐকতান ?  মেঘলা আকাশের পেট চিড়ে একটা রুপালী চাঁদ তার আলোয় কীসের ফাঁদ বোনে ?  ধরা দাও ,  ধরা দাও শূচিস্মিতা ,  এই জোৎস্নাপ্লাবিত রাতে !  দেখছো না ,  আকাশে আজ আগ্নেয়গিরিদের রথ ছুটে চলেছে ?  নক্ষত্রেরা লংমার্চ করে আসছে ।  জোনাকিদের আলোকসজ্জায় স্নাত হতে চাও না তুমি ?  এসো ,  এসো ,  এসো .  .  . জানি আসবে না .  .  . 
 ধুর !  এটুকু পড়ে আমার মেজাজটাই বিগড়ে গেল ।  হোয়াট আ ফাকিং লুজার !  খালি সেই প্যানপ্যান ,  ঘ্যানঘ্যান ,   " জানি তোমাকে পাবোনা "   " তবু ভালোবেসে যাবো "  ।  নিজের মধ্যে এই আক্রোশ আমাকে রীতিমত হতবাক করে দেয় !  বাবার প্রেমিকার কাছে লেখা চিঠি পড়ছি ,  এ রীতিমত অনধিকার চর্চা ,  অনৈতিকও বটে ।  কিন্তু আমি কী করব !  আই কান্ট রেজিস্ট মিসেলফ ।  এই বদ্ধ ঘরে ,  বদ্ধ আবহে এতদিন থেকে মনের এবং শরীরের সব অনুভূতি ভোঁতা হয়ে গেছে ।  আজকে রাতের এই নিস্তব্ধতা আমাকে যেন চিৎকার করে জাগিয়ে তুলতে চাইছে ।  জাগিয়ে তুলতে চাইছে অশুভ বোধ ,  কামনা এবং কৌতূহল ।  নিজেকে নিবৃত্ত করার চেষ্টা করলাম আমি ।  ডায়েরিটা ছুড়ে ফেলে দিয়ে বালিশে মুখ গুঁজে থাকলাম কিছুক্ষণ ।  মনের ভেতরে একটা আয়নাঘরের গোঁলকধাঁধা ,  তাতে শুধু শূচিস্মিতার মুখ ।  তার একটা মুখের আদল গড়ে নিয়েছি আমি ইতিমধ্যেই ।  অবাক এবং খানিকটা ভীত হয়ে লক্ষ্য করলাম ,  শূচিস্মিতার সাথে বাবার সম্পর্কের পরিণতি জানার চাইতে অন্য কিছু আমাকে বেশি তাড়িত করছে ।  অস্পষ্টভাবে বুঝতে পারি কী ,  ইচ্ছে করে একটা স্পষ্ট প্রতিবিম্ব দেখতে ।  ডায়েরিটা আবার টেনে নিই আমি ।  
 ১২ই নভেম্বর
১৯৭৯
বিষণ্ণ মেঘবেলা
শূচিস্মিতা ,  
তোমার অপারগতা আমি বুঝতে পারি ।  এও বুঝি যে ,  সেটা খুব ইচ্ছে করে নয় ।  পারিবারিক নানারকম প্রতিবন্ধকতা পেরিয়ে একটা মেয়ের জন্যে একলা যুঝা অনেক কঠিন ।  আর কেনই বা যুঝবে ?  আমি কে তোমার ?  তোমার হাত ধরতে চাইলে কৌশলে এড়িয়ে যাও ।  একটা ব্যাপার কি জানো ?  আমার তৃষ্ণা মেটাতে তুমি অপারগ ।  তাই তো এমন ভয় পাও ।  আমার বুক ভরা তৃষ্ণা ।  তোমার ফিনফিনে শাড়ীর ভেতর দিয়ে নাভীর উদ্যানে আমার চোখ আর জিভ চষে বেড়ায় নি ?  অনেক তৃষ্ণা আমার .  .  . 
 আমার গলা শুকিয়ে কাঠ হয়ে গেছে ।  পাশে রাখা জগটা থেকে ঢোকঢোক করে পানি ঢালি গলায় ।  শরীর কাঁপছে উত্তেজনায় ।  ওহ ,  আমি কী আর কখনও ঘুমাতে পারবো না ?  চিরকাল আমাকে জেগে থাকতে হবে ?  
 শূচিস্মিতা শূচিস্মিতা শূচিস্মিতা শূচিস্মিতা শূচিস্মিতা শূচিস্মিতা .  .  . 
 তুমি স্নিগ্ধ ,  তুমি মোহময়ী ,  তুমি রহস্যাবৃতা ,  তুমি কামনার অগ্নিগোলক .  .  . 
নিজের অজান্তেই কখন যে ট্রাউজারের ভেতরে সংবেদনশীল রাগী উদ্ধত অঞ্চলে এনজাইম রায়ট থামাতে গেছি মনে নেই ।  
লো কাট ব্লাউজ ,  লাস্যময়ী শূচিস্মিতা
 জার্ক জার্ক জার্কিং !  
 ফিনফিনে শাড়ির অভ্যন্তরে নাভীপ্রগলভা শূচিস্মিতা
 শ্যাগ শ্যাগ শ্যাগিং !  
 মাত্র আধা মিনিটেই সাইক্লোনের তোপে এলোমেলো হয়ে যাওয়া বনভূমি বৃষ্টির ঝাপটায় নাজুক এবং প্রশান্ত হয়ে এলে বিশাল অরণ্যের মধ্যে আমি পরাজিত এবং নির্বোধের মত দাঁড়িয়ে থাকি ।  শূচিস্মিতা নিশ্চয়ই আমাকে দেখে হাসছে !  হ্যাঁ ,  তাইতো !  ঐ যে হাসছে খিলখিল করে ,  যা থেকে অবজ্ঞা চুইয়ে পড়ছে ।  আমার ভীষণ অবসন্ন লাগে ।  তাকে কিছু বলতে গিয়েও বলতে পারি না ।  ঘুমিয়ে যাই সঙ্গোপন এবং স্বমেহনের স্মৃতি নিয়ে ।  
 দ্বৈরথ সকালে ঘুম থেকে ওঠার পর অদ্ভুত একটা অনুভূতি হল ।  বাবাকে আমার প্রতিদ্বন্দ্বী মনে হতে লাগলো ।  শূচিস্মিতার জন্যে !  এখনও অবশ্য ডায়েরিটা শেষ করতে অনেকটাই বাকি ।  এখনও আমি জানি না কী ঘটেছিলো শেষতক ।  তবে এটা তো নিশ্চিত যে শূচিস্মিতার সাথে তার প্রণয় জাতীয় কিছু একটা ছিলো ।  সেটা কত গভীর পর্যন্ত বিস্তৃত হয়েছিলো ?  শূচিস্মিতা কী হাত ধরতে দিয়েছিলো ?  চুমু খেতে দিয়েছিলো ?  এবং আরো কিছু ?  হিংসার সাপেরা আমাকে ছোবল মারতে থাকে ।  আমি আর পড়তে চাই না ও ডায়েরি ।  শূচিস্মিতার সুন্দরতম প্রতিবিম্ব কেবলমাত্র আমিই দেখতে পারি ,  কালের আবর্তে হারিয়ে যাওয়া থেকে উদ্ধার করতে পারি ।  এই ক্ষমতা আর কারো নেই ।  কারো নেই ।  ডায়েরিটা গোপনে যথাস্থানে রেখে দিয়ে আসি ।  এখন চলবে দ্বৈরথ ।  শীতল চোখের চাহনি ।  তুমি একবার হেরেছো ,  আরেকবার হারবে বাবা !  নাস্তার টেবিলে তার সাথে বসে আমারও ইচ্ছে করে মা ' র মত চিৎকার করতে ।  মা খামোখাই চেচাতো না ।  শূচিস্মিতার মত না হতে পারার বেদনা কাউকে পেয়ে বসলে নিস্কৃতি পাওয়া পৃথিবীর দুরূহতম কাজ ।  বাবাও এত নিস্পৃহ আর ঘোরগ্রস্থ এমনি এমনি হয়নি ।  যে চোখ একবার শূচিস্মিতাকে দেখেছে সে চিরদিনের জন্যে অভিশপ্ত ।  তার চোখের ভাষা অপহৃত ।  অন্য কেউ বুঝবে না শূচিস্মিতা ছাড়া ।  বুঝবে আর খুব হাসবে ।  বিজয়ীদের পৃথিবীতে তুমিই রাণী ,  পরাজিতরা তোমার আজন্ম ক্রীতদাস ।  বাবা ,  মা ,  আমি .  .  .  না না আমি না !  কখনই না ।  আমি তোমার কাছে পরাজিত হতে পারবো না ।  তবে আপাতত আমার  " নিকটতম "  প্রতিদ্বন্দ্বীর সাথে জিততে হবে ।  সে তোমার কাছাকাছি গিয়েছিলো অনেক ,  জেনেছি ।  অনুমান করতে পারি হাতও ধরেছিলো ,  চুমুও অস্বাভাবিক না ।  আর তুমি আমার কাছে এসে অবজ্ঞায় হেসে চলে গেলে গতকাল রাতে ?  এই অবজ্ঞাকে গুড়িয়ে দেব !  তার আগে পরাজিত লেখকটিকে ডুয়েলে আমন্ত্রণ জানাবো ,  সে এখনও তোমার কথা ভাবে নিশ্চয়ই ! 
 - বাবা ,  তুমি লেখো না আর ইদানিং ?  
 - না ।  
সংক্ষিপ্ত জবাব তার ।  
 - হু ।  কী আর হবে লিখে !  লিখতে হলে ভাবতে হয় ।  না ভাবলে কী লেখা হয় ?  অত ভাবাভাবির কাজ নেই ।  তোমার বয়স হয়েছে ,  এখন বিশ্রাম নেয়া দরকার বুঝলে ?  
প্রায় হুমকির মত শোনালো আমার কথাগুলো ।  বাবা অবাক হয়ে তাকালেন আমার দিকে ।  কিছুটা ভীতও যেন ।  যুদ্ধঘোষণা হয়ে গেছে ।  এখন কামান দাগানো বাকি ।  
 - আর যেন তোমাকে লিখতে না দেখি ।  আই মিন ইট ।  এ্যান্ড ইউ নো হোয়াট ?  আই ক্যান বি সো মীন !  
 -  কি বলিস এসব !  
যথেষ্ট হয়েছে ।  আমি আর কিছু না বলে কলেজব্যাগটা কাঁধে নিয়ে বেরিয়ে পড়ি বাসা থেকে ।  
 হাস্যকর সব তরুণী শিক্ষার্থী এবং শিক্ষয়িত্রী ।  যারা নিজেদের রূপ নিয়ে গর্ব করত ।  আমিও বেশ লোভাতুর চোখেই দেখতাম তাদের ।  আজ তাদের উদ্ভট এবং কদাকার লাগছে ।  শূচিস্মিতার রিনরিনে কন্ঠের হাসি ,  মাদকতাময় চাহনি ,  রেট্রো গেটআপের কাছে এই প্লাস্টিক তরুণীরা কী ভীষণ ম্রিয়মাণ !  তবে ছাত্রদের সাথে বেশ ভালো সময় কাটালাম ।  হাসলাম ।  ভালো লাগলো তাদের ।  
 তারা কেউ শূচিস্মিতাকে দেখেনি ।  দেখার সম্ভাবনাও নেই ।  
 বাসায় ফিরে প্রথমেই খেয়াল করলাম বাবা কিছু লিখছে কী না ।  সে বারান্দায় ইজিচেয়ারে বসে প্রকৃতি দেখছে ।  আশ্বস্ত হলাম ।  তবে শতভাগ না ।  
 - সারাদিন কী করলে বাবা ? 
 - এইতো ! 
 - খেয়েছো ? 
 - হু । 
 - লিখেছো কিছু ?  
আবারও অজান্তেই আমার গলা কঠোর হয়ে যায় ।  তবে এবার আর বাবা খেয়াল করে না ।  তার সেই বিখ্যাত ঐতিহ্যবাহী ঔদাসীন্য পেয়ে বসেছে তাকে । 
 - নাহ ,  লিখিনি ।  
আনন্দে ভরে ওঠে আমার মন ।  বুড়ো রণে ভঙ্গ দিয়েছে বোধ হয় ।  আমার আর কোন প্রতিদ্বন্দ্বী নেই !  আর লিখো না বাবা ,  আর ভেবোনা শূচিস্মিতাকে !  
 রাত নেমে আসে ।  রেট্রো রাত ।  ইরোটিক রাত ।  রোমান্টিক রাত ।  মিস্টিক রাত ।  এক কথায় বলতে গেলে ,  শূচিস্মিতাময় রাত !  আমি প্রস্তুত আজকে ।  আজ আর তুমি অবজ্ঞার হাসি হাসতে পারবে না ।  আজ তোমার হাত ধরব ,  ঠোঁট ছোঁব ,  ক্লিভেজে মুখ ডোবাবো .  .  . 
 - এসে গেছো শূচিস্মিতা ?  
এসে গেছে !  এসে গেছে সে !  কী বাধ্যগত মেয়ে দেখ !  আমি যেভাবে সাজতে বলেছিলাম ঠিক সেভাবেই সেজেছে !  লো কাট ব্লাউজ ,  ফিনফিনে সাদা শাড়ি ,  লাল টিপ ,  চূড়া করে বাঁধা খোঁপা ,  টানা কাজল ,  টিকলি ।  আজ আমার কোন তাড়াহুড়ো নেই ।  আজ আমি অনেকক্ষণ ধরে তোমাকে ভালোবাসবো ।  কালের অতল থেকে তোমাকে টেনে নিয়ে এসেছি .  .  . সেই শূচিস্মিতা !  আহা ,  কী মাখন পেলব দেহ তোমার !  ছুঁলেই যেন গলে গলে যাও !  উহু আহ্লাদ কর ,  তাই না !  দুষ্টু মেয়ে !  ফিসফিসিয়ে বলি আমি ।  
পাশের ঘর থেকে কেমন যেন ঘরঘর আওয়াজ আসছে ।  মৃদু একটা ফোঁপানোর শব্দ ।  ভয়ার্ত বিলাপ ।  বুড়োর আবার কী হল !  বাদ দাও শূচিস্মিতা ,  ভুলে থাকো ওসব ।  শুনো না ।  কিন্তু তার চোখে অনুনয় !  যেতে বলছে আমাকে ওখানে ।  কেন !  !  কেন !  !  !  কেন ?  ?  ? 
 - তুমি ওই বুড়োকে এখনও ভালোবাসো শূচিস্মিতা ?  সত্যি করে বলত ?  
শূচিস্মিতা ধীরে ধীরে আবছা হতে থাকে ।  
 - কোথায় যাচ্ছো শূচি ?  ওহ ,  বুঝেছি ।  আর্ত মানবতার সেবা তাইতো ?  জানি তো তোমার কোমল হৃদয় ।  স্রেফ একজন অসহায় বৃদ্ধের সাহায্যে এগিয়ে যাওয়া ,  তাই না ?  অন্য কিছু নেই তো ?  পুরোনো প্রেম ?  নেই ,  না ?  আচ্ছা যাচ্ছি ।  
 আমি এগুই পাশের ঘরের দিকে ।  শূচিস্মিতা মিলিয়ে যায় ।  
 অগ্নিঘড়ির ডায়াল  - কাম অন বাবা ,  ইজি !  
বাবা খুব ঘামছে ।  শ্বাস নিতে কষ্ট হচ্ছে তার ।  লক্ষণ দেখে মনে হচ্ছে স্ট্রোক ।  
 - ভয় নেই বাবা ।  হাসোতো একটু ,  
আমার মনে পড়ে স্ট্রোক হয়েছে কী না বুঝতে হলে স্মাইল ,  টক আ সেন্টেন্স ,  রেইজ ইয়োর হ্যান্ডস থিওরি প্রয়োগ করতে হয় ।  
 বাবা হাসতে পারছে না ।  আমার ঠোঁটে মৃদু হাসি খেলা করে ।  বাবা একটি পূর্ণ বাক্য বলতে পারছে না ।  আমি বিড়বিড় করে শূচিস্মিতাকে খুব শিগগীরই অভিসারে আসার আহবান জানাই ।  বাবা হাত তুলতে পারছে না ।  এবার আমার হাতগুলোকে কাজে লাগাতে হয় ।  তাকে টেনে ধরে হাসপাতালে নিয়ে যাই ।  
 যা ভেবেছিলাম তাই ।  তার একটা মেজর স্ট্রোক হয়েছে ।  কতদিন বিছানায় শুয়ে থাকতে হবে কে জানে !  মা ছুটে আসেন ।  আজকে তিনি চিৎকার করছেন না ।  তবে তাকে দেখে খুব একটু প্রকৃতস্থও মনে হচ্ছে না ।  ঘোর লাগা পায়ে হেঁটে সবাইকে উপেক্ষা করে বাবাকে জড়িয়ে ধরেন তিনি ।  সবাইকে উপেক্ষা করে প্রেমময় কথাবার্তা শুরু করে দেন ।  কী বিরক্তিকর ! 
 - ভয়ের কিছু নেই ।  আমি এসে গেছি ।  
বাবার কথা বলতে কষ্ট হয় ।  কী যেন বলতে গিয়ে আটকে যান ।  
 - আমাকে একবার সেই পুরোনো নামটা ধরে ডাকো ।  সব ঠিক হয়ে যাবে ।  হ্যাঁ ,  বল ,  বল ! 
বাবা খুব অস্পষ্টভাবে একটা নাম উচ্চারন করেন ।  
 - তোমার মনে নেই ,  তুমি কত চিঠি লিখতে আমাকে ।  লিখে আবার ডায়েরিতে এক কপি রেখেও দিতে ।  হিহিহি !  ডাকো ,  ডাকো না সেই নামটা ধরে ! 
বাবা আবারও চেষ্টা করেন অস্পষ্টভাবে কিছু একটা বলতে ।  আমার পৃথিবী দুলছে ।  ডাক্তারদের সাদা এ্যাপ্রনে রক্তের ছোপ ছোপ দাগ ,  কেবিনের সমস্ত বাতি যেন আমার চোখ জ্বলিয়ে দেবার ষড়যন্ত্রে লিপ্ত ।  আমি দৌড়ে গিয়ে বাবার মুখ চেপে ধরি ।  আতঙ্কিত কন্ঠে চিৎকার করতে থাকি ,   " না বাবা ,  না ,  প্লিজ না ,  বল না ।  বল না ,  দোহাই লাগে ,  কসম লাগে বল না ,  বল না বাবা প্লিইজ ,  প্লিইইজ !  বাবা .  .  .  " 
 পাশ থেকে একজন ডাক্তার গুরুগম্ভীর স্বরে নির্দেশ দেন ,   " অত্যাধিক মেন্টাল ট্রমার শিকার হয়ে ছেলেটা খুব আপসেট হয়ে পড়েছে ।  ওকে নিয়ে যাও এখান থেকে ।  একটা ট্রাংকুলাইজার দাও "  
 ওরা নিয়ে যাচ্ছে আমাকে ।  নিয়ে যাচ্ছে ভুলের কংক্রিটে গড়া  শরীরটায় রিলাক্সিং ইনজেকশন দিতে ।  আমি জোম্বির মত হাঁটতে থাকি ।  বোধশক্তিহীন ।  তলিয়ে যাবার আগে একটাই প্রার্থনা করি ,  আর যেন কখনো জেগে উঠতে না হয় .  .  . 
 কৃতজ্ঞতা -  মাশরুর

                    




ডাইনোসরের ডানায়

 আমি একজন লোককে চিনি ,  যিনি ডাইনোসর ফোবিয়ায় ভুগছেন ।  আমার বেশ পরিচিত এবং শ্রদ্ধাভাজন মুরুব্বী তিনি ।  তার কথাবার্তা এবং জীবনদর্শন সবসময়ই পরিশীলিত বলে মনে হয়েছে আমার কাছে ।  সুতরাং ,  যখন শুনলাম যে প্রাগৈতিহাসিক এবং বিলুপ্ত সেই বৃহদাকার জন্তুর ভয়ে তিনি জর্জরিত ,  এবং তার স্বাভাবিক জীবনযাত্রা বিঘ্নিত হচ্ছে এতে ,  এর পেছনে যৌক্তিক কারণ অনুসন্ধানে শশব্যস্ত হইনি ।  জানতাম ,  তিনি ভয় পেলে জেনে বুঝেই পাবেন ।  ভয়ের পেছনে যৌক্তিক কারণ উদঘাটনে উৎসাহী গোয়েন্দাপ্রধান হবার ইচ্ছে জাগেনি আমার ।  মানুষ মাত্রই ভয়কাতর ।  ভয়ের উপাদান কমে যাচ্ছে দিনকে দিন ।  আরো বিস্তৃতভাবে বললে ,  প্রকৃত ভয়কে বৃদ্ধাঙ্গুলি দেখিয়ে ভয় পাচ্ছে নিরীহ সব ব্যাপার বা বস্তুকে ।  কারো হয়তো বা উঁচু জায়গায় উঠতে ভয় ,  কারো বেড়াল দেখে পলায়নেচ্ছা জাগে ,  কেউ বা আবার পেনসিল দেখে ছোটবেলার বানানভুলজনিত শাস্তির কথা ভেবে থরথর কাঁপে ।  অথচ তারা  ভূত - ভবিষ্যত - স্রষ্টা কিচ্ছুকেই ভয় পাচ্ছে না ।  সেই হিসেবে ডাইনোসরের মত একটা জবরদস্ত প্রাণীকে ভয় পেলে নৈরাশ্যবাদী এবং সংশয়বাদী সমিতির আড়তদারেরা তাদের হতাশার গোডাউনে আরো কিছু মালমশলা যোগ করে ভ্রান্তিপণ্য বিপননে সচেষ্ট হতে পারে ,  আমার বয়েই গেছে তাতে ।  আর তাছাড়া সম্প্রতি পাওয়া খবরে জানলাম ব্যাপারটা এমন না যে ,  তিনি ডাইনোসর ভীতির কারণে যাবতীয় বৈষয়িক কার্যকালাপ বন্ধ রেখেছেন ।  প্রারম্ভিক জটিলটা কাটিয়ে স্বাভাবিক হয়ে উঠছেন ক্রমশ ।  দিব্যি অফিস করছেন ,  বাজার করছেন ,  আড্ডায় রসিকতা করে বন্ধুবান্ধবকে হাসাচ্ছেন ।  স্বাভাবিক জীবনে ফিরে আসছেন ধীরে ধীরে ভয়টাকে চোখ রাঙানোর পর্যাপ্ত অবকাশ দিয়েই ।  ডাইনোসরের চোখের দৃষ্টিসীমার ভেতরে থেকে স্বাভাবিক জীবনযাপন করার জন্যে আমি তাকে বরং বাহবাই দেব ।  তিনি ভয় পেতে পারতেন পেটোয়া বাহিনীর নতুন বাহানাকে ,  তিনি ভয় পেতে পারতেন তার সঙ্গিনীর অবিশ্বস্ত হবার সম্ভাবনাকে ,  তিনি ভয় পেতে পারতেন ফুডগ্রেডবিহীন রঙীন পানীয়কে ।  যে তিনটি কারণ বললাম ,  যতদূর জানি ,  ডাইনোসর ভীতিতে আক্রান্ত হবার পূর্বে এগুলো তাকে ভুগিয়েছিলো বেশ ।  গ্রিনরোডে নতুন ব্যবসা খুলে বসার পর থেকেই চাঁদাবাজদের আগ্রাসন শুরু হয়েছে তার ওপর ।  এদিকে তার স্ত্রী সম্পর্কে নানারকম কানাঘুষা চলছে ,  ভদ্রলোকের ব্যস্ততার সুযোগে তিনি নাকি কার সাথে সম্পর্ক গড়ে তুলে এখন ডিভোর্স দেবার প্ল্যান করছেন ।  তিন নম্বর কারণটি অবশ্য কিছুটা লঘু ,  ভদ্রলোক সম্প্রতি একজন নিকটাত্মীয় হারিয়েছেন ক্যান্সারে ।  ক্যান্সারের কারণ ভেজাল পানীয়ের প্রতিক্রিয়া বলে ডাক্তাররা অনুমান করেছেন ।  এদিকে ভদ্রলোক আবার কৃত্রিম রঙ দেয়া কোমল পানীয়তে বেজায় আসক্ত ।  ভয় পাবার এত উপাদান থাকতে ডাইনোসর বেছে নেয়াটাকে আমি প্রজ্ঞা বলব ,  সৃষ্টিশীলতাও বলা যেতে পারে ।  তার সাথে এসব নিয়ে আলাপ করার ইচ্ছে আমার বেশ কিছুদিন ধরেই জেঁকে বসছিল ।  কীভাবে আমি একটি ডাইনোসরকে ভয় পেয়ে তার কাছে নিজেকে সমর্পণ করে অন্যান্য ভয় থেকে দূরে থাকতে পারি তা জানার তাগিদ অনুভব করছি ।  
 ডাইনোসর সম্পর্কে আমার অভিজ্ঞতা যৎকিঞ্চিত ।  স্পিলবার্গের জুরাসিক পার্ক সিনেমাটা দেখেছিলাম ।  ভয় পাইনি ।  ক্যাডিলাকস এ্যান্ড ডাইনোসোরাস নামক একটি আর্কেড ভিডিও গেম খেলতাম আগে ,  কিন্তু সেখানে আমার জয়প্যাডের ক্ষীপ্রগতি এবং দক্ষতার কাছে বিশালাকার প্রাণীগুলো বরাবরই পর্যুদস্ত হত ।  অগত্যা অদ্ভুত ভয়ে আক্রান্ত হয়ে মুখরোচক খবরে পরিণত হওয়া আমার সেই গুরুজনের শরণাপন্ন হতেই হল ।  তার সাথে আমার বেশ হার্দিক সম্পর্ক থাকলেও আজকের আগমনকে তিনি দেখলেন বিরক্তি এবং অনীহার দৃষ্টিতে ।  হয়তো ভেবেছেন অন্যান্যদের মত আমিও তার এই অহেতুক ভয়ের শুলুকসন্ধান করতে এবং ভয়টি কাটিয়ে ওঠার জন্যে হামবড়া অপ্রয়োজনীয় পরামর্শ দিতে এসেছি ।  তবে কিছুক্ষণের ভেতরেই সে প্রসঙ্গে কিছু না বলা স্বত্তেও আমাদের দীর্ঘদিনকার পারস্পরিক বোঝাপড়ার ভিত্তিতে নীরবেই জানিয়ে দিলেন ,  ও ভয় তার একান্ত ,  বিক্রয় বা অংশীদারীত্বে তিনি আগ্রহী নন ।  এতে আমার আরো রোখ চেপে যায় এবং আমি কোন কারণ ছাড়াই সোফার ফোম আঁচড়াতে থাকি নখ দিয়ে ।  
 - নতুন কেনা সোফাটা এভাবে আঁচড়াচ্ছো কেন ?  
 - আমার কেন যেন মনে হচ্ছে এর মধ্যে তেলাপোকা বাসা বেঁধেছে ।  
 - এরকম অদ্ভুত সন্দেহ হবার কারণ কী ?  
 - অদ্ভুত বলছেন ?  
 - অদ্ভুত এবং হাস্যকর ।  
 - বেশ !  
এবারে আমি যা বলব বা যা বলার জন্যে প্রস্তুতি নিচ্ছিলাম তার প্রাথমিক প্রস্তুতি নেয়াটা সম্পন্ন হয় ।  আড়ষ্টতা কাটাবার জন্যে কিছুক্ষণ সময় বরাদ্দ দিলাম নিজেকে ।  হ্যাঁ ,  এবার বলা যায় !  
 - অদ্ভুত এবং হাস্যকর না ভেবে ব্যাপারটাকে আপনি এভাবেও ভাবতে পারেন ,  সাহসী এবং কার্যকর ।  মানে তেলাপোকার কথা বলছিলাম আর কী ।  সাহসী এবং কার্যকর একটি প্রাণী ।  ছয় কোটি বছর ধরে টিকে আছে পৃথিবীর বুকে ।  যেখানে ডাইনোসরের মত অতিকায় প্রাণী বিলুপ্ত হয়েছে .  .  . 
তার বিচক্ষণতার কাছে আমার দূরভিসন্ধি শোচনীয়ভাবে পরাজিত হয় ।  তিনি এক পলক আমার দিকে তাকিয়ে বিশ্রীভাবে মুখ হা করে হাই তুললেন ,  যদিও বেশ বুঝতে পারছিলাম যে তার মোটেও ঘুম পাচ্ছে না ।  তবে তিনি এতটা নির্দয় থাকলেন না শেষ পর্যন্ত ।  বিদায় দেবার সময় দরজা পর্যন্ত এগিয়ে এসে ফিসফিসিয়ে বললেন ,  
 " সব ডাইনোসর এখনও বিলুপ্ত হয়নি " 
কথাটি বলার সময় তার কন্ঠের সম্ভ্রমপূর্ণ কম্পন আমাকে ভয়টির খাঁটিত্ব সম্পর্কে নিশ্চয়তা দেয় এবং ভবিষ্যতে সমভয়ানুগামী হবার আশাবাদ যোগায় ।  
 এরপর কিছুদিন আমার কাটলো ডাইনোসর সম্পর্কে গবেষণা করে ।  ভালোই চলছিলো গবেষণা বা ভয় অন্বেষণ ।  কিন্তু একের পর এক ভয়ানক এবং বিপদজনক ঘটনা ঘটতে থাকায় তাতে ভালোরকমের ব্যাঘাত ঘটে ।  প্রথমে আমি বিচ্ছেদের সম্ভাবনা দেখি আমার প্রেমিকার সাথে ।  সারারাত তার ফোন এনগেজড থাকতো ,  এবং জিজ্ঞেস করলে যা বলে আর কী মেয়েরা এক্ষেত্রে ,  ফোন তার কাছে ছিলোনা অথবা বিদেশ থেকে কাজিন ফোন করেছিলো এসব বলে আমার সন্দেহপ্রবণতা বাড়িয়ে দেয় ।  আমায় জড়িয়ে ধরে বিচ্ছেদের ভয় ।  এমন এক জটিল অবস্থায় সম্পর্ক উন্নয়নে সচেষ্ট হব নাকি ডাইনোসরদের কাছে নিজেকে সঁপে দিয়ে বন্ধ ঘরে লেপমুড়ি দিয়ে শুয়ে আশ্রয় এবং আস্বস্ততা খুঁজবো তা নিয়ে ভাবতে হয়েছিলো বেশ ।  প্রেমিকা এবং ডাইনোসরদের মাঝে এ দ্বৈরথ বেশ কৌতূহলউদ্দীপক বটে !  ভেবে দেখলাম ,  বিলুপ্ত প্রজাতির অতিকায় প্রাণীটিকে যদি কোনক্রমে ভয়সম্ভবা করা যায় তাহলে প্রেমিকা অন্যের দ্বারা সন্তানসম্ভবা হচ্ছে কী না এ চিন্তা থেকে রেহাই পেতে পারি ।  সিদ্ধান্ত নেবার ফলে প্রশান্তমনে আমি ডাইনোসর চর্চা বজায় রাখি বেমক্কা হাজার কিলোমিটার দূরের টেকটোনিক প্লেটগুলো আড়মোরা ভেঙে আমার এলাকায় এসে অভদ্রভাবে কড়া নাড়ার আগ পর্যন্ত ।  রিখটার স্কেলে ৫ . ৫ মাত্রার ভূ - কম্পনটি আমাকে রীতিমত আতঙ্কিত করে তোলে ।  আতঙ্কের পাশাপাশি নতুন একটা সম্ভাবনার কথাও মনে হয় ,  ডাইনোসরেরা কি জেগে উঠছে ?  নতুন সম্ভাবনার দ্বার উন্মোচিত হলে আমি বেশ একটা মানসিক প্রশান্তি পাই ।  হয়তোবা ভূ - কম্পন হয়নি ,  হয়তোবা আমার নিবিড় ডাইনো - চর্চার ফলে মনের টেকটোনিক প্লেটগুলো বেসামাল হয়ে উঠেছে !  হয়তোবা আমাকে অধিগ্রহণ করতে আসছে ,  আমার একান্ত ভয় এবং নির্ভরতা ,  আমার নিজস্ব ডাইনোসর !  ভীতি এবং ভক্তিতে আমার চোখ বুঁজে আসে ,  অশ্রু ঝরে পড়ে গাল বেয়ে ।  কিন্তু এই ভক্তিভাব বেশিক্ষণ থাকে না আশেপাশের মানুষের কোলাহল এবং চিৎকারে ।  তাদের উত্তেজিত সংলাপে আমি নিশ্চিত হই যে সত্যিই ভূমিকম্প হয়েছিলো ।  ডাইনোসর আসেনি তাহলে ?  ওহে প্রাগৈতিহাসিক অতিকায় জীব ,  একবার দেখা দাও ,  এই বস্তুতান্ত্রিক নশ্বর জীবনের ভয়ার্ত সময়ে তুমি সহায় হও !  নাহ ,  আমি আমার বিচক্ষণ প্রবীণ আত্মীয়ের মত প্রজ্ঞাবান এবং কৌশলী হতে পারিনি এখনও ।  হয়তোবা পারবোও না ।  আমার দরকার হ্যালুসিনেশন ।  কোন মনোরোগ বিশেষজ্ঞের কাছে গেলে কেমন হয় ?  
  - আপনার সমস্যাটা ঠিক বুঝতে পারলাম না ।  আরেকবার বলবেন ?  
 - জ্বী ,  মানে বলছিলাম কী ,  আমি একটি বিশেষ ধরণের হ্যালুসিনেশনে আক্রান্ত হতে চাই ।  ভিজুয়াল হ্যালুসিনেশন ।  সেখানে একটি অতিকায় ডাইনোসর এবং তার দোসর তর্জন - গর্জন করে আমাকে ভয় দেখাবে ।  
সাইক্রিয়াটিস্ট আমার আচরণের পরিপ্রেক্ষিতে কীরকম ক্রীয়া প্রদর্শন করবেন ভেবে কিছুটা উদ্বিগ্ন বোধ করি মনে মনে ।  তবে পরবর্তীতে তার কথাবার্তায় আমি জানতে পারি যে শহরের দৃশ্যপট এবং গণমনস্তত্ত্ব অনেক বদলে গেছে ।  যারা আগে আমার বয়োজ্যেষ্ঠ আত্মীয়ের উদ্ভট ভীতিকে হাস্যকর বলে উড়িয়ে দিত তারাই আজকাল ব্যাপারটির ইতিবাচক দিক সম্পর্কে অবহিত হয়ে সাংসারিক ,  বৈষয়িক এবং মানসিক নানাবিধ বিষয় থেকে পরিত্রাণ পেতে ডাইনোসরের দ্বারস্থ হবে বলে মনস্থির করেছে ।  
 - দেখুন ,  ডাইনোসরের ব্যাপারটা এখন আর মনোসামাজিক বিকলন বা বিচ্যুতির মধ্যে সীমাবদ্ধ নেই ।  আপনি ইচ্ছে করলে স্যুভনির শপ থেকে ছোট আকারের ডাইনোসর কিনে নিতে পারেন ।  একজন মনোরোগ বিশেষজ্ঞ হিসেবে হ্যালুসিনেশন ত্বরান্বিত করার মত কাজকে নিশ্চয়ই ইথিকালি সাপোর্ট করতে পারি না আমি ।  
 - সোজা কথা বলেন যে আপনি পারবেন না !  সোজা কথা বলে দিন না ,  এই কর্ম করতে গিয়ে আপনি নিজে ব্যর্থ হয়ে এখন আমাকে নিরুৎসাহিত করছেন !  যত্তসব !  আপনাকে আমি দেখে নেব ।  আমার আপন চাচার মামাশ্বশুর আর্মির ব্রিগেডিয়ার !  
সাইকিয়াট্রিস্টের পাঁশুটে মুখ আর ঝুলে পড়া চোয়াল আমার ধারণার সত্যতা প্রমাণ করে ।  সেও ভীতিনাসুন্ধানে শামিল হয়েছে অন্য সবার মত ।  একটা ডাইনোসের থাকলে সে নিশ্চয়ই উচ্চতর সামরিক পদবী সম্পন্ন কারো বরাত তুলে হুমকি দেয়াতে এমন ভড়কে যেত না !  
 সাইকিয়াট্রিস্টের চেম্বার থেকে বের হবার পরে গলাটা একটু ভিজিয়ে নিতে একটা টং দোকানে বসলাম চায়ের জন্যে ।  না বসলেই ভালো হত ।  আমার এক ছুঁচোমুখো আঁতেল বন্ধু যেন ওৎ পেতে ছিলো সেখানে আমি আসবো জেনেই ।  কিছুক্ষণ পর নানা বিটকেলে প্রশ্নে আমাকে অপদস্থ করার চেষ্টা করবে নিশ্চয়ই !  ঠিক আছে ,  সে সুযোগ তাকে দেয়া যাবে ।  এ ধরণের পরিস্থিতির জন্যে আমি প্রস্তুত ছিলাম ,  তাই কথোপকথনের ধাঁচটা আঁচ করে নিয়ে নগ্ন শব্দদল সাজিয়েছিলাম যুক্তির পোষাকগুলিকে ভাগাড়ে ফেলে ।  
 কুশল বিনিময় এবং টুকটাক কথাবার্তার পরে অবধারিতভাবে সেই প্রসঙ্গটা চলে আসলো ।  আয়েশ করে বসে মওকামত আমাকে চেপে ধরল , 
 - তুই নাকি ইদানিং ডাইনোসর খুঁজে বেড়াচ্ছিস ?  কেন পুষবি নাকি ?  নধর দেখে একটা পেলে পরে আমাকে দিস তো ।  এবারের ঈদে ভাবছি একটা ডাইনোসর কোরবানি দেব ।  
তার বিদ্রুপাত্মক কথার বাণ আমার ডাইনোনুভূতিতে বেশ ভালোভাবেই আঘাত করে ।  আমি সাজানো গোছানো কথাগুলো ভুলে গিয়ে হিসহিসিয়ে তাকে ভয় দেখাই ,  
 - দেখ ,  ডাইনোসর সম্পর্কে কথা বলার আগে ভালোমত জানার চেষ্টা কর ,  পড়াশুনা কর ।  না জেনে এরকম কথা বলার আগে দুইবার ভাববি ।  
আমার বলার ভঙ্গিটা নিঃসন্দেহে ভীতি উদ্রেককারী ছিলো ।  তার মুখ একদম আমশি মেরে যায় ।  এই সাফল্যে গর্বিত এবং তুষ্ট হয়ে একটা কাঁঠালগাছে হেলান দিয়ে তৃপ্ত মনে আকাশের দিকে চাইলে আমি দেখতে পাই উড়ে যাচ্ছে একটি ডাইনোসর তার বৃহৎ পাখা মেলে ।  চেয়ে আছে আমার দিকে ,  হ্যাঁ ,  শুধু আমার দিকেই ।  জ্বলন্ত দৃষ্টিতে ।  অবশেষে আমি উহাকে দেখিলাম !  ভয় এবং আনন্দের যুগপৎ অনুভূতি আমাকে জড়িয়ে ধরে ।  আমি আলতোভাবে সরিয়ে দিই আনন্দের পেলব বাহু ।  এসো ভয় আমাতে লীন হও !  
 এখন সময় ভয় পাবার ।  ভয়ে ডুবে থাকার ।  বৃহত্তম ভয়ের আড়ালে ক্ষুদ্র ক্ষুদ্র ভয়গুলোকে ঢেকে রাখার ।  ডাইনোসরের পাখা ।  তার ছায়ার বিশালত্ব নিশ্চয়ই পরিমাপযোগ্য হবে না !  সুখ ,  আনন্দ ,  হতাশা ,  দুঃখ ,  এসবের সম্মিলনে যে জটিল জীবন আমরা যাপন করি ,  ভয় নামক মহান অনুভূতি তাদের সবাইকে একীভূত করে জীবনকে করবে সরল এবং স্পষ্ট ।  চাকুরী পাচ্ছি না বলে টেনশন করব না আর ,  প্রেমিকার চোখে গোপন সার্চলাইট জ্বলে উঠতে দেখে চমকে যাবো না ,  নিত্যপ্রয়োজনীয় দ্রব্যের আকস্মিক মূল্যবৃদ্ধিতে বাতে ধরা কেশোরোগী বৃদ্ধদের মত কোঁকাবো না বা কাশবো না ।  রাত হয়েছে অনেক ।  বাসায় যাবার আগে একবার আমার সহধর্মী আত্মীয়টিকে সুসংবাদটা জানিয়ে আসা দরকার ।  
 আমাকে দেখে এবার তিনি প্রফুল্ল হলেন ।  নিশ্চয়ই বুঝতে পেরেছেন আমি উদ্দীষ্ট বস্তুর দেখা পেয়ে গেছি !  
 - এসো এসো !  জানতাম তুমি আসবে ।  জানতাম তুমি খুঁজে পাবে তাকে ।  এখন তোমার অনুভূতি ব্যক্ত কর । 
 - আমি আপ্লুত !  আমার সাধনা সফল হয়েছে !  যদি কিছু পরামর্শ দিতেন ,  ভয়াচরণ কীরকম হলে ভালো হবে ,  আপনি তো অভিজ্ঞ এবং বিচক্ষণ মানুষ .  .  . 
 - যার যার ভয়াচরণ তার তার কাছে ।  
 - অল্প কথায় সুন্দর বলেছেন ।  ধন্যবাদ ।  
 - আরো কিছু বলার আছে আমার ।  ইহজাগতিক ভয়ের ,  বিশেষ করে নাগরিক ভয়ের চেয়ে প্রাগৈতিহাসিক ভয় উত্তম ।  
 - আপনি একটা খাঁটি কথা বলেছেন মনির ভাই ! 
 - আমাকে এখন থেকে আর ভাই বলে ডাকবে না ।  মহান ডাইনোসরের আশীর্বাদে আমি অতি উচ্চ এক স্থানে পৌঁছে গেছি ।  আমাকে সমীহ করে কথা বলবে ।  মনে রাখবে ,  আমাকে দেখেই তুমি ডাইনোসরভীতির ধারণাটা পেয়েছো ।  এটা শুধুমাত্র ভয়বিধান না ,  একটি পরিপূর্ণ গোপনদর্শনও বটে ।  আমাকে গুরু বলে ডাকবা এখন থেকে ।  
 - কী যা তা বলছেন !  আপনাকে গুরু ডাকবো কোন দুঃখে !  আমি কি আপনাকে ভয় পাই ?  কেন ভয় পেতে যাব ?  আমি শুধুমাত্র ভয় পাই আমার একান্ত ডাইনোসরকে ।  
 - ব্যাপারটা ভয়ের না ,  সমীহের ।  তুমি আমাকে সমীহ করে চলবা এখন থেকে বুঝলে ?  
 - সে তো আমি করতামই সবসময় ,  কিন্তু ডাইনোসরকেন্দ্রিক কোন ব্যাপারে আপনাকে সমীহ করতে পারবো না ।  মনে রাখবেন ,  আপনার মত আমারও ডাইনোসর আছে ।  আমি অর্জন করে নিয়েছি ।  এবং আমারটা নিঃসন্দেহে আপনার চেয়ে বড় এবং প্রকান্ড ।  
 - কোন সাহসে তুমি এ কথা বল !  
গর্জে উঠলেন তিনি ।  
 - হ্যাঁ ,  ঠিকই বলেছি ।  আজ বিকেলেই তো দেখলাম ।  আকাশে উড়ছে ।  কী বিশাল তার ডানা !  কী ভয়ংকর দৃষ্টি তার চোখে ! 
বলতে বলতে গা শিউরে উঠলো আমার ।  
 - তোমারটার চেয়ে আমারটা হাজারগুণ শক্তিশালী এবং বৃহৎ ।  এখন আমার সন্দেহ হচ্ছে তুমি আসলে দেখেছো কী না !  হয় বানিয়ে বলছ ,  নয় তো তোমার দৃষ্টিবিভ্রম হচ্ছে ।  
 - আপনার কথা পরিস্কারভাবে পরস্পরবিরোধী এবং অফেন্সিভ ।  একটু আগেই বললেন  " যার যার ভয়াচরণ তার তার কাছে "  ,  আর এখন সেই আপনিই আমার ভয়াচরণকে আক্রমণ করে কথা বলছেন ।  আপনি কি দেখেছেন আমার ভয়াচরণ ?  দেখলেও ভয়ারিজমের দায়ে দোষী সাব্যস্ত হবেন ।  
 - তাই ?  বেরিয়ে যাও এখান থেকে ।  আই সে গেট আউট !  
 - আপনি না বললেও যেতাম ।  আপনার মত জাঁহাবাজ লোকেরা এখন ব্যক্তিগত ভয়কে সমষ্টিতে ছড়িয়ে দিয়ে আবারও যোগজীকরণের মাধ্যমে জড় করে একাধিপত্য কায়েম করার যে ঘৃণ্য ষড়যন্ত্রতে লিপ্ত তা বেশ জানা আছে আমার !  
 কালবিলম্ব না করে ক্ষোভে ফুঁসতে ফুঁসতে গটগট করে চলে আসি আমি ভন্ডলোকটাকে তার অর্বাচীন উচ্চাকাঙ্খা সমেত ।  ফিরে আসার পথে আবারও আকাশে ডাইনোসরের বিশাল উড়ন্ত অবয়বটা দেখতে পাই ।  ভয়টা বেশ জোরদার হয় ।  
 নাফিসার ফোনে কল দিচ্ছি বারবার ।  কল রিসিভ করছে না ।  কেটে দিচ্ছে ।  ডাইনোসরকে আমার মহান ত্রাতা অথবা আশ্রয় ভেবে ,  তার ভয়ে - ভক্তিতে ন্যুব্জ এবং সম্মোহিত হয়ে অবলীলায় অবজ্ঞা করতে পেরেছিলাম নাফিসাকে ।  কোন একটা নরকের নাম উল্লেখ করে সেখানে গিয়ে বাসস্থান গড়তে উপদেশ দিয়েছিলাম ।  আজ প্রাচীন প্রেমিকা এবং প্রাগৈতিহাসিক ভয়প্রভু ,  কোনটাই নেই ।  বিমর্ষ লাগছে খুব ।  দেখা দাও দেখা দাও ডাইনোসর !  না প্রেমিকা ।  ডাইনোসর .  .  . নাকি প্রেমিকা ?  যেকোন একজন ,  প্লিজ আসো ।  ভালোবাসো অথবা ভীত কর ।  ডাইনোসর ভীতিটাকে সত্যিই খুব অমূলক মনে হচ্ছে এখন ।  নিজেকে আস্ত বেকুব ঠাউরে গাল দিতে ইচ্ছে করছে ।  
 - তা তুমি বেকুব নও তো কী ?  
রিনরিনে গলায় আমার ঘরের ঘুলঘুলির চড়ুই পাখিটা বলে উঠলো । 
 - শাট আপ লিটল বার্ডি !  ঝামেলায় আছি খুব । 
 - তুমি তো ডাইনোসর নিয়ে অনেক পড়ালেখা করেছ ,  জানো না ,  ওরা বিবর্তিত হয়ে পাখি হয়েছে ?  
 - হ্যাঁ ,  সেরকম কিছু পড়েছি ।  তো ?  
 - তো যা বলছিলাম ,  বায়োলজি বইতে তো সব লেখা থাকে না ,  ডাইনোসরেরা বিলুপ্ত হয়ে গেলেও পাখিদের সাথে ওদের একটা আত্মিক টান আছে ।  যেটা শুধু আমরাই বুঝি ।  আচ্ছা ,  তোমরা ওদেরকে ভয়ানক কিছু ভেবে কোন মর্যাদার আসনে বসাতে চাচ্ছো বলত ?  এসবই তোমাদের নীচুতা এবং স্বার্থপরতা ,  বুঝলে ?  প্রাচীন পরাক্রমকে ভয়ের আসনে বসিয়ে নিজেদেরকে সমর্পিত করে অন্যান্য ভয়ানক উপাদান এবং ঘটনাকে অগ্রাহ্য করা ।  খুব লুকোতে চাও তোমরা সবকিছু তাই না ?  একে অপরকে লুকোচ্ছ ঠিকই ,  তবে পাখির চোখে ঠিকই ধরা পড়ে যাচ্ছ ।  শোন ,  ডাইনোসরকে খুঁজছোতো ?  ভয়ের দান উল্টে দিয়ে ছকটাতে একটাতে ভালোবাসার দান দাও দেখি !  দেখো না সে আসে কী না ।  
 - ব্যাপারটা এভাবে ভাবি নি ,  তবে .  .  .  
বলতে গিয়ে দেখি চড়ুই পাখিটা উড়ে গেছে ।  পাখিটা মন্দ বলে নি ।  ভালোবেসে ডাকবো ডাইনোসরকে ?  কিন্তু ডাইনোসরের মত এমন একটা বিদঘুটে প্রাণীকে ভালোবেসে ডাকতে যাবে কে !  ঘর থেকে বেরিয়ে উদাস মনে পায়চারি করতে করতে ভাবি ।  হঠাৎ খেয়াল করি ,  আমি শূন্যে উঠে যাচ্ছি ।  আমাকে পিঠে করে উড়িয়ে নিয়ে যাচ্ছে একটা বিশাল ডাইনোসর !  তার চোখে মোটেই কোন হুমকি নেই ,  তার চোখ মোটেও আক্রোশে জ্বলজ্বল করছে না ।  মায়াময় বড় বড় চোখ ।  ডাইনোসরের বিশাল ডানায় শুয়ে থেকে আমি নাফিসাকে ফোন করে প্রত্যাখ্যাত হতে থাকি ,  কাঁদি ।  বিডিজবসে করা এ্যাপ্লিকেশনগুলোর পজিটিভ রিপ্লাই আসেনি একটাও ।  দুর্ভাবনায় পড়ি ।  মনির ভাইয়ের সাথে করা আচরনের জন্যে দুঃখিত হই ।  তার ডাইনোসরটা কি শুধু ভয়ই দেখায় তাকে ?  এরকম পিঠে করে নিয়ে ওড়ায় না ?  
 শহুরে ক্লেদ ,  পাপ ,  ঘাম ,  প্রতিযোগিতা ,  ভয়;সবকিছুই দেখি আর রূপকথা বানাই চড়ে ডাইনোসরের ডানায় । 
    

                    




এখানে সবাই উপস্থিত ছিলো

   * 
 - শুরু করব ? 
 - হ্যাঁ ,  শুরু করেন ।  সবাই এসে গেছে ।  
  * 
নতুন বাসায় ওঠার পর ধর্মীয় আচার অনুষ্ঠানের মাধ্যমে পুরোনো পাপ এবং পঙ্কিলতাকে ঝেঁটিয়ে বিদায় করে নব বাসস্থানটির জন্যে ঈশ্বরের কাছে প্রার্থনা করে আদৌ কোন লাভ হয় বলে আনিস বিশ্বাস করে না ।  কিন্তু তার ধর্মপ্রাণ মায়ের কঠোর আদেশ মেনে চলতেই হয় তাকে ।  বাবা - মা যদিও তার সাথে থাকেন না ,  গ্রামের হলুদ সরিষা ক্ষেত আর সবুজ প্রান্তরের মাঝে নীল আকাশের ছায়া দেখতে ভালোবাসেন তারা ।  আনিস ঢাকায় নতুন বাসায় উঠছে জেনে তার মা ফোন করে দোয়া - আশীর্বাদ ইত্যাদি জানিয়ে সাথে এই আদেশও করেন ,  যেন বাসার মঙ্গলার্থে একটি মিলাদ দেয়া হয় ।  বাতের বেদনা বেড়ে যাওয়ায় তিনি উপস্থিত থাকতে পারবেন না বলে আফসোস করলে আনিসের মনটাও খারাপ হয় কিছুটা ।  এত ব্যস্ততার মাঝে গ্রামে যাবার জন্যে সময় বের করা তার জন্যে প্রায় দুঃসাধ্য ব্যাপার ।  কতদিন ছোঁয়া হয়না সবুজ ,  দেখা হয় না নীল ,  স্পর্শ করা হয় না মাটি ।  স্নেহবৃক্ষের ছায়াতলে বসে শরীর জুড়োনো হয় না ।  মিলাদের মত ঠুনকো সামাজিক উপলক্ষ্যে মা এলে পরে কত ভালো হত !  বাবাকে বলা যায় ,  কিন্তু সে যেমন এক চ্যাম্পিয়ন ঘরকুনো গেরস্থ !  তার কালো গাইয়ের আসন্ন সন্তান ,  গোয়ালঘরের প্রয়োজনীয় পরিচর্যা ,  পুকুরে বেড়ে যাওয়া কচুরীপানা নিস্কাশন ,  ক্ষেতে পোকামাকড়ের সংক্রমন নিরসন; এসব ক্রীয়াকর্ম ছেড়ে সে আসতে চাইবে ভাবাটা দুরাশা ।  
 মিলাদে বেশি মানুষকে না দাওয়াত না দিলেও চলবে ।  মহল্লায় কেবলই আসা হল ,  কারো সাথে পরিচয় হয়নি তেমন ।  বাড়িঅলাকে বলতে হবে ,  আর কাছাকাছি থাকা কিছু বন্ধুবান্ধব ।  বিল্ডিংয়ের সব ভাড়াটেকে জানাতে হবে অবশ্যই ।  এই তো !  তাহলে আগামী ১২ই অক্টোবর বাদ আছর নতুন বাসায় আগমন উপলক্ষ্যে মিলাদ ।  আর কাকে কাকে দাওয়াত জানানো যায় শেষবারের মত ভাবতে বসে আনিস ।  
  * 
 " শুরু করেন হুজুর " 
হুজুর তার আনুনাসিক একঘেয়ে স্বরে দীর্ঘদিনকার প্রচলিত মিলাদ সঙ্গীত গাইতে থাকেন ।  আনিসের মন নেই সেদিকে ।  কিছুই না করে বসে থাকলে মানুষজন ভালো চোখে দেখবে না ,  তাই সে বিড়বিড় করে কিছু বলার ভান করে ।  আর কিছুক্ষণ ,  তারপর এই ধার্ম - সামাজিক অতিষ্টানুষ্ঠানের অবসান হবে ।  শুরু করতে একটু দেরী হয়ে গিয়েছিলো ।  শেষ হতে হতে সাঁঝ নেমে আসবে ।  সন্ধ্যাবেলা সময়টা আনিসের বেশ প্রিয় ।  বিশেষ করে ছুটির দিনগুলোতে সন্ধ্যাকাল তার বন্ধ্যা সময়কে মনোরম করে তোলে ।  এ সময়টায় জানালার পাশে বসে বই পড়ার ছলে পাশের বাসার ব্যালকনিতে টাঙানো নারীবস্ত্রগুলোকে জীবন্ত হিসেবে কল্পনা করে সে বেশ পূলক অনুভব করে ।  সাঁঝবেলায় পাশের বাসার শ্যামলা তরুণীটি নিশ্চয়ই একদিন কাপড়গুলো তুলতে আসবে !  মাত্রইতো তিনদিন হল এসেছে সে ।  একটা রোমান্টিক চমকের জন্যে আরো কিছুদিন অপেক্ষা করা যেতেই পারে !  অস্থির হবার কিছু নেই ।  মিলাদ চলাকালীন বিরক্তিকর সময়টায় এসব ভেবে বেশ কেটে যায় আনিসের ।  এইতো তোবারক বিতরণের সময় চলে এলো বলে !  ক্ষিধেও পেয়েছে বেশ ।  সান্ধ্যভোজন এ দিয়েই বেশ চলে যাবে ।  
 - আপনারা সবাই সুরা ফাতিহা তিনবার ,  সুরা এখলাস পাঁচবার এবং দুরুদ শরীফ সাতবার পড়েন ।  
  " তুমি যে নূরেরও নবী "  শুনতে অবশ্য খারাপ লাগছিলো না !  বেশ সুরেলা ধর্মীয় সঙ্গীত ।  তবে এখন গুনগুন করে সম্মিলিত শব্দে মিলাদের উপসংহার ঘোষণাটা আরো বেশি ভালো লাগছে ।  
 গুনগুন আওয়াজটা একটু বেড়ে গেল কী ?  হয়তোবা ।  বাড়লেও মানুষের শ্রাব্যতার সীমার সহনীয় মাত্রার মধ্যেই রয়েছে ।  ভুলে যাওয়া সুরা এবং দোয়াগুলো মনে করে গুনগুনতানে যোগ দেবার প্রয়াস নেয় আনিস ।  কিন্তু আওয়াজটার ক্রমবর্ধমান তীব্রতা তাকে মনোযোগবিচ্যুত করে ।   গুনগুন না এখন শব্দটাকে রীতিমত গমগম বলা যায় !  হঠাৎ এত বেড়ে গেল কেন শব্দটা ?  মানুষজন কি তোবারক পাবার নেশায় ক্ষেপে উঠেছে ?  মনে মনে খুব বিরক্ত হয় আনিস ,  তবে তা প্রকাশ করে না ।  নাহ ,  শব্দটা শ্রাব্যতার সহনীয় সীমা ছাড়িয়ে যাচ্ছে ।  হুজুর কিছু বলছে না কেন ?  নাকি সেই নেতৃত্ব দিচ্ছে এসবের ?  ধর্মীয় আচার অনুষ্ঠানের সময় প্রশ্ন করাটাও তো আবার বেয়াদবি !  আনিস চোখের ইশারায় হুজুরকে সংকটাবস্থার কথা জানিয়ে অনুষ্ঠান সমাপ্ত করার অনুরোধ করে ।  কাজ হয় এতে ।  হুজুরের অঙ্গুলিচলনে থেমে যায় সবাই ।  
 - কী হয়েছে জনাব ?  কিছু বলবেন ?  
 - হ্যাঁ ,  বলছিলাম যে মিলাদটা শেষ করে দেন না তাড়াতাড়ি !  অনেকক্ষণ তো হল !  আর সবাই এত শব্দ করছিলো কেন সূরা পড়ার সময় ?  
 - শব্দ আরো বাড়তে পারে জনাব ।  আরো মানুষ আসবে তো ।  মিলাদ এখনও শেষ হয় নাই ।  দেরী হবে ।  এত পেরেশান হচ্ছেন কেন ?  কত মানুষ আসবে ,  কত উপলক্ষ্যে ,  সবই তো আপনার খাতিরেই ! 
 - কী কন !  দরকার নাই আমার অত খাতিরের ।  আরো মানুষ ,  আরো দেরী মানে !  
বিস্ময় এবং ক্রোধে প্রায় চিৎকার করে ওঠে আনিস ।  ফাজলামি করছে নাকি লোকটা !  
 " হ ইমাম সাব ,  শুরু করেন ।  আমরা সবাই আইসা পড়ছি ।  "  
খুব পরিচিত একটা কন্ঠ ।  কে যেন ?  ওহ ,  তার গ্রামতুতো চাচা খয়ের উদ্দীন ।  তাদের পরিবারের তদারকিতে সে সবসময় তৎপর থাকে বলে তারা তাকে একজন গুরুত্বপূর্ণ ব্যক্তি হিসেবে সমীহ করে ।  আনিসের এও মনে পড়ল যে ,  হুজুরটি তাদের গ্রামে ইমামতি করতেন আগে ।  এজন্যেই খয়ের চাচা তাকে ইমাম সাব বলছেন ।  কিন্তু চাচা আবার মাতবরি করতে এখানে এল কেন ?  ভালো যন্ত্রণা তো ! 
 - কী হইল ভাতিজা ?  এমুন কইরা চায়া আছো কেন ?  খবরটা শুইনা মন খারাপ হইছে ?  চিন্তার কিছু নাই ।  আল্লার নাম নাও ।  সব ভালো হইয়া যাইবো ।  ইমাম সাব ,  শুরু করেন না ! 
আনিসকে কোন কথা বলার সুযোগ না দিয়েই ইমাম সাহেব তার সেই বিরক্তিকর আনুনাসিক ছিচকাঁদুনে কন্ঠে বয়ান করতে থাকেন ,  
 " আমাদের মহল্লার নতুন বাসিন্দা ,  মুহাম্মদ আনিসুজ্জামান আজ আল্লাহর এক কঠিন পরীক্ষার সম্মুখীন হয়েছেন ।  তার আম্মার হায়াৎ আল্লাহপাকের জামিনদারী ছাড়া ইনকেলাব পাবে না ।  এ্যায় আল্লাহ ,  তুমি সন্তানের মুখে হাসি ফুটিয়ে দাও ।  সে কোন তকলিফ করে থাকলে ক্ষমা বখশিস করে দাও " 
 - থামেন !  কী বলেন এসব ?  আম্মার কী হয়েছে ?  
 আনিস এবার বেশ জোরেই চিৎকার করে ওঠে ।  কিন্তু ততক্ষণে মিলাদ শুরু হয়ে গেছে ।  তার কথায় কর্ণপাত করে না কেউ ।  আনিসের কাঁধে হাত রেখে তাকে আশ্বস্ত করে খয়ের উদ্দীন ।  
 " মিলাদে এত মানুষ হইছে ,  কারু না কারু দোয়া তো আল্লায় কবুল করবই !  তমি শান্ত হও ভাতিজা ।  ভাষণ বন্ধ কইরা মিলাদ শুরু করেন ইমাম সাব ।  " 
  " ইয়া নবী সালামুআলাইকা .  .  .  " 
গমগম করতে থাকে পুরো ঘর ।  আনিস ভীত চোখে তাকায় চারপাশে ।  কালো কালো মাথা দুলছে মিলাদসঙ্গীতের তালে তালে ।  সবার মাথায় কালো টুপি ।  মিলাদ পড়তে এসে এরকম দলবদ্ধ ম্যাচিং টুপি এই প্রথম দেখল আনিস ।  অন্যসময় হলে এটার একটা যৌক্তিক ব্যাখ্যা বের করার চেষ্টা করত সে ।  কিন্তু আজকে সবকিছুই গোলমেলে ।  
এতক্ষণ ধরে মিলাদ হচ্ছে কেন ?  এত মানুষ এলো কোথা থেকে ?  গমগম আওয়াজে আতঙ্কের তরঙ্গ ঝাঁকি দিয়ে যায় তার শরীরের রন্ধ্রে রন্ধ্রে ।  সে পালাবার পথ খুঁজতে থাকে ।  একে তো এই ভৌতিক ধর্মীয় অনুষ্ঠান ,  তার ওপর মায়ের স্বাস্থ্য নিয়ে দুশ্চিন্তা ।  প্রস্থানপথ খুঁজতে পাগলপারা হয়ে যায় সে ।  কিন্তু যাবে কোথায় ?  সব দরজা বন্ধ । 
 কালো কালো মাথাগুলো ভক্তিতে নুয়ে ওপর - নীচ দুলছিলো ,  তারা আচমকা আনিসের গতিবিধি লক্ষ্য করে সটান বসে যায় শিরদাঁড়া সোজা করে ।  স্থির ,  ঠান্ডা চোখে তাকায় আনিসের দিকে ।  এবার তারা মাথা ডানে - বামে এদিক ওদিক করে সম্মিলিত নেতি আন্দোলনে ব্রতী হয় ।  তারা আনিসকে কোথাও যেতে দেবে না ।  আনিস উদভ্রান্ত চোখে জানালার দিকে তাকায় ।  ঐ তো ,  ঐ যে দেখা যাচ্ছে তার আকাঙ্খিত শ্যামলা মেয়েটাকে !  মৃদু হাসি ঠোঁটে ঝুলিয়ে সেও ডানে - বামে মাথা নাড়ছে ।  তার দেহভঙ্গিমাকে নৈর্বক্তিক দৃষ্টিতে দেখে আনিস ।  
 মেয়েটি তাকে কোথাও যেতে দেবে না ?  আটকে রাখবে এই চক্রবুহ্যে অন্যান্যদের মত ?  সেও কি তাদের দলভূক্ত ?   
নাকি সে কখনও ছিলো না ,  কখনও থাকবে না ?  অথবা থাকলেও আনিস কখনও তাকে ছুঁতে পারবে না ?  এই ধাঁধা সমাধানের সময় নেই এখন ।  
 " আপনারা সবাই সুরা এখলাস পাঁচবার ,  দুরুদ শরীফ সাত বার এবং সূরা ফাতিহা এগার বার করে পড়েন "  । 
হুজুরের এই নির্দেশে আশ্বাস খোঁজে আনিস ।  এবার কি তবে শেষ ?  এখন কি মুক্তি পাবে সে এই ভয়ংকর আনুষ্ঠানিকতা এবং অজানা চক্রান্তের ঘেরাটোপ থেকে ?   
 - তোমার আম্মায় মাশাল্লা ভালা আছে এখন ।  বল আলহামদুলিল্লাহ । 
খয়ের চাচা বলেন ।  
 - আলহামদুলিল্লাহ !  
মিনমিনে কন্ঠে বলে আনিস ।  মায়ের রোগমুক্তির চেয়ে এই অসহনীয় মিলাদমুক্তির সম্ভাবনাই তাকে বেশি স্বস্তি যোগায় ।  
 - হুজুর ,  তাইলে তোবারক দেয়া শুরু করি ?  
আনিস সাগ্রহে জিজ্ঞাসা করে ।  
 - এত তাড়াতাড়ি !  আপনাদের কারো কি ক্ষিধা পাইছে ?  
উপস্থিত জনগণের কাছে প্রশ্ন ছুড়ে দেয় সে ষড়যন্ত্রী ভঙ্গীতে তার প্রত্যাশামত জবাব আসবে এই আস্থায় বলীয়ান হয়ে ।  
 - না ! 
সমস্বরে জানান দেয় সবাই ।  
 - আমাদের কারো তো ক্ষিধা পায় নাই ।  তোবারক দিয়া কী হবে ?  আসেন না আরেকটু আল্লা বিল্লা করি ।  
 " দেখেন "  ,  কন্ঠস্বরে কঠোরতা আরোপ করে আনিস ।  আপনারে শুধু একটা মিলাদের জন্যে আনা হইসিলো ।  এখন কি শুরু করসেন এইগুলা ? 
 - আমি একা কী করলাম !  আরো মানুষ আসতাছে দেহেন না ?  
আরো মানুষ ,  আরো খবর ,  কুনডা ভালো কুনডা খারাপ কইতে পারি না ।  আমার কাজ মিলাদ পড়ানো ,  আমি পড়ামু ।  পড়ামুই ! 
 আনিস পেছন ফিরে তাকায় ।  সত্যিই তো !  আরো মানুষ আসছে ।  আরো অনেক অনেক মানুষ আসছে ।  তার এই ছোট্ট ঘরে এত মানুষ আঁটবে কীভাবে ?  
 মানুষ আসছে ।  কালো কালো মাথা সবার ।  নুইয়ে রেখেছে নীচে ।  ভক্তিতে ।  ঠেলাঠেলি হচ্ছে ,  সংঘর্ষ হচ্ছে ,  কিন্তু সবাই মেনে নিচ্ছে নির্বিকার ঔদাসিন্যে ।  আনিসের কেমন দমবন্ধ দমবন্ধ লাগে ।  তার নাকের ওপর বসে পড়ছে মানুষ ,  উরুকে টুল বানিয়ে ব্যবহার করছে কেউ ,  তার চোখ ঢেকে দিয়েছে কে যেন !  
 এবার আক্ষরিক অর্থেই আনিসের দমবন্ধ লাগে ।  
  - হুজুর ,  শুরু করেন ।  
আনিস বুঝতে পারে ,  এই চক্র থেকে পালানোর কোন পথ নেই ।  শ্বাস নেবার জন্যে হাঁসফাঁস করতে করতে সে বেশ কিছু মিলাদ উপলক্ষ্য শুনতে পায় ।  সবই সে এবং তার পারিপার্শ্বিকতাকে কেন্দ্র করে বিরচিত ।  
  " আনিস তুমার বাপে পইড়া যায়া আঘাত পাইছে ।  
 - ইমাম সাব শুরু করেন ।  
 " আনিস ,  তুমার বাবা অহন ভালো আছে " 
 - মাশাল্লাহ ,  ইমাম সাব শুরু করেন ।  
 " আনিস ভাই ,  আপনার বোনের একটা ছেলে হয়েছে !  আপনি মামা হয়েছেন !  " 
 ইমাম সাহেব সুরেলা কন্ঠে গেয়ে চলেন ,  
 " তুমি যে নূরেরও নবী
নিখিলে ধ্যানেরও ছবি
তুমি না এলে দুনিয়ায়
আঁধারে ডুবিত সবই " 
 আঁধার !  আনিসের চোখে এখন আঁধারঠুলি পরানো ।  কন্ঠ রূদ্ধ হয়ে আসছে ।  একটু বিশূদ্ধ বাতাসের জন্যে প্রাণপন চেষ্টা করছে ।  মৃত্যুর মাকড়শা জাল বুনে চলে ।  আনিস ছাড়াতে গিয়ে আরো আঁটকে যায় ।  শ্বাস না নিয়ে কতক্ষণ থাকতে পারে মানুষ ?  শরীরের কোষে কোষে মৃত্যুর বারতা পৌঁছে যাচ্ছে ।  আনিস ডুবে যাচ্ছে আঁধার নর্দমায় .  .  . 
 " ওহ আল্লাহ !  বাঁচাও আমাকে ।  এত তাড়াতাড়ি তুলে নিও না ।  আমি আর কোনদিনও .  .  .  " 
 তার ফ্যাঁসফ্যাঁসে কন্ঠের আকূতি জট পাকানো শব্দবলের মত করে আরাধনারত মানুষগুলোর কাছে গেলে তাদের মোহবিষ্টতা কেটে যায় ।  তারা দুমড়ে - মুচড়ে পড়ে থাকা আনিসকে কিছুটা জায়গা করে দেয় ।  সবার দৃষ্টির ছন্দসমতা অর্জিত হলে তারা আনিসের দিকে চেয়ে থাকে গভীর আগ্রহে ।  
 তার কোষে কোষে প্রাণ ফিরে আসে ধীরে ।  জীবনের পরিবর্ধিত একটা অংশ উপহার পাবার পর চোখ মেলেই দেখতে পায় একদল সোৎসাহী মানুষকে ,  যারা গভীরভাবে নীরিখ করছে আনিসের বুকের ওঠানামা ,  চোখের সাদা অংশের ঘোলাটে রূপান্তর এবং পুনরায় সাদায় প্রত্যাবর্তন ,  গলার কাছে শক্ত হয়ে এঁটে থাকা পিন্ড ।  
 - আপনারা এভাবে তাকিয়ে আছেন কেন ?  
 - আনিস ,  তুমি বাঁইচা আছো ?  আলহামদুলিল্লাহ !  হুজুর ,  শুরু করেন ।  
 আনিস বেঁচে থাকে ।  তার আয়োজিত শুভকামনামূলক অনুষ্ঠানের ভয়াবহতা প্রত্যক্ষ করে বেঁচে থাকে ।  ইমাম সাহেব ক্লান্তিহীনভাবে দোয়া দুরুদ পড়ে যাচ্ছেন ।  আর সমবেত জনতাও মাথা ওপর নীচ করে সঙ্গত করছে ।  
 আনিসকে আবারও মৃত্যানুভূতি পেয়ে বসে ।  এই ভৌতিক বর্তনীতে আঁটকা পড়ে জীবনটা কার তর্জনীর নির্দেশে ঘুরপাক খায় সে বুঝতে পারে না ।  বুঝতে পারে না সময় এবং জীবনের বয়ে চলা ।  
 রাত কত হল ?  
কত রাত গেল ? 
রাত শেষ হয়নি ?  
হবে না কখনও ?  
 একটা ভোর !  একটা পাখি ডাকা ভোর ,  হকারের কলিংবেল টিপে অধৈর্য্য হয়ে অবশেষে কলাপসিবল গেট ঝাঁকানো ভোর ,  মুয়াজ্জিনের কন্ঠে  " আসসালাতু খাইরুন মিনান নাওম "  আহবানে জেগে উঠবে না ভোর ?  জেগে উঠবে না মানুষ ?  কেউ কি তাকে উদ্ধার করবে না ,  হাত বাড়িয়ে দেবে না এই রাত - মিলাদ - উপলক্ষ্য - আয়োজন - উদযাপন - শোককাঁপন - রাত এর নাগচক্র থেকে ?  
 একটু একটু আলো আসছে নাকি ?   সফেদ ,  পেলব ,  স্নিগ্ধ একটু আলো দেখা গেল যেন চকিতে !  ঐ যে জানালা !  ঐ যে ব্যালকনি !  ঐ যে মেয়েটা !  মেয়েটার পাশে ওরা কারা ?  বাবা !  মা !  ওরা কি তাকে ডাকছে ?  নাকি নিষেধ করছে আসতে ?  এত ঝাপসা আলো ,  কিচ্ছু বোঝা যায় না ।  আরেকটু অপেক্ষার পরে ভোরের আলো দেখার জন্যে আনিস বেঁচে থাকার শক্তি অর্জনের চেষ্টা করে ।  মিলাদের তোবারকের জন্যে অপেক্ষা করা বৃথা ।  এখন অপেক্ষা প্রিয়জনদের কাছে যাবার ।  দেখা বা না দেখা জন ।  তাতে কিছু এসে যায় না ।  আনিস অপেক্ষা করে ।  অপেক্ষার গোপন সংকেত পেয়ে আরাধনারত জনতা হঠাৎ থেমে যায় ।  হাই তোলে ।  
 " তোবারক দিবেন না ইমাম সাব ?  অনেক তো হইল ।  এইবার শেষ করেন ।  আর দরকার নাই "  
খয়ের কাকার কন্ঠ ।  
ভুল শুনছেনা তো আনিস !  অবশেষে শেষ হচ্ছে এই বিভিষীকা কাল ?  হলে হোক ,  অন্য অপেক্ষায় বুদ থেকে সে দূরে সরিয়ে রাখে নিজেকে এতদিনকার প্রতীক্ষার দুঃস্মৃতি থেকে ।  
 - হ ,  শেষ ।  তোবারক রেডি কর ।  
ইমাম সাহেব সায় জানান ।  
  " দরকার নেই ,  দরকার নেই আমার তোবারকের ,  আমি ঐ ব্যালকনিটায় যাবো .  .  . যাবো .  .  . যাবো .  .  .  " 
 হঠাৎ আসুরিক শক্তি ভর করে যেন আনিসের শরীরে ।  ছিটকে ফেলে দেয় আশেপাশের কালো কালো কায়াগুলোকে ।  সে উঠে দাঁড়াতে চায় ।  দাঁড়াতে গিয়ে মুখ থুবরে পড়ে ।  নিঃশেষ হয়ে আসছে শক্তি ,  প্রাণ ,  দেহকোষে আবারও বেজে ওঠে মরণের টংকার !  
 - আনিস ,  তুমি কি মইরা যাইতাছো ?  ইন্নালিল্লাহ !  
খয়ের চাচার কন্ঠে ঠিক কোন অনুভূতি খুঁজে পাওয়া যায় না ।  
 - তোবারকগুলা তো সব নষ্ট হয়া গেছে গা ।  এতদিন কী আর ঠিক থাকে !  ব্যবস্থা করা দরকার খয়ের ভাই ।  
ইমাম সাহেব জানান ।  
 - দরকার নাই আমার তোবারকের ।  আমি ঐখানে যামু ,  ঐখানে ।  ঐখানে আছে ,  ঐখানে .  .  . আছে .  .  .  আ .  .  . আ .  .  . আ .  .  . 
 আনিসের চোখের সামনে আবারও বামে - ডানে নেতিবাচক ভঙ্গীতে মাথা নাড়তে থাকে নুয়ে থাকা মানুষগুলো ।  এখন আর তাদের ইমাম সাহেব অথবা খয়ের উদ্দীনের নেতৃত্বের প্রয়োজন হয় না ।  
  * 
 - লন তোবারক লন ।  
 - মাংসটা টেস্টি না ।  শুকনা দেহ ।  
 - স্বাস্থ্য ভালা না ।  আর তাছাড়া কত রক্ত গেছে শরীর থিকা ,  ঐরকম হইলে মাংসের টেস্ট নষ্ট হয়া যায় ।  
 - চোখের মনিটা ভালা আছে এখনও ।  লন না ,  খান ?  
 কবরের মাংসভূক পতঙ্গেরা বেশ মৌজে আছে নতুন একটা মৃতদেহ পেয়ে ।  
 তাদের সাথে সমান্তরালে চলা স্ব - প্রজাতির উপলক্ষ্যকামী নেতৃত্ববান আপনজনেরাও ।  
 তোবারক বিতরণে সবাই তুষ্ট ।  
 

                    




মরণমুখো


 আত্মহত্যা করার সমস্ত পথ রুদ্ধ হয়ে যাচ্ছেব্যারিকেড দিয়ে পথ আটকে রেখেছে সুশৃঙ্খল সুশীলেরা - কামান গোলার বদলে ফুল আর রঙের রসদ নিয়েসাঁজোয়া বাহিনী সাজাচ্ছে আমার বিগত বৎসরের রঙচটা সালতামামিবাড়ির পাশে নিয়মিত টহল দেয়া তেজী কুকুরটাআচমকা এই মহড়ার মধ্যে পদপিষ্ট হয়ে মুমূর্ষু চোখে অবিশ্বাসে তাকিয়ে আমার দিকে । আমায় ক্ষমা কর সারমেয় এবং সম্মোহিতাগণআমায় ক্ষমা কর রাশান তরল এবং সুচিত্রিত মায়ারেখাআমায় ক্ষমা কর কালো সঙ্গীত রচয়িতা এবং নৈরাজ্যবাদীরাআমায় ক্ষমা কর বাদামী চক্ষু মেয়ে ,  ঝড়সঙকূল রাতের অনিদ্রিতাপলায়নের সমস্ত পথ রুদ্ধ হয়ে আসছেকুশলী কচুপাতায় অশ্রূর টলমলায়নতাপতনোন্মুখ মৃত্যুল্লাসে ঝাঁপিয়ে পড়ার মুহুর্তেবৃত্তাকার ক্রীড়াভূমির নিরাপদ মধ্যবিন্দুতেআবিস্কার করি আমার ক্লীব রূপআমি জয়ী নই ,  পরাজিত নইমৃত নই ,  জীবিত নইক্লীবত্বের ক্লিশে ক্লাবের কৃশ কেরাণীআমার শিরা ধরে ঝুলে থাকেনা প্রিয়তমা মৃত্যুস্টেথোস্কোপ ধরে শীর্ণ মুখে বসে থাকে যমদূতচারিপাশে তারলিক জীবনের জলোচ্ছাসেস্টেইনলেস মৃত্যুর স্বপ্ন হাবুডুবু খায় আর ভাসেকে তিরপল উঠিয়ে জীবনের পিলসুজ জ্বালিয়ে দিয়ে যাচ্ছেআমার আত্মহত্যা করার সমস্ত পথ রুদ্ধ হয়ে যাচ্ছে  .  .  . 
                            
                    




শ্যাওলাবাগান

পুনরাবৃত্তিক ক্রনিক একঘেয়েমীর কবলে পড়ে জীবনটা পানসে এবং আঁশটে হয়ে যাচ্ছে ।  কেউ হয়তো খুঁজে দেখলে জামার হাতার নীচে কিছু অদৃশ্য আঁশ পেলেও পেতে পারেন ।  জল নেই ,  আঁশ আছে ,  ব্যাপারটা কীরকম অস্বস্তিকর না !  তাই সাঁতরানোর বৃথা চেষ্টা করে বেশ ধকল পোহাতে হয় ।  স্থলজ প্রাণীদের আঁশের বদলে পাখা থাকলে বরং ভালো হত ।  কিন্তু এই ক্লান্তিকর দিনগুলো এমনই স্যাঁতস্যাঁতে একটা আস্তরণ তৈরি করে মনে ,  যা যেকোন রকম ইতিবাচক শারীরিক অভিযোজনকে প্রতিহত করে ।  আজ দুপুরের হিংসাত্মক ঘটনাগুলো ঘটার আগে আমার মানসিক অবস্থা এমনই ছিলো ।  শুধুমাত্র কাজের একঘেয়েমী ,  গতানুগতিক দৈনন্দিন এবং যথার্থ বিনোদনের অভাবকে এজন্যে পুরোটা দায় অবশ্য দেয়া যায় না ।  বিশেষ করে আজ ,  যখন বাসে করে অফিসে যাবার সময় আমার ব্যাগ চুইয়ে জল পড়ছিলো ।  পানির বোতলের ছিপিটা ঠিকমত না লাগানোতে এই অবস্থা ।  বাসের ভীড়ে অনেক কায়দা কানুন করে কোনক্রমে ছিপিটা যাও বা লাগানো গেল ,  তাতে জলক্ষরণ বন্ধ করা গেলো না ।  আক্ষরিক অর্থেই আমার শরীরটা এবার স্যাঁতস্যাতে হয়ে গেলো ।  আমি ঠিক জানি ,  একদিন না একদিন আঁশ না গজালেও শ্যাওলা জমে যাবে সেখানে ।  শ্যাওলামানবেরা অবশ্য খুব একটু দ্রষ্টব্য বস্তু না ।  আমার আশে পাশে অনেককেই তো দেখি ,  শ্যাওলা জমে দুর্গন্ধময় ,  পিচ্ছিল ।  অফিসে এসে দেখি লোডশেডিং ।  বৈদ্যুতিক গোলযোগের কারণে জেনারেটরটাও কাজ করছে না ।  ঘাম ,  পানি এবং অন্যান্য অনাকাঙ্খিত তরল  ( যদি থেকে থাকে )  ,  শুকোবার সুবন্দোবস্ত হত ফ্যানটা ছেড়ে চেয়ারে গা এলিয়ে বসে থাকলে ।  ব্যাগটা থেকে তখনও টিপটিপ করে পানি পড়ছে ।  এক লিটারের পানির বোতলের অর্ধেকটাই বোধ হয় ব্যাগের পেটে গেছে ।  কিছু তার হজম ক্রীয়ায় ব্যবহৃত হবার পর বাকিটুকু বর্জ্য হিসেবে অপসারিত হচ্ছে ।  জড় পদার্থের বর্জ্যই ভালো !  মানুষের মত দুর্গন্ধময় না !  তবে কী কেবল জড়রা সমবেত হলেই পৃথিবী সুগন্ধময় হতে পারে ,  নাকি দুই দলের সহাবস্থান প্রয়োজন ?  বৈদ্যুতিক গোলযোগের কারণে এমন উচ্চমাত্রার দার্শনিকতা পেয়ে বসেছিলো আমাকে ।  সেই সাথে কাজ ব্যাহত হওয়ায় আগামীদিনের অতিরিক্ত চাপের কথা ভেবে বিরক্তও হচ্ছিলাম খুব ।  ঠিক সেই সময়েই উত্তেজনাপূর্ণ ঘটনাপ্রবাহের শুরু ।  বিকট চিৎকার এবং অশ্রাব্য গালিগালাজের শব্দ শুনে কৌতুহল ভরে দৌড়ে গেলাম ঘটনাস্থলের দিকে ।  থ্রি কোয়ার্টার প্যান্ট এবং কালো গেঞ্জি পরিহিত একটা ছেলে ,  বয়স কত হবে ,  বিশ বা বাইশ; কীভাবে যেন অফিসে ঢুকে পড়ে চিৎকার করছে উন্মাদের মত ।  কিছু নমুনা না দিলেই না; যেহেতু উচ্চমাত্রার শব্দ এবং খিস্তি প্রয়োগ করতে আমিও ভালোবাসি ,  কিন্তু সুযোগের অভাবে দেয়া যায় না অনেকসময় ।  সে কোন একজনকে রুপোপোজীবিনিনন্দন ,  বরাহশাবক .  .  . যাহ দেখলেন আবারও সুশীলতা আঁকড়ে ধরছে ,  কাটিয়ে ওঠার জন্যে একটু সময় দিন .  .  . ১ / খানকির পোলা২ /  শুয়োরের বাচ্চা৩ / হাউয়ার পোলা৪ /  সাথে কিছু চ বর্গীয় ক্রীয়াপদএসব আপত্তিকর সম্বোধনে সে একজনকে ডাকছিলো ,  এবং তাকে আহবান করছিলো যেন সে যেখানে লুকিয়ে আছে ,  সেখান থেকে নেমে এসে তার হাতের রডটি দ্বারা প্রহৃত হবার সুযোগ করে দেয় ।  এতক্ষণে আমি পরিস্থিতির প্রকৃত হিংসাত্মক এবং সহিংস রূপটি উপলদ্ধি করতে পারি ।  ছেলেটির হাতে বেশ বড়সড় একটা রড ,  যার মাথায় আবার একটা হাতুড়ি জোড়া লাগানো ।  কোন বুদ্ধিমান ব্যক্তিই এ ধরণের বস্তুর মুখোমুখি হতে চাইবে না ,  তা সে যত বড় অপরাধই করুক ,  যতই তার জন্যে অনুশোচনায় ভুগুক না কেন !  ছেলেটির চিৎকার বেড়ে চলে এবং তার কাঙ্খিত ব্যক্তিকে এখানে না পাওয়ায় সে আমাদেরকে দোষারোপ করা শুরু করে ।  তার অসংলগ্ন কথাবার্তা এবং হিংস্র মনোভাবে আমরা এ ব্যাপারে নিশ্চিত হই যে সে নেশাগ্রস্থ অথবা মানসিকভাবে অপ্রকৃতিস্থ ছিলো ।  একবার আমার মনে হল যে ,  দেবো নাকি বেয়াদবটাকে দু - ঘা লাগিয়ে ?  এই বয়সে নেশা ধরেছে ,  আবার আমাদের অফিসে এসে মাস্তানি দেখাচ্ছে ,  মগের মুল্লুক নাকি !  সেই সময় তিনটে ঘটনা ঘটে ,  বৈদ্যুতিক গোলযোগের অবসান হয় ,  ছেলেটি রডটা বাগিয়ে ধরে তেড়ে যায় সামনের দিকে এবং আমি আমার রুমের দিকে দৌড়ে যাই ।  দরজা লক করে দিয়ে চেয়ারে গা এলিয়ে দিয়ে বসে থাকি ।  ফ্যান চলছে ।  খুব আরামদায়ক পরিবেশ ।  গায়ের ঘাম শুকোচ্ছে ,  বোতল লিক করে জলার্দ্র হওয়া ব্যাগটাও শুকোচ্ছে ।  আমার মনে আবারও দার্শনিক চিন্তাভাবনার উদ্ভব হয় ।  আজ এই উত্তেজনাকর উত্তপ্ত পরিস্থিতিটার খুব দরকার ছিলো ।  বাণী এবং উপসিদ্ধান্তসমূহ ১ / একটি উত্তপ্ত মনের ক্ষোভের বহিঃপ্রকাশ অজস্র আর্দ্র মনকে শুকোতে পারে যা একশটি সূর্যও পারে না ।  ২ /  মনুষ্য শরীর এবং মনে শ্যাওলা এবং আঁশের চাষাবাদ প্রতিহত করতে নিয়মিত বিরতিতে এমন ঘটনা ঘটা উচিত ,  যা আমাদের শঙ্কিত করবে ,  ভীত করবে ,  উত্তেজিত করবে এবং শেষ পর্যন্ত সবকিছু ভালোয় ভালোয় শেষ হবার পর আগত একঘেয়েমী দিনগুলো সহনীয় করে তোলার রসদ হিসেবে কাজ করবে ।  এখন ঠিক তাই হচ্ছে কী না জানি না ।  ছেলেটির উন্মত্ত চিৎকার বেড়ে চলেছে ।  কাঁচ ভাঙার শব্দ শোনা যাচ্ছে ।  এসব কিছুই মন্দ না !  বরঙ সত্যি বলতে কী ,  আমার জন্যে মাসল রিলাক্স্যান্ট হিসেবে কাজ করছে ।  সকাল থেকে কেমন যেন চুয়ো ঢেকুর উঠছিলো ,  তাও বন্ধ হয়ে গেছে ।  - খানকির পোলা বাইর হয়া আয় ।  কই হান্দাইছোস ?  আহা !  শিথিলায়ন ।  ঝন ঝন ঝনাৎ শব্দে কাঁচ ভাঙছে ।  খারাপ লাগছে না শুনতে ।  আসলে মানুষের শ্রবণ অনুভব সময় বিশেষে পরিবর্তিত হয় ।  এই একই শব্দ যদি বাসায় গিয়ে শুনি ,  তো মেজাজটা যাবে বিগড়ে ,  আরো শ্যাওলা জমবে আঁশটে কানতলাতে ।  তো দ্বিতীয় অনুসিদ্ধান্ত অনুযায়ী এতসব ভাঙচুর এবং স্ল্যাংবর্ষণের পরেও যদি তেমন কোন ফ্যাটাল ইনজুরি কারো না হয় ,  এবং ছেলেটি নিবৃত্ত হয়ে চলে যায় ,  তাহলে আমরা সকলে মিলে ব্যাপারটা নিয়ে বেশ জমজমাট একটা আলোচনাসভার আয়োজন করতে পারি ।  ঘুলঘুলি দিয়ে অনেকদিন পর তাজা এবং ঝড়ো বাতাস ঢুকলো আজ ,  আমরা তা ফিরিয়ে দিতে পারি স্বস্তিকর প্রশ্বাসের মাধ্যমে ।  এই কৌশলী বাতাস বিনিময় আমাদের আরো প্রাণবন্ত করবে নিশ্চয়ই !  তবে তার আগে দেখতে হবে কেউ গুরুতর আহত হয়েছে কী না ।  দেখা গেলো বাড়ি মেরে ঘিলু বের করে দিয়েছে কারো ,  বা ঠ্যাং ভেঙে পঙ্গু করে দিয়েছে ,  তাহলে আর এই মৃদুমন্দ ভায়োলেন্সের দুলুনিতে আরাম পেয়ে বুঁজে আসা চোখ তন্দ্রাবিলাসের অবকাশ পাবে না ।  চিৎকার এবং ভাংচুর বন্ধ এখন ।  চলে গেছে নাকি ?  আমি মনে মনে তার পরিমিতিবোধের প্রশংসা করে সন্তর্পণে ,  অতি সাবধানে দরজাটা খুলি ।  মাথাটা গলিয়ে দিয়ে বাকি দেহটা কক্ষের নিরাপদ আশ্রয়ে রেখে সতর্ক চোখে পর্যবেক্ষণ করি ।  নাহ ।  নেই ।  এবার পুরো শরীরটা বের করে ব্যাপক হম্বিতম্বি করলে সেটা নিঃসন্দেহে পরিস্থিতির চাহিদা মেটাতে সক্ষম হবে ।  একটু পরে আমি আরেকটি অনুসিদ্ধান্ত নিই মনে মনে ,   " আমাদের সক্ষমতা সরকারী ক্ষমতার ব্যস্তানুপাতিক এবং তা যেকোন সরকারের সময়কালের সাপেক্ষে ধ্রুবক হিসেবে পরিগণিত হবে "  ।  কেন আমাকে এই অনুসিদ্ধান্ত নিতে হয়েছিলো তা বোঝাতে গেলে অধঃস্তন কর্মচারীদের ,  যারা এই এলাকা এবং মানুষজন সম্পর্কে সম্যক অবগত তাদের সাথে আমাদের আলাপচারিতার দ্বারস্থ হতে হবে ।   - কী হয়েছিলো রে সোহেল ?  ঐটা কে ?  - আরে স্যার ,  হ্যায় তো এই এলাকার জমিদার !  পাশের বিল্ডিংটায় থাকে ।  হ্যার বাপে কিছু করে না ,  তয় চাচা লীগ করে ।  লীগের বড় নেতা ।   - ওহ তাই নাকি !  লীগের কানেকশন আছে বলে যা খুশি করে বেড়াবে ?  কী ভেবেছে সে !  আর এখানে এসেছিলোই বা কেন ?  কাকে খুঁজছিলো ?   - কার লগে যানি গ্যাঞ্জাম হৈসিলো ,  তারে দৌড়ানি দিসে ,  সে আবার নাকি এই বিল্ডিংয়ে আয়া ঢুকসে ।  হের লিগা খেপসিলো ।   - পরে কী সেই ছেলেটাকে পাওয়া গেল ?   - না ,  পায় নাই ।  অন্য কুথাও যায়া পলাইসে ।  এরপরে আমরা প্রসন্নচিত্তে ভাঙা কাঁচ ,  চেয়ার এবং অন্যান্য সামগ্রীর হিসেব - নিকেশ করতে শুরু করি এবং আমাদের মধ্যে কেউ গুরুতর আহত হয়নি বলে সন্তুষ্ট হই ।  দুয়েকজনের একটু কেটে ছিলে গেছে ,  তাদের আমরা ঈর্ষা করি ।  এমন বিনে পয়সায় শ্যাওলা অথবা আঁশ কামানোর সুযোগ কি সচরাচর আসে !   - ধানমন্ডি থানায় কেউ একজন ফোন করেন তো ।  একটা জিডি করে রাখা দরকার ।  এমন অনাচার মেনে নেয়া যায় না ।  ব্যবস্থাপক সাহেব বলেন ।  আমরা সায় জানাই ,  এবং রিসিপশনিস্ট মেয়েটাকে আদেশ দিই অনুরুপ কর্তব্য পালনে ।  মেয়েটির প্রসঙ্গ এলে পরে ঘটনাটিকে আরেকটু উইশফুলি ওয়েল শেপড করার ইচ্ছে জাগে আমার মনে ।  বেশ সুন্দরী মেয়েটা ।  অবিবাহিতা ।  চিৎকার চেচামেচিতে সবাই যখন বের হয়ে এসেছিলো ,  এক মুহূর্তের জন্যে তার ভীরু দু চোখে আমার চোখ পড়েছিলো ।  না হয় খেতাম দুটো রডের বাড়ি ,  তার চোখে তো হিরো হতে পারতাম !  নাহ ,  বিরক্তি ঘোচানো ভায়োলেন্সের নাটিকায় উপাদান এমনিতেই অনেক বেশি হয়ে গেছে ,  রোমান্টিক বালখিল্যতার কোন দরকার নেই ।   - ফোন করছেন না কেন আপনি ?  টেলিফোন ডিরেক্টরিটাতো সামনে রয়েছেই ।  ডু ইট কুইক ! বেশ জাঁকালো কন্ঠে বলি আমি ।    - স্যার ,  সে যাওয়ার সময় হুমকি দিয়া গেছে যানি পুলিসরে খবর দেয়া না হয় ,  তাইলে নাকি খুব খারাপ হইবো ।  শুকনো কন্ঠে পিওন ছেলেটা বলে ।   - তা সে বললেই হবে নাকি ?  যাচ্ছেতাই করার কোন রাইট তার নাই ।  আমি ততোধিক শুকনো কন্ঠে জবাব দিই ।  এতক্ষণে এসির হাওয়ায় শরীর শুকিয়ে খটখটে ।  এরচেয়ে তো আমার শরীরের ক্রমবর্ধমান শ্যাওলাভ আঁশটে পিচ্ছিলতাই ভালো ছিলো !   " আমি একটু আসছি "  বলে সোজা আমার রুমের দিকে গিয়ে দেখি ব্যাগটা এখনও ভিজে আছে কী না ।  বেরুবার সময় তো সব সুইচ অফ করেই বেরিয়েছিলাম ।  থলেতে থাকার কথা যথেষ্ট সিক্ততা ।  হ্যাঁ !  ওটা স্যাতস্যাতে এবং আর্দ্র ।  ব্যাগটাকে কিছুক্ষণ বুকে চেপে ধরে রাখি ।  খটখটে ,  রুক্ষ্ন ,  বেপরোয়া হয়ে কাজ নেই আমার ।  শপথ আমি শপথ করিতেছি যে ,  পিচ্ছিল পথে সাবধানে চলিব ।  মনে রাখিবো ,  নিশ্চয়ই প্রতিটি জীবিত প্রাণীকে ক্ষমতাধরদের তান্ডবের স্বাদ গ্রহণ অথবা অবলোকন করিতে হইবে ।  কদাচ একঘেয়েমীর অজুহাতে নিয়মিত বিরতিতে উত্তেজনাময় উন্মাদ আস্ফালন দেখিয়া নিরাপদ স্থানে বসিয়া শিথিলায়ন সুখ অনুভব করার কথা ভাবিবো না ।   যা ভেবেছিলাম এক নেশাখোর পথভ্রষ্ট যুবকের আত্মশ্লাঘাময় অনর্থক কর্মকান্ড ,  তা বেশ জটিল আকার ধারণ করেছে এখন ।  পুলিসের জিজ্ঞাসাবাদে আমাদের অবস্থাটা খুব একটু সংহত মনে হচ্ছে না ।   - তো আপনারা বলছেন সে কোন কারণ ছাড়াই হঠাৎ এসে আক্রমণ করল ?   - সে কার খোঁজে এসেছিলো ?  সে আপনাদের কে হয় ?   - আপনারা কতদিন যাবৎ এখানে অফিস স্থাপন করেছেন ?  এর আগে এরকম কিছু ঘটেনি ,  তো এখন কেন হচ্ছে ?   - আপনাদের মূল ব্যবসাটা কী ?  কোন অসামাজিক কর্মকান্ডের সাথে জড়িত কী না ,  সরকারবিরোধী কিছু করছেন কী না এসব খতিয়ে দেখতে হবে ।  বুঝতে বাকি রইলো না যে উপরিল্লিখিত অফিসার আসামীর কানেকশন সম্পর্কে ভালোভাবেই অবগত আছেন ।  আমরা কোনমতে জিডি রুজু করে তাকে বুঝিয়ে দিই যে এ শুধুই আনুষ্ঠানিকতা ।  আমাদের তরফ থেকে আর কোন ঝামেলা হবে না বুঝতে পেরে সে বিরসমুখে চলে যায় ।  কিন্তু জনাব ,  আপনাকে বুঝতে হবে ,   " তোমাদের কাছে যা খেলা আমাদের কাছে তা মৃত্যুসম "  অফিসে অন্যদিনের চেয়ে প্রাণচাঞ্চল্য বেশি হলেও কাজকর্ম একদম স্থবির হয়ে আছে হাল জামানার বীরপুরুষের বীর্যাত্মক আচরণে ।  জমে থাকা কাজগুলোর দিকে উদাস এবং নিরাসক্ত দৃষ্টিতে তাকিয়ে আমি ভাবি ,   " দ্যাট ওয়াজ টু মাচ !  "  আমাদের নিস্তরঙ্গ জীবনে ,  শ্যাওলাবাগানে খুরপি চালাতে এসেছো ,  তা বেশ !  সাথে তোমার রাজনৈতিক সংশ্লিষ্টতা ,  হুমকি - ধামকি ,  এসব নিয়ে আসার কী দরকার ছিলো !  কিছুক্ষণ উল্লম্ফন ,  গালাগালি ,  ভাঙাভাঙি এসব করতে কেউ মানা করেছিলো ?  রড দিয়ে কয়েক ডজন লক্ষ্যভ্রষ্ট বাড়ি দিয়েছো ,  সেটাও যথেষ্ট তারঙ্গিক ছিলো ।  সুরটা খামোখাই কেটে দিলে !  লহরীময় বায়ূ - পরিসঞ্চালন ,  বৈচিত্রহীন জীবনে মুর্ছনাময় সঙ্গত করা আর কিছু সময়ের জন্যে শিথিলায়ন ,  সব মুছে দিয়ে এখন আঁশটে শরীরে শ্যাওলা সাবান ঘষতে হবে ! আমি আর্দ্র হব ।  ভালোবাসবো স্যাতস্যাতে আবহাওয়া ।  আমার ভেতরে আঁশ এবং শ্যাওলার চাষাবাদ করে বিশেষ মানুষদের কর্ষনের জন্যে প্রস্তুত করে দেবো !  উত্তপ্ত তেজোদ্দীপ্ত বস্তুর সংস্পর্শে আসবো না আর ।  এসব প্রতিজ্ঞা করে অফিস থেকে বের হবার সময় দেখলাম ,  সেই ছেলেটি মোড়ের দোকানে দাঁড়িয়ে সিগারেট টানছে ।  তাকে দেখে আমার মধ্যে আবারও সেই বুনো কৌতুহল ,  বৈচিত্রের অন্বেষণ জেগে উঠলো ।  বেঁচে থাকার জন্যে একটু সাসপেন্স ,  একটু উত্তেজনা ,  একটু তীব্রতা ,  লড়াই ,  দ্বন্দ্ব ,  সংঘাত না থাকলে কী চলে !   " একটু একটু "  বলেছি ,  বেশি না !  আমি ঠিক করলাম এগিয়ে গিয়ে তার সাথে আজকের ব্যাপারটা নিয়ে ধারালো খাপে মোড়ানো কিছু মুখোশ পরিহিত নরম কথা বলব ।  তাকে এখন ধাতস্থ দেখাচ্ছে ,  চোখে সেই উন্মত্মতা নেই ।  নেশা কেটে গেছে বোধ হয় !  আর আমার জেগেছে ।  কিন্তু আবারও বাধ সাধলো বোতল এবং ব্যাগটা ।  বোতলের ছিপিটা খুলে গেছে ।  ভিজে গেছে ব্যাগ ।  তা থেকে চুইয়ে চুইয়ে পানি পড়ছে .  .  . 
                    





চিঠি এবং চোখানুক্রম

  * কর্প has been initiated from Corporate or Corpse . 
 *  The letter stated below is extremely personal  &  confidential . 
  ( চিঠি নম্বর - ১ -  কর্পচারী ) 
 তাং - ৮ই সেপ্টেম্বর ২০১২
বরাবর ,    
ম্যানেজিং ডিক্টেটর
কর্পস - নেশন লিমিটেড
 অনুলিপি :  বৃটিশ রাজাধিরাজ  ( ১৭৫৭ - ১৯৪৭ খ্রিষ্টাব্দ ) 
 বিষয় :  অনির্দৃষ্টকালের জন্যে ছুটি চাহিয়া আবেদনপত্র ।  
 জনাব ,  
 বিনীত নিবেদন এই যে ,  আমি উক্ত প্রতিষ্ঠানের একজন পূর্ণ সময়কালীন বেতনখেকো কর্পচারী ।  আমি নিয়মিত অফিসে হাজিরা প্রদান করি এবং মাসান্তে আপনার বিদেশ ভ্রমণের সময় কম বয়সী বালিকাদের সরবরাহ করার দায়িত্ব সূচারূ রূপে সম্পন্ন করিয়া থাকি ।  আমি শপথ করিয়া বলিতেছি যে উক্ত বালিকাগন সতেজ এবং কুমারী ছিলো এবং তাহাদিগকে দেখিয়া আমার কামভাব উৎপন্ন হইলেও নিভৃতে হস্তমৈথুন ব্যতীত অন্য কোনভাবে আমার যৌনকামনাকে তৃপ্তি প্রদান করি নাই ।  
 জনাবের সন্তুষ্টি প্রদানের নিমিত্তে আরো জানাইতে চাই যে ,  সাম্প্রতিক ঋণবিষয়ক ঘটনাপঞ্জিতে আমাদিগের প্রতিষ্ঠানের বিব্রত অবস্থার নেপথ্যে যাহারা কলকাঠি নাড়াইয়াছিলেন তাহাদিগকে বশীকরণের জন্যে এই অধম নিজেকে বিলাইয়া দিয়াছে ,  এবং অবস্থার উত্তরোত্তর উন্নতি ঘটিতেছে ।  শীঘ্রই আমরা পরিস্কার ভাবমূর্তি লইয়া পুনরায় চলাফেরা করিতে পারিবো বলিয়া আশাবাদী হইতে পারি ।  
 হুজুর অবগত থাকিবেন যে হালফিলের দূর্যোগপূর্ণ সময়ে এই বিনয়াবত কর্মচারীর ওপর প্রচুর ধকল গিয়াছে ।  এমতাবস্থায় কিছু ভীনদেশী তরল সহকারে নিজেকে উদ্দীপ্ত করিতে না পারিলে আগামী দিনগুলোর কর্মস্পৃহার অবনমনের আশঙ্কা উড়াইয়া দেয়া যায় না ।  
 সুতরাং ,  জনাবের নিকট আকূল প্রার্থনা ,  আমাকে ১১ . ৮ %  এ্যালকোহল সম্বলিত রয়্যাল ডাচের এক বাক্স এবং কিছু নির্জলা স্কচ হুইস্কির মওজুদ সহ অনির্দৃষ্টকালের জন্যে ছুটি মঞ্জুর করিয়া বাধিত করিবেন যাহাতে আমি নতুন প্রাণোদ্যম সহকারে দেশ ও জাতির অনিষ্ট বিধানে এবং কোম্পানীর কল্যাণে নিয়োজিত থাকিতে পারি ।  
 আরজ গুজার
 গুলজার আহমেদবহুল
এ্যাডমিন ,  এইচ আর ডিভিশন ।  
 আবেদনপত্রটি যথাস্থানে যাবার পরে গুলজার আহমেদবহুলকে ডেকে পাঠানো হল প্রেসিডেন্ট এবং সিইও ' র রুমে ।  
 - আপনার আবেদনপত্রটি আসলে কী ছিলো ?  ছুটির আবেদন নাকি রেজিগনেশন লেটার বলুন তো ?  
 - স্যার ,  আমি স্পষ্ট করেই তো সব লিখেছি ।  এখানে কনফিউশনের কী হল ! 
 - বাংলায় লিখেছেন কেন ?  অফিস এটিকেট কি সব গুলে খেয়েছেন ?  
 - সেটা ভুল হয়ে গিয়েছিলো স্বীকার করছি ।  আর সব ঠিক আছে তো ? 
 - আর সব ঠিক আছে মানে ?  কিছুই ঠিক নেই ।  ইনডেফিনিট টাইমের জন্যে ছুটি চেয়েছেন ,  এটা হয় নাকি ?  এ্যাটেনশনে বৃটিশ রাজাধিরাজ এবং প্রাচীন সময়কালের উল্লেখ করেছেন  ।  এছাড়াও নারকোটিকস সংক্রান্ত জটিলতা আছে ।  মাদককে গ্লোরিফাই করেছেন ।  আমাদের এথিকসের সাথে যা একদমই যায় না ।  কর্মক্লান্তি ভুলে থাকতে এ্যালকোহলের দ্বারস্থ হতে হবে কেন ?  মাদককে না বলুন ।  সম্প্রতি আমরা প্রথম শ্রেণীর একটি দৈনিক পত্রিকার সাথে এ ব্যাপারে একটা মুভমেন্টে যুক্ত হচ্ছি ।  আপনার আচরণ সত্যিই হতাশাজনক ।  
 - কিন্তু স্যার ,  এথিকসের কথা বলছেন ,  এথিকাল মুভমেন্টের কথা বলছেন সেখানে তো একটা কনফ্লিক্ট করছেন নিজেই ।  আমরা তো সর্বস্তরে বাংলা ভাষা প্রচলনের একটা মুভমেন্টের সাথেও জড়িত মহান মিডিয়াদের কোলাবরেশনে  ।  তাহলে বাংলায় আবেদনপত্র লিখতে সমস্যা কোথায় হল ? 
 - কাম অন মাইট !  হোয়াই আরগুইং উইথ মিনিংলেস ম্যাটারস ?  ইউ নো দ্যা সিস্টেম ,  ডোন্ট ইউ ?  কাম অন ,  হ্যাভ আ ড্রিংক ! 
 - নাউ ইউ আর কুকিং ,  প্রেসিদেন্তো !  নাউ উই ক্যান স্কিপ আরগুয়িং ।  সো ,  দেয়ার ইজ নো প্রবলেম উইথ দ্যা বুজেস রাইট ? 
 - ইয়াহ !  এ্যালকোহল ইজ গুড !  তবে বালিকাদের ব্যাপারটা .  .  .  ? 
 - ডোন্ট ওয়ারি এল ক্যাপিতানো ,  These are extremely personal  &  confidential .  কাকপক্ষীও জানবে না । 
 - ঠিক আছে ।  ছুটি মঞ্জুর করা হল ।  
 - অনিদৃষ্টকালের জন্যে ?  
 - সেটা কেবল অদৃষ্টই বলতে পারে ! 
 - ওয়েল ,  আ কর্পোরেট মাফিয়া ইজ বিয়িং ফিলোসফিকাল !  গ্রেইট টু সি !  
 হ্যাঁ ,  আমি আসলে তাই বলতে চাইছিলাম অন্যভাবে ।  অদৃষ্টের কার্যক্রম অনিদৃষ্টকালের জন্যে নিষিদ্ধ এখানে ।  এখানে নিয়মতান্ত্রিকতা এবং যান্ত্রিকতার যাঁতাকলে পিষ্ট অদৃষ্ট .  .  . 
 হাহ !  ফরগেট ইট ।  কী ছাতামাথা যা - তা ভাবছি !  গুলজার আমোদ পায় . 
  ( চিঠি নম্বর - ২ )  
 Written to the girlfriend .  Not so personal .  Confidential level - 3 . 5 / 10 . 
 প্রিয় প্রেমিকা ,  
 পত্রের প্রথমেই আমাকে ব্লোজব দিও ।  অনেকদিন পর তোমাকে লিখছি ,  তাই না ?  ফাকিং ওয়েস্ট অফ টাইম !  তোমার কী মনে পড়ে সেই দিনগুলির কথা .  .  . ঘোরলাগা সাঁঝের আলোয় কাঁপা কাঁপা হাতে তোমার হাতে একটা নীল খাম দিয়েছিলাম ।  এ্যান্ড ইন নো টাইম উই ওয়ার এ্যানাউন্সড এ্যাস illegitimate সেক্স পার্টনারস ।  ফাক দ্যা সোসাইটি ,  ফাক দ্যা সিস্টেম ! 
 মনট খুব বিক্ষিপ্ত হয়ে আছে ,  বুঝতেই পারছো চিঠির ভাষা দেখে !  দাঁড়াও ,  ঠিক করে লিখছি আবার ,  
 শোনো ,  একটা খুব ভালো খবর আছে ।  আমি ছুটি পেয়েছি ।  বেশ কদিনের জন্যে ।  বেশ কদিন মানে কদিন বলত ?  অনির্দৃষ্টকালের জন্যে !  আমাকে আর কখনও ওখানে ফিরে যেতে হবে না এ্যালকোহলের মজুদ শেষ হবার আগ পর্যন্ত ।  কোথায় যাওয়া যায় বলত ?  আগে হিসেব করে নিই ।  এক কেস রয়্যাল ডাচ ।  তিন দিন ।  তিন বোতল স্কচ দুই দিন ।  সুতরাং ,  অনির্দৃষ্টকাল =  তিন থেকে পাঁচ দিন ।  দেখ দেখি ঝামেলা !  আজকে বসকে বলছিলাম ইনডেফিনিট টাইম আর নিয়তির কক্ষবিচ্যূতির  কথা ।  অদৃষ্টের কার্যক্রম অনিদৃষ্টকালের জন্যে নিষিদ্ধ আমাদের এখানে ।  এখন তোমাকে লেখার সময় বুঝতে পারলাম এই নিয়ম শুধু ঐ চৌকোনো সাম্রাজ্যের ভেতরেই খাটে ।  যত বেরুতে চাই ,  অদৃষ্ট আগলে ধরে ।  ফিরে যেতে হয় ।  সময় নেই ,  সময় নেই !  তোমাকে আর বেশি কিছু লিখে সময় নষ্ট করার কোন মানে হয় না ।  এই যুগে চিঠি লেখা ব্যাপারটাও কেমন সিলি !  হাস্যকর ।  তারপরেও লিখতে হচ্ছে ,  বিকজ অফ দ্যা ফাকিং সিস্টেম !  
 আমার ভালোবাসা নিও ।  আমায় চুমু দিও ।  দিনে অন্তত একশ উনত্রিশ মিনিট আমার কথা ভেবো  ( Marathon world record ,  2 hour  &  9 . 01 minutes Gerard Nijboer ,  Netherlands ,  April 26 ,  1980 Amsterdam Marathon )  
 এখন রাখি কেমন ?  ছুটির অন্তত একটা দিন শুধু তোমারই সাথে কাটাবো ।  বাকি সময়গুলোর ব্যাপারে আমাদের প্রশ্ন করার ওপর অলিখিত নিষেধাজ্ঞা তো এখনও বলবৎ আছে ,  তাই না ?  সো ,  ইউ নো দ্যাট ইউ শুড ' ন্ট আস্ক ।  রাইট ? 
   ( ছুটির দিন নং ৩ ) 
 Letter No .  3 .  Incoming .  From an anonymous person .  
 প্রতি , 
গুলজার আহমেদ
৩৫৩ / ৩ ,  পাইকপাড়া ,  মিরপুর ,  ঢাকা ।  
 হইতে
মোহাম্মদ মকবুল আহমেদ
গ্রাম : মুনিবপুর
পোঃ - দোগাছি
জিলা :  পাবনা
 গুলজার আহমেদ বমি করছিলো ।  ঠিকানা এবং প্রেরকের নাম দেখে তার বমির বেগ আরো বেড়ে গেলো ।  সবকিছু অস্পষ্ট হয়ে আসছে ।  চেতনা লোপ পাচ্ছে ।  কে পাঠালো চিঠিটা ?  কে ?  কে ?  কে ?  ওহ চিন্তিত অভিভাবকেরা !  যারা এখনও প্রাগৈতিহাসিক মহাজাগতিক ডিমে তা দিয়ে বাৎসল্যের শল্য চিকিৎসা করছে ।  তবে তারাও তো আধুনিক আবেগযন্ত্রগুলোকে তরঙ্গায়িত করার কৌশল জানে ।  তবে কেন চিঠি ?  কেন না !  কর্পোরেট জীবন ,  শহুরে ভাব ভালোবাসা ,  দূর্নীতি ,  তৈলমর্দন ,  লাল মদ ,  চতুষ্কোণ ভ্রমণ ,  সবকিছু একসাথে গাঁথার যে গঠনতন্ত্র উত্থাপিত হয়েছে নাগরিক সিদ্ধান্তসভায় তার মধ্যে বাৎসল্য বাদ যাবে কেন ?  
 Letter No 4 .  Incoming .  From parents .  
প্রতি , 
গুলজার আহমেদ
৩৫৩ / ৩ ,  পাইকপাড়া ,  মিরপুর ,  ঢাকা ।  
 হইতে
মোহাম্মদ মকবুল আহমেদ
গ্রাম : মুনিবপুর
পোঃ - দোগাছি
জিলা :  পাবনা 
  ( গুলজারের স্বগতোক্তি )  
 ওহ আবারও !  আহা মানলাম তুমি অনেকদিন অচ্ছ্যুত ছিলে আমার কাছে ,  এখন ছুটির সুযোগ পেয়ে আমাকে গ্রাস করতে চাইছো ।  আগের চিঠিটার ইনভেলপই তো খোলা হয় নি ।  আচ্ছা পড়ছি দাঁড়াও ,  আর পাঠিও না !  
 Letter No 5 .  Incoming .  From parents .  
প্রতি , 
গুলজার আহমেদ
৩৫৩ / ৩ ,  পাইকপাড়া ,  মিরপুর ,  ঢাকা ।  
 হইতে
মোহাম্মদ মকবুল আহমেদ
গ্রাম : মুনিবপুর
পোঃ - দোগাছি
জিলা :  পাবনা 
 না ,  আর না প্লিজ !  দরজাটা বন্ধ করে দিলো গুলজার ।  জানলাগুলোও ।  প্রবল বাতাসের তোড়ে সবকিছু ভেঙে পড়তে চায় যেন !  উড়িয়ে নিয়ে যেতে চায় সবকিছু ।  মদের বোতল প্রায় শেষ ।  বমি করতে করতে পাকস্থলি শূন্য ।  এখন কী আর ওড়া যাবে ?  শূন্য মদের বোতলগুলোর দিকে হতাশ দৃষ্টিতে চায় গুলজার ।  নেই ,  কিছু নেই সেখানে ।  প্রচন্ড হাওয়ার দমকে জানলার শার্শি ভেঙে যায় ।  আসতে থাকে ইনভেলপ ।  অজস্র ইনভেলপ ।  
 সব একই ঠিকানা থেকে ।  একই প্রেরকের ।  শর্ত ছিলো ,  এ্যালকোহলজনিত ঘোরগ্রস্থতা কাটিয়ে উঠতে পারার পরদিন  থেকেই  কাজে যোগ দিতে হবে ।  ঘোর কেটে যাচ্ছে ।  বাতাস থেমে আসছে ।  ছুটি ফুরিয়ে গেছে ।  মেঝেতে পড়ে আছে ভাঙা বোতল ,  উচ্চমাত্রার শর্করা সমৃদ্ধ বমি ,  আর চিঠি ।  বাবার চিঠি ।  বাবা ,  তুমিও এই সদাগরী ভালোবাসার আমলাতন্ত্রে ফাইলবন্দী হতে চাও !  বাবা !  যেকোন উপায়েই হোক তুমি আমার কাছে আসতে চাও ,  তাই না ?  আচ্ছা ,  চিঠিগুলো আমি গুছিয়ে রাখছি অন্য সব চিঠির সাথে ।  আশা করি ,  আমাদের কোম্পানির প্রেসিদেন্তোকে দেখালে সেখান থেকে আবেগের নির্যাস চুইয়ে নিয়ে সেলুলয়েড ,  বিলবোর্ড অথবা দাপুটে কাগজে প্রতিস্থাপিত করে তোমাকে সর্বজনীন প্রতিকৃতি প্রদান করা হবে ,  মুদ্রাঙ্কিত করে আমাদের সম্পর্কটাকে অনুমোদিত করা হবে প্রাতিষ্ঠানিকভাবে ।  দারুণ হবে না বাবা ?  এত চিঠি পড়তে পারবো কী না কে জানে ।  নতুন আসা ইন্টার্নটাকে সবগুলো গছিয়ে দিয়ে একটা সামারি ফাইল তৈরি করতে বলব ।  আমাদের প্রেসিডেন্টও যদি এ্যাপ্রিসিয়েট করে কাজটা ,  
 বাবা তুমি জাতে উঠে যাবে !  আমি তোমার জন্যে গর্বিত হব ।  
 ঘোর কেটে যাচ্ছে ।  কাল থেকে কাজে যোগ দিতে হবে ।  অনিদৃষ্টকালের সংক্ষিপ্ততা আমাকে কিছুটা ক্ষিপ্ত করে বটে !  এ্যালকোহলিক ঘোর কেটে গেলে আর ওড়ার সরঞ্জাম থাকে না  ,  ওড়া যায় নাএই কংক্রিট আকাশে  ।  কিন্তু আবারও প্রচন্ড বেগে বাতাস আসছে  জানলা দিয়ে ।  আমাকে উড়িয়ে নিতে চায় ?  কোথায় ?   আমি খাটের পাশে কাপড় রাখার স্ট্যান্ডটা আঁকড়ে ধরে থাকি ।  ছুটি শেষ ।  কোথাও যাওয়া যাবে না আর ।  কোথাও যেতে চাই না আমি ।  কারও আহবানেই কাজ হবে না ।  ছুটি শেষ ।  ওড়াউড়ি শেষ ।  গুডনাইট বাবা ,  হ্যাভ আ নাইস ড্রিম ।  চঞ্চলা বাতাসের চলাচল স্তিমিত হয়ে পড়ে ।  আমি বিছানায় শরীর এলিয়ে দিই ।   
   ( Show cause letter ) 
 প্রতি
গুলজার আহমেদ
কর্পচারী ,  প্রেমিক ,  সন্তান । 
 হইতে
প্রেসিদেন্তো ,  গার্লফ্রেন্ডো ,  বাবা । 
 জনাব গুলজার আহমেদ , 
আপনাকে নিম্নলিখিত অভিযোগগুলোর ব্যাপারে কারণ দর্শানোর আহবান করা গেলো ।  যথাযথ কারণ দর্শাতে না পারলে আপনাকে স্যাক করা হবে ,  ব্রেক আপ হয়ে যাবে ,  মৃদু ধমক দেয়া হবে ।  
  # মাত্রাতিরিক্ত মদ্যপান করে প্রতিষ্ঠানের ভাবমূর্তি ক্ষুণ্ন করার অভিযোগ ।   ( স্যাক ) 
 #  মাত্রাতিরিক্ত মদ্যপান করে প্রমোদভ্রমণের কথা ভুলে যাওয়া  ( ব্রেক আপ )  । 
 # মাত্রাতিরিক্ত মদ্যপান করে নৈতিক স্খলন এবং স্বাস্থ্যের অবনতি ঘটানো ।   ( এক বোকা বুড়োর উপদেশ কী আর শুনবে !  ) 
  # অনির্দিষ্টকে অদৃষ্টের পরিণাম বলে চালিয়ে দেয়া  (  এই ধরনের জীবন দর্শন নিষিদ্ধ )  । 
 # অনির্দিষ্টটকে অদৃষ্টের পরিণাম বলে চালিয়ে দেয়া  (  বিরক্তিকর !  ) 
 #  অনির্দিষ্টকে অদৃষ্টের পরিণাম বলে চালিয়ে দেয়া  (  এক বোকা বুড়ো .  .  .  ) 
  অভিযোগের শেষ নেই কোন ।  লিস্টি কেবল লম্বাই হচ্ছে !  গুলজারের আর পড়ার ধৈর্য্য হয় না ।  প্রত্যেককে আলাদাভাবে জবাব দেবার কোন মানেই হয় না ।  সময় নষ্ট !  গুলজার নিমিষে হিসেব কষে নেয় ,  কার কাছ থেকে অব্যাহতি পেতে হবে ,  কাকে ছুড়ে ফেলতে হবে এবং কার পা জড়িয়ে ধরতে হবে । 
  খুব একটু কঠিন না সিদ্ধান্তটা ,  একটাই মাত্র বিকল্প বেছে নেয়া তো ?  যেয়ে বললেই হয় ,  
  " স্যার আমার ভুল হয়ে গেছে ,  আমাকে আরেকটি সুযোগ দিন " 
 না ! 
  " আমাকে ভুল বুঝোনা ,  ছেড়ে যেয়ো না ,  আরে একটি সুযোগ দাও " 
 তা কেন ! 
  " তোমার কাছে অত জবাবদিহির কিছু নেই বাবা ।  আমাকে নাও !  " 
 তিনটে সিদ্ধান্ত নিয়ে জাগলিং করতে ভালোই লাগে গুলজারের ।  সে তো জানেই কোন বলটা হাতে রয়ে যাবে ,  কোন দুটো পড়ে যাবে ,  নাকি জানে না ?  নাকি সবগুলোই পড়ে যাবে জাগলিং করতে গিয়ে ?  
 গেলে যাক !  এখনও যথেষ্ট পরিমাণ টাকা আছে এ্যালকোহলের পেছনে বরাদ্দ করার জন্যে ।  আর একটা রাত একটু মাতাল হলে ,  আরো কিছু জবাবদিহিতা জমা হলে কিছু যায় আসে না ।  সে ভালো করেই জানে সামাল দিতে ।  
 তিনটি চোখ তার দিকে যথাক্রমে অনুনয় ,  ক্রোধ ,  এবং অবহেলা নিয়ে তাকিয়ে রয় ।  চোখানুক্রমটা হয়তোবা তার কাছে অজানাই থেকে যাবে চিরকাল ।  
 

                    




আপনাদের কাছে কি চাবুক আছে ? 

 * গতকাল রাতে অদ্ভুত একটা স্বপ্ন দেখেছি ।  অদ্ভুত না বলে ভয়ংকর বলাটাই যুৎসই হবে ।  শেষ রাত্তিরের দুঃস্বপ্ন নিয়ে অনেকের মধ্যে অমূলক ভীতি থাকে ।  আমার যুক্তিবাদী মন এসব কুসংস্কারের সাথে রীতিমত ফ্যাসিস্ট আচরণ করে ।  দুঃস্বপ্ন - তা শেষরাত বা ভরদুপুর ,  যে সময়েরই হোক না কেন ঘুমন্ত আমার প্রতি খুব তোড়জোড় করে জারিজুরি দেখিয়ে অবশেষে জাগ্রত চেতনের তর্কতীরে বিদ্ধ হয়ে পলায়ন করে ।  দুঃস্বপ্নেরা আমার জীবনে ব্রাত্যজন ।   তবে এটা অস্বীকার করা যাবে না ,  কাল রাতের দুঃস্বপ্নটা খুব স্পষ্ট ছিলো ।  চেনা চেনা মুখ ,  প্রিয় প্রিয় জন ,  ষড়যন্ত্র ,  বিশ্বাসঘাতকতা ,  অশুভ পরিকল্পনা ,  ভিকটিম আমি .  .  .  সবমিলিয়ে একটা সার্থক নিউরন অনুরনন ছিলো ,  যা একজন মজবুত মানুষকেও কিছুক্ষণের জন্যে ঠুনকো করে দিতে পারে ,  ঘর্মাক্ত অবস্থায় তাকে জীবনের প্রতি সন্দেহপ্রবণ করে তুলতে পারে ।  আমি খুব ঘামছিলাম তখন ।  হৃৎপিন্ডটা স্পন্দিত হচ্ছিলো উন্মাদ পেন্ডুলামের মত ।   - কী হয়েছে ?  এমন করছ কেন ?  শরীর খারাপ লাগছে ?  দুঃস্বপ্ন দেখেছো ?  আমার স্ত্রী ,  রিনা ।  প্রেমময়ী ।  মায়াবতী ।  আমার দুঃস্বপ্নবর্ম !  সে থাকতে কোন দুঃস্বপ্ন আমাকে স্পর্শ করবে না ,  এটা আমি মন থেকেই বিশ্বাস করি ।  এক্ষেত্রে কোন সন্দেহবাদী যুক্তি - তক্কোর তক্কে তক্কে থাকার কৌশলকে বিশ্বাসশৈলী দিয়ে কুপোকাৎ করে ফেলি !  তবে বর্তমান পরিস্থিতিটা একটু অস্বস্তিকর ।  কারণ ,  এই স্বপ্নটার প্রধান চরিত্র ,  এবং অন্যতম প্রধান ষড়যন্ত্র পরিকল্পনাকারী সে ' ই ।  শেষ রাতে ঘুম ভেঙে মৃদু নীল আলোয় এসব তুচ্ছ ব্যাপার অনেকসময় বড় প্রভাব ফেলতে পারে ।  - একটা খুব বাজে স্বপ্ন দেখলাম রিনা ।   - কী দেখলে ?  আমি একটু হেসেছিলাম তখন ।  শক্ত স্নায়ুর মানুষ আমি ।  সাময়িক মানসিক দূরাবস্থা কাটিয়ে ধাতস্থ হতে খুব বেশি সময় লাগে না ।   - দেখলাম কী ,  তুমি আর শাকিল আমাকে মেরে ফেলার পরিকল্পনা করছ !  - ছি ছি !  স্বপ্নদের কোন আক্কেল নেই ।  কী সব দেখায় না দেখায় !  যত্তসব ! গনগনে কন্ঠে বলছিলো রিনা ।  তার গলায় আগুনের আঁচ ।  - শুধু এটুকুই না ,  স্বপ্নটা আরো অনেক বিস্তারিত ।  আর খুন করার কারণটা আরো মর্মান্তিক ।  কোন একটা দুর্ঘটনায় বা অসুখে ,  মনে পড়ছে না এখন ,  আমি চলৎশক্তিহীন হয়ে গেছি ।  শাকিল তোমাকে অনেক হেল্প করেছে সেসময় ,  ইমোশনাল সাপোর্ট দিয়েছে ,  ধীরে ধীরে আমার সাথে তোমার দূরত্ব বেড়েছে ,  তোমাকে কব্জা করার চেষ্টা করেছে ,  সফল হয়েছে ,  তারপর একসময় তোমরা সিদ্ধান্ত নিলে যে আমায় খুন করে নতুন জীবন শুরু করবে ।  বলতে দ্বিধা নেই ,  আমার কাছে ঐ পরিস্থিতিতে তোমাদের সিদ্ধান্তটা খুব একটু অযৌক্তিক মনে হয়নি ।  হাহাহা !  রিনা চুপচাপ শুনেছিলো এসব ।  আমি ভেবেছিলাম সে বাধা দেবে ,  মুখ চেপে ধরবে ,  তার স্বভাব অনুযায়ী সেরকমই করার কথা !  কিন্তু সে আমাকে কিছুটা অবাক করে দিয়ে চুপচাপ শুনলো পুরোটুকু ।  এখন হয়তোবা ভেজা কন্ঠে কিছু প্রেমবাচক শব্দ প্রক্ষেপন করে আমার বুকে মুখ গুঁজে দেবে ।  আবারও আমার ধারণা ভুল প্রমাণিত হল !  - শাকিল হারামজাদা যদি আমার যেকোন পরিস্থিতিতে ,  তা সে যত নাজুক পরিস্থিতিই হোক না কেন ,  এ্যাডভান্টেজ নেয়ার চেষ্টা করে ,  ওকে আমি খুন করব !  চাবকাবো ধরে ! তার কন্ঠ থেকে আগুনের শিখা নিভিয়ে দিয়েছিলো যেন কেউ ।  এখন সেখানে বরফের ভাঁপ ।  শীতল ।  শিউরে ওঠার মতন !  স্বপ্নটা আমার চেয়ে ওকেই বেশি প্রভাবিত করেছিলো যেন ।  আর ও এমনভাবে কথা বলছিলো ,  যেন স্বপ্ন না ,  বাস্তবেই এমন কিছু ঘটছে !  " আরে শোন "  ,  আমি ওকে আশ্বস্ত করতে উদ্যোগী হয়েছিলাম ,   - স্বপ্ন হল ঘুমের মধ্যে অবচেতন মনের প্লে - গ্রাউন্ড ।  সুযোগ পেয়ে যা খুশি তাই করে ব্যাটা !  এই যে আজকের স্বপ্নটা ,  এর পেছনে কারণ কী ?  না ,  ঘুমুতে যাবার আগে শাকিল তোমাকে ফোন করেছিলো ,  তোমরা অনেকক্ষণ ধরে কথা বলেছিলে ,  হেসেছিলে ,  সেটাই সাবকনশাস মাইন্ড এ্যাম্পলিফাই করে ,  সোজা বাংলায় তিলকে তাল করে আমার স্বপ্নে র্যা ন্ডম স্লাইড শো হিসেবে দেখিয়েছে ।   - হয়েছে ,  আর ব্যাখ্যা দিতে হবে না !  মেজাজটা খারাপ হয়ে আছে !  তোমার অবচেতন মনটাকে ধরে চাবুক কষাতে ইচ্ছে করছে ।  শালা বেয়াদব !  - হাহাহা !  থাক চাবুকটা রেখে দাও বরঙ ,  ভবিষ্যতে সেরকম কোন পরিস্থিতির উদ্ভব হলে কাজে দেবে !   - হু ,  রেখে দেবো ।  অতঃপর সে আমার বুকে মুখ বুঁজে ঘুমিয়ে পড়ে ।  দুঃস্বপ্নটা দেখার পর তার চাবুকনীতি সম্পর্কিত ঋজু মনোভাব আমাকেও অনেকটা স্বস্তি দেয় !  ডায়াজিপামের মত ।  মাসল রিলাক্স্যান্ট ।  এরপরে খুব চমৎকার ঘুম হয় আমার ।   * আগেই বলেছি ,  বাজে স্বপ্ন নিয়ে ভেবে সময় নষ্ট করার মত মানুষ আমি না ।  দুঃস্বপ্ন দেখা আমার জীবনে রুটিনের মত ।  অবচেতন মনের রুটি - রোজগারের ধান্ধাকে অত প্রশ্রয় দেয়ার কিছু নেই ।  সপ্তাহখানেকের মধ্যে আমি ভুলেও গিয়েছিলাম স্বপ্নটার কথা ।  কিন্তু ,  ঠিক দুপ্পুর বেলা ভূতে মারে ঢেলা ।  একদিন দুপুরবেলা সহকর্মী এ্যাকাউন্টেন্টের রূপে ভূতে ঢিল ছুড়লো ,  এবং তার প্রতিক্রিয়ায় অন্তঃজ্ঞানীয় বস্তুগুলো কিলবিল করে বের হতে শুরু করল ।   - খবর শুনেছেন ?  ভেরি স্যাড ।  - কি স্যাড ঘটনা ঘটলো আবার ?  - আমাদের এইচ . আর সেকশনে ছিলো না একটা ছেলে ?  মাহমুদ নাম ।  এ্যাক্সিডেন্ট করেছে ।  কোমড়ের নীচ থেকে পুরোটাই অবশ ।  বাকি জীবনটা বেচারার কাটবে বিছানায় শুয়ে ।  - বলেন কী ?  আসলেই দুঃখজনক ।  এই সেদিনই ছেলেটার বিয়ে খেয়ে এলাম ।   - হ্যাঁ রে ভাই !  সাত বছরের প্রেম ছিলো ওদের ।  বেচারা মেয়েটা !  - মেয়েটা এখন চাবুক নিয়ে ঘুরবে তো ?  - জ্বী ,  কী বললেন ?  বেফাঁস কথাটা বলে ফেলায় বড্ড অপ্রস্তুত হয়ে পড়ি ।  কোনমতে হাবিজাবি কিছু একটা বলে সামাল দিতে হবে এখন !  - না বলছিলাম কী ,  মেয়েটাকে শক্ত হতে হবে এখন ।  প্রতিকূল ,  বেয়াড়া সময়কে চাবুকপেটা করে বশে রাখতে হবে ।   - ও হো হো !  আপনারা সাহিত্যিক মানুষ ,  আপনাদের রকমসকমই আলাদা ।  তার ব্যঙ্গাত্মক স্তুতিহাসির জবাবে আমি অভদ্রের মত চুপ করে থাকি ।  নিজের প্রতি খুবই বিরক্ত লাগছে ।   - যাই ভাই ,  কাজ করি ।  ঘটনাটা শুনে মনটা খুবই খারাপ হয়েছে ,  কিন্তু কী করব বলেন ,  দিস ইজ লাইফ !  - হু ।  সামটাইমস ,  ভেরি আনফেয়ার । কাজে মন বসছে না আমার একদম ।  বারবার মাহমুদ ,  তার নবপরিণীতা স্ত্রী ,  এবং তার সাম্প্রতিক দুর্ভাগ্যের সাথে আমার সর্বশেষ দুঃস্বপ্নটা সমস্বত্ব মিশ্রণের মত মিশে যাচ্ছে ।  পৃথিবীর রহস্যময়তা নিয়ে আমি মোহগ্রস্থ না ,  দ্যা এক্স ফাইলস আমার পছন্দের টিভি সিরিয়াল হলেও কখনও ওসব বিষয় নিয়ে অবসেসড হইনি ।  দুঃস্বপ্নকে ভবিষ্যতের অশনি সংকেত হিসেবে ভাবার মত গর্দভ এখনও হতে পারিনি ,  কিন্তু মন্দ ভাবনার এক্সপ্রেস ট্রেইনকে সিগন্যাল দেয়ার মত কোন ঝান্ডা খুঁজে পাচ্ছি না ।  মস্তিষ্কের ক্রসিংকে অবজ্ঞা করে দুর্মর গতিতে ছুটে চলেছে ভাবনার রেলগাড়ী ।  তাতে যাত্রীসংখ্যা খুব বেশি না ।  রিনা আর আমি একটা কামরায় ।  ট্রেইন চালাচ্ছে সময় ।  একটু পর আমি নেমে গেলাম কিছু একটা কিনতে ।  রিনা একা একটি কামরায় ।  ট্রেইন চালাচ্ছে শাকিল !  আমি দৌড়ে ট্রেইনে উঠতে গিয়ে কাটা পড়লাম ।  আমাকে চাপা দিয়ে ট্রেইন চালিয়ে গেলো সময় ।  আমাদের কেবিনের দরজা ধরে ধাক্কা দিচ্ছে শাকিল ।  রিনা খুলছে না ।  সে কাঁদছে ।  অনন্তকাল ধরে সে যেন কেঁদেই চলেছে ,  আর শাকিল ধাক্কা দিয়েই চলেছে ।  একসময় রিনা দরজা খুলে দিলো ।  আর খুব হাসতে লাগলো দুজন মিলে !  দুঃখের বিষয় ,  এটা দুঃস্বপ্ন না ,  সুখের বিষয় এটা বাস্তব না ।  অবশ্য সুখকর বাস্তব বলে আদতে যদি কিছু থাকে !  উত্তপ্ত এবং বিষাদী মনের এলোমেলো ভাবনায় আমার কাজে ভুল হতে থাকে বারবার ।  আজকে অফিস শেষে বাসায় না গিয়ে মাহমুদকে দেখতে যেতে হবে ,  সিদ্ধান্ত নিই ।  মাহমুদের স্ত্রীও থাকবে নিশ্চয়ই ?  অত্যন্ত অস্বস্তির সাথে খেয়াল করি ,  মাহমুদকে দেখতে যাওয়ার পেছনে সহকর্মীসুলভ সহমর্মিতার চেয়ে আমার সাম্প্রতিক মানসিক দোদূল্যমনতার প্রেক্ষিতে তাদের অবস্থাটা খতিয়ে দেখে নিজের সংশয় ,  সন্দেহ এবং কিছুটা আতঙ্ক মিশ্রিত কৌতূহলের ক্ষুন্নিবৃত্তি করাটাই প্রধান উদ্দেশ্য ।  হয়তোবা তাদেরকে সমবেদনা জানানোর চেয়ে মাহমুদের স্ত্রীর কোন ঘনিষ্ঠ ছেলেবন্ধু আছে কী না ,  সময় এবং পরিস্থিতি তাদেরকে কোন পথে নিয়ে যাবে এ নিয়েই বেশি উৎসুক থাকবো আমি !  কুল ডাউন !  নিজেকে অটোসাজেশন দেয়ার চেষ্টা করি ।  তুমি যাচ্ছো ,  স্রেফ একজন বন্ধুর বিপদে সহমর্মী হয়ে ,  ঠিক ?  যে উত্তরটা আসে তা আমার মনঃপুত হয়না ।  * এরকম জটিল মানসিক অবস্থায় একজন পুরুষের স্বাভাবিকভাবেই সন্দেহপ্রবণ ,  অস্থির এবং আবেগগত দিক দিয়ে অস্থিতিশীল হবার কথা ।  আমার ক্ষেত্রে তা হয় না ।  ব্যাপারটাকে স্পোর্টিংলি নিই ।  খেলাটাকে উপভোগ্য করার জন্যে স্বপ্ন এবং অবচেতনের সাথে অলৌকিক কাকতালীয় সাইকিক ব্যাপারগুলোও অন্তর্ভূক্ত করি ।  ধরে নিলাম ,  সেদিনের স্বপ্নটা শুধু স্বপ্ন না হয়ে ভবিষ্যতের কাহিনীচিত্রের দৃশ্যায়ন অথবা নিয়তি নামক বস্তুটির দূরদর্শী কূটচালও হতে পারে !  রিনার সাথে সেদিনের কথোপকথনটা রিওয়াইন্ড করে শুনি আবার ।  এটা গুরুত্বপূর্ণ ।  সে বলেছিলো এমন পরিস্থিতি তৈরি হলে ,  কেউ আমাদের দূরবস্থার সুযোগে সুবিধে নিতে গেলে তাকে খুন করবে ,  চাবুকপেটা করবে ।  রিনা যখন শাকিলের সাথে কথা বলে ,  আমার একটা অসুস্থ ইচ্ছে জাগে তেমন পরিস্থিতি নিজে থেকেই তৈরি করবার জন্যে ।  যেমন ,  একটা ট্রাকের সামনে ছুটে গিয়ে প্রত্যাঘাতে অথর্ব হয়ে যাওয়া ,  অথবা অনেকগুলো ফেনোবারবিটান গিলে নিরামিষমানবে পরিণত হওয়া ।  তখন কী করবে তুমি রিনা ?  প্রশ্নটাতে ভুল আছে ।  এটা একটা দীর্ঘ প্রক্রিয়া ।  সাত বছর পরে তুমি কী করবে রিনা ?  চাবুক ছুড়ে মারবে ?  পাগলা ঘোড়া ছুটে এলে ?  নাকি তাতে সওয়ার হবে ?  জানি ,  এই প্রশ্নগুলোর সঠিক জবাব পাওয়া যাবে না এখন ,  কী উত্তর আসবে তাও জানি ।  শুধু জানি না ,  প্রশ্নগুলোর মুখোমুখি আমাকে হতে হবে কী না কখনও ।  রিনা শাকিলের সাথে কথা বলছে ফোনে ।  দুজনে খুব ভালো বন্ধু ।  তুই - তোকারি করে ।  না ,  সন্দেহ করার কোন কারণ নেই ।  আমি কোন ভেড়াপুরুষ না ,  যে সন্দেহজনক কারো সাথে আমার স্ত্রীকে কথা বলতে দেখেও নির্বিকার থাকবো ।  যখন নির্বিকার থাকার সময় আসবে ,  মানে বলতে চাইছি যে ,  যখন আমি চাইলেও কিছু করতে পারবো না ,  এরকম কোন পরিস্থিতি যদি আসে ,  ধরে নেয়া যাক সাত বছর পরে ,  তখন সন্দেহজনক কেউ এলে রিনা কী করবে এটা দেখার জন্যে আমি উদগ্রীব ।  আচ্ছা ,  সাত বছরের ব্যাপারটা মাথায় এলো কেন ?  সম্ভবত মাহমুদ এবং তার স্ত্রীর বিবাহপূর্ব প্রেমের শক্ত ভিত্তির কথা চিন্তা করে ।  শেকড় .  .  .  তুমি কতদূর ছড়িয়েছো ?  কত ঝড় দূর্বিপাক সহ্য করার ক্ষমতা রাখো তুমি ভালোবাসার শেকড় ?   * মাহমুদের সাথে আমার কখনও খুব একটু সখ্যতা ছিলো না ।  কত সহকর্মী এলো গেলো ,  কে অত খবর রাখে !  কিন্তু তার পরিস্থিতিটা বিশেষ ।  তার খোঁজখবর আমি ঘনঘনই নিই ।  অবস্থার কিছুটা উন্নতি হয়েছে শুনলে কেমন যেন আশাহত হই !  স্বীকার করি ,  এ আমার অসুস্থ ,  স্বার্থপর কৌতূহল ।  এ নিয়ে এখন আর লজ্জিত হইনা ।  মাহমুদের স্ত্রী - হেনা ,  স্বাভাবিকভাবেই খুব ভেঙে পড়েছে ।  হেনা ।  সুন্দরী ।  আকর্ষণীয়া ।  রুগ্ন হয়ে যাচ্ছে দিনকে দিন ।  হাসপাতাল থেকে বলে দিয়েছে তাদের আর কিছু করার নেই ।  বাসায় নিয়ে গিয়ে বিশ্রামে এবং শশ্রুষায় রাখতে হবে এবং ওপরঅলার কাছ থেকে অলৌকিক নিরাময়ের জন্যে প্রার্থনা করতে হবে ।  মাহমুদ !  দু বেলা স্যুপ খাইয়ে দেবে তোমাকে হেনা ।  তোমার মুখের মাংসপেশীর অসারতার জন্যে তা গড়িয়ে পড়বে গলা বেয়ে ।  তোমার যৌনক্ষমতা বলে কিছু নেই ।  তবুও তুমি তার প্রেমময় স্বামী ।  পাগলা ঘোড়ারা ছুটে আসবে ,  হেনাকে একটা চাবুক দিও ।  ওর কাছে এখন অবশ্য আছে একটা ।  তবে ওটা পুরোনো হয়ে গেলে তোমাকেই কিনে দিতে হবে নতুন চাবুক ।  পারবে তুমি তা ?  অথবা হেনা কি পারবে তার চাবুকটা সবসময় চকচকে রাখতে ?   - কবীর ভাই ,  একটু আসতে পারবেন ?  মাহমুদ কেমন যেন করছে ।  মনে হয় হাসপাতালে নিতে হবে ।  - হাসপাতালে বারেবার যাবার সুত্রে হেনার সাথে আমার একটা বেশ ভালো সম্পর্ক তৈরি হয়েছে ।  আমার তরফ থেকে সেটা অবশ্য স্রেফ একটা অসুস্থ অনুসন্ধিৎসা ,  ওহ তার ফলাফল তো বলা হয়নি ,  এখনও পর্যন্ত বেশ ভালো ।  এক বছর পার হয়ে গেছে ।  হেনার সাথে অন্য কোন ছেলেকে অন্তরঙ্গ হতে দেখিনি ।  হেনা ভালো জানে চাবুকের ব্যবহার ।  তবে আমার প্রতি সে খুব নির্ভর করে ।  আমিও চেষ্টা করি সে নির্ভরতার প্রতিদান দিতে ।  সময়ের সাথে সাথে আমার অসুস্থ অনুসন্ধিৎসাও থিতিয়ে এসেছে অনেকটাই ।   - আমি আসছি হেনা ,  চিন্তা করনা কোন ।  ওদের বাসায় গিয়ে দেখি মাহমুদ ঘুমিয়ে আছে ।   - কী হয়েছিলো ?  - খুব ছটফট করছিলো ।  বোঝেনই তো ,  সেন্ট্রাল নার্ভাস সিস্টেমে গড়বড় ,  মাঝেমধ্যেই খুব অস্থির আচরণ করে ।  তবে আজকে একটু বেশিই করছিলো ।  ভয় পেয়ে গিয়েছিলাম ।  পরে অবশ্য ওষুধ দেয়ার পর ঘুমিয়ে পড়েছে ।  দীর্ঘশ্বাস ফেলে হেনা ।  ক্লান্ত বাতাসেরা তার মনোদৈহিক পীড়নের কথা জানায় নিঃসীম সমুদ্রের অতলে পড়ে থাকা শঙ্খের হাহাকারের মত ।   - আপনি বসুন ,  আপনার জন্যে চা বানিয়ে আনি ।  টলোমলো পায়ে উঠে দাঁড়ায় হেনা দুর্বল শরীরে ।  হাঁটতে গিয়ে পড়ে যায় ।  আমি দ্রুত গিয়ে তাকে ধরে ফেলি ।  তার অনাবৃত পেটে আমার হাত ।   - শরীরটার ওপর বড্ড ধকল যাচ্ছে কবীর ভাই !  - হু বুঝতে পারছি ।  টিভিতে তখন একটা ওয়েস্টার্ন মুভি চলছিলো ।  ক্লিন্ট ইস্টউড যাচ্ছিলো ঘোড়া দাপিয়ে ।  তার কাছে কোন চাবুক ছিলো না ।   *  - আগামী বৃহস্পতিবার ফ্রি আছো সন্ধ্যার পর ?  চুলে স্কুলবালিকাদের মত পিগটেইল বাঁধতে বাঁধতে রিনা সুধোয় আমাকে ।  - হু আছি ।  কেন ?  - শাকিলের জন্মদিন ।  যেতে বলেছে ।   - অনেকদিন শালার সাথে দেখা হয় না ।  যাওয়া দরকার আসলেই ।  শাকিলের সাথে আমার নিজেরও বেশ ভালো জমে ।  খেলা ,  সিনেমা ,  সাহিত্য সবকিছু নিয়ে আলোচনা করা যায় ওর সাথে ।  অনেকদিন ওর সাথে দেখা হয় না ।  বাস্তবেও না ,  স্বপ্নেও না ।  সেই স্বপ্নটা !  দেড় বছর আগের সেই স্বপ্নটা !  হাহা ।  ভুলেই গিয়েছিলাম প্রায় ।  আবার মনে পড়ে গেলো ।  আমার চোয়াল শক্ত হয়ে আসে ।  গলা শুকিয়ে আসে ।  মনে পড়ে গেলো আবার !  এবার ভূত ঢেলা ছুড়লো সন্ধ্যেবেলায় ।  বাজে ভাবনার ট্রেইন ছুটে চলে আবার মস্তিস্কের অন্ধকার প্রান্তরে অবচেতনের নিওন সাইন ধরে পথ চিনে ।  যাত্রীরা এবং যাত্রী ওঠানামার পর্যায়ক্রম ঠিক আগের মতই !  পুরোনো স্মৃতি ,  পুরোনো দুঃস্বপ্ন ,  অসুস্থ অনুসন্ধিৎসা ,  খেলার মনোভাব ফিরে আসে আবার ।  ঠিক আছে শাকিল ,  খেলা চলুক আবার !  ঠিক আছে রিনা ,  তুমিও প্রস্তুত হও !   - শাকিলকে জন্মদিনে একটা দামী ধারালো ছুরি উপহার দেবো ।  কেমন হবে বলত ?   - ও মা ,  এটা আবার কেমন গিফ্ট হল ?  রিনার কন্ঠে বিস্ময় ।   - শাকিল একবার কথাচ্ছলে বলেছিলো আমাকে একটা ভালো ছুরির খুব শখ তার ।  আমি বলি ।  যদিও শাকিল কখনও আমাকে এমন ইচ্ছার কথা জানায়নি ।  তবে খেলার উপকরণ হিসেবে এটা বেশ জরুরী ।  কখন তার  ( অথবা তাদের !  )  কাজে লাগে কে জানে !  বৃহস্পতিবার ।   - হ্যালো ,  রিনা ।  শোনো তুমি ক্যাপ্টেনস ক্লাবের ওখানে অপেক্ষা কর ,  হ্যাঁ ,  হ্যাঁ ,  শাহীন স্কুলের ওখানে ।  আমি ওদিক থেকে তোমাকে পিক করব ।   - আচ্ছা ,  আমি একটা সিএনজি নিয়ে বেরুচ্ছি এখনই ।  তোমার ছুরি কেনা হয়েছে ?  খিলখিলিয়ে হাসে সে ।   - হ্যাঁ ,  কিনেছি ।  আমিও হেসে প্রত্তুত্তর দিই ।  নিয়তি .  .  . অবচেতন .  .  . স্বপ্ন .  .  . বাস্তবতা .  .  . আমি .  .  . তুমি .  .  . সে .  .  .  খেলা চলছে ।  তোমরা অস্ত্র এবং অন্যান্য সরঞ্জামাদি প্রস্তুত রেখো !   - এ্যাই ,  তুমি কোথায় ?  কতক্ষণ লাগবে ?   - আর পাঁচ মিনিট !  মহাখালির জ্যামটা ছুটলেই সাঁই করে চলে আসবো ।   - হুহ !  খালি পাঁচ মিনিট আর পাঁচ মিনিট !  - আই সিএনজি যাইবা ?   - কই যাইবেন ?  - বাড্ডা ।  - ড্রাইভারটাকে একটু আস্তে চালাতে বলনা !  এ তো এ্যাক্সিডেন্ট করে বসবে ! এ্যাক্সিডেন্ট !  মাহমুদ যেমন করেছিলো ।  তারপর যেমন ভেজিটেবল হয়ে গিয়েছিলো !  এখন যদি আমারও এমন হয় ?  কী করবে রিনা তুমি ?  কী করবে বছর সাতেক পর ?  তোমার চাবুকনীতি বজায় থাকবে তো ?  কিছুদিন থাকবে জানি ,  সেটা কতদিন ? ফাঁকা রাস্তা পেয়ে চালক গতিমাতাল হয়ে গেছে ।   - একটু আস্তে চালান না ভাই ।  এ্যাক্সিডেন্ট করবেন তো ।  কথাটা বলার সময় হুট করে কেন যেন মোড়কবন্দী ছুরিটার দিকে আমার হাত চলে যায় ।  যে খেলা শুরু করেছিলাম ,  না ভুল হল ,  যে খেলা শুরু হয়েছিলো আমাদের ক্রীড়নক করে ,  তার উপসংহার অথবা মধ্যবিরতি কি আজই ?   *  - রিনা ভাবীর এখন কী অবস্থা কবীর ভাই ?  - ভালো না ।  ওর নার্ভাস সিস্টেম একটা বড় ঝাঁকুনি খেয়েছে ।  দেহের কয়েক জায়গায় কম্পাউন্ড ফ্র্যা কচার ।  আর কখনও উঠে দাঁড়ানো তো দূরের কথা ,  কথা বলতে ,  ভাবতে পারবে কী না তাও সন্দেহ । কিছুক্ষণ কুহক নীরবতা ।   - আপনার শরীর ভালো তো কবীর ভাই ?  - হ্যাঁ ,  আমি ভালো আছি ।  খুব ভালো আছি !  ঝরঝর করে কেঁদে ফেলি আমি ।  বুকের ভেতর ভয়ংকর শূন্যতা ।  কেউ যেন খাঁমচে তুলে নিয়েছে আমার হৃৎপিন্ড ,  পাঁজর ।   - আমি আসছি ।  হেনার কন্ঠে সেই ক্লান্তির ভাবটা নেই এখন আর ।  দেড় বছরে নিজেকে অনেকটাই সামলে নিয়েছে ।   - আসো .  .  . জানি না কাকে কোথায় কখন কীভাবে আসতে বলি । 






পকেট কলোনি

 বনসাই মানুষ পকেটে পুরে দিয়াশলাই ভেবে ভুল করি ।  অনিকেত আঁধারে আলোক আলিঙ্গনে নিজেকে বাঁধতে গিয়ে খুঁজে পাই ভুল কার্তূজ ,  নিভে যাওয়া মাংস - হাড় - মজ্জা ।  বেমক্কা চিৎকার করে ওঠে অশোভন মানুষগুলো ।  তাদের প্রজ্জ্বলন অক্ষমতার কথা জানায় সকাতরে ।  আমি তাদের কথায় ভ্রূক্ষেপ না করে অন্য পকেট থেকে দিয়াশলাই কাঠি বের করে তাদের গায়ে ঘষি ,  নিস্ফল ।  দক্ষিণের জানলা দিয়ে অশরীরী হাওয়াগিটার বেজে চলে ।  বনসাই মানুষগুলো এবার উড়ে যাবার ভয়ে চিৎকার করে ।  তারা জ্বলতে চায় না ,  তারা উড়তে চায় না ,  শুধু পকেটনিবাসী হয়ে দিনানিপাত করতে চায় .  .  . আমি নিজেকে জাদুকর ভাবিনি কখনও ।  স্বাভাবিক দৈর্ঘ্যের মানুষকে চাদরাবৃত করে মন্ত্রপাঠ অথবা সম্মোহনচেষ্টা শেষে তাদেরকে ক্ষুদ্রকায় রূপ দেয়া আমার পক্ষে সম্ভব ,  তা কল্পনাতেও আসেনি ।  অথচ ,  কোনরকম প্রচেষ্টা ছাড়াই আমার পকেটে খুচরো পয়সার মত মানুষ জমতে থাকে ।  আমার এই অস্বাভাবিক ,  অতিপ্রাকৃত বা অলৌকিক ক্ষমতা নিয়ে আমি যথেষ্ট বিব্রত এবং বিরক্ত ।  চোখের সামনে একজন ছয়ফুটি দামড়াকে দেখছি খিস্তিখেউর সহযোগে চা খাচ্ছে পাড়ার ভবঘুরে নিকেতনে ।  তাকে আগে কখনও দেখেছি বলে মনে পড়ে না ।  নব্য ক্ষমতাপ্রাপ্ত ডাঁকাবুকো নেতার চ্যালাচামুন্ডা হবে হয়তো ।  বেশতো ,  আমার সামনেই সিগারেটটা ধরিয়ে মুখ খারাপ করলে ।  চোখের শীতল চাহনিতে নিজের অস্তিত্ব জানান দিলে সদর্পে ।  তারপরেও কেন আমার পকেটের ভেতর সেঁধুতে চাচ্ছো লাথি খাওয়া পোষা কুকুরের মত অনাবিল আনুগত্যে ?  কীসের ভয় ?  কীসের নিরাপত্তাহীনতা তোমার ?   - ভাইজান কিছু কইবেন আমারে ?  চায়া রইছেন ম্যালাক্ষণ ধইরা ।  ক্ষ্যাপাটে তেজোল্লাস তার কন্ঠে ।  - না । আর আমার পকেটে সে বনসাই মানুষ ,  ক্ষয়াটে ।  করুণামিশ্রিত  আশ্বাস নিয়ে বাঁচতে চায় ।  এই শহরে আমি কোন আগন্তুক নই ।  এই স্নিগ্ধ কিন্তু একঘেয়ে মফস্বঃল শহরে ,  যেখানে এখনও দুপুরবেলায় ফেরিঅলারা সুরেলা কন্ঠে হাওয়াই মিঠাই আর কটকটির সওদা নিয়ে বেরোয় ।  ভাতঘুম দেয়া গৃহিনীরা ফেরিঅলার সুরেলা কন্ঠ এবং তাদের ডানপিটে ছেলেপুলের চেচামেচির যুগপৎ আক্রমণে বিরক্ত হয়ে চোখ কচলিয়ে উঠে দু - ঘা বসিয়ে দিয়ে চুড়ির দরদামে ব্যস্ত হয়ে পড়ে ।  আর তখন দস্যি ছেলেরা হাসে ।  ঝিমুতে থাকা শহরের রোদবৃত্তের পরিধি জুড়ে হাওয়াই মিঠাই ,  কটকটি ,  খালি পা ,  ছেড়া স্যান্ডেল ,  লুটোপুটি ।  তাদেরকে পকেটস্থ করা যায় না ।  তাদের আশ্রয়হীনতার ভয় নেই ,  নিরাপত্তার অভাব অনুভব করে না তারা ,  তারা বড় হয় ,  বেড়ে ওঠে ।  তাদের ক্ষুদ্রকায় প্রতিলিপির প্রয়োজন নেই ।  অথচ যাদেরকে নিশ্চিত নির্ভরতা ভেবে তারা বেড়ে উঠছে নিরুদ্বেগ ,  তারা চোরাপথে ঢুকে যায় আমার বনসাইমানব নিবাসে ।  তারা হাসে ,  ইতস্তত করে ।  তারপর দাপুটে লেবাসটা ,  অথবা গোপন পনটা স্বাভাবিক বা তুলনামূলক বৃহৎ শরীরের চিলেকোঠা অথবা হাওয়াঘরে টাঙিয়ে রেখে সন্তর্পনে প্রবেশ করে আমার পকেটে ।  আমাকে তারা আগন্তুক ভাবেনি কখনই ।  আপনজন ভেবে হৃদ্যতা দেখিয়েছে ,  শত্রু ভেবে রূঢ় আচরণ করেছে ,  অপ্রোয়জনীয় ভেবে অবজ্ঞা করেছে ।  কিন্তু বনসাই হবার পরে খুব বেশি বিধিবৎ আচরণ করে তারা ।  তাদের এহেন দ্বিসাত্ত্বিক বিপরীতধর্মী আচরণই আমাকে ভাবতে বাধ্য করে আমি আগন্তুক কী না ।   সে যাই হোক .  .  . কাপড় - চোপড় কাঁচতে গেলে মিনিয়েচার মানুষগুলোকে ,  ভীত বনসাই মানুষগুলোকে বের করতেই হয় ।  তখন তাদের সে কী কাকুতি মিনতি !  খবরের কাগজে বস্তি উচ্ছেদের খবর দেখেছি ।  তার সাথে সাদৃশ্য পাওয়া যায় ।  তবে পার্থক্যটা হল ,  বাস্তুহারা সেসব মানুষ জোট বাঁধতে পারে ,  প্রতিবাদ ,  প্রতিরোধ ,  হাঙ্গামা করতে পারে ।  কিন্তরু পকেটনিবাসীরা হাপুশ নয়নে কাঁদা এবং বৃষ্টিস্নাত চড়ুইছানার মত তিরতির করে কাঁপা ছাড়া আর কোন বিকল্প খুঁজে পায়না ।  তারা হয়তো একে অপরকে দেখতেই পায় না ।  শুধু দেখতে পায় তাদের মহান আশ্রয়দাতাকে ।  হাহাহা !  আমি এবং মহত্ব !  যেচে পড়ে এসেছো ,  এখন নিজের আখেরটা নিজেই গোছাও না বাপু !  কার অত দায় পড়েছে তোমাদের রক্ষনাবেক্ষণ করার !  কিন্তু করতে হয় বৈকি !  না চাইলেও করা হয়ে যায় ।  পকেট কলোনির সাম্রাজ্যের প্রতি কোন মোহ নেই আমার ।  স্রেফ শখের বশেই দৈবক্রমে পাওয়া এই আশ্চর্য ক্ষমতাটিকে অবসরকালীন মনোরঞ্জনের জন্যে ব্যবহার করি ।  কিছুটা দায়িত্ববোধও কাজ করে ,  অস্বীকার করব না ।  তাই তাদের প্রতি বিশ্বস্ততা বজায় রেখে অদৃশ্য কালি দিয়ে লিখে রাখি পকেটিয় বনসাই দিনলিপি ।  জব্বার সাহেব -  কম্পিউটার কম্পোজ এবং প্রিন্টিং এর ব্যবসা করেন ।  আমার সাথে দেখা হলে কথা বলেন না ।  কখনও কখনও মাছি তাড়ানোর মত একটা ভঙ্গি করেন ।  তিনি বনসাইরূপে আমার পকেটে ঢুকেছেন তিন মাস আগে ।  কারণ :  অজানা ।  সম্ভবতঃ প্রতিদ্বন্দ্বী তরুণদের উদার মনোভাব তার পেশাদারিত্বের অযাচিত অংশীদার হবে বলে ভয় পান ।  বনসাই মানবদের মধ্যে তিনি অপেক্ষাকৃত বেশি উচ্চকন্ঠ ।  বাবুল সাহেব :  রিকশা - ভ্যানের সবচেয়ে বড় গ্যারেজটি তার ।  রাস্তাঘাট নির্মাণের তদারকিও করে থাকেন ।  গরু - ছাগল চেনার সহজাত ক্ষমতার জন্যে প্রসিদ্ধ এবং নিন্দিত ।  স্থানীয় মস্তদের মধ্যে মস্তলোক কর্তৃক সমাজপ্রেমী সনদপ্রাপ্ত ।  বুক ফুলিয়ে হাঁটেন ।  ইনিও আমাকে দেখলে কথা কন না ।  এবং ইনিও অজানা কারণে ,  সম্ভবত নিরাপত্তাঘটিত ব্যাপারেই হবে ,  সুরসুর করে আমার পকেটে ঢুকে গেছেন ।  খালিদা :  চপলমতী বালিকা ।  অল্প বয়সে বিয়ে হয়ে যাওয়াতে এবং পতিপ্রয়াণে বেশ ভারিক্বি ভাব এসেছে চেহারায় ।  ধর্মপ্রাণ ।  বিশিষ্ট ব্যক্তিদের জন্যে প্রার্থনা করেছেন সম্প্রতি ।  সম্ভবত অনুশোচনাঘটিত কারণে বনসাই হবার ইচ্ছে পোষণ করেছেন ,  এবং সাদরে গৃহীত হয়েছেন আমার পকেট কলোনিতে ।  তবে ,  আমার অনুমান ভুল হবার সম্ভাবনাই বেশি ।  অন্য কোন কারণ থাকতে পারে .  .  . এরা হলেন শহরের বিগশট ।  যারা এত ওপরে উঠে গেছেন ,  যে নিচে নামতেই ভয় পান ।  এরা ছাড়াও অনেক সাধারণ মানুষজন আছে আমার পকেটে ।  গলির মোড়ের মাস্তান ,  যার কথা প্রথমেই বলেছি এবং যে সাম্প্রতিকতম অন্তর্ভূক্তি ।  দুপুরে ভোসভোস করে ঘুমানো গিন্নীদের অনেকেও আছেন ।  আছেন কেরাণী ও অফিসার ,  সাহেব গোলাম !  পানের দোকানদার ,  মাছের আড়ৎদার ।  পরিচিত ,  অপরিচিত মানুষজন ।  অবশ্য শহরটা খুব ছোট ।  প্রায় সবাই সবাইকে চেনে ।  তারা আমাকে চেনে ,  অথবা চেনে না ।  আমার ক্ষমতা সম্পর্কে তাদের যুথবদ্ধ কোন ধারণা নেই ।  এমন কী তারা ব্যক্তিগতভাবে স্বচ্ছ ধারণা রাখে বলেও মনে হয় না ।  তারা শুধু জানে চোরাপথে ,  সবাইকে ফাঁকি দিয়ে পকেট কলোনিতে সেঁধোনোর বিদ্যে !  এমন নিরাপদ আশ্রয় আর পাবে কোথায় !  সমাজের চোখে অদৃশ্য কিন্তু ভীষণরকম কর্মক্ষম বনসাই অস্তিত্ব তো রইলোই একটা ,  এইবার অন্য অথবা আসল ,  মোদ্দাকথা দৃশ্যমান অস্তিত্বটা দিয়ে ফুটানি করে বেড়াও ,  ভয়ে কাঁপো ,  লাজরাঙা হও ,  মাস্তানি কর ,  যৌনাচার কর লুকিয়ে ,  ইনক্রিমেন্টের দুরাবস্থা দেখে হতাশ হও ,  ব্যবসা নিয়ে হাপিত্যেশ কর ,  অতঃপর আমার দ্বারস্থ হও !  আমি আপনাদের মহান স্বেচ্চাসেবক হিসেবে নিয়োজিত । বনসাই মানবদের মধ্যে একতা নেই ।  বড্ড বেশি আত্মকেন্দ্রিক ।  এখানে কেউ কাউকে চেনে না ।  সবার জন্যে আলাদা প্রকোষ্ঠ ।  কারো সাথে কারো যোগাযোগ নেই ।  এখানে মানুষ আসে কেবল ,  চলে যায় না কেউ ।  কিন্তু একদিন সেই আচানক ঘটনাই ঘটল ।  এক লাজুক এবং ভীত তরুণী ,  যার ছিলো নিরাপত্তাজনিত শংকা এবং নিরুদ্দেশ প্রবণতা ,  একমাত্র সেই মেয়েটিকেই আমি নিজের থেকে আশ্রয় দিতে চেয়েছিলাম ,  এবং সে তা সানন্দে গ্রহণ করেছিলো ,  যার জন্যে আমি বিশেষ প্রকোষ্ঠ নির্বাচন করেছিলাম ,  সে চলে যেতে চাইলো ।  চলে যেতে চাইলো বলাটা ভুল হবে ,  দৃপ্ত পদক্ষেপে হাঁটা শুরু করল ,  এবং পকেট থেকে মাটিতে অবতরণের মুহূর্তেই স্বাভাবিক আকার ধারণ করল ।   - যাই তবে ?   - কিন্তু কেন !  আমি জানি ,  প্রতিটি মানুষই নিরাপত্তারব অভাব অনুভব করে জীবনের কোন না কোন সময় ,  অথবা গোপন রাখতে চায় কিছু না কিছু ,  অথবা গোপন থাকতে চায় .  .  .  আমার এখানে নিরাপদ আশ্রয় ,  তুমি কেন যাচ্ছ ?  - কারণ .  .  . আমার আর কোন দরকার নেই ।  কিছুতে কিছু যায় আসে না ।  মানুষ বড় ভঙ্গুর পদার্থ ।  কাঁচের মত ।  গোপন নিরাপত্তার থোরাই কেয়ার করি আমি !  গার্লস কলেজের সামনে সিটি বাজায় বখাটে ছেলেপিলে ,  অশ্লীল অঙ্গভঙ্গি করে ।  ওড়না টান দেয় ,  ধর্ষণ করে অবাধে ।   - যা হবার হবে ,  আমি যাই ।  আমি তোমার কাছে আসি নি ,  তুমি আমাকে নিয়ে এসেছো ।  ধরে রাখতে পারলে না ,  এ ব্যর্থতা তোমার ।  কাঁচবালিকা ঝুরঝুর করে ভেঙে পড়ে ।  পরেরদিন খবরের কাগজে আমি তার ধর্ষণ এবং মৃত্যুসংবাদ পাই ।  তার অপূর্ণতা পূরণ করার জন্যে আমি একটা দিয়াশলাই বাক্স ভরি ।  এখন হবে প্রজ্জ্বলন এবং প্রতিবাদ !  জাগো বনসাইমানব সকল !  আমি তাড়া দিই তাদেরকে ।  আমার হিংস্র মুখভঙ্গি এবং রণমূর্তি দেখে তাদের ক্ষুদ্র আয়েশী শরীরগুলো ভয়ে কাঁপতে থাকে ।   - অনেক পোহানো হয়েছে নিরাপদ আশ্রয়ের ওম !  আর না ।  আমি জানি ,  তারা পুড়তে ভয় পায় , উড়তে ভয় পায় ।  শুধুমাত্র মাথা গুঁজে থাকতে ভালোবাসে ।  আর তারা সবচেয়ে ভয় পায় একে অপরকে দেখে ফেলার সম্ভাবনাকে ।  এই ভয়টাই আমি কাজে লাগাতে চাই তাদেরকে একতাবদ্ধ করে তুলতে ।   - তোমরা যদি না বেরোও ,  তাহলে প্রত্যেককে প্রত্যেকের প্রকোষ্ঠ থেকে বের করে আয়নাঘরে বন্দি করে রাখবো ।  তোমরা দেখবে নিজেদের এবং অপরকে ।  তোমাদের প্রত্যেকের দিনলিপি প্রকাশ করে দেবো ! হুমকি দিই আমি ।  বৃথা যায় আমার হুমকি ।  হুড়মুড় করে বের হয়ে যায় তারা ।  চোখ বন্ধ করে চোঁ চোঁ করে দৌড় দেয় দিগ্বিদিক জ্ঞানহারা হয়ে ।  এবার আর আমার ক্ষমতা কাজ করে না ।  স্বেচ্ছায় যারা এসেছিলো ,  সবাই চলে যায় ।  মানব বনসাই শিল্পে এতদিনকার অভিজ্ঞতা থেকে আমি এর কার্যকারণ এবং ফলাফল সহজেই বুঝতে পারি ।  তারা অন্য কোথাও ,  অন্য কারো কাছে খুঁজে নেবেই আশ্রয় ,  হবেই বনসাই ,  গড়বেই পকেট কলোনি !  লুকিয়ে । আর আমি যাদেরকে স্বেচ্ছায় আশ্রয় দিতে চাইবো ,   তারা কখনই আসবে না ,  আসলেও থাকবে না ।  অন্তত ,  এই শহরে আমি তা আশা করতে পারি না !  আমার পকেটে এখন একটা দিয়াশলাই বাক্স ।  খামোখাই জ্বালাচ্ছি ,  নেভাচ্ছি ম্যাচের কাঠি । 






শুভ সমাপ্তি

মাত্র তের বছর বয়সেই মৃত্যুবিষয়ক ডিপ্রেশনে আক্রান্ত হবার কারণে রেজা অনেক কিছু থেকেই নিজেকে গুটিয়ে নিয়েছে ।  ব্যাপারটার শুরু এভাবে ,  টেলিভিশনে একটা নাটক দেখছিলো সে পরিবারের সবার সাথে ,  সেখানে একজন ধনাঢ্য প্রৌঢ় ব্যক্তি উজ্জ্বল বর্ণের হাওয়াই শার্ট পরে সমুদ্রস্নানে এলে তার কুচক্রী প্রতিপক্ষের লেলিয়ে দেয়া মাস্তান বাহিনীর প্রধান জন সাঙ্গপাঙ্গ নিয়ে তাকে অতিক্রম করার সময় শ্লেষমিশ্রিত হুমকি দেয় বুড়ো বয়সে এমন রঙচঙা শার্ট পরার জাগতিক অসারতা সম্পর্কে ।  তার জীবনে আনন্দ করার সময় যে ফুরিয়ে আসছে তাও জানান দেয় সিনেমাটিক ভঙ্গীতে উচ্চস্বরে টেনে টেনে হেসে ।  এসমস্ত অনভিপ্রেত ঘটনায় বুড়োর বিরক্তি উৎপাদন হয়েছিলো শুধু ,  কিন্তু তা গভীর এক ছাপ ফেলে রেজার কিশোর মনে ।  তার বয়স এক লাফে বেড়ে যায় পঞ্চাশ বছর ।  বিষণ্ণ মনে গুচি মাছ এবং করলা ভাজি দিয়ে ভাত খাওয়ার সময় মানবজীবনের নশ্বরতার কথা ভেবে রাতের খাবারের মেন্যু নিয়ে হৈ চৈ করার চিন্তা বাতিল করে দেয় সে ।  তখন ফ্রিজে মৃত্যুর প্রতীক্ষায় থাকা একটি ডিমের সাথে কিছু পেঁয়াজ এবং মরিচ চিয়ার্স করে ।  রাতে ঘুমোবার সময় অভ্যাসবশত কম্পিউটারটা চালু করে মনের অজান্তেই বুকমার্ক করে রাখা পর্ন সাইটগুলোতে চোখ বুলাতে গিয়ে বিষণ্ণতা কিছুটা কাটিয়ে ওঠে সে ।  কিছুক্ষণ পরে নিহত হয় টিস্যু বক্সের কয়েকজন বাসিন্দা । তাদেরকে নির্মমভাবে ছুড়ে ফেলা হয় ওয়েস্টপেপার বিনে ।  কিছুটা ভারমুক্ত এবং রিলাক্সড হবার ফলে রেজার ঘুম পায় ।  বালিশে মাথা রাখার সাথে সাথেই সদ্যপ্রসূত ডিপ্রেসিভ এলিমেন্টগুলো তাকে জোর করে ধরে নিয়ে যায় দুঃস্বপ্নের রঙ্গমঞ্চে ।   - আমি যাবো না ,  যাবো না ,  যাবো না !  কেন আমাকে নিয়ে যাচ্ছ ওখানে ?   - ওহে বিষণ্ণ কিশোর ,  মৃত্যুচিন্তা কি তোমাকে দুঃখী করে না ?  এই ক্ষণস্থায়ী জীবনের অসারতা ,  অর্থহীনতা তোমার মনোজগতে স্থবিরতা সৃষ্টি করে না ?   - হ্যাঁ ,  করে !  কিন্তু ডিপ্রেশনে ভুগলেই যে দুঃস্বপ্ন দেখতে হবে এমন কোন কথা আছে ?  কোথায় আছে এমন যুক্তি ?   - না ,  এরকম কোন কথা নেই ,  তবে ডিপ্রেশনে ভুগলে দুঃস্বপ্ন দেখার প্রবণতা বেড়ে যায় ।  এক সমীক্ষায় দেখা গেছে ,  সিজোফ্রেনিকদের মধ্যে দুঃস্বপ্ন দেখার হার ১৬ . ৭ %  যেখানে স্বাভাবিক মানুষের মাঝে এটা ৪ . ৯ %  ।  সুতরাং .  .  .  - সুতরাং কী ?  আমাকেও দুঃস্বপ্ন দেখতে হবে ?  ওয়েট আ মিনিট !  আমি সিজোফ্রেনিক হলাম কবে থেকে ?  আজ রাতে একটু মন খারাপ হয়েছে ,  তাতেই সিজোফ্রেনিক বানিয়ে দিলে ?  ছাড়ো আমাকে ,  আমি শান্তিতে ঘুমুবো ।   - ঠিক আছে ,  শান্তিতে ঘুমুতে চাও ,  ঘুমাও ।  কিন্তু তোমার এরকম আচরণ আমাদের ডিপ্রেশানুভূতিতে আঘাত করছে ।  বিষণ্ণতার ঈশ্বর তোমার সহায় হোক । তা ঈশ্বর সহায় হয়েছিলেন বই কী !  দিন দিন রেজার মধ্যে মৃত্যুচিন্তা গেড়ে বসতে থাকে ।  বয়স্ক কোন মানুষকে হাসি - ঠাট্টা - ফূর্তি করতে দেখলে সে অবাক হয় ।  গড় আয়ূর হিসেবে বেশি দিনতো তাদের নেই ।  তবু কেন তারা হাসে ?  সে আরো অবাক হয় কাউকে মৃত্যপূর্ব কোন ইচ্ছার বয়ান করে জীবনকে সমর্পিত করতে দেখলে ।  যেমন ,   " মেয়েটার বিয়ে দিয়ে যেতে পারলে শান্তিতে মরতে পারি "  ।  আহাহা কী সোজা !  হাসপাতালে নিয়ে যখন অক্সিজেন মাস্ক পরিয়ে রাখবে ,  নিঃশ্বাসের জন্যে বুক হাহাকার করবে ,  তখন শান্তিতে মরণ কেমন তা বুঝতে পারবে !  রেজার নৈরাশ্যবোধ অবশ্য কাউকে তেমন প্রভাবিত করছে না ।  কেউ জানছেও না ।  তের বছরের কিশোরদের মধ্যে জটিল মনস্তাত্ত্বিক নৈরাশ্যবাদ এলে তা প্রকাশ না করাই বাঞ্জনীয় ,  এটা রেজা খুব ভালোভাবেই বুঝতে পারে ।  এক বিকেলে বারান্দায় মন খারাপ করে বসে থাকার সময় তাদের বাসায় সদ্য আগত উঠতি বয়সের তুতো বোন তার মন খারাপ দেখে চিয়ার আপ করতে এলে পরে রেজা এ সংক্রান্ত নিজস্ব সিদ্ধান্তের যথার্থতা বুঝতে পারে ।   - রেজা ,  কী হয়েছে তোমার ?  মুখটা এরকম শুকনা দেখাচ্ছে কেন ?  পেট খারাপ ?   - না ,  মন খারাপ । গভীর একটা দীর্ঘশ্বাস ফেলে রেজা বলে ।   - ও মা ,  মন খারাপ কেন ?  কেউ কিছু বলেছে ?  - কে আর কী বলবে !  এমনিই ।  তুমি যাও তো রিনা আপু ।  ভালো লাগছে না ।   - এ্যাই !  কী হয়েছে আমাকে বল ।  নাহলে তোমাকে ছাড়ছি না ।  কারো প্রেমে পড়েছো বুঝি ?  আগ্রহে রিনার চোখ - মুখ চকচক করতে থাকে ।  এর হাত থেকে সহজে নিস্তার নেই বুঝে রেজা অগত্যা বিস্তারিতভাবে বলেই ফেলে তার সাম্প্রতিক মানসিক জটিলতা ।  বলতে বলতে বিকেলের রোদ মরে আসে ,  মরা রোদ আঁকশী দিয়ে একটি রিপালসিভ সন্ধ্যা তুলে এনে বিছিয়ে রাখে বারান্দায় ।  রিনা উশখুশ করছিলো অনেকক্ষণ ধরেই ।  তার উৎসাহ মিইয়ে গেছে ।  রেজার দীর্ঘ মনোলগকে সে দ্রুত উপসংহার দিয়ে ফেলে এরকম হয়েই থাকে এবং তা খুব দ্রুতই ঠিক হয়ে যাবে বলে ।  টমেটো এবং সর্ষের তেল দিয়ে মুড়ি মাখিয়ে দিলে তা এ ব্যাপারে ভালো প্রভাবক হিসেবে কাজ করবে বলে তার মনে হয় ,  এবং এ প্রস্তাবে রেজারও কোন আপত্তি থাকে না ।  আরেকটা বিকেল মরে যায় এভাবে ,  অযথাই !  রেজার বন্ধুরা তার মনোবিকলনের ব্যাপারটাকে আঁতলামী হিসেবে গণ্য করে এবং তাকে সর্বশেষ মুক্তিপ্রাপ্ত আকর্ষণীয় জাভা গেমস এবং হিডেন ক্যাম ভিডিও সেলফোনের মেমোরি কার্ডে আপলোড করে দেয় ।  তারা তাকে অষ্টাদশোর্ধ কৌতুক শোনায় এবং সদ্য নিয়োগপ্রাপ্ত যৌনাবেদনময়ী শিক্ষয়ীত্রীর হাঁটার ভঙ্গী অনুকরণ করে দেখায় ।  হাসতে হাসতে রেজার পেটে খিল ধরে যায় ।  টিফিন টাইম শেষ হয়ে যায় খুব দ্রুতই ।  সমাপ্তিকে ইদানিং মৃত্যুর সমার্থক মনে হয় তার ।  মারা যায় আরেকটা ঝলমলে টিফিন পিরিয়ড ।  এখন রাতে ঘুমোবার সময় রেজার বিষণ্ণতা তরাণ্বতাকারী পরান্নভোজী ছায়ামানব রুটিন করে আসে ।  তার হাত ধরে নিয়ে যায় নাইটমেয়ার থিয়েটারে ।  তারা দুজন একসাথে বসে দেখে বিবিধ বিমূর্ত মৃত্যুচিত্র ।  চলমান অথবা স্থির ।  তাদের মধ্যে টুকটাক কথাও হয় ।   - কী ,  কেমন বুঝছো ?  বেশ জাঁকিয়ে বসেছে অসুখটা ,  কী বল ?   - তাই তো দেখছি !  শেষতক সিজোফ্রেনিয়াক হয়ে যাবো নাকি ?   - তা হতে পারো ।  আমি আশাবাদী ।  তুমি পারবে ।  পৃথিবীর  সৃজনশীল মানুষদের অনেকেই সিজোফ্রেনিক ছিলো ।  - কিন্তু আমি তো সৃজনশীল না !  আমি না পারি কিছু লিখতে ,  না পারি আঁকতে ,  না পারি গড়তে .  .  .  - পারতেই হবে এমন কোন কথা নেই ।  সবাইকে দিয়ে কি আর সবকিছু হয় ?  তবে এই যে তুমি মৃত্যুকে অনুধাবন করছ ,  এটাও একরকম সৃজনশীল চিন্তা ।  শুধু তাই না ,  তুমি মৃত্যুবিষয়ক চিন্তাকে বিবর্ধিত করতে পেরেছো ।   - কিরকম ?   - তুমি শুধু নশ্বর মানবদেহের মৃত্যুই দেখো না ।  তোমাকে ভাবায় চিরেচ্যাপ্টা হয়ে যাওয়া মৃত আমসত্ত ,  ওমলেট হতে গিয়ে বেঁচে যাওয়া ডিম তোমার কাছে গিয়ে কৃতজ্ঞতা জানায় .  .  .  - আমি সত্যিই ভাবি নাকি এরকম ?  কী অদ্ভুত কথা বলছো !  - না ,  ভাবো না স্বীকার করি ।  তবে মৃত্যুভাবনাশাস্ত্রকে উন্নত করতে এসব ভাবনার দরকার আছে ।  থিয়েটারে তখন দেখাচ্ছিলো একটা বিশাল ডিমের ভেতর থেকে কুসুম বেরিয়ে এসে প্লাবিত করছে ফ্রিজ ,  স্যান্ডেল চাপায় নিহত আমসত্ত সাপের মত কিলবিলিয়ে বের হচ্ছে রিনা আপার ব্রেসিয়ার থেকে ।  কে একজন এসে তাকর চোখে থ্রিডি গ্লাস পরিয়ে দেয় ।  সে প্রাণভরে চিৎকার করতে থাকে ।   - অনর্থক মৃত্যুচিন্তার সাথে অবচেতন মনের লোভ এবং কদর্যতা যুক্ত হলে তা বেশ অর্থপূর্ণ হয়ে ওঠে ।  প্রতিটা মৃত্যুকে সমানভাবে দেখলে ,  তা সে ফিলিস্তিনের শেলবিদ্ধ যোদ্ধা হোক ,  বা বটি দ্বারা কর্তিত আলু - বেগুন ,  বা মাস্টারবেশনের পরে ব্যবহৃত টিস্যুপেপার ,  সমন্বয় করা গেলে বেশ চমৎকার একটা দৃশ্যকল্প তৈরি হয় .  .  . যাহোক ,  চিৎকার বন্ধ কর ।  আমরা এখন দৃশ্যান্তরে চলে যাচ্ছি ।  এ অংশটি বেশ দুঃখের ,  আগেরটার মত ভৌতিক উপাদান নেই ।  তুমি দেখবে বিকেলের মরা রোদ  ,  উচ্ছল বিশ মিনিট শেষে টিফিন টাইমের শবযাত্রা .  .  .  ঘুমের মধ্যে ফুঁপিয়ে ফুঁপিয়ে কাঁদে সে ।  কিছু অশ্রূ তার গাল বেয়ে বালিশের মধ্যে পতিত হয়ে হারিয়ে যায় চিরকালের জন্যে ।  তবে সেইসাথে এ প্রতিশ্রুতি বা হুমকি বা আশ্বাস দেয় ,  তারা আবার জন্ম নেবে ।  সাথে থাকবে চিরকাল ।  দেখতে দেখতে বিষণ্ণতার নয় মাস এবং রেজার জীবনঘড়িতে চৌদ্দটা বেজে গেলো ।  জন্মদিনের প্রাক্কালে অন্যান্য মৃত্যুবিলাসীদের মত তারও জীবন থেকে একটা বছর হারিয়ে যাওয়ায় বিপন্নতার বোধ তৈরি হল ।  দুই পাউন্ড ওজনের ব্ল্যাক ফরেস্ট কেকের সাথে চোখাচোখি হল তার ।  একটু পরে কেকটাকে কেটেকুটে খেয়ে ফেলা হবে ।  বিভিন্ন মানুষের পাকস্থলিতে গিয়ে নানারকম বিক্রিয়া করবে ।  মিশে যাবে এসিড এবং এনজাইমের সাথে ।  তৈরি করবে দুর্গন্ধময় বর্জ্য ।  হায় কেক !  হায় চকোলেট লেয়ার দেয়া কেক !   - হ্যাপি বার্থডে টু ইউ মাই সান ! বাবা আজকে একটা ঝলমলে বুটিকদার হাওয়াই শার্ট পরেছে ।  সেই হাওয়াই শার্টটার মত !  টিভিতে একজন বয়স্ক লোককে যা পরতে দেখে রেজার জীবনের এই দীর্ঘ গ্ল্যাসিয়েশন পিরিয়ডের সূচনা ।  বাবার বয়স অবশ্য অত বেশি না ।  তার শুভেচ্ছার জবাবে একটা শীর্ণ হাসি ঠোঁটে ঝুলিয়ে রাখে রেজা ।  মৃতপ্রায় হাসি ।  একটু পরেই টুপ করে খসে পড়বে ,  এবং মারা যাবে ।  এমন মৃত্যু প্রতিনিয়ত দেখে দেখে ক্লান্ত সে ।  কেউ একজন তার হাতে একটা ছুরি ধরিয়ে দেয় ,   - নাও ,  কেক কাটো !  সবাই অপেক্ষা করছে । সে হাসিমুখে বড় করে তেকোনা একটা টুকরো কাটে ।  খাইয়ে দেয় মা ' কে ।  হাততালি দিয়ে ওঠে সবাই ।  রেজা খুব আগ্রহের সাথে কেকটা কেটে টুকরো টুকরো করে সবাইকে পরিবেশন করে ।  অনেকদিন পর তাকে স্বতস্ফূর্তভাবে কাজ করতে দেখে অভিভাবকেরা স্বস্তির শ্বাস ফেলেন ,  বন্ধুরা উল্লসিত হয় ।  রেজাকে ঘিরে অসংখ্য শুভবার্তা ,  খুনসুটি এবং উপহার ।  জীবনের প্রাচুর্যে ঝলমল করছে ঘরটা ।  হঠাৎ কারো হাত থেকে কেকের পিরিচ পড়ে ভেঙে যায় ।  কোলাহলমুখরিত ঘরটিতে তা কারো মনোযোগ আকর্ষণ করেনা তেমন ।  শুধু রেজা বিষণ্ণ দৃষ্টিতে চেয়ে থাকে । মৃত্যুবিষয়ক চিন্তা বেশি করে যারা ,  তাদের সহজে মৃত্যু হয়না ।  তারা খুব ভালো পর্যবেক্ষক হয় ।  তাদের চোখের সামনে অসংখ্য মৃত্যু ঘটে ।  দৃশ্যমান বা অদৃশ্য ।  তাদের পোষাক স্যাঁতস্যাঁতে হয়ে যায় অদৃশ্য অশ্রুর বর্ষণে ।  হৃদয়ে বিষণ্ণ গুল্ম জন্মে বিষাদকর্ষণে ।  রোজরাতে এখন মেলানকোলিক হরর থিয়েটারে যাওয়া হয়না তেমন আর ।  তত্ত্বাবধানকারী লোকটি মাঝেমধ্যে এসে দেখা দিয়ে যায় ।  সে জানে ,  বেশ ভালো করেই কর্ম সম্পন্ন হয়েছে ।  এখন শুধু ঘাপটি মেরে বসে থাকা ।  কখনও কোনরকম উল্টোপাল্টা হতে দেখলেই ঝাঁপিয়ে পড়বে প্রবল বিক্রমে ,  জীবনকে পরাভূত করবে মৃত্যুর বিভ্রমে ।  বিভ্রম !  বেঁচে থাকাটাকেই এক অলীক বিভ্রম মনে হয় রেজার ।  এতদিন মরে যাওয়াটাকে আশ্চর্য লাগতো ,  এখন লাগে বেঁচে থাকাটাকে ।  ঠুনকো একটা শরীরকে টিকিয়ে রাখতে কত আয়োজন !  সহজপাচ্য খাবার খান ,  পেট ভালো থাকবে ।  রেড মিট টোটালি বন্ধ ।  কোলেস্ট্রল বেড়ে যাবে ।  সপ্তাহে দুইদিন ত্রিশ মিনিট করে ব্যায়াম ।  ডিমের কুসুম ফেলে দিবেন ।  নো সিগারেট ।  হাইপ্রেশার হবে ।  রেজা মেনে চলে সব ।  মৃত্যুকে তার বড় ভয় ।   - অযথা মৃত্যুবিষয়ক চিন্তা করে হার্টকে ভারাক্রান্ত করবেন না । সাইক্রিয়াটিস্ট বললেন ।   - ঠিক আছে স্যার !  - আপনার বয়স কত ?   - ৩১ - এই বয়সে মৃত্যুচিন্তা করে মুখটা আমসি করে বেড়ালে হবে ?  কাম অন ম্যান !  জীবনের এখনও কত বাকি ।  জীবন অনেক সুন্দর ।  পজিটিভলি নিতে শিখুন ।  ব্লা ব্লা ব্লা .  .  .  - আপনার এই হাওয়াই শার্টটা বেশ সুন্দর ।  রঙদার ।   - ধন্যবাদ !  - আপনার বয়স কত ?   - হাহা !  কেন ?  ফিফটি ফাইভ ।  দেখুন না এই বয়সেও কত ইয়াং আছি !  তো যা বলছিলাম .  .  .  ব্লা ব্লা ব্লা .  .  . আবার সেই রঙচঙে হাওয়াই শার্ট !  ফূর্তিবাজ প্রৌঢ় ।  আবারও মনে সেই প্রশ্ন ,  আর কতদিন আছো এই পৃথিবীতে ?  সময় তো শেষ হয়ে আসছে ,  এত আনন্দ কেন ?  পুনরাবৃত্তি ।  রেজা আরো কিছুক্ষণ ব্লা ব্লা করে বেরিয়ে এলো মনস্তত্ত্ববিদের কামরা থেকে ।  কিন্তু ভেদ করতে পারলো না চক্র !   * রাতের বেলা শুতে গেলে ভয় হয় ।  মনে হয় দূর থেকে নিখুঁত লক্ষ্যভেদে শেষ করে দিতে প্রস্তুত কোন স্নাইপার ।  প্যানিক এ্যাটাক ।  বুকের মধ্যে হৃৎপিন্ডটা লাফায় ।  সাফোকেশন ।  ঘুমোলেই যেন দ্বিচারিনী মত ছেড়ে যাবে এতদিনকার বিশ্বস্ত নিঃশ্বাস ।   - ঘুমুবে না ?  জড়ানো কন্ঠে প্রশ্ন করে আমার স্ত্রী ।   - না ,  আমি লেখালেখি করব কিছুক্ষণ ।   - তোমাকে জড়িয়ে ধরে না থাকলে আমার ঘুম হয়না ।  স্ত্রীর আব্দার রাখতে গিয়ে আমার শরীর আব্দার করে বসে ।  অতঃপর আবারও ভারমুক্ত এবং রিলাক্সড বোধ করা ।  কিন্তু এবার আর ঘুম আসে না ।  ও ঘুমিয়ে যায় ঠিকই ।  এইসব রাতে এখন চোখ না বুজলেও সেই ডিপ্রেশন কেয়ারটেকার এসে উপস্থিত হয় ।  তার বয়সের চাকা যেন উল্টোদিকে ঘুরছে ।  তাকে খুব সতেজ ,  তরুণ এবং উৎফুল্ল দেখায় ।   - আমাকে শুষে নিয়ে খুব সজীব হয়ে গেছিস দেখছি !  সম্বোধনের পরিবর্তনের সাথে কথার ধরণটাও পরিবর্তিত হয় ।  একই সাথে হৃদ্যতা এবং তিক্ততা প্রকাশ পায় ।   - এমনটাই তো হবার কথা ফ্রেন্ডো !   - এতকিছুর পরেও আমাকে ফ্রেন্ডো বলিস কোন সাহসে ?   - আমার সাহসের অভাব কি কোনকালে ছিলো ?  আর হৃদ্যতা প্রকাশ করব নাই বা কেন ?  আগে তোর বিষণ্ণতার বিষলতা পাহাড়া দিতাম ।  এখন সেটা বৃক্ষ হয়ে উঠেছে ।  আর কিছুদিন পর হয়তো মারা যাবি ।  তখনও তো তোর পাশেই থাকবো ।  ওটাকে ভয়াবহ করে তুলতে তোর স্মৃতি থেকে যাবতীয় অপকর্ম ,  অনুশোচনা ,  অপরাধ সব তুলে আনবো ।   - তুই যা তো এখন !  আমি লিখবো । সে যায় না ।  পলকহীন দৃষ্টিতে তাকিয়ে থাকে ।  আমার ভয় করে ।  বুকের ভেতর হাত ঢুকিয়ে দিয়ে কেউ যেন হৃৎপিন্ডটা বের করে নিয়ে আসতে চাচ্ছে !  এটা কী ,  হার্ট এ্যাটাক ,  হার্টবার্ন ,  নাকি প্যানিক এ্যাটাক ?  ভয় করে ।  বুকটা খাঁমচে ধরে বসে থাকি ।  তখনও পলকহীন চোখে তাকিয়ে আছে সে ।  সম্ভাব্য আততায়ী সঙ্গী ।  ভয় কাটানোর জন্যে আমি লিখতে থাকি ।  সে নিঃশব্দে পাশে এসে বসে ।  আবারো দমবন্ধ হয়ে আসছে .  .  . বুকব্যথা করছে .  .  .  আমার স্ত্রীকে ডাকব নাকি ?  না ,  সে ঘুমুচ্ছে ,  ঘুমাক ।  আমি লেখাতে মনোনিবেশ করি আবারও ।  - লেখাটা বন্ধ কর । কোমল স্বরে বলে সে ।   - না ।  - বন্ধ কর ,  তোর ভালোর জন্যেই বলছি ।  একটা দারুণ জিনিস দেখাবো ।  - কী জিনিস ?   - একটা সিনেমার শেষাংশের ট্রেলার ।   - বুঝতে পেরেছি ।  কী দেখাতে চাস ।  সে তো আমি দেখে আসছি দেড় যুগ ধরেই !  - আমার সঙ্গে আবার দেখ ।  আমিও যে তোর মত বিপন্ন ।  কথা দিচ্ছি ,  ওটা দেখা শেষ হলে চলে যাব আজ রাতের মত ।   - ভয় করছে !  - করুক ।  যা বলছি তাই কর ।  লেখাটা থামা ।  আর তোর বউকে ডাকিস না ।  আমার কাছে আয় ।  আয় .  .  .  আয় .  .  .  আয় .  .  . আমি লেখা বন্ধ করলাম ।  *  " নিশ্চিত সমাপ্তির দিকে গুটিগুটি এগুতে থাকি ক্রমশআর রেখে যাই আমার পদচিহ্নসমাপ্তির ব্যাপ্তি জানা হয়দেখা হয় মায়াবন জুড়ে সবুজআর হিমাগারের বরফ মিউজিয়ামআমি রেখে দেই কিছু স্যুভনিরএ জগতে বা অন্য কোথাওনিশ্চিত জানি রয়েছে আমার হরিৎ অথবা ধূসর নীড় " 






গোলকধাঁধার নিলাম

 ভদ্রলোকের আর কিছু থাকলো না একটা শ্যাওলা ধরা পুরোনো আমলের বাড়ি ছাড়া !  দীর্ঘদিন রোগে ভুগে রোগা স্ত্রীটি মারা যাবার কিছুক্ষণ পরে তিনি বাড়িটির সাথে তার সম্পর্কের নিবিড়তার ব্যাপারে সচেতন হলেন ।  এই বিলম্বিত অনুধাবনে অনুতপ্ত হবার ফলে তার চোখের কোণে জল চিকচিক করতে লাগলো ।  জলের কণাগুলো গড়িয়ে পড়বে কী পড়বে না এ নিয়ে দ্বিধান্বিত ছিলো ,  তবে সদ্যমৃত স্ত্রীর দিকে তাকিয়ে স্বয়ংক্রিয় প্রতিবর্তী ক্রিয়ায় ভদ্রলোকের সদ্যজীবিত আবেগ গা ঝাড়া দিয়ে উঠলে অশ্রুকণাগুলো টপটপ করে গাল বেয়ে পড়তে থাকে ঘরের ভাঙা মেঝের ওপর ।  স্ত্রীর শেষকৃত্য অনুষ্ঠান চালাবার মত যথেষ্ঠ টাকা ছিলোনা তার কাছে ।  তাই তিনি ঠিক করলেন বাড়িটা বিক্রী করে দেবেন ।  বাড়িটির সাথে সদ্যলদ্ধ সম্পর্কটিও টিকে থাকছে না ,  এই হতাশায় ভদ্রলোক আরেক প্রস্থ কেঁদে নিলেন ,  আর তখন যেন সহমর্মিতা অথবা রাগে বাড়ি থেকে বেশ কিছু ইট সুড়কি খসে পড়ল ।  কত কষ্টের টাকায় তার ঊর্ধ্বতন কততম যেন পূর্বপুরুষ এই বাসস্থান তৈরি করেছিলেন !  তখন সেটা ছিলো অট্টালিকাস্বরূপ ।  সে কত আগেকার কথা !  ভদ্রলোক দেখেননি এসব ,  শুধু শুনেছেনই ।  এরপর বাড়িটার কী যেন রোগ হল ,  ইট সুড়কি খসে পরতে শুরু করল ,  মরচে ধরল ছিটকিনিতে ,  ফাটল ধরতে শুরু করল ছাদে আর মেঝেতে ।  ভালো রাজমিস্তিরি না দেখিয়ে সবাই যার যার মত করে পিঠটান দিলো ,  খুঁজে নিলো নতুন আবাস ।  ছোট্ট ,  ঘুপচি ফ্ল্যাটে গাদাগাদি করে থাকতে লাগলো ,  আবার কেউ কাগজপত্রের নানা কায়দাকানুন করে ,  কিছুটা বা অনেকটাই এধার - ওধার করে গ্রামের বিশাল জমিজমা বানিয়ে বেচে ,  শহরে এক খন্ড জমি কিনে বাড়ি বানানোর সংগ্রামে দিনানিপাত করতে লাগলো ।  তো শেষমেষ বিশাল বাড়িটার ভঙ্গুর অবয়বের সাথে জোড় বেঁধেই কী না ,  কেবল উল্লেখিত ভদ্রলোক আর তার স্ত্রী থেকে গেলেন ।  একবার অবশ্য এক রাজমিস্ত্রীকে নিয়োগ দেয়া হয়েছিলো বাড়িটির পুনঃনির্মাণকাজে ,  কিন্তু অসতর্ক অবস্থায় ভদ্রমহিলার রুগ্ন শক্ত হাতকে কাঠখন্ড মনে করে হাতুড়ি দিয়ে পেড়েক গাঁথতে গেলে তার মজুরী বাকি রেখেই তাকে বিদায় করে দেয়া হয় ।  বিদায়ের সময় ভদ্রলোক ভুল করে মিস্তিরিকে আবার আসতে আহবান জানিয়ে ফেলায় তার ইস্তিরি তখন থেকে আতঙ্কে স্নায়ুবৈকল্য রোগে ভোগা শুরু করেন ,  এবং আজ তার মৃত্যুর কারণও সম্ভবত এই ।  ভদ্রলোক আজ বড় একা ।  একাকীত্বের সাগরে ডুবে যেতে চাইলেও বৈষয়িক ভাবনারা গভীর থেকে বুদবুদ হয়ে ভেসে উঠছে ।  বেচারার কাছে অর্থকড়ি কিছু নেই ।  স্ত্রী সৎকার কীভাবে করবে ?  গভীর বিরাগে চোখ উল্টানো ,  জিভ বের করে মটকা মেরে মরে পড়ে থাকা ভদ্রমহিলার দিকে একবার তাকিয়েই আবার ভয় পেয়ে চোখ ফিরিয়ে নিলেন তিনি ।  দৃশ্যটা খুব সুখকর না ।  আর মরা এভাবে ফেলে রাখাটা স্বাস্থ্যকরও না ,  আড়মোড়া ভেঙে উঠে বসা দরকার !  বাড়িটা বিক্রী করার যোগাড়যন্ত্র করতে হবে ।  স্ত্রীর মত তিনি বাড়িটাকেও বিশ্বাস করেন না ।  অবশ্য স্ত্রীকে অবিশ্বাস করার কারণ বললে সাধারণত যা মনে আসে ,  ব্যাপারটা সেরকম কিছু না ।  চিররুগ্না এই মহিলার অন্য পুরুষের সাথে ছেনালী করার অবকাশই ছিলো না ,  ঠিক যেমন ভদ্রলোকের ছিলো না উত্থিত করার ক্ষমতা  ( এটা সে হারিয়েছিলো বিয়ের কিছুদিন আগে ,  তার শিশ্নের ওপর ছাদ থেকে একটা ইট খসে পড়ার ফলে )   ।  তাই বলা যায় তাদের একে অপরের সাথে মানিয়েছিলো ভালো ।  পারস্পরিক খবরদারির কোন প্রয়োজন ছিলো না ।  ভদ্রলোকের অবিশ্বাসের প্রসঙ্গটা আসলে শ্বাসের সাথে জড়িত ।  সারাক্ষণ হাপড়ের মত ওঠানামা করছে স্ত্রীর বুক ।  কন্ঠনালী থেকে বয়লার ইঞ্জিনের মত শব্দ ।  নিস্তরঙ্গ বাড়িতে ,  অচন্দ্রচেতন শরীরে এই অসুস্থ অর্কেস্ট্রাই তার কাছে  মায়ার অবলম্বন অথবা জীবনঅভ্যেস হয়ে গিয়েছিলো ।  শ্বাসটুকু থেমে গেলে কেউ আছে তার পাশে ,  এই আশ্বাস থেকে সে বঞ্চিত হত ।  এখন ,  এই একলা বাড়িতে মরা পাশে নিয়ে থাকাটা মোটেও নিরাপদ না ,  ভদ্রলোক ভাবেন ।  রুগ্ন স্ত্রী ' র সুকালপ্রয়াণ কিছুটা ব্যথাতুর ঘটনা হলেও ,  বাড়িটা টেঁসে যাবার উপক্রম করলে সেটা হবে আরো ভয়াবহ ।  বাড়িটাকে বিশ্বেস নেই ।  তবে বাড়িটা ছাড়া তার এই মুহূর্তে কেউ নেইও ।  একে বেচে দিলে একটা জাঁকালো সৎকার অনুষ্ঠান করা যেতে পারে ।  দীর্ঘদিন ঘরঘর করে নিজের শ্বাসনালীর সাথে যুদ্ধে ব্যস্ত থাকায় ভদ্রলোকের গোপন অক্ষমতা কাউকে বলতে পারেনি বলে ভদ্রমহিলার এ সম্মানটুকু প্রাপ্য !  তারপরেও অনেক টাকা বেঁচে যাবে ,  সেটা দিয়ে নতুন বাসস্থানে বদলি হওয়া যাবে কী ?  বাড়িটা কতদামে বিকোবে ?  ভাবনার দোলাচলে দুলতে দুলতে ভদ্রলোক উত্তপ্ত হয়ে ওঠা মগজটাকে একটু বিশ্রাম দেবার সিদ্ধান্ত নেন ।  তখনই নীচতলায় একদল মানুষের সোরগোলে সচকিত হয়ে ওঠেন তিনি ।  এত হল্লা হচ্ছে কীসের ?  তার স্ত্রীর অনন্তনিদ্রার খবর কী ইতিমধ্যে জেনে গেছে পাড়ার মানুষজন ?  ব্যাপারটা দেখার জন্যে তড়িঘড়ি করে নীচে নেমে তিনি আবিস্কার করেন ,  সদরদরজা এবং প্রাচীরের কড়ি - বর্গা খুলে নীচে পড়ে পথচারীদের চলাফেরার অসুবিধে করছে বলেই এত গোলমাল ।   - বাড়িটা মাগনা পায়া তো লাটের বাট হয়া গেছেন মিয়া ।  একটু তদারকি করতে পারেন না ?  নিজে তো মরবেন আমাগোরেও মারবেন ।   - কী তদারকি করব ?  আর না করলেই বা কী ?  আপনারা কোন খোঁজখবর রাখেন আমাদের ?  আমার স্ত্রী আজকে মারা গেলো ,  অনেক আগেই যেতে পারতো ,  কই কেউ তো কোন খবর নিতে আসে নি !  - ইন্নালিল্লাহি .  .  .  - কখন ?  - কেমনে ?  - আহারে বড় ভালা মানুষ আছিলো ।  কারো সাতে পাঁচে নাই ,  এমুন মানুষ এই যুগে বিরল ।  প্রতিবেশীদের নানাবেশী ভন্ডকথায় লোকটা বেশ আমোদ পায় ।  সেইসাথে উৎকন্ঠিত হয় মৃত্যুসংবাদের বাতাসের সাথে সখ্যতা এবং দ্রুতগতির বহমানতার কথা ভেবে ।  আত্মীয় স্বজনরা সব ছুটে আসবে এখন ।  তারা কী বাড়ি বিক্রীর টাকায় ভাগ না বসিয়ে পারবে ?  চাইলেই কী পারা যায় !  এটা হল গিয়ে অটোমেটিক রিফ্লেক্স ,  মানুষের চোখের মধ্যে পোকা উড়ে বসতে গেলে যেমন হুট করেই চোখের পাঁপড়ি বন্ধ হয়ে যায় ,  তেমন এই বাড়িটা বিক্রী করতে গেলেও এমন ঘটনাই ঘটবে ।  শহরের অভিজাত প্রান্তে যার সুদৃশ্য ,  সুরম্য এ্যাপার্টমেন্ট আছে ,  রিয়েল এস্টেটের ব্যবসা আছে ,  সেই সুদূরতম ধনী আত্মীয়ও বাড়ি বেচার কথা উঠলে তার নিজের অংশের অতি ক্ষুদ্র দশমিকাংশের দাবী না তুলে পারবে না ।  সেই অটো - রিফ্লেক্সের জোরেই বাড়ির ভেতর ঢুকে পড়ল প্রতিবেশীরা ।  ছোট্ট মফস্বঃলী পাড়াটায় সাজ সাজ রব পড়ে গেছে ।  আদেশপ্রাপ্ত হয়ে অনুজদের একদল বাঁইবাঁই করে ছুটছে ভদ্রলোকের নিকটতম আত্মীয়কে খবর দিতে ।  খুব শীঘ্রই বার্তাচক্র সম্পন্ন হওয়ায় ঘন্টাখানেকের মধ্যে বাড়িটা মানুষের ভীড়ে গিজগিজ করতে থাকে ।  এত মানুষ দেখে বাড়িটা থেকে আরো কিছু ইট - সুড়কি - কড়ি - বর্গা খসে পড়ে হয়তোবা অটোমেটিক রিফ্লেক্সেই ।  এই রিফ্লেক্সের কারণ বলা মুশকিল ,  বাড়িরা স্মৃতিকাতর হয় কী না কে জানে !  পুরোনো স্মৃতি , ক্ষোভ অথবা ক্ষয়িষ্ণুতা যেকোনটাই কারন হতে পারে ।  এই প্রত্যাশিত দুর্ঘটনা ভদ্রলোকের আশঙ্কাকে সত্যি প্রমাণিত করে সমবেত লোকসকলের আলোচনার বিষয়বস্তু পরিবর্তন করে দেয় ,  এবং তারা পছন্দের বিষয়বস্তু পেয়ে গোপন স্বস্তি অপ্রকাশ্য রাখতে পারে না ।  - বাড়িটার যা অবস্থা ,  বেচে দেয়াই ভালো ।   - আরে ,  এই বাড়ি কিনবে কে ?  এইটা কি থাকার মত ?  প্রমোটরদের দিয়া দেন ।  মাল্টিস্টোরেড শপিং মল বানায়া দিবে ।  কাজটা অবশ্য আমিই করতে পারি ।  লোকসান দিয়া হইলেও কইরা দিমু ।  নিজেদের সম্পত্তি বলে কথা !  নারীমহলের সাবেকী একজন নাকি কন্ঠে গেয়ে কেঁদে ওঠে ,  - এঁ তোঁদের সাতপুরুষের ভিঁটে ,  এঁ বেঁচিস না !  সবাই কড়া চোখে তাকায় মহিলার দিকে ।  তার ছেলে ফিসফিসিয়ে ভর্ৎসনা করে ওঠে ,   - মা ,  ইদানিং তুমি খুব বেশি বাংলা সিনেমা দেখছো !  মহিলার তখন আজ রাতের দূরদর্শনসূচীর কথা মনে পড়ে যাওয়ায় ,  এবং অনুষ্ঠান প্রচারের সময় সন্নিকট হওয়ায় একইরকম একঘেয়ে সুরে কৌশলে প্রস্থানের আহবান জানায় ,   - ওঁরে ,  আঁমার কিচ্ছু ভালো লাগছে না ।  আঁমাকে নিঁয়ে চল তোরা ।  - আহ !  কেবল এলে ,  এখনই চলে যাওয়াটা কেমন দেখায় ! পুনর্বার ছেলের ধমক খেয়ে সে বিমর্ষ মুখে মৌন হয়ে থাকে ।  প্রতিবেশীরাও বেশ কৌতুহলী চোখে পর্যবেক্ষণ করছিলো বাড়ির মালিকানদের আলোচনা ।  যুৎমত সময় পেয়ে তারাও সৎকারকার্য পিছিয়ে দিয়ে সোৎসাহে আলোচনায় অংশগ্রহণ করে ।   - কনস্ট্রাকশনের কোন কাজ হইলে আমারে বইলেন ।  দোকান থিকা কম দামে রড বিক্রী করুম ।  আজ যা কিছু ভেঙে পড়ল কেউ খেয়াল করার আগেই নিয়ে সঁটকে পড়তে হবে ।  ভবঘুরেদের দল একযোগে ভাবে ।  এসব আলাপচারিতা এবং কূটকাচালির মধ্যে ভদ্রলোক বড় বিপন্ন বোধ করেন ।  কত আশা ছিলো বাড়িটা তড়িঘড়ি করে বেচে দিয়ে যা পাবেন তাই দিয়ে দূরে কোথাও চলে যাবেন !  স্বার্থপরেরা তা হতে দেবে কেন !  দুনিয়ার বে - ইনসাফির কথা ভেবে সে বড় করে একটা দীর্ঘশ্বাস ফেলতে গিয়েও সামলে নেন ,  বাড়িটাকে বিশ্বেস নেই ।  দেখা যাবে এইটুকু বাতাসেই আরো আরো খসে পড়ছে সরঞ্জামাদি ,  বিক্রী - বাট্টা বা পুনর্নির্মাণ বিষয়ক আলোচনাকে আরো প্রাণবন্ত করে তুলতে ।  কিন্তু এই তীব্র হাহাকারে ভরা দীর্ঘশ্বাসের সাথে কী আপোষ করা যায় !  আচ্ছা ,  সে না হয় তার মৃত স্ত্রীর জন্যে শ্রদ্ধার্ঘ্য হিসেবেই গেলো ,  যাক !   - ভাইজান কী একটু প্রাইভেটে কথা বলবেন আমার সাথে ? ভদ্রলোক বিরক্তির দৃষ্টিতে তাকান অনাহুত বক্তার দিকে ।  কে আবার কোন ফন্দীতে এসেছে বলা দুস্কর !  আরে ,  এ যে সেই বেখেয়াল রাজমিস্ত্রীটা !  যে একবার তার স্ত্রীর হাতে ভুল করে পেড়েক গাঁথতে গিয়েছিলো ।  এসব লোক থেকে খুব সাবধান !  নিজেকে বলল সে ।  ভালো করে খোঁজ না নিয়েই তাকে নিয়োগ দেয়া হয়েছিলো ।  তাকে পাড়ার কেউ চিনতো না ।  তাড়িয়ে দেয়ার পর আর কখনও দেখাও যায়নি ।  এরা থাকেই সবসময় ধান্দাবাজীতে ।   - আপনে কিন্তু আমারে আবার আইতে কইছিলেন ,  মনে আছে ?  হ্যাঁ ,  সেটা একটা গাধার মত কাজ হয়েছিলো ।  বিপদজনক লোকটা ঠিকই মনে রেখেছিলো ,  তক্বে তক্বে ছিলো ,  এখন উপলক্ষ্য পেয়ে চলে এসেছে ।   - কী চাই তোমার ?   - দেখেন ,  আমি আপনার একটা বড় ক্ষতি কইরা ফালাইসি ।  সেইদিন আমি আরেকটু হৈলেই একটা দুর্ঘটনা ঘটায় ফালাইসিলাম ।  যদিও কিছু হয় নাই ,  আবার একেবারেই কিছু হয় নাই এইডাও কওন যায় না ।  ভাবীসাবে তো সেই আতঙ্কেই এত তাড়াতাড়ি বিদায় নিল .  .  .  - ফ্যাচফ্যাচ বন্ধ করে কী চাও বলে ফেলো ।   - আইচ্ছা ,  হুনেন ।  আমি কিন্তু এলাকা ছাইড়া কোথাও যাই নাই ।  আপনাদের দেইখা রাখতাম ।  কখন কী বিপদ - আপদ হয় ।  আপনারা একলা মানুষ ।  আত্মীয় - স্বজন ,  পাড়া প্রতিবেশীরা তো সব সাপের মত ।  চান্স পাইলেই ছোবল দিবে ।  আইজকা দেখতাসি তো কী অবস্থা ।  এইরকম কিছু একটা হবে ,  আগেই আঁচ করতে পার্সিলাম ।  আমি চাই আপনার একটা উপকার করতে ।  বিনা পয়সায় কইরা দিমু .  .  .  - তোমার কাছ থেকে আর উপকার নিচ্ছি !  এর আগেরবার হাতে পেড়েক গাঁথতে গিয়েছিলে ,  এইবার তো বুকে গজাল গাঁথবে !  - আমার ওপর ভরসা রাখেন ।  আমি এই কয়েক বছরে অনেক শিখসি - জানসি ।  আমি অন্যদের মত আপনার বাড়িরে মাল্টিস্টোরেড বিল্ডিং বানায় দিতে পারমু না ,  আমার প্ল্যানটা ভিন্ন ।  পেরাইভেটে বলা লাগবো ।  কথা বলতে বলতে তারা ততক্ষণে যথেষ্ট পরিমাণ প্রাইভেসি অর্জন করে ফেলেছে !   - কী প্ল্যান বলে ফেল !  ভদ্রলোকের কন্ঠে অকৃত্রিম কৌতূহল ।  - আমি এই বাড়িটারে একটা গোলকধাঁধা বানামু ।  - মানে !  তাতে লাভ কী !  কেনই বা বানাবে ?  - আমার গোলকধাঁধা জটিল জিনিস ।  হাত মশক কৈরা দেখসি ।  এখন কাজে লাগামু ।  আপনার যতসব ধান্ধাবাজ আত্মীয় ,  পাড়া প্রতিবেশী ,  তারা সবাই গোলকধাঁধার চক্করে পৈড়া খালি ঘুরবো আর ঘুরবো ।  আপনে যতক্ষণ চান ঘুরামু ।   - প্ল্যানটা অভিনব ,  কিন্তু তাতে লাভটা কী হবে আমার ?   - ভাইজান ,  লাভের কথা আমারে জিগায়েন না ।  আপনার জন্যে এই যে কাজটা করতাছি ,  আমার কী লাভ হৈবো কন ?  এইখানে লাভ লোকসানের কিছু নাই ।  আর্থিক লাভ হৈবো না আপনার ,  ঐসব ভাইবেনও না ।  তয় আপনার এইসব সাপ - শকুন পরিচিত মানুষজনের একটা ভালো শিক্ষা হইব ,  এইডা যদি বিবেচনা করেন ,  তাইলে কাজ শুরু কৈরা দেই ।  ভদ্রলোক এবার বেশ উত্তেজিত হয়ে পড়েন ।   - হ্যাঁ ,  হ্যাঁ !  ওদের শিক্ষা দেয়া দরকার ।  স্বার্থপিশাচ সব একেকটা ।   তুমি কাজ শুরু করে দাও !   - আপনে তাইলে ধীরে ধীরে বাইরের দিকে আগাইতে থাকেন ।  সদর দরজার ঐখানে দাঁড়ায়া মজা দেখেন ।  আমি কাম শুরু করি ।  শেষ কইরা আমিও চইলা আসুম আপনার কাছে ।  বেখেয়ালী রাজমিস্ত্রী নিপুন হাতে তার কাজ শুরু করে ।  একেকজন বৈষয়িক জ্ঞানাধারের অধিকারী পরস্পরের সাথে নানারকম তর্ক - বিতর্ক ,  কিছু মিমাংসা কিছু রিরংসা কিছু জিঘাংসা শেষে যাবার উপক্রম করে ।   - তাহলে ঐ কথাই রইলো ।  আমরা এটাকে একটা মাল্টিস্টোরেড বিল্ডিং বানাবো ।  যেন মামলার রায় দিচ্ছেন এমন রাশভারী কন্ঠে একজন আলোচনার সমাপ্তি টানার প্রয়াস নেন ।   - কথা কিছুই ফাইনাল হয়নাই ।  তবে আরো কথা হবে ।  বহুৎ কথা বাকি আছে ।  এখন যাই ।  এই আমার স্যান্ডেলটা কই রাখলাম রে ?  তিনি স্যান্ডেলের খোঁজে ঘুরপাক খেতে থাকেন । কী সমস্যা !  বাড়িটার ডিজাইন চেঞ্জ হয়ে গেলো নাকি ?  বের হবার দরজাটা কই ?  রাশভারী ব্যক্তিটি বেভুলো মনকে বয়সের দোষ দিয়ে প্রবোধ দেন ।  কিন্তু ঘটনার পুনরাবৃত্তি হতে থাকলে একটা ভৌতিক অনুভূতি আচ্ছন্ন করে তাকে ,  বিচ্ছিন্ন করে বৈষয়িক পৃথিবী থেকে ।  যারা অবশিষ্ট ছিলো এসব মহাপরিকল্পনায় অংশ নিতে - অল্প কয়েকজনই ,  বেশিরভাগই কুলোতে না পেরে চলে গেছে ।  বাকি কজনের মধ্যে দীর্ঘ আলোচনায় কেউ কাউকে হুমকি ধামকি দেয়নি ,  কিন্তু শীতল চাহনি দিয়ে তারা একে অপরকে জানান দিয়েছিলো ,  এই মহাসম্পদ কুক্ষিগত করার জন্যে যেকোন কিছু করে ফেলতে দ্বিধা করবে না কেউ ।  এখন তাদের বরফ শীতল মুখের পেশীগুলো বেমক্কা ভয় পেয়ে গলে পড়ছে যেন ।  ঘামছে সবাই ।  প্রথমদিকে কেউ কাউকে পাত্তা দিচ্ছিলো না ।  বেরুবার পথ খুঁজতে গিয়ে বারবার একে অপরের সাথে দেখা হয়ে যাওয়াটাকে অনভ্রিপেত কাকতাল বলে অবজ্ঞা করছিলো ।  এখন ঘেমে - নেয়ে ,  ভয়ের শরবৎ পান করে তারা আবারও পরস্পরের কাছাকাছি হয় ।  পাকা মাথা তাদের ।  সবাই মিলে বসলে একটা উপায় বের হবেই ।  তাদেরকে বোকা বানানো কী যা তা ব্যাপার ?  তারা ঠান্ডা মাথায় পর্যালোচনা করে নিখুঁত একটি মানচিত্র তৈরি করে সময় নিয়ে ।  এই প্রথম কোন ব্যাপার তাদের কাছ থেকে সর্বসম্মতি পায় !  দৃপ্ত পদক্ষেপে হেঁটে বেরুবার রাস্তার দিকে এগোয় ।   - হ্যাঁ ,  মানচিত্র অনুযায়ী ,  সামনে ,  বায়ে - ডানে - আবার বায়ে এইতো এসে গেছি ! কয়েকজোড়া চোখ সাগ্রহে তাকিয়ে দেখে একটা খাটে তাদের দিকেই যেন বিকট ভেংচি কেটে শুয়ে আছে অদ্যমৃত ভদ্রমহিলা !   - ভাইজান কেমুন মজা পাইলেন ।   - খুব ভালো !  তুমি একটা কাজের কাজ করেছো !  উচিৎ শিক্ষা হয়েছে ব্যাটাদের !  - এখন যান ,  ভাবীজানের লাশটার একটা ব্যবস্থা করেন ।  এই ব্যাপারে আমি আর হেল্প করতে পারুম না ।  খোদাপেজ ।   - হ্যাঁ ,  হ্যাঁ ,  করছি যাও যাও !  ভদ্রলোক টিকিট কাউন্টার খুলে বসেছেন ।  এবং কীভাবে যেন ক্যানভাসারদের ভাষা রপ্ত করে দর্শকদের আকৃষ্ট করার জন্যে অনর্গল বকে চলেছেন তার নবনির্মিত গোলকধাঁধায় উত্তেজনাময় ভ্রমণের আমন্ত্রণ জানিয়ে ।  টিকেট বিক্রীও হচ্ছে দেদারসে !   - ভাইজান আপনি ভাবীসাবের লাশের ব্যবস্থা না কৈরা এই কাম করতাছেন !  তাইলে আর তাগো লগে আপনার পার্থক্য হৈলো কী !  - পার্থক্য থাকা লাগবে না ।  তুমি পারলে আমাকে আরো হেল্প কর । দাঁত খিঁচিয়ে বলেন ভদ্রলোক ।   - আচ্ছা ভাইজান ।  যা কন ।  আমার মাথায় নতুন প্ল্যান আইছে ।  একটু পেরাইভেটে বলতে চাই ।   " পেরাইভেট "  এর কথা শুনে ভদ্রলোকের চোখ চকচক করে ওঠে ।   - কিক্কিক্কি !  তিনি এগিয়ে যান নতুন প্ল্যান শুনতে ।  কিছুক্ষণ পরে ভেঙচি কেটে বিশ্রী ভঙ্গীমায় শুয়ে থাকা লাশটির পাশে জমায়েতদের সংখ্যা একজন বাড়ে । 






পাইপলাইনের সংযোগসুত্র

 মেসবাড়িটার সামনে দোরগোড়ায় একটা রক্তাক্ত কাপড়ের টুকরো পড়ে রয়েছে ।  দেখে বোঝার উপায় নেই তা পরিধেয় কোন বস্তু কী পতাকা না কি দুয়ের সম্মিলনে দোঁ - আশলা বস্ত্রসঙ্কর ।  পতাকা এবং পরিধেয় এর মাঝে মেলবন্ধন গড়ে তুলেছে ক্ষীণ হয়ে আসা রক্তের প্রবাহ এবং শুকিয়ে যাওয়া খয়েরী দাগ ।  ভোরবেলায় ঘুম থেকে ওঠার দরকার নেই আজ কারো ।  আজ সাপ্তাহিক ছুটির দিন ।  সারা সপ্তাহ কাজ করে গতরাত্রে তাস পিটিয়ে এবং দিশি মদ গিলে অথবা দেশের বাড়িতে তারবিহীন কথোপকথনের প্রযুক্তি ব্যবহার করে কিছু আবেগী ,  কিছু বৈষয়িক আলাপ শেষ করে ঘুমুচ্ছে তারা চুটিয়ে ।  কারো চোখের কোণে জল ছিলো ,  কারো ছিলো না ,  কারো জুয়ায় জেতা টাকা জাল ছিলো কারো ছিলো না ,  সস্তা মদের একটা বোতল ভেঙে আগুন তরল গড়িয়ে গিয়েছিলো সদর দরজা পর্যন্ত ।  তার সাথে এক ফোঁটা; হলেও হতে পারে অশ্রু মিশে ছিলো ,  তবে গতকাল রাতে কোনরকম রক্তারক্তি হয়নি ।  ঘুম ভেঙে মেসের বাসিন্দারা লোহিতকণিকা যুক্ত বস্ত্র / পতাকা /  বা বস্তাটি দেখলে ক্ষণিকের জন্যে থমকে যেতে পারে ,  রক্তের উৎস খুঁজতে বের হতে পারে অথবা আবার হাই তুলে নির্লিপ্ত ভঙ্গিতে ঘুমোতে যেতে পারে ,  যদি এই জন্মচিহ্নবঞ্চিত জারজ কাপড়ের টুকরোটিকে কেউ নিজের মনে করে তুলে না নেয় ।  অবশ্য তুলে নেবার মত মানুষের অভাব নেই ।  ভোরের আলো এখনও ফোটেনি ঠিকমত ।  শীতকালের রাতগুলো বড় দীর্ঘ হয় ।  শীত কখনও চাবুক হয়ে বাস্তুহারা মানুষকে সারারাত নিপীড়ন করে ভোরে ওঠার শক্তি রহিত করে দেয় ,  আবার কাউকে কম্বলের ভেতর ওম গুঁজে দিয়ে ঘুমের লালিত্যে লালন করে ।  চোখ মেলে কেউ দেখে কুয়াশার আপাত বায়বীয় শরীর লৌহকঠিন হয়ে চেপে ধরেছে ,  কেউ জানলার ফাঁক দিয়ে ভিটামিন ডি ' র আলোকআদর উপভোগ করে ।  রক্তাক্ত বস্ত্রখন্ডটির জীবনের খন্ডিত অধ্যায় এই মেসবাড়ি অথবা পাশের অট্টালিকা অথবা বস্তির অধিবাসীদের মধ্যে কেমন প্রভাব ফেলবে আদৌ তা প্রভাববিস্তারী হবে কী না শীতে কাবু স্বয়ং স্থবির সময়ও সংশয়ে ।  সকালবেলায় এখানকার সম্ভাব্য আগমনপঞ্জিতে রয়েছে পেপারঅলা ,  ময়লার ঝুড়ি সংগ্রহকারী ছোকড়া এবং গৃহপরিচারীকা ।  তাদের আগমনের সময় প্রায় অভিন্ন বলে কোন একদিন সকলে একযোগে উপস্থিত হবার সম্ভাবনা উড়িয়ে দেয়া যায় না ।  খবরের কাগজ বিপননকারী যুবকের ফুটপাত থেকে কেনা মোটা কাপড়ের গেঞ্জিটি দিনকতক হল হারিয়ে গেছে ।  এই শীতে মুফতে একটা পোষাক বা পোষাকসদৃশ্য বস্তু পেলে সে বর্তে যাবে !  ময়লার ঝুড়ি নিয়ে আসা ছেলেটি কিছুদিন আগেই একটা জাম্পার উপহার পেয়েছে ভাগাড় থেকে ।  তবুও তাদের একত্র উপস্থিতিতে বচসার সৃষ্টি হতে পারে ,  কারণ আবর্জনা সংগ্রাহক ছেলেটি পুরোনো মোটা কাপড় বিক্রীর নতুন একটা কাজ পেয়েছে ।  লাভ মন্দ না ।  রক্তের প্রবাহ থেমে গিয়ে কাপড়টিকে তা আরো পুরু করায় এর বাজারী দর নিঃসন্দেহে বৃদ্ধি পেয়েছে ।  তাদের মধ্যকার বিবাদ শুরু হলে গৃহপরিচারিকাটি লাস্যময়ী ভঙ্গীতে যুবকের দিকে তাকিয়ে বালকটিকে কানমলা দিয়ে ভেতরে প্রবেশ করে মেসবাসীর ঘুম ভাঙালে তখন একটা সত্যিকারের পরিস্থিতি সৃষ্টি হতে পারে বটে !  কিন্তু কেউ আসছে না ।  কেউ জাগছে না ।  শীতটা বেশ জাঁকিয়েই পড়েছে বলতে হবে !   - তাদের তিনজনের কেউ আসবে না তো ?  নিশ্চিত ?  - হ্যাঁ ।  - মেসের কেউ জেগে উঠলে ?  - উঠবে না ।  - গেঞ্জিটা তাহলে ওভাবেই পড়ে থাকছে ?   - থাকুক না কিছুক্ষণ ,  কিছুদিন ,  অথবা কিছুযুগ !  - রক্তের কেজি কত করে যাচ্ছে এখন ?   - খুবই সস্তা ।  এর জন্যেই তো মিশ্র তরলের সমণ্বয়ে নতুন ধরণের পোষাক বানাতে হল ।  প্রস্তুতপ্রক্রিয়া শুনতে চান ?   - তার আগে বল এটা আমাদের গদিয়ানের গায়ে লাগবে তো ঠিকমত ?  - প্রস্তুতপ্রণালী না শুনলে বুঝবেন কী করে !   - আচ্ছা বল ।   - প্রথমে গদাধরবাহিনীকে দিয়ে অত্যুৎসাহী সংবাদসংগ্রহকারীদের পিটিয়ে রক্তসহ পোষাক সংগ্রহ করুন ।  তারপর তা প্রক্রিয়াজাত করুন সংশ্লিষ্ট দূরদর্শননিয়ন্তার মুখনিঃসৃত বাণীর সাথে নির্গত থকথকে থুথুর সাথে ।  ভালোমত শুকিয়ে নেয়ার পর পেটোয়াদলের সরবরাহকৃত প্রতিবাদকারীদের অস্থিচূর্ণ ছিটিয়ে দিয়ে পরিবেশন করুন ।  তবে সাবধানে থাকবেন ,  তাদের শুভাকাঙ্খীদের অশ্রূ যেন লেগে না থাকে ।   - সবকিছু ঠিকঠাকভাবে সম্পন্ন হয়েছে তো ?   - হ্যাঁ ,  তবে নতুন নির্দেশ অনুযায়ী যদৃচ্ছ নমুনা সংগ্রহ পদ্ধতির মাধ্যমে কিছু অশ্রূ এবং অন্যান্য তরলের সমণ্বয়ে পোষাকটিকে আরো টেকসই করতে বলা হয়েছে ।  সেজন্যেই একটা যথেচ্ছ মেসবাড়িকে বেছে নিয়ে বসবাসকারীদের যাবতীয় রাত্রতরলের সাথে পোষাকটির একটি সংযোগ ঘটানোর ব্যবস্থা হয়েছে ।  এত শীত .  .  . এত রাত .  .  .  এত ঘুম !  গেঞ্জিটা পড়ে আছে একা ঊর্ধতনদের খায়েশ মেটাতে ।  চোখ নেই ,  চোখের স্মৃতি এবং শরীর গলে মিশে সেঁটে আছে তার সাথে ।  সে মনে করতে চায় না কার শরীরে ছিলো প্রথমে ।  মনে করতে চায়না সেই রক্তাক্ত উপাখ্যান ।  গতকালরাতে কে বা কারা তাকে মেসবাড়িটার সামনে এনে রেখেছে সে জানে ,  বলার উপায় নেই ,  কেন এনেছে তা আর জানতে চায় না ।  এরকম অবরুদ্ধ অবস্থায় অনুভব করল নতুন তরলের উপস্থিতি ।  সদ্য চাকরি হারানো এক যুবকের কান্না ,  মায়ের সাথে কথা বলার সময় ।  সেই অশ্রূ এবং এরকম আরো কিছু ,  অশ্রুসমষ্টি সুষম গনতান্ত্রিক উপায়ে দশ শতাংশ কমিশনে বানানো সুদৃঢ় পাইপলাইনের মাধ্যমে আটচল্লিশ ঘন্টার মধ্যে তার শরীরে সমাপতিত হবে ।  অশ্রুকণাসমূহ বৃষ্টিতে ভিজে যায় না কেন !  আক্ষেপ করে পোষাকটির মন ।  সমঝদার পোষাক ।  সে বুঝতে পেরেছে ইতিমধ্যে তার গন্তব্যস্থল কোথায় হবে ।  কিন্তু অজস্র অশ্রুকণা ,  জানেনা সে ঠিকানা ।  জানেনা এক কুইন্টাল রক্ত ঝরিয়ে কয়েক মিলিগ্রাম অশ্রু বকশিশ পাওয়া বোকা লোকগুলো ,  কীভাবে বিকিয়ে যাচ্ছে তাদের নয়ননীড় ।  তারা তাস পিটিয়ে আর দিশি মদ গিলে বেঘোরে ঘুমুচ্ছে ।  অথবা ঘুম পাড়িয়ে রেখেছে তাদের কেউ ।  মদের বোতল একটা ভেঙে গেলেও সেটা এই পোষাকের সন্নিকটে আসেনি ।  দশ শতাংশ কমিশনভোক্তার নির্দেশে তৈরী পাইপলাইনের কাঠামো মজবুত ।  - পোষাকের কথা তো শুনলাম ।  পাইপলাইনের কি অবস্থা ?   - খুবই চমৎকার ।  এমন মন্ত্রণা দেয়া হয়েছে যাতে অযাচিত কোন বস্তু না আসে ।  পোষাক এবং পাইপলাইনের মধ্যে সংযোগ অত্যন্ত সুসংগত ।  মেসবাড়িটা থেকে ফেরত এলে পরে এটার আরো উন্নতি করব বলচি মাইরি ।  কেউ কোন ভ্যান্তারা অথবা বেগড়বাই করলে যথাযথ মমতা দেকানো হবে বুয়েচেন ?  - তোমার কথার খোলনলচে এরকম পাল্টে গেল কেন হঠাৎ ?  বলি হয়েচে টা কী ?   - হে হে ,  আপনারওতো পাল্টালো ।  পাল্টাতে হয় বুঝলেন ।  সময়মত পাল্টাতে হয় ।  এই যেমণ ধরুন পোষাকটার রঙও কিন্তু পাল্টাবে ।  লাল থেকে একসময় গোলাপী হয়ে যাবে ।  গোলাপী থেকে আবার লাল হবে ।  মেহেদী রঙা দাড়ির সেলোয়ার হবে ।  হয় হয় বুঝলেন ?  দাড়িরও সেলোয়ার হয় ,  বাড়িও হাওয়া হয় ।   - তা যা বলেছো !  একদম তাজা বলেছো !  কিন্তু এই শীতের মধ্যে মেঘ করল কেন হঠাৎ ?  মেঘ .  .  .  সাগরের জল বাস্পীভুত হয়ে জন্ম এই মেঘের ।  মেঘ জানে না উচ্চপদস্থ ফরমায়েশ আর খায়েশ ।  মেঘ জানে না আটচল্লিশ ঘন্টার হিসেব নিকেশ ।  এই মেঘ থেকে শুধু নোনাজল ঝরে ।  আর সবাইকে ভিজিয়ে দিতে চায় ।  কিন্তু কে ভিজবে এই শীতে ?  মেঘের অভিমান হয় ।  মেঘ কাঁদে .  .  .  - হালনাগাদ খবর বল ।   - প্রবল বর্ষণ ।  এই মুহূর্তে পাইপলাইনের সাথে সংযোগ দেয়া যাচ্ছে না পোষাকের ।  আটচল্লিশ ঘন্টার অনেক বেশিই লাগবে ।   - তা লাগুক ।  কীই বা এসে যায় ।   - আপনি বুঝতে পারছেন না ,  এই আটচল্লিশ ঘন্টা সেই আটচল্লিশ ঘন্টা না ।  আমাদের বর্তমান গদীনসীন এবং সম্ভাব্য গদীধারী সবার জন্যে পোষাক প্রস্তুত করতে হবে ।  কান্না ,  ঘাম ,  রক্ত সব লাগবে ।  এমন বৃষ্টিতে সব ধুয়ে মুছে গেলে চলবে ?   - ও একটা ব্যবস্থা করা যাবে ।  আপাতত তুমি পতিত ,  দুর্যোগকবলিত ।  রক্তের শ্রেণীও আলাদা ।  সস্তা রক্ত না ।  তবে অশ্রূ নেই তোমার ,  এ এক খামতি ।   - আপনি কি বলতে চান ?   - আমি এখন ঘুমুবো ।  ওরা এখন জাগবে ।  তুমি জীবন্ত মারণাস্ত্র থেকে পরিধেয় বস্ত্র হওগে যাও ।  অথবা খবরের কাগজে জায়গা করে নাও ।   - আপনি .  .  . আপনি কী বলতে চাচ্ছেন ?  - ব্যাখ্যা করার সময় নেই ।   ( হয়তোবা একসময় তুমিও আমাকে এরকম বলতে পারো )  গাম্ভীর্য বজায় রেখে স্বগতোক্তি করল সে ।  মনে মনে ।   - পেপার লন ।  ডিং ! মেসবাড়িটা আরমোড়া ভাঙে ।  হকার কাদামাখা স্যান্ডেল দিয়ে পোষাকটি মাড়িয়ে যায় ।   - ময়লা দ্যান ।  ডং !  ছেলেটা ভুল করে বা ইচ্ছাকৃতভাবেই কিছু আবর্জনা ফেলে কাপড়টার ওপরে ।  গৃহপরিচারিকা অযথাই হাসে খিলখিল ।  পানের পিক ফেলে আনমনে পোষাকটার ওপর ।  শীতনিদ্রা শেষ করে মানুষগুলো ওঠে ঘুম থেকে ।   - শীতকালটা বড্ড দ্রুত চলে গেল এবার ।  জনৈক মেসবাসির কথায় সায় দেয় বাকিরা ।   - এবার বৃষ্টি নামবে ।  এক অদ্ভুত বৃষ্টি ।  বুয়া খিচুড়ি পাকাও ।  ভরপেট খেয়ে সবাই আবার ঘুমুবো ।  আপাতত অনিদৃষ্টকালের জন্যে ছুটি ।  ছুটির দিনে ঘুমানোই শ্রেয় ।  বুয়া খিলখিল করে হাসে ।  লোকগুলো এমন ঘুমোতে শিখেছে !  অদ্ভুত বৃষ্টি নেমেছে শহরে ।  শহরবাসী বর্ষণের আমেজে মৌজ করে ঘুমায় ।  তাই দেখতে পায় না একটা নগ্ন লোক কাঁচুমাচু মুখে দৌড়ে খুঁজে ফিরছে একটা কিছু ।  শহরবাসী দেখতে পায় না মেসবাড়িটার সামনে এসে দাঁড়িয়ে যে পোষাকটা সে চোরের মত করে লুকিয়ে নিয়ে যায় ,  সেখান থেকে অভিমানী মেঘের নোনাবৃষ্টিতে ধুয়ে যায় রক্ত এবং অশ্রূ ।  লেপটে থাকে মদ্যপের বমি ,  পেটমোটা চাড়াল মিডিয়া মাফিয়ার নোলার লালচ ,  মেসবাড়ির যাবতীয় আবর্জনা ,  হকারের স্যান্ডেলের ময়লা ,  গৃহপরিচারিকার বিদ্রুপ হাসি .  .  .  - পোষাকটায় আমাকে কেতাদূরস্ত লাগছে তো ?  হাসি হাসি মুখ করে থাকা সর্বময় কর্তার প্রশ্নের উত্তরে না বলা যায় না ! অসময়ে আবারও মেঘ জমে ।  অভিমানী মেঘ কখন রেগে উঠবে কে জানে !  আবহাওয়া অফিস সুত্রে জানা যায় ,  যেকোনসময় প্রবল বজ্রসহ বৃষ্টি হতে পারে .  .  . 






লেবুপাতার ঘ্রাণ অথবা কর্কট জীবন

 * আমার ম্লানমুখ দেখে তোমাদের সহানুভূতি এবং কোমল চোখের যে রসায়ন তৈরী হয় তা ভিখিরীর মত লুটেপুটে নেই আমি ,  চেটেপুটে খাই ।  ন্যাড়া মাথা ,  শুস্ক ঠোঁট ,  কর্কশ চামড়া -  আমি কুৎসিত হয়ে গেছি দেখতে ।  আমার কাছে দেবশিশুদের পাঠিও না ,  ওরা অভিশপ্ত হয়ে যাবে ,  বিদায়চুম্বন দিও না ,  তোমরা আক্রান্ত হবে ,  হাত বাড়িও না .  .  . ওহ ঔষধ দিচ্ছো ?  আচ্ছা ,  এগুলো খেলে কি আমি আবার সুন্দর হয়ে যাবো আগের মত ?  আমি সুস্থ হতে চাই না ,  নরকযন্ত্রণা ভোগ করব তবুও সুন্দর হব ।  আর একটিবারের জন্যে ।  মৃত্যু তো অবশ্যম্ভাবী ।  পরিপাকতন্ত্রের ষড়যন্ত্রে একবেলা ভালো খেলে পরের বেলা উগড়ে দিই যেন আস্ত পাকস্থলিটা সহ ।   " আমি সুন্দর হব সুন্দর হব একটু একটু করেনেবো এই পৃথিবীর যত সুন্দর দুটো হাত জড় করে " শায়ানের গান ।  আমার খুব পছন্দের ।  শায়ান অবশ্য দেখতে সুন্দর না ।  তোমরা এখন আবার তার এই গানের লিরিকের সৌন্দর্য বিষয়ক দার্শনিক তত্ত্ব কপচাতে এসো না ।  মনের সৌন্দর্য দিয়ে কী হবে ?  আমার বুকে যে লেবুফুলের সুবাস পেতো ,  তীব্র রিরংসা নিয়ে তাকিয়ে থাকতো প্রতিদ্বন্দ্বীদের দিকে ,  সে তো এখন তোমাদের মত গড়পড়তা সহানুভূতিক দৃষ্টিতে তাকিয়ে থাকবে আমার দিকে ।  কেমো দেবার পর থেকে চেহারাটা যা যাচ্ছেতাই হয়েছে না !  এইসব .  .  . পাকস্থলি ,  রেচনতন্ত্র ,  জননাঙ্গ ,  নিতম্বের পাঁচড়া ,  উরুর ঘা সবাই মিলে আমাকে খুব যন্ত্রণা দেয় ।  ভাগ্যি ,  ভেতরের ওসব ঘা - পাঁচড়া তোমরা দেখতে পাও না ।  আমার সহ্যক্ষমতা প্রবল ।   আমার দেহের ভেতরে - বাহিরে ফ্যাসিস্ট কর্কটরাজ্যের আগ্রাসনের সাথে যুঝে চলেছি তোমাদের ভালোবাসা আর চিকিৎসাশাস্ত্রের নৈবেদ্য সাথে করে ।  ক্ষয়ে যাচ্ছি ,  সয়ে যাচ্ছি ,  সরে যাচ্ছি .  .  . সরে যাচ্ছি তোমাদের কাছ থেকে ।  ঔষধ ,  ইনজেকশন ,  কেমো ,  স্ক্যান ,  রিপোর্ট ,  ডাক্তারদের মিটিং ,  টিএসসি প্রাঙ্গনে আমার জন্যে নাকি কনসার্টও হয়েছে ।  কনসার্টে তারা আমার এক বছর আগের সুন্দর একটা ছবি দিয়েছিলো ।  একসময় আমিও সুন্দর ছিলাম !  ভাবতেই অবাক লাগে ।   - সিস্টার ,  আমি কি পারবো .  .  . কাশির দমকে কথা আঁটকে যায় ।  সহানুভূতিশীল নার্স আমার কাঁধে হাত বোলাতে বোলাতে সুস্থ হবার আশাবাদ ব্যক্ত করতে থাকে ,  অভয় যোগায় ।  কথা শুনতে শুনতে ,  আশীর্বাদ এবং সহানুভূতি হা - ভাতের মত গিলতে গিয়ে যখন একদলা রক্তাভ শক্ত শ্লেষ্মা মেঝেতে ফেলি ,  তখন আরেকটা দলা উঠে আসার প্রাক্কালে আমার সুন্দর হবার সম্ভ্যাব্যতা সম্পর্কিত প্রশ্নটি ঢেকে রাখি গোপনে লেবুপাতার রুমালে .  .  .  শেষ কবে চুমুর দেয়ালিকা এঁকেছিলে আমার মুখে ,  নাকে ,  ঠোঁটে ?  তুমি খুব দক্ষ চুম্বনচিত্রকর ছিলে ,  আর আমি ছিলাম সতেজতায় উদ্ভাসিত ক্যানভাস ।  এখন আর কোথায় আঁকাআঁকি করবে বল !  তোমার অনিচ্ছুক ঠোঁটতুলি আমার খসখসে ত্বকে এসে স্নিগ্ধতা আর তীব্রতার যুগল ধারাপাত ভুলে যায় ।  আমি কী ভীষণ কুৎসিত হয়ে গেছি !  জানি তারপরেও আমাকে ভালোবাসো ,  ভালোবাসবে আরো কিছুদিন ,  হয়তোবা যতদিন বেঁচে আছি তার চেয়েও বেশি দিন .  .  .  কী এসে যায় তাতে !  হ্যাঁ ,  আমরা সবাই হয়তো স্বার্থপর খুব আপেক্ষিকভাবে চিন্তা করলে ।  আমি সুন্দর হতে চাইছি শুধু তোমার জন্যে ?  না রে না !  আয়নায় যখন নিজের ডাইনীমূর্তি দেখি ,  শিউরে উঠি ।  দিনের পর দিন সৌন্দর্যস্মৃতির ভুতুড়ে কঙ্কাল আর বর্তমানের কদর্য অবয়বকে একসাথে বসে ঠাট্টা - তামাশা আর গুলতানি করতে আমিই তো দেখি ,  তুমি দেখো না ,  তোমরা দেখো না ।  এদের বদ রসিকতা বরদাস্ত করতে হয় বাধ্য হয়ে ,  এমন কী এরা আমাতে উপগতও হয় ।  আমার ঘা ,  ঘামাচি ,  ঘামে মুখমেহন করে ।  এই দুটো অমানবিক আর কামুক চরিত্রকে একটিবারের জন্যে শিক্ষা দিতে হলেও আমাকে সুন্দর হতে হবে ।  কেউ আবার ভুল করে মনের সৌন্দর্যের গালভারি উপঢৌকন নিয়ে এসো না !  ছুড়ে ফেলে দেবো ,  বিচ্ছিরি খিস্তি করব .  .  . ওরা আসছে .  .  . ওরা আসছে .  .  .  *  - হ্যালো বিউটি কুইন !  আরে আজ তোমাকে যা সেক্সি লাগছে না !  খাসা মেয়ে তুমি ।  সৌন্দর্যস্মৃতির কঙ্কালটা আড়ম্বর করেই আসে বাতি নিভিয়ে দিলে ।  তোমরা কেউ দেখতে পাও না ।  আমি গুনগুনিয়ে গাই  " সুন্দর হব ,  সুন্দর হব একটু একটু করে .  .  .  "  - রাতের বেলাটা স্মৃতি রোমন্থনের জন্যে বেশ ভালো সময় ,  কী বলিস ?  আহা !  যেবার তুই কলেজের ব্যাচমেটদের সালতামামিতে  " ন্যাচারাল বিউটি "  খেতাব পেলি কেমন লেগেছিলো রে ?   " নেবো এই পৃথিবীর যত সুন্দর দুটো হাত জড় করে .  .  .  "  গেয়ে চলি আমি ।  - তোর গানের গলাটাও জোস্ ছিলো ।  এখন তো হাই স্কেলে গাইতে গেলে ব্রঙকাইটিস রোগীর মত কাশবি ।  ছি ছি !   - তুমি আমার সাথে এমন কর কেন ?   - কেমন করি সোনা ?  আমার কাছে তো তুমি এখনও সুন্দর আছো ।  আমি ছাড়া তোমাকে কে ওরকম আদর করবে বল ?  দেখি ,  পাজামাটা খোল তো ,  উরুর ঘা ,  পাঁচড়াগুলোতে আদর করে দিই ।  তার লকলকে ধারালো জিভ আমার উরুসন্ধিতে বিবমিষা জাগায় ।  একটু পর তার দোস্ত এসে যোগ দেবে এতে ।  আমার বর্তমান কুৎসিত অবয়ব খোলস ছেড়ে বের হয়ে আমাকে জাপটে ধরবে ।  অর্গি চলবে অর্গি চলবে অর্গি চলবে সারারাত ।   - আরেকটু কোকেইন নিবা ?  এক স্নিফ ?  হু ?  আমি নিরুত্তর চেয়ে থাকি চলতি রাত আর স্মৃতির কালোর থাবায় কন্ঠরূদ্ধ হয়ে ।  এখন ওরাই কথা বলবে ,  জানি আমি ।  এমনটাই হয়ে আসছে প্রতিরাতে ,  তোমরা জানো না ।   - আমাদের বিউটি কুইন ঢাকা শহরে বসে কোকেইন নিতো চিন্তা কর !  ভালো কানেকশন ছিলো ।  বয়ফ্রেন্ডটাও ছিলো সেরকম ।  বয়ফ্রেন্ড !  চুমুচিত্রকর !  যে আমাকে লেবুপাতার রুমাল দেবে বলেছিলো ,  আর .  .  .  - কো কো কোকেইন !  ক্যান ক্যান ক্যান্সার !   - সে বলেছিলো কোকেইন ইজ আ গ্ল্যামারাস ড্রাগ ।   - ভুল তো কিছু বলে নি !  লুক এ্যাট হার ।  আইন্ট শি গ্ল্যামারাস ?   - আমাদের কাছে তো অবশ্যই !  খিক খিক খিক ।  তবে বাকিদের ব্যাপার বলতে পারবো না ।   - পারবি ঠিকই ।  ঢং করিস কেন ?  দ্যাখ না ,  সুন্দর হবার জন্যে কেমন পাগল হয়ে উঠেছে ?  ওদের কথোপকথন চলতে থাকে ।  সাথে টিটকারি এবং অর্গি ।  প্রতিরাত ধর্ষণ ।  হাহাহা আমার মত কুৎসিতকে দেখেও কারো যৌনস্পৃহা জাগ্রত হতে পারে ?   - ইউ নো হোয়াট ?  ইউ আর আ ফাকিং নার্সিসিস্ট জাঙ্কি শিট !   - তোমার জন্যে একটা গান গাইবো বিউটি কুইন !  তোমাদের গ্রুভি পার্টিতে খুব জোরে বাজাইতা বলত কোনটা ?  আরে এই মুহূর্তে এরিক ক্ল্যাপটন ছাড়া আর কে বেশি প্রাসঙ্গিক হতে পারে ?   " If you wanna hang outYou ' ve gotta take her outCocaineIf you wanna get downDown on the groundCocaineShe don ' t lieShe don ' t lieShe don ' t lieCOCAINE " কোকেইন ,  গ্রুভ পার্টি ,  এ্যালকোহল ,  মারিজুয়ানা ,  এক্সট্যাসি ,  ওল্ড স্কুল রক থেকে ব্ল্যাক মেটাল ।  কোনটা আমাকে খেলো ?  আমি কী অনুতপ্ত ?  জীবনটাকে এরকম খেলো করে ফেলেছি বলে ?  না !  আমি সবসময় সুন্দর হয়ে বাঁচতে চেয়েছিলাম ।  সুন্দরের সঙজ্ঞা নিয়ে অবশ্য বিতর্ক হতে পারে ।  আমার কাছে সুন্দর মানে ছিলো বাহ্যিক চাকচিক্য ,  মিউজিক ,  ড্রাগস এবং নিরামিষ - অবশ্যই না !  তার সাথে মিশতে গিয়ে আমি জেনেছিলাম ,  এগুলো গ্ল্যামারাস ।  এখন !  এখন এই ধর্ষণকবলিত অবস্থায়ও উঠে দাঁড়িয়ে থাপড়াবো ,  যদি কোন আঁতেল এসে বলে আমার রোগসমূহের পেছনে অনিয়ন্ত্রিত জীবনযাপনের ভূমিকা কীরকম ছিলো ।  আমি সেটা উপভোগ করেছি ।  টাইম মেশিনে করে নিয়ে গেলে আবারও কোকেইন নেবো ,  সারারাত নাচবো সবার সাথে ,  ঘুমুবো একজনের সাথেই ।  তার সিফিলিস আছে বলে সন্দেহ করে প্রতিরোধক ব্যবহার করব না ,  কজ আই ফাকিং লাভ দ্যাট মিট ইনজেকশন !  খেয়াল করি নি কখন আমি দাঁড়িয়ে পড়েছি এই দূর্বল শরীর নিয়ে ।  খেয়াল করি নি কখন আমি কঙ্কাল এবং খোলসের আলিঙ্গন ভেদ করে চিৎকার শুরু করেছি ।  যখন সম্বিত ফিরে পেলাম দেখি , ধর্ষকামী দুজন বিমর্ষ মুখে বসে আছে ।  দেখে আমারই মায়া লাগলো ।  কন্ঠে কোমলতা এনে বললাম ,   " যাও ,  আর এসো না ।  লাভ নেই " তারা সম্মতি জানিয়ে আমার ভেতর সেঁধিয়ে গেলো ।  ভোর হচ্ছে তখন ।  তারা আর আসে নি কখনও * আবারও একটা ক্লান্তিকর দিন আসে বেতোরোগী হাঁফ ধরা বুড়োর পিঠে করে ।  বুড়োদের আমি ঘৃণা করি ।  উমম .  .  .  ঠিক তা না ।  বুড়ো হতে ঘৃণা করি ।  বুড়োদের কাছ থেকে সহানুভূতি পেয়ে চলেছি প্রতিনিয়ত ।  নানা - নানু , দাদা - দাদী .  .  .  আচ্ছা এসব সহানুভূতির যোগজীকরণ করলে কি আমি সুন্দর হতে পারবো ?  আমি আমার গোপন হ্যান্ডব্যাগে জমাচ্ছি এসব ।  ইদানিং রাতের বেলা নতুন একজন আসে আমার কাছে ,  সে দিয়েছে ।  তার পরিচয় কখনও স্পষ্ট করে বলে না ।  তবে আমার ধারণা ,  যেই দুই ব্যাটাকে ভাগিয়েছি তারাই একীভূত হয়ে ছদ্মবেশে আসে ।  সে অনেক ভালো ভালো কথা বলে ।  সুন্দর স্মৃতি ,  দূরন্ত শৈশব ,  সবুজ ঘাস ,  এবং .  .  . লেবুপাতার রুমাল ।   - তুমি আসলে কে বলত ?   - তোমার হ্যান্ডব্যাগটা দাও তো ।  দেখি কতটুকু জমিয়েছো ।   - কী ?  - সহানুভূতি ,  ভালোবাসা ,  চুমু ,  স্নেহ ,  আদর .  .  .  - এসব দিয়ে কি আমি সুন্দর হতে পারবো ?  আমি সুন্দর হব .  .  .  -  .  .  . একটু একটু করে .  .  .  - সত্যি এটা সম্ভব ?   - সম্ভব কী না জানি না ,  কিন্তু সবাই তাই চায় ।   - সবাই আমাকে সুস্থ দেখতে চায় ,  সুন্দর না ।  - সুস্থ না হলে সুন্দর হবে কেমন করে ?   - সুস্থ হলে হাজার বিধিনিষেধ ,  আমি পারবো না ।  আই নো মাই ডেস্টিনি ।  গান শোনো ,  সেক্স পিস্তলের ।  " I ' ve lived a life that ' s fullAnd each and every highwayAnd that ,  much more than thisI did it my wayRegrets I ' ve had a fewBut then again ,  too few to mentionI did what I had to doI saw it through without exemptionI ' ve planned each charted courseEach careful step along the highwayAnd more ,  much more than thisI did it my way .  .  .  " বুঝলা কিছু ?  বোঝো নাই ।  তোমার চেয়ে ঐ দুইজন ভালো বুঝতো বরং ।  নাও ,  এখন কিছু ডায়লগ দাও !  জীবন সম্পর্কে মোটিভেশন ,  পিতা মাতার প্রতি দায়িত্ব ও কর্তব্য ,  শিক্ষকের মর্যাদা ,  প্রেমিক নবাবজাদা হাহাহাহাহাহাহা !  সে চুপ করে থাকে ।  আমি রেগে যাই ।  -  কী হল ?  চুপ করে আছো কেন ?  বল !   - না ।  - কেন না ?  কিছু বল !  বল !  বল !  বল !  বল !  - না ।  - ডোন্ট ইউ পিপল কেয়ার এবাউট মি ?  আ লিটল ?   - হ্যান্ডব্যাগটা রাখো ।  আমি এখন যাই ।  দেখা হবে আবার ।  সে চলে যাওয়ার পরে হ্যান্ডব্যাগটা খুলি আমি ।  এক আশ্চর্য মাদকতাময় গন্ধে সুরভিত হয়ে ওঠে ঘর ।  কোকেইনের মত তীব্র না ।  স্নিগ্ধ ।  কোমল ।  ঘরোয়া ।  চেনে চেনা ।  গন্ধগুলো আমি চিনতে পারি সব !  বাবার পুরোনো ট্রাঙ্কের জঙধরা নেশাতুর গন্ধ ।  রান্নাঘর থেকে বেরুলে মা ' র শরীর থেকে ডিম - সাবান - পেঁয়াজের এক অদ্ভুত মোহময় গন্ধ বেরুতো ,  সেটা ।  নানুর পানদানী ,  সাজুগুজু খালামনির জর্জেটফুলের গন্ধ ,  প্রিয় পুরুষের লেবুপাতা গন্ধ .  .  . আমাকে আমোদিত করে ।  আমাকে আচ্ছন্ন করে ।  আমি কাতর স্বরে বলতে থাকি ,  আমাকে ভালোবাসা দাও ,  স্নেহ দাও , আদর দাও .  .  .  " হাত বাড়াও ,  টেনে নাওএখনি এখনি এখনি .  .  .  "  আর এসবের সংস্পর্শে কি আমি সুন্দর হয়ে উঠবো আবার ?  আরো আরো আরো কিছুর প্রত্যাশায় হ্যান্ডব্যাগটা খুলি ।  একটা আয়না ।  দুমুখো ।  একপাশে আমার প্রিয়জনদের দেখতে পাই ।  হাসিমুখ ।  ভরাচোখ ।  আশ্বাস ।  নির্ভরতা ।  ভালোবাসা ।  আরেকপাশে আমার কদাকার মুখ ।  খুব কি কদাকার ?  চুলগুলো একটু বেড়ে উঠেছে না ?  ত্বকের রুক্ষতা কিছুটা বিলীন হয়েছে না ?  ওষ্ঠ এবং অধরে চুম্বনচিত্র আঁকতে আসবে তো লেবুপাতার রুমাল নিয়ে নরকের রাজপুত্র !  জানালার শার্সি খুলে দিলে বৃষ্টি এবং বাতাসের রুপকথারা আমায় তাদের একজন করে নেবে ?  আমি সুন্দর হচ্ছি !  একটু একটু করে !   - তুমি সুস্থ হচ্ছ ।  সেইজন ।  আবার এসেছে ।  যে আমাকে হ্যান্ডব্যাগটি উপহার দিয়েছিলো ।  - আমি সুস্থ হতে চাই না !  ইট উইল অল বি দ্যা সেইম !   - আমরা চাই ।   - তোমরা চাও ?   - তুমি চাও না যে আমরা চাই ? তার এহেন কৌশলী প্রশ্নে আমি অপ্রতিভ হই ক্ষণিকের জন্যে ।   - হ্যাঁ চাই ।   - তাহলে ?  - তাহলে কী ?   - হ্যান্ডব্যাগটা রাখবে নাকি নিয়ে যাবো ?   - থাক !   - আমি কী আবার আসবো ?   - এসো .  .  .  * ব্যাগটার চেইন আঁটকে গেছে ,  কী মুশকিল !  অনেক কসরৎ করে তবেই খোলা যায় ।  আমার ঘরের দরজাটাও অদ্ভুত আচরণ করছে ।  যেন নিজের ইচ্ছেমত চলে !  কখনও খিল এঁটে বসে থাকে ,  প্রিয় আগন্তুক চাইলেও আসতে পারে না ।  কখনও হাট করে খোলা থাকে ,  স্মৃতির কঙ্কাল আর কদর্যতার খোলসদেহ হুড়মুড়িয়ে ঢুকে পড়ে ।  আমি কখনও সুঘ্রাণক্রেতা ।  কখনও আয়নামহলের রাজকন্যা ,  কখনও বাঁদী !  কখনও আশান্বিত ।  কখনও ধর্ষিত ।  কখনও বিজয়ী ।  আসলে আমি মৃত্যুর দিকে এগিয়ে যাবো নাকি জীবনকে ভালোবাসবো ,  সুস্থ হব নাকি সুন্দর হব এইসব প্রশ্নে দ্বিধাগ্রস্থ ।  অবশ্য ঘোরের ঘেরাটোপে বসবাসকারী কে ' ই বা পারে সঠিক সিদ্ধান্তে অটল থাকতে ! কেউ কেউ থাকে এরকম .  .  . 






স্নার্ল

 যেদিন আমি অথবা তুমি ,  অথবা আমরা দুজনেই ,  তীব্রতার আকাশে উড্ডয়ন শেষে প্যারাসুট থেকে সবেগে নীচে নামতে থাকবো , 
অথবা যেদিন চুম্বনের সঙজ্ঞা জানতে ফিজিক্সের চর্মঘর্ষণবিদ্যার শরণাপন্ন হব , 
অথবা যেদিন আমার মেনোপজকালীন বিষণ্ণতা এবং তোমার প্রস্টেট গ্রন্থির বিদঘুটে আচরণে একে অপরকে সদ্য রুট ক্যানেল অথবা ক্যাপকৃত ভাঙাচোড়া দাঁত দিয়ে কর্কশ শব্দে শাপ - শাপান্ত করব , 
তার আগেই গল্পটা লিখে ফেলা যাক ,  কী বল ?  গল্প বলা রাতের রেশম জোৎস্নার রূপালী ওম গায়ে মেখে হাস্যমুখী মুখোশবিহীন এ্যাসাসিন ,  স্নাফ আর্টিস্ট ,  স্নিফিঙ এ্যাবিউজারস হয়ে আমাদের দেহের খন্ডিতাংশের গভীরে ঢুকে সুতীব্র ,  ব্যাখ্যাতীত ভালোবাসার তত্ত্বতালাশ আর কতদিন ?  খুঁজে পাই নি পরম আগুন -  নিহারিকা কুঞ্জে ।  শুধু ছুটে চলেছি মরীচিকার পেছনে ।  আমাদের ক্লান্তি আসে নি এখনও ।  তৃষ্ণা মেটেনি ।  কিন্তু একদিন হয়তোবা আমরা আকন্ঠ হৃৎজল পান করে ব্লাডার ফুলিয়ে বসে থাকবো ।  তুমি আনমনে স্বমেহন অথবা প্রস্রাব করবে ,  আর আমি প্রেগনেন্সি কিট কিনে দুটো লাল দাগের খোঁজে উৎকন্ঠিত চিত্তে চেয়ে থাকবো ।  তুমি জানো ,  যাপিত জীবনে তীব্রতা ,  ঘোর এবং পারস্পরিক অনুসন্ধিৎসু শল্যকার্য বাদ দিলে নিপাট সুখী জীবন যাপন করা সম্ভব ।  তুমি কি তাই চাও ?  হয়তোবা হ্যাঁ ,  হয়তোবা না ,  ইউ কান্ট নেভার সে !  তার আগেই আমাদের অপরবাস্তব অনুভূতির প্রাবল্যের গল্পটা লিখে ফেলা যাক ,  কী বল ?  
  * 
 ঘুমো ,  ঘুমো !  তোর কাছে গল্প লেখার অনুমতি চেয়েছি নাকি ?  তোর অনুমতির তোয়াক্কা করি আমি ?  তোকে আমার মোটেও দরকার নেই ।  ক্লকওয়ার্ক অরেঞ্জের পোস্টার ,  সেক্স পিস্তলসের পাঙ্ক ফিলোসফি ,  সালভাদর দালির আন্দালুসিয়ান ডগ ,  হাংরিয়ালিস্ট মুভমেন্টের প্রতি তোর অবসেশন তোকে খুব শিখিয়েছে নিহিলিস্ট রোমান্টিক মায়াকান্না ।  এ ছাড়া তুই কী !  হাহা !  এসবই তো তুই !  আর এসবের কারণেই তোর জন্যে আমি ।  মেড ফর ইচ আদার !  ভালোবাসার সাথে নিহিলিজমের মিক্সচারটা ভালোই রপ্ত করেছিস ।  আমাদের অতৃপ্ততার অণ্বেষণে যা খুবই সহায়ক ।  তবে তোর দ্বারা প্রভাবিত হলেও তোর কাছ থেকেই এসব শিখেছি ভাবলে ভুল করবি ।  আমি ওরকম ন্যাকাবোকা মেয়ের অভিনয় না করলে কার ওপর এইসব তত্ত্ব প্রয়োগ করতি জানোয়ার !  এই দেখ ,  এখন যদি আমি তোকে ঘুম থেকে উঠিয়ে বলি  " এই শোনো ,  আমার না খুব ভয় করছে "  তখন তোর ঘুমমিশ্রিত চোখে অহমিকা আর তৃষ্ণার লেখচিত্রের প্রতিটি স্থানাঙ্ক কেমন হবে ,  তা আমি বলে দিতে পারি ।  আমাকে কেটেকুটে ভেতরে ঢুকে কিছুই পাস নি ,  পাবিও না ,  এই সুখবোধ আমাকে বাঁচিয়ে রাখে ভীষণভাবে ।  তবে ভয়ও হয় ,  কবে তোর এই অভিযানের আগ্রহে ভাটা পড়ে ।  খুব হতাশ লাগে মাঝেমধ্যে ,  তোকে এত সহজে বুঝে ফেলেছি বলে ।  তুই কেন আরেকটু দুর্বোধ্য হলি না বিমূর্ত কোন চিত্রকর্মের মত ?  তবে ভয় পাস নে ,  তোর শরীরের ভেতর শরীর ,  মনের ভেতর মনটা কেমন ,  জানার আগ্রহ আমি প্রতিনিয়ত নতুন করে সৃষ্টি করি । 
 - খবরদার .  .  .  জড়িয়ে ধরবি না ।  আজ রাতে খুব গরম ।  ছাড় বলছি !  
 - ছাড়বো বলছো ?  কাম অন বেইবি ,  আই নিড সেক্স ! 
 - হু ডাজন ' ট !  ওকে ,  লেটস হ্যাভ সেক্স ।  আমাদের প্রয়োজনের তো অভাব নেই ।  সেক্স ,  ফুড ,  জব ,  বেবি .  .  . প্রয়োজনের ঊর্ধে উঠতে বলি না তোমাকে আর ,  আমি নিজেই কী তা পারি !  হাজার হোক ,  রক্ত - মাংসের মাংসল মানবীতো !  
 - ডোন্ট বি আপসেট !  স্যরি ,  বি আপসেট !  আপসেট হও তোমার মাংসল জীবনের জন্যে ।  এটাইতো চাচ্ছিলাম ।  তোমাকে আমি নাক্ষত্রিক আকাশের ঔজ্জ্বল্যের মাঝে লুকিয়ে থাকা কালো তারা বানাবো ।  আর তোমাকে খুঁজবো ,  খুঁজে চলবো .  .  .  ফাক সেক্স !  চলো কালো তারা ,  আকাশে চলো ।  
 - কী বললা !  ফাক সেক্স !  হাহাহা ! 
 - হু !  এখন হাসো ,  তারপর ভাসো !  ভেসে যাও !  ওপরে উঠে যাও তারার গাউন পরে ।  তোমাকে আমি কেটেছিড়ে পাই নি ,  এবারও পাবো তাও আশা করি না ।  কিন্তু তোমাকে খোঁজার ,  পুনঃপুনঃ আবিস্কার করার আনন্দ থেকে নিজেকে বঞ্চিত করতে চাই না কখনও । 
 - অথচ আমরা একসাথেই থাকি তাই ,  না !  
 - ইউ গট ইট মাই ব্ল্যাক স্টার ! 
  * 
গল্প লেখায় বাগড়া পড়েছে বলে আমার একটুও রাগ হয় নি ।  এভাবে ভাসতে ভালোই লাগছে ।   ' ই '  প্রত্যয় দিয়ে আসলে ঠিক বোঝানো গেলো না ।  খুব .  .  .  খুব ভালো লাগছে ।  অসম্ভব ভালো লাগছে ।  এই যে রক্তমাংসের নারী থেকে এভাবে পরী হওয়া ,  দেবী হওয়া ,  তারা হওয়া ,  কালো তারা !  অজস্র তারার মাঝে লুকিয়ে থাকা একজন ।  চমৎকার ব্যাপার ।  বেশ অনায়াসেই হয়ে গেলো ।  তুমি চাইলেই হয় ।  আমি চাইলেই হয় ।  আমাদের চাওয়া পাওয়ার সমীকরণটা প্রথমদিকে খুব সরলভাবে শুরু হয় ।  তারপর যাবতীয় জটিলতা .  .  .  একটার পর একটা  চলক এবং ধ্রুবকের আগমন সমাধানটাকে জটিলতর করে দেয় ।  অবশ্য সমাধান নিয়ে আমরা ভাবলে তো !  
 গোলাপী নাইট গাউন পরা ঐ ছেমড়িটা ঘুমাক ,  তার পাশের দামরাটাও ঘুমাক !  সকালবেলা ঘুম থেকে উঠে এলোমেলো বিছানা গোছগাছ করে অফিসে অথবা নিরুদ্দেশে যেখানে খুশি যাক ।  নাহ !  বড্ড রূঢ় মনোভাব পোষণ করছি বোধহয় ওদের ব্যাপারে ।  ওরা কেউই এখন আর বিছানায় নেই ।  ওরা নেই ,  আমরা নেই ,  নেই এই বিছানা - বালিশ - এ্যালার্ম ক্লক - টুথব্রাশ মন্ডলীতে ।  রাতের তন্দ্রা কেটে যাবার আগেই নিকষ কালো আকাশে কালো তারা হয়ে ফুটে রই আমি ।  সে আমাকে খুঁজবে ,  এবং খুঁজে না পাওয়ার আনন্দে বিভোর হবে ।  সেই পুরোনো খেলা ,  নতুন রূপে ।  আমি ক্লান্তি আসার আগেই গল্পটি লিখতে চেয়েছিলাম ।  এখন মনে হচ্ছে অলিখিত এবং অদৃশ্য ঘটনাবলীই আমাদের পরিচালিত করবে আজীবন ।  গল্প লেখার কোন দরকার নেই । 
 - আমাকে খুঁজে বের কর !  আই এ্যাম দ্যা ব্ল্যাক স্টার ! 
ব্ল্যাক স্টারের কনসেপ্টটা চমৎকার ।  আমাদের কাঙ্খিত অতৃপ্তি অভিযানের  অভিধানে আরেকটি শব্দ যুক্ত হল ।  এর প্রায়োগিক দিকটা দেখার জন্যে উন্মুখ হয়ে আছি !  
  * 
কোথায় তুমি কালো তারা ?  আমি ধূমকেতুরথে চড়ে খুঁজে বেড়াচ্ছি তোমায় ।  বছরের পর বছর .  .  . বছরের পর বছর .  .  .  ।  আমার বয়স বাড়ছে না ,  ক্লান্তি পাচ্ছে না ।  এই আনন্দময় অনুসন্ধান পর্বের গর্বিত অভিযাত্রী আমি ।  কখনও তোমার ছায়া পড়বে ভেবে সমুদ্রের গভীরে নেমে যাই ,  মুখরিত জলকল্লোলের মধ্যে হারিয়ে যায় আমার চিৎকার ।  মুখে লোনা পানি ঢুকে যায় ।  কখনও অরণ্যের পাখি এবং বৃক্ষপত্রের ধ্রুপদী কনসার্টে সবুজের প্রতি তোমার ভালোবাসার কথা ভেবে সন্ধান করি সেখানে ।  তবে মহাবিশ্বের ক্রমবর্ধমান প্রসারণে তোমার শুন্যতাও যে অসীমে বিস্তৃত হচ্ছে এটা ঠিক বুঝতে পারি ।  আমি খুঁজছি .  .  . খুঁজছি .  .  . খুঁজছি তোমাকে কালো তারা ।  এটা অনস্বীকার্য যে ,  আমাদের আগের কার্যপ্রণালীর সাথে এটার অনেক তফাৎ ।  ওটাতে কম বয়সের অপরিপক্ক তীব্রতা এবং সহিংসতার তীব্র আনন্দ ছিলো বটে ,  কিন্তু এই অভিযাত্রা আরো আনন্দময় ,  প্রশান্তিময় ,  ব্যথা এবং অশ্রূবিহীন ,  কষ্টবর্জিত ।  
 হোয়াট দ্যা ফাক আই এ্যাম থিংকিং ! 
 আনন্দ !  প্রশান্তি !  যন্ত্রণাহীনতা !   
 আমার কী বয়স বাড়ছে ?  ক্লান্তি আসছে ?  আমার কালোতারার খোঁজে আমি পেরিয়ে যাচ্ছি সবুজ মাঠ ,  নিবিড় বন ,  গায়ে মাখছি জলজ সতেজতা ।  এর মাধ্যমে কি আমি আমার মধ্যবয়স্ক আরামপ্রিয় শরীর ,  আর প্রশান্তিভ্রান্ত চোখকে মহান যন্ত্রণা আর বিচ্ছেদ থেকে দূরে সরিয়ে দিচ্ছি না ?  কালোতারার খোঁজে আনন্দভ্রমণ তাহলে আমার বিলাস অজুহাত ছিলো ?  তীব্রতা এবং অপ্রাপ্তির অনুসন্ধান না ?  আমি সুখী গেরস্থ হয়ে যাচ্ছি ?  কালো তারা ,  নেমে এসো ।  নেমে এসো প্লিজ !  অনেক বছর পার হয়ে গেছে ,  অনেক তো হল !  এবার নেমে এসো !  এই খেলা আর ভালো লাগছে না ।  আমি অরণ্যের সজীবতা চেয়েছিলাম ,  সমুদ্রের গভীরতার সাথে ভালোবাসার গভীরতাকে পরখ করতে দেখতে চেয়েছিলাম - কিন্তু কিছু শামুকের বাড়ি ভেঙে দেয়া ছাড়া আদতে কিছু হয় নি ।  উজ্জ্বল নক্ষত্রদের সাথে বন্ধুত্ব করেছিলাম -  আমার চোখ ঝলসে গিয়েছিলো ।  তোমাকে না পাওয়ার নিশ্চয়তার ছত্রতলে দাঁড়িয়ে ভুলে গিয়েছিলাম সুখ নামক অশ্লীল আরাম মাদক ।  অপ্রাপ্তির অনুভব আর বোধ করছি না কালো তারা ,  তোমাকে প্রয়োজন আমার এখন ।  হ্যাঁ ,  অনেক বছর আগে যে স্থূল শব্দটি নিয়ে আমাদের মাঝে মন কষাকষি হয়েছিলো সেটার কথাই বলছি ।  
 তোমাকে আমার প্রয়োজন ।  নেমে এসো !  
  * 
এভাবেই কেটে যায় বছর - মাস - দিন !  এভাবেই কেটে যায় সময়ের দেহ !  আমাদের সবচেয়ে দীর্ঘস্থায়ী ,  কিন্তু ফলপ্রসূ প্রক্রিয়াটা এভাবে পরিত্যক্ত হয়ে গেলো !  এতদিন অন্ধকারে সাঁতরে চলে ,  ঘাপটি মেরে মজা দেখে নিজেকে মনে হচ্ছিলো অসূর্যস্পর্শা অহংকারী এক তারা ,  যার খোঁজে আজীবন ছুটে চলবে একজন প্রেমিক পুরুষ ।  এই আত্মম্ভরীতার আড়ালে ঢেকে গিয়েছিলো আমার বয়স ,  ক্লান্তি ,  তীব্রতা ,  গভীরে ঢোকার মোহ .  .  .  ।  আসলে কালো তারা বলে কখনও কিছু ছিলো না ।  থাকবেও না .  .  . 
  * 
Snarl  ( verb )  
 -  ( কুকুর সম্বন্ধে )  দাঁত বের করে ক্রুদ্ধ গর্জন করা । 
 -  ( ব্যক্তি সম্পর্কে )  কর্কশ কন্ঠে কথা বলা ।  
  *  
 - এভাবে ঘোরগ্রস্থ জীবন আর কতদিন কাটাবা হ্যাঁ ?  রাখো ,  ভদকার বোতলটা রাখো ! 
 - শাট আপ বিচ ! 
 - শোন ,  গালি আমিও কম জানি না ,  প্রতি বৃহস্পতিবার আসলেই তোমাকে বোতল নিয়ে বসতে হবে ? 
 - গেট দ্যা ফাক আউট অফ হিয়ার ! 
 - মদ খাইলে খালি ইংরাজি মারাও ,  না ?  মদ খায়া যেই টাকা উড়াইছো ,  সেইটা দিয়া আমারে কয়টা শাড়ি কিনা দিতে পারতা ! 
 - তুমি আমাকে ভালোবাসো না আর ? 
 এরকম স্টুপিড প্রশ্নের পরে তার সাথে কথা চালিয়ে যাওয়ার আর কোন মানে খুঁজে পাই না ।  দুঃখজনক ব্যাপার হচ্ছে ,  তাকে আমি ভালোবাসি ,  এবং তাকে আমার প্রয়োজন ।  ঘেন্না লাগে নিজের ওপর ।  আমি জানতাম ,  এরকমটাই হবে শেষতক ।  আমাদের গল্পটা অনেক আগেই লিখে ফেলা উচিত ছিলো ।  লেখা হয় নি ,  কালো তারা নামক উদ্ভট অভিযানের কবলে পড়ে ,  আদতে যা ছিলো নির্ভরতা এবং আয়েশের একটা অজুহাত মাত্র !  গত ক ' বছর আমরা তৃষ্ণার্ত চাতক পাখির মত একে অপরের জলাধার পান করে জলীয় হয়েছি ,  জ্বলীয় হতে পারি নি ।  বেমালুম ভুলে গেছি !  তবে হ্যাঁ ,  এখন আমরা একে অপরকে খুউব ভালোবাসি !  পরস্পরের যত্ম নেই ,  জন্মদিনে টেক্কা দিয়ে দামী উপহার দেয়ার নেশায় মাতি ।  আর এভাবেই জ্বলে উঠলো সব বাতি ।  হারিয়ে গেলো কালো তারা ।  
 - কালো তারা ,  তুমি আমাকে ভালোবাসো না ? 
 - কালো তারার ব্যাপারটা নেহায়েৎ একটা পাগলামি ছিলো ।  
 - আরেকটু পাগলামি করা যায় না ?  শেষবারের মত ? 
 - তুমি ড্রাংক । 
 - এখন মদ্যপ যে ,  পাগলামি করার তার শ্রেষ্ঠ সময় ! 
 - আই এ্যাম নট ড্রাংক ,  এ্যান্ড আই এ্যাম নট ইয়োর ব্ল্যাক স্টার ।  
 - ইউ আর আ বিচ ! 
 - গালি দিবি না বাঞ্চোৎ ! 
 - তুই শাড়ি কিনবি না ?  গহনা কিনবি না ?  নেকলেস কিনবি না ?  চল ,  কালকেই তোকে সব কিনে দেবো ।  
 আমি অনায়াসেই একটা নতুন অনুসন্ধান প্রক্রিয়া শুরু করতে পারতাম ,  ভালোবাসার যাবতীয় আনুষ্ঠানিকতা বাদ দিয়ে ।  আবারও স্নাফ থিয়েটারে গিয়ে তাকে দিয়ে আমার দেহ কাঁটাছেরা করে ভেতরে ,  যতটা ভেতরে গেলে খুঁজে পাওয়া যায় ব্যাখ্যাতীত ভালোবাসা এবং অসহনীয় অর্গাজম ,  সেটার বিশ্লেষণ করতে পারতাম ।  আমাদের পরস্পরের দেহের খন্ডিতাংশ হাতে নিয়ে স্নিফ করতে পারতাম ।  এতটা হার্ডকোর লেভেল না গেলেও আবারও বছরের পর বছর কালো তারা হয়ে মিলিয়ে গিয়ে তার একান্ত অনুসারিত হতে পারতাম ,  এবার হয়তোবা আগের ভুলগুলো আর হত না ।  কিন্তু আমাকে পেঁচিয়ে ধরে দ্বিধার বাহু ।  তাকেও হয়তো বা ! 
 আমরা একে অপরের দিকে খরচোখে তাকিয়ে থেকে মৌনভাবে বোঝাপড়া করতে থাকি ।  হয়তোবা সব দ্বিধা ঝেড়ে ফেলে সেই মহান ,  কিন্তু যন্ত্রণাদায়ক অনুসন্ধানে ব্রতী হব ,  হয়তো বা প্রাত্যহিক ভালোবাসা চর্চাটাই অব্যাহত রাখবো ,  হয়তো বা .  .  . 
 - চোখ নামাও ! 
এতসব দ্বিধার যাঁতাকলে পিষ্ট হয়ে সইতে না পেরে আমি চিৎকার করে উঠি । 
 এখন আমি তার বমি পরিস্কার করে বিছানায় শুইয়ে দেবো ।  ভালোবাসা রক্ষা করার ক্ষেত্রে এসব অতি প্রয়োজনীয় ।  
 আমাদের নিয়ে সেই গল্পটা আর কখনই লেখা হবে না আমার ।   
  #  এই গল্পটি  " তীব্রতা "  ট্রিলজির শেষ গল্প ।  আগের দুটি গল্প হল ,  
স্নিফ স্নাফ 

                    




বৈহাসিক বৈক্লব্য

 বাসের ভেতর মানুষ বাড়ছে ।  যন্ত্রযানটির স্থিতিস্থাপক এবং স্ফিত পাকস্থলিতে দিব্যি এঁটে যাচ্ছে ঘামে ভেজা এঁটোঝুঁটো মানুষ ,  বডিস্প্রে দেয়া স্যুটেড বুটেড এটিকেটঅলা মানুষ ।  যানটি কুমিরের পরিপাকতন্ত্রের মত হজমক্ষমতা নিয়ে উদরস্থ করেছে সবাইকে ।  উগড়ে দিচ্ছে না কাউকে ।  ইঞ্জিন কাভারের ওপরে কোনমতে জায়গা করে নিয়ে ববির মধ্যে একটা প্রশান্তির অনুভূতি কাজ করে ।  যদিও জায়গাটি গরম ,  এবং বসতে হয়েছে বেশ কসরৎ করে ,  এবং বসার সময় পশ্চাদ্দেশে গরম খুন্তির মত ছ্যাক খেয়েছিলো ,  দুই পাশের দুই যাত্রী; একজন ডাকসাইটে যুবতী এবং একজন চিরবিরক্ত চেহারার প্রৌঢ় ,  তার আগমনকে সুস্পষ্ট বিরক্তি দিয়ে স্বাগতম জানিয়েছিলো ।  এসব প্রতিকূলতাকে মুরগীর পালকের মত হাওয়ায় ভাসিয়ে দিতে সিদ্ধহস্ত ববি ।  ভীড় ঠেলে বাসে ওঠা গেছে ,  তার ওপর আবার বসার একটা জায়গাও পাওয়া গেছে ,  আর কী চাইতে পারে ববি !  আজিমপুর থেকে মিরপুর ।  কম দূরত্ব তো না ! কম মানুষের গন্তব্য না ।  বাসের ভেতর মানুষ বাড়ছে ।  হয়তোবা দেখা হয়ে যাবে কোন চেনামুখের সাথে ।  হলে মন্দ হয় না ।  বসার জায়গা ,  সাথে ফ্রি আড্ডা -  মূলত বসার জায়গা পাওয়া গেছে বলেই চেনা / অর্ধচেনা যে কারো সাথে আড্ডা দেবার এক ফুরফুরে আমেজ অনূভব করে ববি ।  তবে ইঞ্জিন কাভারে হেলান দেয়ার জায়গা নেই বলে বাধ্য হয়ে তাকে কুঁজো হয়ে বসে কন্ডাক্টরের সাথে যাত্রীদের বাসে মানুষ ওঠানো নিয়ে বিতন্ডাটা দেখতে হচ্ছিলো ।  কিছু করার নেই ,  তাই এই ঝগড়াটায় সে অংশগ্রহণ করবে কী না ,  এবং করলে কোন পক্ষে থাকবে এটা নিয়ে একটু দ্বন্দ্বে আছে ববি ।  দু পক্ষের জন্যেই যুক্তি আছে ।  এতগুলো মানুষ রাস্তায় দাঁড়িয়ে ,  ফলে কন্ডাক্টরের পক্ষ নিয়ে -  " আরে ভাই ,  থামেন !  বাড়িতে তো সবাইরেই যাইতে হইবো ।  কষ্ট কইরা চাইপা যান !  " নাকি যাত্রীদের পক্ষ হয়ে ,  " বাস ভইরা গেছে ,  তাও লোক উঠাইতাছো !  ভাড়া কিন্তু হাফ দিমু !  " ববির পক্ষালম্বন বিষয়ক চিন্তাভাবনার সময় বচসাটা সামনের দিকে এগিয়ে গেলে হাঁফ ধরা শ্বাসকষ্টের রোগীর মত বাসটা থেমে থেমে চলতে থাকে আর ববিও ভাবনাটা থেকে নিস্কৃতি পায় ।  সায়েন্স ল্যাবের মোড়ে তার সামনে রড ধরে ঝুলতে থাকা মানুষটি নেমে গেলে ববি তার লম্বা পা গুলো একটু ছড়িয়ে বসতে গিয়ে খেয়াল করে ,  সামনের জানালার কাছে শুভ বসে আছে ।  চমৎকার ব্যাপার !  শুভর সাথে ববির একসময় ভালোই দহরম মহরম ছিলো ।  এমন পয়মন্ত দিন সচরাচর আসে না ।  মাত্র মিনিট পাঁচেক দাঁড়িয়ে বাস পাওয়া গেছে ,  দুই মিনিটের ভেতর বসার জায়গা মিলেছে ,  মিনিট সাতেকের ভেতর একজন পরিচিত মানুষের দেখা পাওয়া গেল ,  যার সাথে দীর্ঘভ্রমণ পথে টুকটাক কূটকাচালি ,  অন্তরঙ্গ আলাপ অথবা দেশোদ্ধার যা ইচ্ছে তাই করা যাবে ।  সব কিছুই উন্মুক্ত ।   - আরে শুভ যে !  কই যাইতাছেন ?  - কী খবর ববি !  আমি শ্যামলী যাই ।  আপনে কই যান ?  - এই তো ,  মিরপুরে ।  - এহনও মিরপুরেই আছেন ?   - হ !  আপনের খবর টবর কী ?  - চলতাছে আর কী !  তয় একটা সুসংবাদ আছে আমার .  .  . সুসংবাদ !  সুসংবাদ !  সুসংবাদ !  আজকে নীলক্ষেতের মোড়ে রিকশায় করে টেপরেকর্ডারে একটা সুসংবাদ বিলি করছিলো একজন ।  দাঁতের যাবতীয় সমস্যার আশ্চর্য নিরাময় সম্পর্কিত ।  আজকে একটা ট্যাবলয়েডে হিলারির সাম্প্রতিক সফর দেশের জন্যে সুসংবাদ বয়ে নিয়ে আসবে বলে জানা গেছে । এসব সুসংবাদ ববি মেনে নিতে পারে ।  কিন্তু কারো ব্যক্তিগত সুসংবাদে ভীষণ অনীহা তার ।  সে এসব ঘৃণা করে ।  কিন্তু প্রতিনিয়ত তাকে ব্যক্তিগত সুসংবাদ শোনানোর নিয়ত করেছে যেন পরিচিতজনেরা !  প্রতিনিয়ত শুনতে হয় ,  এবং শ্রবণপরবর্তী মেকি উচ্ছাস যথাযথ হয়েছে কী না তা সম্পর্কে সচেতন হতে হয় ।  কী সুসংবাদ শোনাবে শুভ ?  বিয়ে করেছে ?  বিয়ে করে থাকলে একটা নাদুসনুদুস স্ফটিকস্বচ্ছ গ্ল্যাক্সো বাচ্চা হয়েছে ?  নাকি প্রমোশন ?  ইনক্রিমেন্ট ?  বিদেশ ভ্রমণ ?  এসব শুনতে শুনতে ক্লান্ত ববি ।  বাসের বচসাটা আবার তাদের অবস্থানমুখী হলে পরস্পরের দৃষ্টিকেন্দ্রে একটা দেয়াল তৈরি হয় ।  এতে ববি তার সাময়িক ঈর্ষামিশ্রিত ক্ষোভ প্রশমনের সুযোগ পায় ।  মুখে একটি ফরমায়েশী হাসি ফোটাতে সক্ষম হয় অবশেষে ।  অপেক্ষা করে ভীড়টি সরে গেলে শুভর শুভ সংবাদটি শুনে তাকে অভিবাদনমূলক বাক্যাবলি বলার জন্যে ।  রড ধরে ঝুলে থাকা দুজন লোকের কোমড়ের ফাঁক দিয়ে চোখ গলিয়ে তার দিকে অত্যুৎসাহী ভাব ধরে প্রশ্নটি ছুড়ে দেয় ।   - কী ?  - আরে ববি নাকি !  আছো কেমন ?  বাসের ভেতর মানুষ বাড়ছে ।  ববি ঠিক নিশ্চিত হতে পারে না চেনাজানা মানুষদের সাথে দেখা হওয়াটা কেমন হবে ।  ব্যাপারটা বেশ অদ্ভুৎ !  একটু আগেই এখানে শুভ বসে ছিলো ।  তার জায়গায় রায়হান ভাই কখন এলো ?  শুভ কি নেমে গেছে ?  ভালোই হল ।  আজকের দিনটা ববির জন্যে শুভই বটে ।  তাকে কোন শুভ সংবাদ শুনতে হবে না ।  রায়হান ভাইয়ের কাছ থেকে অন্তত শুভসংবাদ পাবার কোন সম্ভাবনা নেই ।  তার সাম্প্রতিক খবর জানে ববি ।  বেচারা শেয়ার মার্কেটে বিশাল ধরা খেয়েছে ।  আগে ট্যাক্সি ক্যাবে করে চলত ,  এখন লোকাল বাসে চড়ে ।  রায়হান ভাইকে দেখে ববির আড়ষ্ট হয়ে আসা পেশীগুলো স্বাচ্ছন্দ বোধ করে ।  আত্মবিশ্বাস ফিরে পায় ।   - আরে রায়হান ভাই যে !  দিনকাল কেমুন যায় ?  - ভালো না ।  - কেন ,  কী হয়েছে ? তার বর্তমান দুরবস্থা সম্পর্কে অজ্ঞাত থাকার এবং তার কন্ঠে হতাশার সুরের পরিপ্রেক্ষিতে পাল্টা উদ্বিগ্নতা আরোপের অভিনয়টি করতে ববির মোটেই বেগ পেতে হয় না ।   - আরে বইলো না !  মেজাজটা খারাপ ।  নতুন কেনা গাড়িটা নিয়া বের হইসিলাম ।  মাঝপথে গেলো নষ্ট হয়া ।  এখন বাধ্য হয়ে এই লোকাল বাসের ভীড়ে ছ্যাবড়া হইতাছি । যাহ শালা !  এই লোক ভালো কামব্যাক করছে তো !  গাড়িও বাগায়া ফেলসে !  ববির মনটা তেতো হয়ে যায় ইঞ্জিনকাভারের আরামদায়ক আসনে বসে থাকা স্বত্ত্বেও ।  সে আর আলাপ চালিয়ে যেতে উৎসাহ পায় না ।  তবে এসবক্ষেত্র যা হয় ,  বক্তা অতি আয়েশের সাথে তার  ' দুর্ভাগ্য '  এবং  " কঠিন জীবন "  এর ফিরিস্তি দিতে থাকে দিস্তা দিস্তা জিহবা খরচ করে ,  বিলাস উপকরণের গেটিস সহকারে !  বাসের ভেতর মানুষ বেড়ে চলেছে ।  আরো বাড়ুক !  আরো ভীড় হোক !  বাকবিতন্ডা ,  হাতাহাতিতে হারিয়ে যাক চেনা ,  অর্ধচেনা ,  অচেনা সব মুখ !  সব মুখ অচেনা হয়ে যাক ! রায়হান ভাই গভীর আগ্রহে চেয়ে আছে ববির দিকে ,  নতুন গাড়ি বিষয়ক অবশ্যম্ভাবী প্রশ্নের উত্তর দিতে ।   - কবে কিনলেন গাড়ি ?  ববি এবার আর তার কন্ঠের নিস্পৃহ হতাশা লুকোতে পারে না ।  তার শোনার কোন ইচ্ছে নেই কে গাড়ি কিনছে ,  কে টাকা উড়োচ্ছে ,  কে প্রমোশন পাচ্ছে .  .  . তবে আজ ববির ইচ্ছেপূরণের দিন ।  তার টেলিকাইনেটিক অথবা টেলিপ্যাথিক শক্তির প্রভাবে  (  ববি এসব কস্মিনকালেও বিশ্বাস করে না ,  তবে আজকের ঘটনা পরম্পরার প্রেক্ষিতে এরকমটা ভাবতে মজা লাগছে তার )  অথবা স্রেফ কাকতালীয়ভাবেই ,  অপ্রিয় কথোপকথনগুলো প্রলম্বিত হচ্ছে না ।  পরের স্টপেজ থেকে হুড়মুড় করে কিছু কলেজছাত্র উঠলে রায়হান ভাই আড়াল হয়ে যায় ,  তাদেরকে হাত দিয়ে সরিয়ে অনিচ্ছুক ভঙ্গীমায় প্রশ্নটির পুনরাবৃত্তি করতে গেলে রায়হান ভাইয়ের জায়গায় সে নিপুকে আবিস্কার করে ।  কখন কে এখানে আসে ,  যায় ,  বড় অদ্ভুত এই পরিবহন !  নিপুর সাথে অবশ্য ববির তেমন কোন পরিচয় নেই ।   অর্ধপরিচিত বলা যেতে পারে ।  একসময় শাহবাগে আড্ডা দেয়ার সুবাদে কিছু কবির সাথে বন্ধুত্ব হয়েছিলো ,  তাদেরই বন্ধু নিপু ।  নিপুর কোন সুসংবাদে ববি ঈর্ষাণ্বিত হবে না ,  আপেক্ষিক দুর্দশার কথা জেনে আনন্দিত হবে না ।   - বাসটা যত এগুচ্ছে ,  মানুষ তত বাড়ছে ।  তাই না ববি ?  নিপুই কথা শুরু করে ।   - হ্যাঁ !  বিরক্তিকর সব মানুষ !  - হয়তোবা আমার এখানে থাকার কথা ছিলো না ।  - তুমি কিছুক্ষণ পরে থাকবেও না ।  তোমার জায়গায় অন্য কেউ এসে বসবে ।   - কে এসে বসবে বলে তুমি আশা কর ববি ?  কোন গোলাপরঙা ,  সাগরচোখের মেয়ে ?  যার সাথে প্রথম দেখাতেই তোমার প্রেম হয়ে যাবে ?   - না ,  তা ভাববো কেন ?    - হু ,  তা অবশ্য ভাবার কথাও না ।  তোমার যা জীবন ,  তাতে এরকম ভাবার কোন অবকাশ নেই ।  অবশ্য আমি ভাবতে পারি !  হাহাহা !  নিপুর বরফের ছুরির মত শীতল এবং নিষ্ঠুর কথা এবং হাসিতে বাসের মধ্যে নীরবতা নেমে আসে ।  থেমে যায় কন্ডাকটর এবং হেল্পারদের সাথে যাত্রীদের যাবতীয় বচসা ।  কর্কশ স্বরে ড্রাইভার ঘোষণা দেয়  " গাড়ি আর যাইবো না ,  সবাই নামেন !  " নিপুও তাড়া দেয় সবাইকে ।  যাত্রীরা বিষণ্ন মনে নেমে যায় ।   - দুঃখিত ববি ,  তোমার পলায়নপর সুখযাত্রাটি এখানে এভাবে পন্ড হল !   - কিন্তু আমি তো শুধু আজিমপুর থেকে মিরপুরে যেতে চেয়েছিলাম !  ইজ দ্যাট আ বিগ ডিল ?   - ঠিক আছে ববি ,  তাই হোক ।  তাই যাও ।  আমি উঠি কেমন ?  ড্রাইভার সাহেব ,  গাড়িটা ছাড়েন । ফাঁকা বাসে আবার ঠেলাঠেলি করে যাত্রীরা উঠতে থাকে ।  ববি নিশ্চল বসে থাকে ফের গরম হয়ে ওঠা ইঞ্জিন কাভারের ওপর ।  তার সামনাসামনি আসনে শুভ এসে বসে ফের ।  - ওহ !  আপনারে তো সুসংবাদটা বলাই হইলো না ! রায়হান ভাই শুভর পাশেই জায়গা করে নেয় ।  কপট বিরক্তি তার চোখেমুখে ।  - আর বইলো না !  বউ এর ঘ্যানঘ্যানানিতে গাড়িটা কিনতেই হইলো ।  নিপু এখনও যায় নি ।  সে খুব আলতোভাবে ববির কাঁধটা ছুঁয়ে কানে কানে বলে ,  "  তুমি চাইলে তোমার কানে ঘুঘুপাখির দুপুরবেলার ডাক রুমাল বানিয়ে বেঁধে দেব ,  তোমাকে ওসব কিচ্ছু শুনতে হবে না ।  তুমি চাইলে বাসে বাড়তে থাকা মানুষদের প্যাকেটভর্তি নক্ষত্রচূর্ণ দিয়ে মহাজাগতিক অনুভূতি এনে দিতে পারি ,  আমরা চাইলে বাসটাকে উল্কাগাড়ি বানিয়ে হারিয়ে যেতে পারি নীল নীল বায়বীয়তায় ।  তুমি চাও ?  আমি জানি তুমি চাও ।  আমিও চাই ।  খুব চাই ।  তবে আমি পারি ,  আর তুমি তা পারো না ,  এটাই পার্থক্য " ববির শুনতে ভালো লাগে ।  তার সম্মোহিত চোখের দিকে তাকিয়ে নিপু বলে যায় ,  " তবে এর থেকেও বড় সুসংবাদ তোমার জন্যে অপেক্ষা করছে !  বাস মিরপুরে এসে গেছে ।  শুভ নেমে গেছে শ্যামলীতে ,  রায়হান কল্যাণপুরে ।  আপাতত আর কোন সুসংবাদপ্রেরক নেই ।  আমিও না ।  নেমে যাও ববি ।  নামো "  - আই মির্পুর ,  মির্পুর ,  মির্পুর এ্যাক ।  নামেন ।  একঘেয়ে কন্ঠস্বর কন্ডাক্টরের ।   .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  . বাস থেকে নেমে ববি নিপুকে দেখতে পায় ।  একটা চায়ের দোকানের সামনে বসে আছে ।  - কি খবর নিপু ?  কবিতা লেখা ভালো চলছে ?  - আরে ধুরো বাল !  কবিতা চুদানোর টাইম আছে নাকি !  কবিতা ফালায়া থুয়া সব লাটের বাট হইতাছে ,  বিজনেস ম্যাগনেট ,  কর্পোরেট মাফিয়া .  .  .  আর আমি বাল .  .  . নিপুর সাথে ববির কোনদিনও খুব একটু কথা হয় নি ।  তারপরেও ববি ভাবে তাকে এক কাপ স্পেশাল মালাই চা খাওয়ানো যেতেই পারে ! 






