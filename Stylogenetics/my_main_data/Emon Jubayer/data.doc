অতিপ্রাকৃত গল্প :   সতরই জুলাই




                        কয়েক  বছর আগে আমার একবার অতিপ্রাকৃত অভিজ্ঞতা  হয়েছিল ।  আমার এক মৃত বন্ধু আমার কাছে ফিরে এসেছিল ।   ওই অস্বাভাবিক ঘটনাটি মনে পড়লে আজও আমি  বিস্ময়ে অভিভূত হয়ে যাই  .  .  . বছর কয়েক আগের কথা  ।  বর্ষাকাল ।  রাতদিন দফায় দফায়  বৃষ্টি ।  এক রাতে  ভিজে অফিস থেকে বাড়ি ফিরেছি ।  আমি  তখন ঢাকায় একাই থাকি ।  মা - বাবা থাকেন  যশোর  ।  আমার তখনও ঘরসংসার পাতা হয়নি ।  মা - বাবা অবশ্য বিয়ের জন্য চাপ দিচ্ছিলেন ।   অবশ্য আমার বন্ধনহীন জীবন বই পড়ে আর আকাশকুসুম ভাবনায় গা ভাসিয়ে  বেশ কেটে যাচ্ছিল ।  রাতে ঘুমাবার আগে কিছুক্ষণ বই পড়ি ।  সে রাতেও বই পড়তে - পড়তে কখন যে ঘুমিয়ে পড়েছিলাম ।  ভোররাতে আমার ঘুম ভেঙে গিয়েছিল  ।  জানালায় ঝিরঝির বৃষ্টির শব্দ ।  টের পেলাম মোবাইলের রিংটোন  বেজে চলেছে ।  বালিশের পাশ থেকে মোবাইল তুলে দেখি অপরিচিত নাম্বার ।  ঘুম জড়ানো কন্ঠে বললাম - হ্যালো ।  আমি ওয়াহেদ ।  ওপ্রান্ত থেকে যান্ত্রিক স্বর ভেসে এল । ওয়াহেদ ?  আমি অবাক হয়ে বললাম ।  কেন ,  তোর মনে নেই ,  আমরা একসঙ্গে স্কুলে পড়তাম ?  কথাটা শুনে আমি আশ্চর্য হলাম ।  হ্যাঁ ওয়াহেদ নামে আমার এক সহপাঠী ছিল অবশ্য ।  সেই ওয়াহেদ ফোন করেছে ?  এত দিন পর ?  এই সময়ে ?  বিস্ময়ের ধাক্কা সামলে বললাম ,  ওয়াহেদ ?  যাক ।  চিনতে পারলি তাহলে ? হ্যাঁ ।  কতদিন পর ।  এখন কোথায় থাকিস ? আমার প্রশ্নের উত্তর না দিয়ে ওয়াহেদ বলল ,  আমি দেশের বাইরে থাকি ।  এ মাসে একবার দেশে আসছি ।  তখন তোর সঙ্গে একবার দেখা করতে চাই । অবশ্যই ।  বললাম ।  আমারও কেমন কৌতূহল হচ্ছিল ।  ওকে খুব পছন্দ করতাম ।  ভারি সহজ সরল ছিল ।  ভীষণ পাখি পছন্দ করত  .  .  . ওয়াহেদ বলল ,  দেশে ফিরে আমি তোকে  আমার ঠিকানা জানিয়ে দেব ।  সতরই জুলাই তোর সঙ্গে দেখা করব । ঠিক আছে ? আমি বললাম ,  ঠিক আছে ।  কিন্তু শোন , ওয়াহেদ ,  তুই আমার টেলিফোন নাম্বার পেলি কই  ? উত্তর না - দিয়ে ফোনটা কেটে দিল ওয়াহেদ ।  ঠিক ওই দিনই আরেকটি কাকতালীয় ঘটনা ঘটল  .  .  . সন্ধ্যের পর অফিস থেকে ফিরছি  ।  বৃষ্টি ঠিক পড়ছিল না ।  তবে আকাশ মেঘলাই ছিল ।  আমি একটা গলির মুখে ঢুকছিলাম । ঠিক তখনই ছেলেবেলার বন্ধু জাফর -  এর সঙ্গে অনেকদিন পর  দেখা হয়ে গেল । ওর সঙ্গে যশোরে একই  স্কুলে পড়েছি ।  ওর বাবার বদলীর চাকরি ।  আমরা যখন ক্লাস নাইনে পড়ি তখন ওরা য়শোর থেকে খুলনায় চলে যায় ।  তারপর আর জাফর - এর সঙ্গে আমার যোগাযোগ ছিল না ।  জাফরই আমায় চিনতে পেরে ডাক ছিল ,  শাহেদ ।   আমার নাম শুনে থমকে গেলাম ।  তারপর জাফরকে দেখে অবাক ।  প্রাণবন্ত ছেলে জাফর ।  দৌড়ে এসে আমাকে  জড়িয়ে ধরল ।  প্রাথমিক কুশল বিনিময়ের পর আমরা একটা রেষ্টুরেন্টে ঢুকলাম ।  আফটার অল এতদিন পর দেখা ।  অনেক প্রশ্ন অনেক কৌতূহল জমে আছে ।  বেশ ভালো চাকরি করে জাফর ।  বিয়েও করেছে ।  ইন্সটলমেন্টে ফ্ল্যাটও নাকি কিনেছে মীরপুরে ।  কথায় কথায় ওকে জিগ্যেস করলাম ,  তোর ওয়াহেদকে মনে আছে জাফর ?     আমার প্রশ্ন শুনে জাফর -  এর মুখে মেঘ জমে উঠল ।  চায়ে চুমুক না - দিয়ে সিগারেট ধরালো ।  তারপর গম্ভীর কন্ঠে বলল ,  আছে ।  কেন ? ওয়াহেদ আজ আমাকে ফোন করেছিল । অসম্ভব ! অসম্ভব মানে ?  আমি অবাক । ওয়াহেদ তো  .  .  . কী ! ও তো বেঁচে নেই । বেঁচে নেই মানে ?  আমার মনে হল আমার পায়ের নীচের মেঝে হঠাৎ সরে গেছে । জাফর এসব কী যা তা বলছে ।  ওয়াহেদ বেঁচে না থাকলে আজ ভোরে আমাকে কে ফোন করল ?  জাফর চুপ করে থাকে ।  গভীরভাবে কী যেন ভাবছে । সিগারেট টানতেও ভুলে গেছে ।  একটু পর সচেতন হয়ে উঠল ।  এক মুখ ধোঁওয়া ছেড়ে বলল ,  গত বছর আমি অফিসের কাজে  নিউইয়র্কে গিয়েছিলাম  ।  ওখানেই হঠাৎ এক সাবওয়ে স্টেশনে  অনেক বছর পর ওয়াহেদের সঙ্গে দেখা । ওই আমাকে চিনতে পারল ।  দেখে জড়িয়ে ধরল ।  তারপর ?  আমার নিঃশ্বাস আটকে আসছিল ।  রেষ্টুরেন্টের গুঞ্জন ক্রমশ বেড়ে যাচ্ছিল বলে  মনে হল ।  জাফর বলল ,  ওয়াহেদের বাড়ি ব্রুকলিনের আটলান্টিক অ্যাভিনিউতে  ।  জোর করে  নিয়ে গেল ।  বউ ক্যাথেরিন আর  মেয়ে সুজানা কে নিয়ে ছোট্ট সুখি সংসার  ।  তোর কথাও জিজ্ঞেস করল ।  আমি বললাম ,  তোর সঙ্গে আমার যোগাযোগ নেই ।  তারপর ? তোর কথাই বেশি বলছিল ওয়াহেদ ।  বলল যে ,  তোরা নাকি ভালো বন্ধু ছিলি ।  একসঙ্গে পাখির বাসা খুঁজতিস ।  একবার নাকি তুই ওকে ওর জন্মদিনে মাটির টিয়া পাখি উপহার দিয়েছিলি  ।  আজও যত্ন করে পাখিটা রেখে দিয়েছে বলল ।  হ্যাঁ ।  বললাম ।  আর তখনই আমার দপ করে মনে পড়ে গেল  .  .  .  ওয়াহেদ - এর জন্মদিন ছিল সতরই জুলাই ।  কেমন ধাঁধার মধ্যে পড়ে গেলাম ।  আশ্চর্য !  কবে কত বছর আগে ওয়াহেদকে ওর জন্মদিনে মাটির টিয়া পাখি উপহার দিয়েছিলাম ,  পাখিটা আজও যত্ন করে রেখে দিয়েছে ।  জাফর বলল ,  নিউইয়র্কে আমি  সপ্তাহখানেক ছিলাম ।  তখনই ওয়াহেদ -  এর মৃত্যু সংবাদ পেলাম । আমি কেঁপে  উঠলাম । মুখ থেকে ছিটকে বেরিয়ে এল ,   মারা গেল ?  কীভাবে ? কার অ্যাক্সিডেন্ট । অফিস থেকে ফিরছিল ।  তারিখটা আমার  মনে আছে ।  সতরই জুলাই ।  বলে এক মুখ ধোঁওয়া ছাড়ল জাফর ।  আশ্চর্য ! আমি জাফর এর দিকে তীক্ষ্ম চোখে তাকালাম ।  ধোঁওয়ার ভিতরে ওর মুখ কিছু আবছা দেখায় ।  জাফর বলল ,  ক্যাথেরিনই আমাকে ফোন করেছিল ।  আমি কাজ ফেলে  ব্রুকলিনে ছুটে যাই  । যদিও আমার ভীষণই অস্বস্তি লাগছিল ।  ওদের কী শান্ত¦না দেব - বিপর্যস্ত ক্যাথেরিন ,  তিন বছরের ফুটফুটে সুজানা ।    তাই বলছিলাম ওয়াহেদ তোকে  ফোন করবে কোত্থেকে ।  তোর কোথাও ভুল হচ্ছে না তে শাহেদ ? আমি চুপ করে রইলাম ।  কী বলব বুঝতে পারছি না ।  ওয়াহেদ যে নাম্বার থেকে ফোন করেছিল সেটি এখনও আমার মোবাইলে সেভ করা আছে । খানিকটা অন্যমনস্ক হয়ে পড়েছিলাম ।  জাফর -  এর মোবাইলটা বাজল ।  কার সঙ্গে কিছুক্ষণ কথা বলল সে । তারপর কথা শেষ করে ফোন অফ করতে করতে বলল ,   আমি  আজ উঠি রে  ।  শাশুড়িকে নিয়ে একবার ডাক্তারের কাছে যেতে হবে ।  এই যে আমার কার্ড ।  যোগাযোগ রাখিস দোস্ত ।  বলে ভিজিটিং কার্ড দিয়ে  চলে যায় জাফর ।  আমার মাথা কেমন ঝিমঝিম করছিল ।  ঘোরের মধ্যে রেষ্টুরেন্ট থেকে বেরিয়ে এলোমেলো হাঁটতে হাঁটতে কখন বাড়ি এসেছি ।  সতরই জুলাই তারিখটা মাথার ভিতরে ঘুরছিল ।  ওয়াহেদ কেন ওর জন্মদিনের দিনই আমার সঙ্গে দেখা করতে চাইছে ?  ও যদি বেঁচে না - ই থাকে তো তাহলে কে আমার সঙ্গে দেখা করতে চাইছে ? রাতে ভালো ঘুম এল না ।  ঘুমটা বারবার ছিঁড়ে ছিঁড়ে যাচ্ছিল ।  একবার ঘুমের মধ্যেই যেন  .  .  .  কী একটা গাছ  দেখতে পেলাম ,  গাছটা বেশ বড়  ।  গাছ থেকে অনেক পাখি উড়ে গেল  .  .  . সবুজ রঙের পাখি মনে হল .  .  . টিয়াপাখি মনে হল  .  .  .  দৃশ্যটা কেমন পরিচিত মনে হল  .  .  . মনে হল বহুদিন আগে দেখেছি  .  .  . সতরই জুলাই ভোরবেলা ওয়াহেদ -  এর ফোন পেলাম ।  ওয়াহেদ বলল ,  আজ ফ্রি আছিস ? আছি ।  আমার কন্ঠস্বর কেমন ফ্যাঁসফ্যাঁসে শোনালো ।  তাহলে চলে আয় । বলে গ্রিন রোডের এক বাড়ির ঠিকানা দিল ওয়াহেদ ।  আটাত্তর বাই বি  ।   দুপুরের দিকে যেতে বলল  ।   ঠিক আছে ।  কিন্তু শোন ,  তুই আমার টেলিফোন নাম্বার কই পেলি ? উত্তর না দিয়ে ফোনটা কেটে গেল ওয়াহেদ ।  কেমন হতভম্ভ হয়ে গেলাম ।  প্রবল অস্বস্তি আমাকে ঘিরে ধরল ।   একবার মনে হল জাফর মিথ্যে বলেছে । আবার মনে হল তা কী করে হয় ।  জাফর -  এর ভিজিটিং কার্ডটা বের করলাম ।    একবার মনে হল ওকে ফোন করি ,  সব খুলে বলি ।  পরক্ষণেই চিন্তাটা বাতিল করে দিলাম ।  আমি চাইনা  জাফর আমায় পাগল ঠাওরাক । কেমন ঘোরের মধ্যে সকালটা কাটল  .  .  . দুপুরের দিকে কোনওমতে নাকেমুখে কিছু গুঁজে ঘর থেকে বেরুলাম ।  গ্রিন রোডের ঠিকানাটা আমার পরিচিত না ।  তবে  খুঁজে নিতে সমস্যা হবে না । ছুটির দিন ।  মেঘশূন্য ফিরোজা রঙের আকাশ  ।  ঝরঝরে রোদ উঠেছে ।  ভীষণ নার্ভাস লাগছিল । অস্বস্তি এড়াতে সিএনজিতে একটা সিগারেট ধরালাম ।  তামাকের স্বাদ বিস্বাদ ঠেকল  ।  সরু গলির ভিতরে অনেকটা হেঁটে শেষ পর্যন্ত বাড়িটা খুঁজে পেলাম ।  আটাত্তর বাই বি  লেখা কালো রঙের লোহার গেট ।  দারোয়ান গোছের কাউকে দেখতে পেলাম না ।  কলিং বেলও নেই ।  ঠেলা দিতেই খুলে গেল ।  জানতাম খুলে যাবে ।   ওয়াহেদের ফোন পাওয়ার পর থেকেই কেমন রহস্যময় ঘটনা ঘটছে । জাফর -  এর সঙ্গে এত বছর পর দেখা হয়ে যাওয়াটাও কি নিছক কাকতালীয় ?  এর মধ্যে কি অন্য ব্যাপার নেই ?  কিংবা নিউইয়র্কে জাফর - এর সঙ্গে ওয়াহেদ -  এর দেখা হয়ে যাওয়াটা  .  .  . গেটটা অল্প ঠেলে ভিতরে পা দিলাম । অগোছালো মলিন বাগান অযতেœ পড়ে আছে । ওপাশে একটি দোতলা  বাড়ি ।  এককালে হয়তো সাদা রং ছিল  - এখন রং - টং উঠে দাঁত বেরিয়ে পড়েছে  ।  বেশ পুরনো বাড়ি ।  এ ধরনের বাড়ি তো ঢাকায় আজকাল ভেঙে ফেলে ।  কোন দৈববলে এটি দাঁড়িয়ে আছে কে জানে ।  দোতলা বারান্দার গ্রিলে সবুজ রং করা  ।  একতলার গ্রিলের রঙও সবুজ ।  বাড়ির পিছনে বিশাল একটি কামরাঙা গাছে চোখ পড়তেই এক ঝাঁক টিয়া ফিরোজা রঙের আকাশে সবুজ চাদর বিছিয়ে উড়ে গেল  .  .  . একতলায় গ্রিল - বারান্দার একপাশে  ছোট্ট একটি  লোহার দরজা  ।  বন্ধ ।  জানতাম ধাক্কা দিলেই খুলে যাবে ।   ভিতরে ঢুকে শুকনো বকুল ফুলের গন্ধ পেলাম ।  বেশ বড় বারান্দা ।  কেমন ছায়া ছায়া ।   মেঝেতে সাদাকালো  ক্ষয়ে যাওয়া মোজাইক  ।    দেওয়াল ঘেঁষে কয়েকটি বেতের চেয়ার  । আর একটি টেবিল ।  টেবিলের ওপর  একটি খবরের কাগজ ভাঁজ করে রাখা  ।  তার পাশে একটি চায়ের কাপ ।  ধোঁওয়া উড়ছিল ।  অ্যাশট্রে ভর্তি আধ -  পোড়া সিগারেট ।  কেউ এখানে বসেছিল ?  ওয়াহেদ ?  না ,  অন্য কেউ ? চারপাশ কেমন নির্জন হয়ে আছে ।  একটা কাক ডাকছিল ।  আমি এখানেই অপেক্ষা করব ,  না ভিতরে যাব ঠিক বুঝতে পারছি না ।   ওয়াহেদ কি সত্যিই আছে এ বাড়িতে ?  কিন্তু তা কি করে সম্ভব ?  জাফর তো  .  .  . হঠাৎই চোখে পড়ল জিনিসটা ।  টেবিলের ওপর একটা  টিয়া পাখি ।  সবুজ রঙের ,  মাটির তৈরি ।  এত বছর পরও চিনতে পারলাম ।   ওয়াহেদ - এর  জন্মদিনে এই মাটির টিয়াপাখিটাই ওকে উপহার দিয়েছিলাম । এত বছর পর এটা এখানে এল কিভাবে ?  ভাবতেই আমার শরীরে হিম ছড়িয়ে গেল ।  কপালের দু ’ পাশের শিরা দপদপ করতে লাগল ।  চোখের সামনে ঘন কুয়াশার সমুদ্র জেগে উঠছে  .  .  .  কে যেন আমার কাঁধ স্পর্শ করে আস্তে আস্তে  ঘুরিয়ে দিল ।  ওয়াহেদ ? কেমন ভূতগ্রস্থের মতন আমি বাগানে নেমে এলাম ।  একটু পর গলিতে বেরিয়ে এসে ভাবলাম  .  .  .  অশরীরী ওয়াহেদ কে দেখতে পাইনি ঠিকই  .  .  .  তবে ও  আমার খুব কাছাকাছি এসেছিল  .  .  . 






গৌতম বুদ্ধ ,  কিটারো এবং নিউ এজ মিউজিক


                        Creativity means you have to disappear ,  you have to allow God to be . Osho Rajneesh
 জাপানি সুর স্রষ্টা কিটারো ।  তবে কিটারোর পরিচয় এতটুকুতেই সীমাবদ্ধ নয় ।  কিটারো মরমি ঘরানার  ‘ নিউ এজ মিউজিক ' কে বিপুলভাবে প্রভাবিত করেছেন ।  ঐতিহ্যবাহী ও আধুনিক সংগীত ধারার পাশাপাশি আধ্যাত্বিক চেতনাসম্পন্ন এক নতুন যুগের সংগীতশৈলীর প্রবর্তন করেছেন ।  বিপুল অভিজ্ঞতায় সমৃদ্ধ জীবনে কিটারো যেমন গত শতাব্দীর সত্তরের দশকে ভারতীয় গুরু ওশো রজনীশ -  এর শিষ্যত্ব বরণ করেছেন ,  তেমনি নব্বুয়ের দশকে   প্রযোজনা করেছেন মার্কিন হেভি মেটাল ব্যান্ড  মেগাডেথ -  এর  গিটারিস্ট মার্টি ফ্রিডম্যান এর Scenes    ।  সারা বিশ্বে বিপুল ভাবে সমাদৃত ওই অ্যালবামটির ইঞ্জিনিয়ারিং এবং মিক্সিংয়ের কাজটিও কিটারোই করেছেন ।    কেবল তাইই নয়  –  হংকংয়ের পপ গায়িকা  আনিতা মুই কিটারোর মায়াবী  সুরে গান গেয়েছেন ।  এভাবে কিটারো হয়ে উঠেছেন   ‘ নিউ এজ মিউজিক '  -  এর প্রবাদপ্রতিম পুরুষ  .  .  .  চৌদ্দবার গ্র্যামি এওয়ার্ডস নমিনেশন তাঁর অসামান্য সংগীত প্রতিভারই নিদর্শন  .  .  . 
    মানচিত্রে জাপানের টোকিও শহরের এইচি প্রিফেকচার ।  
   ‘ কিটারো -  এই  নামটি ছদ্মনাম ।  জাপানি কার্টুনের এক চরিত্র অললম্বনে  কিটারোর এক বন্ধুর দেওয়া  ।  কিটারোর পারিবারিক নাম :  মাসানরি তাকাহাসি ।  তবে আমরা এ নিবন্ধে তাঁকে  ‘ কিটারো ’  - ই বলব ।  কিটারোর জন্ম ১৯৫৩ সালে ৪ ফ্রেব্রুয়ারি জাপানের রাজধানী টোকিওর এইচি প্রিফেকচারে ।  পড়াশোনা করেছেন টোয়োহাসি কমার্শিয়াল হাই  স্কুলে ।  বৌদ্ধধর্ম সর্ম্পকে জেনেছিলেন ছোটবেলাতেই ।  সংবেদনশীল মনে বুদ্ধের বাণী অনিবার্যভাবেই  দাগ কেটেছিল ।  আর স্পর্শকাতর মনে গানবাজনায় ঝোঁক তো বাল্য বয়েস থেকেই ।  তবে কিটারোর বিষয়ী বাবা - মা ব্যাপারটা তেমন ভালো চোখে দেখতেন না ।  তা সত্ত্বেও  কিটারো ছেলেবেলাতেই কীভাবে যেন  গিটার বাজাতে  শিখে ফেলেছিলেন ।  ছেলেবেলায় খুব   ‘ রিদম অ্যান্ড ব্লুজ ’  শুনতেন ।  মার্কিন সংগীতধারার এই গান ষাটের দশকে বিশ্বময় তুমুল জনপ্রিয়তা পেয়েছিল ।   তবে পরবর্তীকালে তাঁর কম্পোজিশনে  ‘ রিদম অ্যান্ড ব্লুজ ’  - এর প্রভাব পড়েনি অবশ্য ।  
    এইচি  প্রিফেকচার ।  এমন এক শহরে কিটারোর ছেলেবেলা কেটেছিল । 
  সংগীত তুমুলভাবে টানছিল  ।  টোকিও শহরের তুলনায় এইচি -  কে একরকম মফস্বলই বলা যায় ।  যে কারণে কিটারো  গানের টানে গেলেন টোকিও শহরে   ।  টোকিওর গানের জগৎটি  কিন্তু এই প্রতিভাবান কিশোরকে দূরে ঠেলে রাখতে পারেনি ।   টোকিওতে থাকাকালীন সময়ে    কিশোরের জীবন বদলে দিল একটি আধুনিক ইলেকট্রনিক মিউজিক্যাল ইন্সট্রুমেন্ট -  সিন্থ বা সাউন্ড সিনথেসাইজার ।  তখনও কিশোর ভাবতে পারেনি যে আর কিছুদিনের মধ্যেই সিনথেসাইজার সুর তুলে সৃষ্টি করবেন নতুন এক সংগীতশৈলী হয়ে উঠবেন  ‘ নিউ এজ মিউজিক ’  -  এর এক জন শীর্ষস্থানীয় গুরু ।  
    সিনথেসাইজার ।  এটি ১৯৭০ সালে তৈরি ।  কিটারোর বয়স তখন ১৭ ।  সিনথেসাইজার - এর প্রধান বিশেষত্ব হল ওয়াইড রেঞ্জ অভ সাউন্ড উৎপন্ন করা ।  এছাড়া নতুন শব্দ সৃষ্টি বাদেও সিনথেসাইজার অন্যান্য বাদ্যযন্ত্রের শব্দও তৈরি করতে পারে ।   কিটারো গানকেই পেশা হিসেবে নিতে চাইলেন ।  তবে তাঁর মা - বাবা টোকিওর এইচি - র   একটি কোম্পানিতে ছেলের চাকরির ব্যবস্থা করে রেখেছিলেন ।   In return ,  he left home without telling them .  .  .  লিখেছেন একজন লেখক ।   ( গৌতমবুদ্ধের জীবনের এক পর্যায়ের সঙ্গে কোথায় যেন মিলে যায় কিটারোর এই গৃহত্যাগের ঘটনাটি ।  এ যেন বৈষিকতার বিরুদ্ধে বিরাট প্রতিবাদ  )   .  .  .  তারপর ?  তারপর সে এক ইতিহাস ।  সে ইতিহাস যেমন করুন তেমনই বিস্ময়কর ।  পার্ট টাইম চাকরি করে কোনওমতে নির্লিপ্ত টোকিও শহরে বেঁচে থাকা ।  ওই সময় বাবুর্চির কাজও করেছেন  .  .  .  দুঃসময়ে অন্তরের শুদ্ধতম  আলো  থেকে বিপুল প্রেরণা পেয়েছেন ।  প্রেরণা দিয়েছেন আরাধ্য বুদ্ধ ।  বুদ্ধ মহাপরিনির্বানের  ( মৃত্যুর )  আগ মুহূর্তে শিষ্যদের বলেছেন ,   ‘ স্বাবলম্বী হও ।  কারও ওপর নির্ভর করো না ।  ’  সেই সব নিদারুণ  দুঃসহ দিনে  কিটারো   দিনে কাজ করতেন আর রাতের বেলায় সিনথেসাইজার - এ সুরের ধ্যান করতেন ।  
    জার্মান সংগীত পরিচালক  ক্লাউস শুলৎস । ইনি কিটারোর মনে আলো জ্বেলেছিলেন ।  এই ছবিটি ১৯৭৩ সালে তোলা ।    তারপর কিটারো  ‘ ফার ইস্ট ফ্যামিলি ব্যান্ড ’  নামে একটি ব্যান্ডে জয়েন করলেন । জাপানি এই ব্যান্ডের সঙ্গে  পৃথিবীর কয়েকটি দেশে ট্যুর করলেন ।  ইউরোপ থাকার সময়  জার্মান সংগীত পরিচালক  ক্লাউস শুলৎস  - এর সঙ্গে ভাগ্যক্রমে দেখা হয়ে গেল ।  শুলৎস ওই সময়ে কিটারোকে সিনথেসাইজার বাজানোর কিছু টিপস দিয়েছিলেন ।  যাই হোক ।  ১৯৭৬ সালে কিটারো ফার ইস্ট ফ্যামিলি ব্যান্ড ছেড়ে দিলেন ।  হয়তো হৈ হট্টগোল ভালো লাগছিল না ।  হৃদয় নির্জন হতে চায় ।  পৃথিবীকে কিছু দেবার আগে মহাপুরুষদের মতন এক ধ্যানে মগ্ন হতে চায় ।  কিটারো  মহামতি বুদ্ধের পবিত্র চিহ্নের সন্ধানে   ঘুরে বেড়ালেন চিন ,  লাওস ,  থাইল্যান্ড এবং ভারত ।  
    কিটারো মহামতি বুদ্ধের পবিত্র চিহ্নের সন্ধানে একাকী এক 
মরমি পথ পরিক্রমা করেছিলেন ।    তখন বলেছিলাম কিটারো হয়ে উঠেছিলেন    ‘ নিউ এজ মিউজিক ’   - এর একজন শীর্ষস্থানীয় গুরু ।  এর প্রথম ধাপ ছিল সিনথেসাইজার - এর আবিস্কার; অর্থাৎ তাঁর সংগীত প্রতিভা বা সংগীতবোধ ।   দ্বিতীয় ধাপটি ছিল :  প্রাচ্যের  বৌদ্ধঅধ্যূষিত দেশগুলি পরিভ্রমন ।   ‘ নিউ এজ মিউজিক ’  হল পাশ্চাত্যের  ‘ নিউ এজ মুভমেন্ট ’  - এরই ফসল - যা গভীর আধ্যাত্বিক চেতনাকে ধারণ করে ।  এখানেই  ‘ নিউ এজ মিউজিক ’  এর সঙ্গে অন্যান্য সংগীত ঘরানার পার্থক্য ।  তাহলে  ‘ নিউ এজ মিউজিক ’   এর সঙ্গে  ‘ নিউ ওয়েভ মিউজিক ’  -  এর পার্থক্য কোথায় ?  এই অনিবার্য প্রশ্নটি উঠতেই পারে ।   ‘ নিউ ওয়েভ মিউজিক ’  হল রক মিউজিক এর স্বাভাবিক বিবর্তন - যে ঘরানায় গভীর আধ্যাত্বিক চেতনা  আবশ্যিক নয় ।  
    ওশো রজনীশ ।  এই  ভারতীয় গুরু বৌদ্ধ দর্শনের আধুনিক ভাষ্যের জন্য বিশ্বের মরমি পরিমন্ডলে জনপ্রিয় ।    কিটারে ভারতে ওশো রজনীশ -  এর সঙ্গে দেখা করেছিলেন ।  সম্ভবত তাঁর শিষ্যত্বও বরণ করেছিলেন ।   ( তবে আমি এ বিষয়ে নিশ্চিন্ত নই )   .  .  .  এবং তাদের  মধ্যে কী কথা হয়েছিল তা আজ আর আমাদের পক্ষে জানার উপায় নেই ।   তবে  ‘ সৃজনশীলতা ’   সর্ম্পকে ওশো রজনীশ -  এর  দশটি মন্তব্য নীচে উদ্ধৃত করা হল ,  যাতে তাঁর চিন্তার গভীরতা উপলব্দি করা যায়  :  
 1 . God is creativity ,  not a Creator . 
2 . Creativity is always from the beyond . 
3 . Real creativity comes only out of silence . 
4 . God is not repetitive; His creativity is infinite . 
5 . God is not a person but creativity ,  not a creator but creativity . 
6 . When you attain to an egoless emptiness great creativity happens . 
7 . Creativity means you have to disappear ,  you have to allow God to be . 
8 . In meditation ,  whatever happens is bound to be expressed in creativity . 
9 . First meditation ,  then out of meditation there is a spontaneity of creativity . 
10 . In the moment of deep creativity you disappear ,  God again starts functioning . 
 সৃজনশীলতা সর্ম্পকে ওশো রজনিশ -  এর  এই নিগূঢ় উপলব্দি বৌদ্ধ দর্শন প্রভাবিত ।  যদিও তা সময়ের কারণে ঈষৎ পরিবর্তিত ।  তবে ওশো রজনিশ -  এর  বৌদ্ধ দর্শনের আধুনিক ব্যাখ্যা   ‘ নিউ এজ মিউজিক ’  কে বিপুলভাবে প্রভাবিত করেছে  ।  বৌদ্ধ দর্শনের মূলভাব  এতোকাল কবিরা শব্দের মাধ্যমে  প্রকাশ করেছেন ।  কুড়ি শতকের কিছু মরমি  সংগীত পরিচালকরা বৌদ্ধ দর্শন জাত উপলব্দি সুরের মাধ্যমে প্রকাশ করার কথা ভাবলেন  ।  কিটারো তাঁদের অন্যতম  .  .  . 
    মরমি কিটারো   ১৯৭৭ সাল ।  সমৃদ্ধ মনন আর মরমি সংগীতবোধ নিয়ে  কিটারো জাপান ফিরে এলেন ।  তারপর অর্ন্তলোকে ডুব দিয়ে  মগ্ন হলেন  সুর সৃষ্টিতে   ।  রবীন্দ্রনাথের ভাষায় -  
 রূপ সাগরে ডুব দিয়েছি /  অরূপ রতন আশা করে  .  .  .    বের করলেন   ‘ টেন কাই ’  এবং  ‘ ফুল মুন স্টোরি ’  নামে দুটি অ্যালবাম ।  যারা  ‘ নিউ এজ মিউজিক ’  বোঝেন -  তারা  অ্যালবাম দুটি কে হৃদয়ে  গ্রহন করে ।  ওই সময়েই টোকিওর একটি মিলনায়তনে প্রথম কনসার্ট করলেন কিটারো । 
    মানচিত্রে  সিল্ক রোড ।  সিল্ক রোড বা  ‘ রেশম পথ ’  প্রাচীন চিনের ইতিহাসকে  গভীরভাবে প্রভাবিত করেছে ।  এই প্রভাব জাপানের জন্য ছিল তাৎপর্যপূর্ণ ।  কেননা ,   খ্রিস্টপূর্ব যুগে জাপানের ওপর চিনের গভীর প্রভাব পড়েছিল ।     সিল্ক রোড ধরেই ভারতবর্ষ থেকে বৌদ্ধধর্ম ছড়িয়ে পড়েছিল মধ্যএশিয়ায় ।  জাপানে  ‘ দ্য সিল্ক রোড :  দ্য রাইজ অ্যান্ড ফল অভ সিভিলাইজেশনস ’  নামে একটি সুদীর্ঘ ধারাবাহিক ডকুমেন্টারি নির্মিত হয়  এবং ১৯৮০ সালে সেটি জাপানের রাষ্ট্রীয় টেলিভিশনে  একটানা দশ বছর ধরে  প্রচারিত হতে  থাকে  ।  প্রামাণ্যচিত্রটির সাউন্ডট্র্যাক করেছিলেন কিটারো; যে   ‘ সাউন্ডট্র্যাক ’  লক্ষ লক্ষ কপি বিক্রি হয়েছিল ।  সিল্ক রোড -  এর সাউন্ডট্র্যাকই   কিটারো কে বিশ্বজুড়ে পরিচিত করে তুলেছিল ।  
   কিটারোর ইন্ডিয়া অ্যালবামের প্রচ্ছদ ।     অর্ন্তলোকে ডুব দিয়ে এক এক করে অ্যালবাম বার করছিলেন :   Astral Voyage ,  Full Moon Story ,  Millennia ,  India ,  Silver Cloud and Asia .  প্রতিটি অ্যালবামেই স্বর ও সুরের মাধ্যমে পার্থিব ও পরম জগতের মধ্যবর্তী মায়াবী পর্দাটি দুলিয়ে দেন  ।  শান্তিবাদী অহিংস শ্রোতারা উজ্জ্বীবিত হয়ে উঠলেন মঙ্গলময় এক পৃথিবীর স্বপ্নে ।   কেননা ততদিনে নিউ এজ মিউজিক এবং পরিবেশবাদী আন্দোলনের সর্ম্পকটি ঘনিষ্ট হয়ে উঠছিল । পরিবেশ ও প্রকৃতিকে বাঁচানোর স্বার্থেই যেন  কিটারো প্রকাশ করছিলেন প্রকৃতির মৌন  নিগূঢ় বাণী ।  
    মরমি কিটারো ।   বিশ্বে যারা যন্ত্রসংগীত বা ইন্সট্রুমেন্টাল মিউজিক পছন্দ করেন তাদের মধ্যে  কিটারোর যন্ত্রসংগীতে  জনপ্রিয় হয়ে ওঠার  ফলে কিটারো সারা বিশ্বে তাঁর অর্কেস্ট্রা নিয়ে   ট্যুর করতে থাকেন এবং একই সঙ্গে  তাঁর লক্ষ লক্ষ কপি লং প্লে রেকর্ড বিক্রি হতে থাকে  ।  কিটারো ১৯৮৮ সালে মার্কিন যুক্তরাষ্ট্র ট্যুর করেন ।  ওই সময়ে তাঁর দশ মিলিয়ন রেকর্ড বিক্রি হয়েছিল ।   ‘ হেভেন অ্যান্ড আর্থ ’  নামে একটি চলচ্চিত্রে সাউন্ডট্র্যাক করে জয় করেন  গোল্ডে ন গ্লোব অ্যাওয়াড ।  ১৯৮৯ সালে জাপানি ছবি রির্টান ফ্রম দ্য রিভার কাওয়াই ছবির সংগীত পরিচালনা করেন ।  
 ‘ হেভেন অ্যান্ড আর্থ ’   এমপি থ্রি ডাউনলোড লিঙ্ক
http :  /  / www . mediafire . com /  ? pe5m454fdwawovo    কিটারো ও গিটার  .  .  .  
  কিটারো ১৯৮৩ সালে বিয়ে করেছিলেন ইউকি তাওকা কে ।  ইউকি তাওকা - র বাবা  ছিলেন কাজুও টাওকা ।  ইনি ছিলেন জাপানের  ইয়াকুজা সিন্ডিকেটের গডফাদার ।  সে যাই হোক ।  ইউকি তাওকা  - র একটি ছেলে হয় ।  তবে  কিটারো বেশির ভাগ সময়ই মার্কিন যুক্তরাষ্ট্রে থাকতেন বলে বিবাহ বিচ্ছেদ হয়ে যায় ।  কিটারো নব্বুয়ের দশকের মাঝামাঝি  কেইকো মাৎসুবারাকে বিয়ে করেন ।  কেইকো মাৎসুবারা একজন বাদ্যযন্ত্রশিল্পী এবং কিটারোর অর্কেস্ট্রায় বাজান । 
    মরমি কিটারো ।  যিনি  বলেন ,  আমার একেবারেই সংগীতে শিক্ষাদীক্ষা  নেই ।  আছে কেবল কান আর অনুভূতি ।  
  অতুলনীয় সুরের জন্য  কিটারো এমন এক শক্তিকে কৃতিত্ব দেন যে শক্তি তাঁর অন্তরে নিহিত ।  তিনি  বলেন ,   ‘ দিস মিউজিক ইজ নট ফ্রম মাই মাইন্ড  ।  ইট ইজ ফ্রম হেভেন ,  গোয়িং থ্রু মাই বডি অ্যান্ড আউট মাই ফিংঙ্গারর্স থ্রু কম্পজিং ।  ’  তিনি আরও বলেন ,   মাঝেমাঝে আমি এই ভেবে অবাক হই যে - আমি কখনও প্র্যাকটিস করিনি ,  আমি মিউজিক লিখতে কি পড়তেও  পাড়ি না ।  বাট মাই ফিঙ্গারস মুভ ; আমার ভারি অবাক লাগে যখন ভাবি -   ‘ কার গান এটা ?  ’  আই রাইট মাই সংস বাট দে আর নট মাই সংস । 
   আনিতা মুই ।  ইনি  হংকংয়ের পপ গায়িকা ।  ইনি  কিটারোর সুরেও গান গেয়েছেন ।  এর মধ্যে উল্লেখযোগ্য Years flow like water . 
  Years flow like water গানটির লিরিক : 
 Looking at the sea with tiredness
I don ' t cry and I don ' t even speak out a word
I look at the sky ,  I only feel messed up
My heart is like a small wooden boat which is unable to look further
But it ' s still moving on
Who punishes me in this life ? 
I struggle everyday in the sea of people
I feel sorry in my heart
Years flow like water ,  I can ' t keep yesterday
So I only can keep the memories
The memories are in my mind forever ,  one by one
In this world ,  I miss and miss the past years
My appearance has already changed
My condition has also changed but not has my feelings
 গানটির কথায় বৌদ্ধদর্শনের দুঃখবাদ স্পষ্ট ।  এবং এই অতি কোমল গানের সুরে কিটারোর মরমি অন্তরলোকের অর্ন্তলীন মায়াবী সুরের চিহ্ন রয়েছে ।  আনিতা মুই -  এর গাওয়া  Years flow like water গানটির এমপি থ্রি ডাউনলোড লিঙ্ক 
 http :  /  / www . mediafire . com /  ? d73mbd9n01104aq     নিউ এজ মিউজিক এবং পরিবেশবাদী আন্দোলনের সর্ম্পক ঘনিষ্ট ।  
  নিউ এজ মিউজিক  যেমন মানুষের ভাবলোক নিয়ে সচেতন;  তেমনি মানুষের পরিবেশ নিয়েও সচেতন ।  পরিবেশবাদী আন্দোলনের  মুলেই রয়েছে concerns of non - human elements .  এই চেতনাটি বুদ্ধের শিক্ষার অন্যতম - যা কিটারো লালন করেন ।  বুদ্ধ বলেছেন :  জলের ফোঁটার প্রতিও আমার দয়া হইত  .  .  .  ২০১১ সালে মার্চ ও এপ্রিল মাসে কিটারো থাইল্যান্ড হংকং ইন্দোনেশিয়া সিঙ্গাপুর এবং মালয়েশিয়া ট্যুর করেন ।  ওই সময়ে তিনি ভূমিকম্প এবং সুনামিতে ক্ষতিগ্রস্থদের  সিডি বিক্রির কিছু অংশ দান করেন ।  
   কিটারো আজ বিশ্বের সংগীতজগতে একজন শীর্ষস্থানীয় ব্যক্তিত্ব ।    কিটারো জীবনের উত্থানপর্বে  ভারতীয় মরমি গুরু ওশো রজনীশ -  এর ভাবনায় প্রভাবিত হয়েছিলেন ।  যিনি বলেছিলেন :  In meditation ,  whatever happens is bound to be expressed in creativity .  আজ ভাবলে অবাকই  হতেই হয় যে -  কিটারো একদিন সংগীতকেই ধ্যানজ্ঞান করতে চেয়েছিলেন ,  অথচ তাঁর মা - বাবা ছেলের প্রকৃত সত্তাকে চিনতে না পেরে চাকরির ব্যবস্থা করেছিলেন ।  In return ,  he left home without telling them .  তারপর কীভাবে এই মরমি সুরকার বিশ্বময় সংগীতপ্রেমি মানুষের শ্রদ্ধা অর্জন করলেন তা এক বিস্ময় বৈ কী  .  .  .  আজ থেকে আড়াই হাজার বছর আগে  রাজপ্রাসাাদের সুখ আর স্বাচ্ছন্দ্য অবহেলা করে গৌতম বুদ্ধ যে বিস্ময়  সৃষ্টি করে গিয়েছেন  .  .  . 
 পিয়ানো তো Years flow like water গানটির এমপি থ্রি ডাউনলোড লিঙ্ক
 http :  /  / www . mediafire . com /  ? 8zyaq6qsitasu5s  মার্টি ফ্রিডম্যান - এর  তিবেট এর  এমপি থ্রি ডাউনলোড লিঙ্ক
http :  /  / www . mediafire . com /  ? l9c5wwdrn9orra3   " মাৎসুরি "  শব্দটি জাপানি ।  এর অর্থ হল -  উৎসব ।  কিটারোর মাৎসুরি - র এমপি থ্রি ডাউনলোড লিঙ্ক
  http :  /  / www . mediafire . com /  ? s2mqpaq4ngjohj6    ছবি :  ইন্টারনেট । 
 তথ্যসূত্র :    
 http :  /  / artistwiki . com / kitaro / biography http :  /  / www . last . fm / music / Kitaro /  + wiki  http :  /  / www . religioustolerance . org / rajneesh . htm     

                    




অটোমান সুলতান দ্বিতীয় বায়োজিদ :  যিনি এমনকী অসহায় ইহুদিদেরও আশ্রয় দিয়েছিলেন

 অটোমান সুলতান দ্বিতীয় বায়োজিদ ।   ( ১৪৪৭ - ১৫১২ খ্রিস্টাব্দ )  বিশ্বের ইতিহাসে ইনি একজন মহানুভব এক তুর্কি সুলতান হিসেবে পরিচিত ; পূর্ব - পশ্চিমের মধ্যে ঘনিষ্ট সম্পর্ক গড়ে তোলার জন্য জীবনভর সচেষ্ট ছিলেন  ।  এ ছাড়াও নিজস্ব উদ্যেগে যেসব মানবিক পদক্ষেপ নিয়েছেন  - সেজন্য ইতিহাস চিরদিন অমর হয়ে থাকবেন এই মহৎ হৃদয়ের মানুষটি  .  .  .          অটোমানরা এককালে তুরস্ক শাসন করত ।  দীর্ঘকালব্যাপী বিশাল ভূখন্ড তারা শাসন করেছিল ।  যে কারণে বিশ্বের শাসনতান্ত্রিক ইতিহাসে অটোমান দের ভূমিকা গুরুত্বপূর্ন ।  
  মধ্য এশিয়ার তুর্কিরা ছিল বর্তমান তুরস্কের তুর্কিজাতির পূর্বপুরুষ ; তুর্কিরা মধ্যএশিয়া থেকে মঙ্গোলদের তাড়া খেয়ে আনাতোলিয়া এসেছিল ।   ( বর্তমান তুরস্কর আরেক নামই আনাতোলিয়া ।  )  আনাতেলিয়ায় তুর্কিরা গড়ে তুলেছিল অটোমান সাম্রাজ্য ,  যে সাম্রাজ্য ত্রয়োদশ শতক থেকে প্রায় ৬০০ বছর ধরে বিশাল এক ভূখন্ড শাসন করেছিল  ।  আনাতোলিয়ার ওগহুয তুর্কিদের কাঈই গ্রোত্রের গাজী এরতুগরুল  ( ১১৯১ / ১২৮১ খ্রিস্টাব্দ )  অটোমান সাম্রাজ্য প্রতিষ্ঠা করেন; যদিও তাঁর ছেলে প্রথম ওসমান থেকে সাম্রাজ্যের নাম হয়েছিল অটোমান বা ওসমানিয় ।  ১২৯৯ খ্রিষ্টাব্দে আনাতোলিয়ার মাটিতে প্রথম ওসমান অটোমান সাম্রাজ্যের ভিতটি প্রতিষ্ঠা করেন । 
   মানচিত্রে অটোমান সাম্রাজ্য ।     মানচিত্রে থ্রাস ।   গ্রিসের উত্তর পুবে  জায়গার নাম থ্রাস   ।  থ্রাস  এখন বলকান নামে পরিচিত ।  সেই থ্রাসে এক অটোমান প্রাসাদে ১৪৪৭ খ্রিষ্টাব্দের ৩ ডিসেম্বর সুলতান দ্বিতীয় বায়োজিদ - এর জন্ম; মায়ের নাম :  আমিনা গুলবাহার ।  গুলবাহার খাতুন নামেও ওই রত্মগর্ভাটি পরিচিত ছিলেন ।  সুলতান দ্বিতীয় বায়োজিদ - এর বাবা ছিলেন সুলতান ২য় মোহাম্মদ  ।  সুলতান ২য় মোহম্মদও ছিলেন উদার;  জীবনভর পূর্ব - পশ্চিমের সংস্কৃতির মেলবন্ধন ঘটাতে সচেষ্ট ছিলেন । 
   ইস্তানবুল এশিয়া ও ইউরোপের মাঝখানে অবস্থিত এক বিস্ময়কর নগর  .  .  .   সুলতান দ্বিতীয় বায়োজিদ - এর স্ত্রী ছিলেন একজন ধর্মান্তরিত গ্রিক; নাম :  এইসে হাতুন; অনুমান করি প্রেমের কাহিনী ছিল ।  প্রেম মানুষ কে উদার করে । এইসে হাতুন ছিলেন সুলতান প্রথম সেলিম - এর মা ।  সুলতান দ্বিতীয় বায়োজিদ এর মৃত্যুর পর ১ম সেলিম অটোমান সাম্রাজ্যের সুলতান হয়েছিলেন ।  
   ইস্তানবুলে তোপকাপি প্রাসাদ  ।  
 রোমান সম্রাট মারকাস অওরেলিয়াস  ( ১২১ / ১৮০ খ্রিস্টাব্দ  ) ছিলেন স্টোয়িক দর্শনে বিশ্বাসী ।  বলেছিলেন :  এমন কী রাজপ্রাসাদেও সুখি হওয়া যায় ।  এর মানে কি এই যে মানবতাবাদের চর্চা ভোগবিলাসে ডুবে থেকেও সম্ভব ? সুলতান দ্বিতীয় বায়োজিদ তাই করেছিলেন ।   তুর্কিরা ১৪৫৩ খ্রিস্টাব্দে পূর্ব রোমান সাম্রাজ্যের রাজধানী কনস্টানটিনপোল জয় করে নেয়; এরপর তারা শহরটির নতুন নাম দেয় ইস্তানবুল ।  তারপর ইস্তানবুলই হয়ে ওঠে অটোমান সাম্রাজ্যের কেন্দ্র ।  অটেমান সুলতানগণ বাস করতেন  ইস্তানবুলের সুরম্য তোপকাপি প্রাসাদে   । 
   তোপকাপি প্রাসাদ অভ্যন্তর ।   অটোমান সুলতান দ্বিতীয় বায়োজিদ এর রাজত্বকাল ছিল :   ( ১৪৮১ - ১৫১২ খ্রিস্টাব্দ  )  ওই সময়ে অত্যন্ত বিস্ময়কর এবং মানবিক একটি ঘটনা ঘটেছিল ।  ওই ব্যতিক্রমী ঘটনাটি অটোমান সুলতান দ্বিতীয় বায়োজিদ কে ইতিহাসে স্মরণীয় করে রেখেছে ।  সেই মানবিক ঘটনাটি উপলব্ধি করতে হলে আমাদের চোখ মধ্যপ্রাচ্যের ইহুদি জাতির ইতিহাস এবং ইউরোপের ইতিহাসের পূর্বাপর ঘটনাক্রমে ফেরাতে হবে  .  .  . 
   আমরা জানি ,  মুসা নবীর নেতৃত্বে ইহুদিরা মিশর থেকে পালিয়ে এসেছিল ।  পরে তারা প্রাচীন ফিলিস্তিনে আশ্রয় পেয়েছিল ।  জুদাহ এবং জেরুজালেম হয়ে উঠেছিল তাদের রাজত্বের কেন্দ্র ।  জেরুজালেম কালক্রমে পারস্যের অধীন চলে গিয়েছিল ।  ৬৩ খ্রিস্টপূর্বে ফিলিস্তিন অঞ্চলটি রোমান সাম্রাজ্যের অধীনে চলে যায় ।  ইহুদিরা প্রথম থেকেই রোমান শাসনের বিরুদ্ধে অত্যন্ত বিরূপ ছিল; তারা রোমান শাসন - শোষনের বিরুদ্ধে বিদ্রোহ করছিল ।  ৭০ খ্রিস্টাব্দে রোমানরা ইহুদিদের ওপর ক্রদ্ধ হয়ে জেরুজালেম ও এর প্রধান উপাসনালয়টি সম্পূর্নরূপে ধ্বংস করে দেয় ।  রোমানরা এরপর বেশির ভাগ ইহুদিকে রোমে নির্বাসিত করে ।  ব্যাবিলনে ইহুদিদের একটি গে থাকায় ইহুদিদের একটি দল ওখানে চলে যায়; বিপুল সংখ্যক ইহুদি দলে দলে উত্তর আফ্রিকা ও স্পেনের উদ্দেশেও পাড়ি জমায় । বলাবাহুল্য ,  স্বদেশভূমি থেকে উৎখাত হয়ে যাওয়া অসহায় ইহুদিদের  জন্য তৎকালীন কোনও শাসকই সীমান্ত বন্ধ রাখেননি ! 
   শিল্পীর তুলিতে ৭০ খ্রিস্টাব্দে রোমান সৈন্যদের জেরুজালেম ধ্বংসযজ্ঞ ।   নির্বাসিত ইহুদিরা স্পেনেও আশ্রয় লাভ করেছিল ।   স্পেনকে হিব্রু ভাষায় বলা হয়;  ‘ সেফারাড ’ ; কালক্রমে স্পেনের নির্বাসিত ইহুদিরা সেফারাড নামে পরিচিত হয়ে ওঠে । 
কিন্তু ,  স্পেনে বসবাসকারী সেই নির্বাসিত ইহুদিদের জীবন কেমন ছিল ? 
রোমানরা ৪৭৬ খ্রিস্টাব্দ অবধি স্পেন শাসন করেছিল ।  কাজেই ,  বলা যায় ৪৭৬ খ্রিস্টাব্দ অবধি ইহুদিরা স্পেনে মোটেও স্বস্তিতে ছিল না   ।  এরপর ভিসিগথরা  ( এরা ছিল জার্মানিক ট্রাইব )  স্পেন দখল করে নিয়েছিল ।  বোঝাই যায় এদের দুঃশাসনেও ইহুদি - জীবন অতিষ্ঠ হয়ে উঠেছিল ।  
     অবশ্য সপ্তম শতকে স্পেনের ইহুদিদের সামাজিক ও রাজনৈতিক অবস্থান বদলে যায় । 
কেন ? 
কেননা ,  স্পেন সেসময় আরবদের অধীনে চলে যায় । 
Bertrand Russell তাঁর A HISTORY OF WESTERN PHILOSOPHY গ্রন্থে লিখেছেন :  The Hegira ,  with which the Mohammedan era begins ,  took place in A . D .  622; Mahomet died ten years later .  Immediately after his death the Arab conquests began ,  and they proceeded with extraordinary rapidity .  In the East ,  Syria was invaded in 634 ,  and completely subdued within two years .  In 637 Persia was invaded; in 650 its conquest was completed .  India was invaded in 664; Constantinople was besieged in 669  ( and again in 716 - 17 )  .  The westward movement was not quite so sudden .  Egypt was conquered by 642 ,  Carthage not till 697 .  Spain ,  except for a small corner in the north - west ,  was acquired in 711 - 12 .   ( পৃষ্ঠা , ৪২৫ ) 
   স্পেনের সেফারাড ইহুদি বসতি  স্পেনের মুসলিম শাসকগণ ছিলেন উদার ।  ফিলিস্তিন থেকে উৎখাত হওয়ার ৭০০ বছর পর এই প্রথম স্পেনের সেফারাড ইহুদিরা উপলব্দি করল অ - ইহুদি শাসকের শাসনামলেও জীবন হতে পারে শান্তিময় ,  নিরাপদ এবং আনন্দমূখর  ।  অনেক ঐতিহাসিক ওই স্পেনের ওই সময়টাকে   ' ইহুদি ইতিহাসের স্বর্ণযুগ '  বলে অবহিত করেছেন ।  এ প্রসঙ্গে জনৈক ইউরোপীয় ইতিহাসবিদ লিখেছেন ,  ‌ ' In the Iberian Peninsula ,   ( আইবেরিয় উপদ্বীপ; স্পেন যার অর্ন্তগত )  ,  under Muslim rule ,  Jews were able to make great advances in mathematics ,  astronomy ,  philosophy ,  chemistry and philology .  This era is sometimes referred to as the Golden age of Jewish culture in the Iberian Peninsula .  .  .  Jews enjoyed great privileges ,  and their communities prospered .  There was no legislation or social barriers preventing them from conducting commercial activities .  Many Jews migrated to areas newly conquered by Muslims and established communities there .  The vizier of Baghdad entrusted his capital with Jewish bankers .  The Jews were put in charge of certain parts of maritime and slave trade .  Siraf ,  the principal port of the caliphate in the 10th century CE ,  had a Jewish governor .  ' 
    আল আন্দালুস ।  আব্বাসীয় মুসলিমরা স্পেনকে বলত আল আন্দালুস ।  ওই সময়কার মুসলিম - শাসিত স্পেনে বিভিন্ন ধর্মের মধ্যে চমৎকার সর্ম্পক  ছিল  ।   এসব কারণেই স্পেনের মুসলিম শাসন ইহুদিদের স্বর্ণযুগ বলে বিবেচিত ।  অ্যাঞ্জেলা জি উড তাঁর হলোকাষ্ট বইতে লিখেছেন :   ‘  The Hebrew word for Spain is Sefarad and Sephardic Jews are those who originated in Spain or Portugal .  When under Islamic rule ,  there were good relations between Jews and Muslims ,  but under Catholic rule ,  there was great pressure for Jews to convert .  In 1492 ,  both Jews and Muslims were expelled from Spain ,  and Jews fled to Muslim countries and the Netherlands .  ( পৃষ্ঠা  ( ১২ ) 
 ইতিহাসের গতি বদলায়  .  .  . 
স্পেনে মুসলিম শাসনের অবসানের লক্ষে ইউরোপিয় রাজ্যগুলির তৎপরতা সেই সপ্তম দশক থেকেই অব্যাহত ছিল ।  একে বলা হয় -   ‘ রিকনকুয়েস্তা ’  বা পুনরায় বিজয় লাভ করা; ৮০০ বছর ধরে চলেছিল  ‘ রিকনকুয়েস্তা ’   ।  আমরা জানি ,  ১৪৯২ খ্রিষ্টাব্দে স্পেনের রানী ইসাবেলার উদ্যেগে ক্রিস্টোফার কলম্বাস নতুন - বিশ্বে প্রবেশ করেছিলেন । ওই একই বছরেই জারীকৃত আলহামরা ডিক্রি - র মাধ্যমে স্পেনের ইহুদিদের বলা হল  .  .  .  হয় ক্যাথলিক ধর্ম গ্রহন কর নতুবা স্প্যানিশ ইনকুইজেশনের মুখোমুখি দাঁড়াও ।  ওই একই অজুহাতে স্পেন থেকে আরব - মুসলিমদেরও উৎখাত করা হয়েছিল ।  আমরা জানি ,  স্প্যানিশ  ইনকুইজেশন বড় ভয়ংকর বিষয় - যা ধর্মের নামে অমানুষিক  নির্যাতনেরই নামান্তর; ইউরোপের ইতিহাসে যা  এক কলঙ্কজনক অধ্যায় হিসেবে চিহ্নিত হয়ে আছে ।  
   স্প্যানিশ ইনকুইজেশন  স্পেনের মর্মান্তিক ইহুদি নির্যাতনের সংবাদ যথাসময়ে অটোমান সাম্রাজ্যে পৌঁছেছিল ।  মহানুভব সুলতান দ্বিতীয় বায়োজিদ ক্রোধে উন্মুক্ত হয়ে উঠলেন ।  এ কী ধরনের কথা !  আমার রাজত্বেও তো কত কত জাতি বাস করে ,  বলকানে খ্রিস্টানেরা বাস করে - কই ,  কেউ কি কখনও শুনেছে যে তাদের ওপর নির্যাতন করা হয় ?  উদারপ্রাণ সুলতান দ্বিতীয় বায়োজিদ স্পেনের  ইহুদিদের মর্মান্তিক পরিস্থিতি থেকে কী করে বাঁচানো যায় তাইই ভাবতে লাগলেন ।  
   সুলতান দ্বিতীয় বায়োজিদ আমলের জাহাজ  ১৪৯২ খ্রিস্টাব্দ ।  সুলতান দ্বিতীয় বায়োজিদ অটোমান নৌবাহিনীকে নির্দেশ দিলেন স্পেন অভিমুখে যাত্রা করতে ।  সেই নৌঅভিযানের নেতৃত্বে ছিলেন কেমাল রেইস ।  তাঁর সুযোগ্য নেতৃত্বে বহুসংখ্যক আরব ও ইহুদিদের উদ্ধার করা হয়  ।  সুলতান দ্বিতীয় বায়োজিদ স্বয়ং নৌবন্দরে উপস্থিত থেকে নির্বাসিতদের স্বাগত জানান ।  শুধু তাই নয় ,  ওই মহানুভব তুর্কি সুলতান অটোমান সাম্রাজ্যে এই মর্মে নির্দেশ জারী করলেন ,   ‘ উদ্বাস্তুদিগকে স্বাগতম জানাইতে হইবে ।  ’  শুধু তাই নয় , তিনি নির্বাসিতদের অটোমান সাম্রাজ্যে বসবাসের অনুমতি দিলেন ,  নাগরিকত্বও দিলেন ।  ইউরোপীয় গর্ভনরদের ফরমান পাঠালেন :  ইহুদিদের উৎখাত করা চলবে না ; বরং স্বাগত জানাতে হবে ।  যারা ইহুদিদের সঙ্গে নিষ্ঠুর ব্যবহার করবে বা ইহুদিদের অটোমান সাম্রাজ্যে প্রবেশ করতে দেবে না তাদের জন্য রয়েছে মৃত্যুদন্ডসহ ভয়াবহ শাস্তি  .  .  .  এই মানবিক ঘটনা আজও শ্রদ্ধাভরে স্মরণ করা হয় ।  
অ্যাঞ্জেলা জি .  উড তাঁর হলোকাস্ট বইতে অটোমান সম্রাট দ্বিতীয় বায়োজিদ -  এর ছবি ছাপিয়ে তার পাশে লিখেছেন :   '  .  .  .  A warm welcome  .  .  .  In 1492 ,  news reached the Ottoman  ( Turkish )  Empire that Jews were banished from Spain .  Sultan Beyazit II ,  shown here ,  granted Jews safe haven in his empire and personally greeted them at the port .  Most Jews settled and flourished in the European parts of the empire .  Many of the sultans ’  doctors were Jewish ,  and it was Jews who set up the first printing presses .  ' 
নির্বাসিত ইহুদিদের আশ্রয় দিয়ে অটোমান সাম্রাজ্যের লাভ হয়েছিল ।  এ প্রসঙ্গে জনৈক ইতিহাসবিদ লিখেছেন :   ‘ নতুন নতুন ধ্যানধারণা ,  পদ্ধতি ও কারিগরী দক্ষতার কারণে স্পেনের আরব ও ইহুদিরা অটোমান সাম্রাজ্যের বিকাশে সহায়ক হয়েছিল ।  ১৪৯৩ সালে সেফারাড ইহুদিরা ইন্তানবুলে প্রথম ছাপাখানাটি স্থাপন করে  ।  এরও আগে ১৪৮৩ সালে ইস্তানবুলে ইহুদিদের ছাপাখানা ছিল ।  এর তিন বছর আগে জার্মানিতে গুটেনবার্গ যন্ত্রটি আবিস্কার করেন ।  সুলতান দ্বিতীয় বায়োজিদ এর শাসনামলে ইহুদিদের অসামান্য সাংস্কৃতিক অগ্রগতি হয় ।  ’      ইস্তানবুলে সুলতান দ্বিতীয় বায়োজিদ - এর নামে মসজিদ   সুলতান দ্বিতীয় বায়োজিদ অত্যন্ত রসিক ছিলেন ।  ইহুদিদের নির্বাসিত করার সময়ে স্পেন শাসন করতেন ২য় ফার্দিন্দানন্দ অভ আরাগন এবং ১ম ইসাবেলা ।  সুলতান দ্বিতীয় বায়োজিদ নাকি একবার হাসতে হাসতে দরবারে বলেছিলেন ,   ‘ কী আজব !  লোকে নাকি স্পেনের ফার্দিন্দানন্দ আর ইসাবেলাকে জ্ঞানী বলে ।  এই কথা শুনে হাসব না কাঁদব ।  তারা নিজেদের দেশকে নিঃস্ব করে আমাকে ধনী বানিয়ে দিল !  ’     ইস্তানবুলে লাদিনোভাষী ইহুদিরা ।  আজও ইস্তানবুলে ইহুদিরা বাস করে ।  এরা যে ভাষায় কথা বলে তার নাম লাদিনো ।  এরা আজও নিশ্চয়ই  মহানুভব সেই তুর্কি সুলতানের কথা স্মরণ করে ।   লেখাটি ২০১০ সালের ৩ মার্চ পোস্ট করেছিলাম ।  আজ কিছু সংশোধন করে রিপোস্ট করলাম  .  .  . 
  ছবি ।  ইন্টারনেট । 
তথ্যসূত্র : 
      

                    




গল্প :  প্রতিশোধ



                        ই - মেইলে  লেফটেনেন্ট কর্নেল  ইকবাল মাহমুদ  লিখেছেন :  রাশেদ ,   লন্ডনে আমার ব্রিটিশ সাংবাদিক বন্ধু রজার  অ্যালান খুন হয়েছে ।  অ্যালান একাত্তরের গনহত্যার ওপর  একটা ডকুমেন্টারি ফিলম নির্মাণ করছিল ।   রাশেদ ,  তুমি লন্ডনে যাও ।  ইনভেস্টিগেট  করে দেখ অ্যালানের মৃত্যুর জন্য   পাকিস্তানি গোয়েন্দা সংস্থা দায়ি কিনা ।  অ্যালানের হত্যাকারি যে বা যারাই হোক -   প্রতিশোধ নাও ।    আমার মেয়ে রুবিনা লন্ডনে থাকে ।  ওর সঙ্গে যোগাযোগ করো  .  .  . 
  রুবিনা ,  বয়স  চল্লিশ ,  ডিভোর্সি ,  ফরসা; একটাই মেয়ে ,  অস্ট্রেলিয়ায় পড়ছে ,  এই মুহূর্তে কফি ঢালতে ঢালতে বলল ,  বাবা বলল ,  তুমি নাকি লানডানে ব্যবসা করতে চাইছেন ?  
রুবিনার লন্ডনের জেমস স্ট্রিটের বাড়ির ডাইনিং টেবিলে রুবিনার মুখোমুখি  চেয়ারে  বসে রয়েছে মেজর রাশেদ  ।  হ্যাঁ ।  মেজর বলল ।   মাথায় ব্যাকব্রাশ করা চুল ।  গায়ের রং শ্যামলা ,  চৌকো মুখে খোঁচা খোঁচা  দাড়ি ।  বছর পঁয়ত্রিশের বলিষ্ট একটি শরীর ।   পরনের  সবুজ রঙের হাফস্লিভ শার্টের পকেটে উঁকি দিচ্ছে এইচটিসি ডিজায়ার ভিটি - র সাদা রঙের এজ । 
বাবার সঙ্গে তুমি আফ্রিকায় ইউএন পিসকিপিং মিশনে ছিলে ।  তাই না রাশেদ ? 
রাশেদ মাথা ঝাঁকাল ।  হাসল ।  
এখন তো বেলজিয়াম থাক শুনেছি ?  বলে কফির কাপটা রাশেদকে দিল রুবিনা । 
হ্যাঁ ।   সেনাবাহিনীর চাকরি ছেড়ে এখন  ব্রাসেলস  - এ অ্যান্টিকের ব্যবসা করছি ।  পাশাপাশি অন্যান্য ব্যবসাও আছে ।  
রুবিনা কফিকাপে ছোট্ট করে  চুমুক দিয়ে বলল ,   আমি ইসলিংটনে একটা ডিপার্টমেন্ট স্টোরে অ্যাডমিন - এ আছি ।  জব  প্রায় দশ বছর হয়ে এল ।  স্টোরের  মালিক মি :  বেরিল ইলকিন ।  ভদ্রলোক টার্কিস  ।  ভালোই ।   আমরা সাধারণত ডেইরি  প্রোডাক্ট বিক্রি করি ।   
আচ্ছা ।  বলে কফিতে চুমুক দিল রাশেদ ।  
বাবল - এর শব্দ হল ।  ইমেলই এসেছে ।  শার্টের পকেট থেকে এইচটিসি ডিজায়ার ভিটি বের করে রাশেদ ।  লেফটেনেন্ট কর্নেল  ইকবাল মাহমুদ  - এর ই - মেইল ।  দু - জনের মধ্যে ইমেইল বিনিময় হয় একটি বিশেষ সাংকেতিক ভাষায় ।  আফ্রিকায় রুয়ান্ডায় থাকার সময়  লেফটেনেন্ট কর্নেল  ইকবাল মাহমুদ আর মেজর রাশেদ   দু ’ জনে মিলে রুন্ডি ভাষা  ( রুয়ান্ডার স্থানীয় ভাষা )  আর ফরাসি ভাষার মিশ্রণে সাংকেতিক ভাষাটি আবিস্কার করেছিল .  .  .  
 লেফটেনেন্ট কর্নেল  ইকবাল মাহমুদ লিখেছেন : অ্যালানের -   এর মেয়ে জেনিফার; ও লন্ডনে থাকে ।  ঠিকানা  .  .  .    জেনিফার ,  সাতাশ বছর বয়েসি  ব্রুনেট ,  চোখে চশমা ,  ফরসা মুখ কিছুটা বিমর্ষ;  এই মুহূর্তে লন্ডনের স্মিথফিল্ড এলাকায় একটি নির্জন গলিতে হাঁটছে ।  সন্ধ্যা হয়েছে অনেক ক্ষণ ।  নির্জন গলিতে রাস্তার আলো আছে ।  তবে এখানে - ওখানে অন্ধকার রয়েছে ।   জেনিফারের   মনে হচ্ছে -   কেউ ওকে ফলো করছে ।     ক ’ দিন ধরে এমন একট শিরশিরে অনুভূতি হচ্ছে ।  অ্যালান মারা যাওয়ার পর থেকে মনে হচ্ছে -   কেউ যেন  ওকে ফলো করছে ।  নিরাপত্তার কথা ভেবে দিন কয়েক আগে লন্ডনের একটা গান ডিলারের কাছ থেকে একটা বেরেটা ন্যানো কিনেছে জেনিফার ।  পিস্তলটা ছোট্ট ।  মাইক্রো কমপ্যাক্ট পিস্তল ।  ব্যাগের ভিতরে  রাখে ।   আর্কিওলজির একজন নিরীহ লেকচারার কে কখনও ব্যাগের ভিতরে  অস্ত্র বহন করতে হবে ভাবেনি জেনিফার । 
অ্যাপার্টম্যানে ঢুকে হাঁফ ছেড়ে বাঁচল জেনিফার ।  ফ্ল্যাটটা দোতলায় ।  চাবি ঘুরিয়ে দরজা খুলে ঘরে ঢুকে দরজা বন্ধ করে লাইট জ্বালিয়ে চমকে উঠল জেনিফার ।  
সোফার ওপর  নীল শার্ট আর সাদা প্যান্ট পরা একজন অপরিচিত লোক বসে রয়েছে  ।  
জেনিফার আর্তচিৎকার করে উঠল - হু আর ইউ ?  ব্যাগ হাতরাচ্ছে ।  আশ্চর্য !  লোকটা আমাকে সময় দিচ্ছে  .  .  . তাহলে কি এনিমি নয় ?  ব্যাগ থেকে বেরেটা ন্যানো বের করে অপরিচিত লোকটার দিকে তাক করল জেনিফার ।  মেটালিক কালারের ছোট ভয়ঙ্কর অস্ত্র । 
রাশেদ হেসে বলল ,  ফ্রেন্ড ।  ফ্রেন্ড ।  
রাশেদ -  এর ডান হাতে লেফটেনেন্ট কর্নেল ইকবাল মাহমুদ  - এর একটা পোস্টার সাইজের ছবি ।   ছবিটা দেখে জেনিফার কে কিছুটা শান্ত মনে হল ।  তবে এখনও  বেরেটা ন্যানো তাক করে আছে ।   খসখসে কন্ঠে জিজ্ঞেস করল ,   হু হিজ হি ? 
রাশেদ বলল ,  লেফটেনেন্ট কর্নেল ইকবাল মাহমুদ ।  ইওর ফাদার ’ স ফ্রেন্ড । 
ওহ্ ।  বাট আই ডোন্ট নো হিম ।  
এবার রাশেদ -  এর অবাক হওয়ার পালা ।  লেফটেনেন্ট কর্নেল ইকবাল মাহমুদ কি ভুল করলেন ?  না লেফটেনেন্ট কর্নেল ইকবাল মাহমুদ ভুল করার মানুষ নন ।  ট্রেকিং করার সময় আফ্রিকার সিংহ ভুল করতে পারে ,  কিন্তু ,  লেফটেনেন্ট কর্নেল ইকবাল মাহমুদ নন ।  
জেনিফার বলল ,  অ্যালান তো  .  .  . 
আই নো ।   কোমল কন্ঠে বলল রাশেদ ।  
জেনিফার বলল ,  অ্যালান আমার স্টেপ ফাদার ।  আমাদের তেমন দেখা হত না ।  বাট । 
বাট ? 
মৃত্যুর আগের দিন রাতে  অ্যালান  আমার এখানে এসেছিল  । 
তারপর ?  রাশেদের ভুরু কুঁচকে ওঠে ।  
তার পরের দিনই অ্যালান মারা গেল ।  আমার কাছে পুলিশ এসেছিল ।  আমি ওদের সঙ্গে অ্যালানের অ্যাডাম স্ট্রিটের ফ্ল্যাটে গেলাম ।  বলে চুপ করে থাকে জেনিফার ।  
অ্যায়াম সরি ।   
জেনিফার  মৃদুকন্ঠে বলল ,  ইটস ইট রাইট ।  বলে বেরেটা ন্যানোটা  সরিয়ে নিয়ে ব্যাগের ভিতরে রাখল ।    
রাশেদ স্বস্তির নিঃশ্বাস ফেলল ।   বলল ,  আমি মেজর রাশেদ মিজান ।  আমি আর লেফটেনেন্ট কর্নেল  ইকবাল মাহমুদ বাংলাদেশ সেনাবাহিনীতে ছিলাম ।  অবশ্য আমরা দুজনই এখন চাকরি ছেড়ে দিয়েছি ।  
আপনি কি বাংলাদেশে থাকেন ?  জেনিফারের ফরসা মুখ ফ্ল্যাশ করে করে ওঠে ।  
রাশেদ হাসল ।  সে  জানে ইউরোপ - আমেরিকার বুদ্ধিজীবি মহলে ড . ইউনূস এর কারণে বাংলাদেশ সম্বন্ধে কৌতূহল সৃষ্টি হয়েছে ।   রাশেদ বলল ,  না ।  আমি বেলজিয়াম -  এর ব্রাসলস -  এর থাকি  ।  ওখানে বিজনেস করছি ।  আর  লেফটেনেন্ট কর্নেল  ইকবাল মাহমুদ থাকেন কানাডা অটোয়ায়  ।  ওখানে উনি একটা   ‘ ঘাট ’  নামে বাংলা পত্রিকা সম্পাদনা করছেন ।  
গাট ?  গাট মানে কি মি :  মিজান ?  জেনিফারের চোখে কৌতুহল ।  
ঘাট মানে পোর্ট ।  ইয়ে  .  .  .  আসলে পোর্ট ঠিক না । আসলে  .  .  .  আসলে বাংলা শব্দ ঠিক অন্য ভাষায়  .  .  .  মানে  .  .  .  বাংলাদেশ একটা ডিফারেন্ট ল্যান্ড ,  একটা ডিফারেন্ট  কান্ট্রি  .  .  .  ডিফারেন্ট টাইমঅ্যান্ডস্পেস ।  
রাশেদের চোখের দিকে অদ্ভূত চোখে চেয়ে রইল জেনিফার ।  
রাশেদ বলল ,  লেফটেনেন্ট কর্নেল  ইকবাল তোমার বাবা অ্যালান -  এর বন্ধু ছিলেন  ।   তোমার বাবা নাইনটিন সেভেনটি ওয়ানে ইস্ট পাকিস্তানের জেনোসাইড নিয়ে একটা ডকুমেন্টারি নির্মাণ করছিলেন ।  এ ব্যাপারে তুমি কিছু জান ? 
রাশেদের কথার উত্তর দিল না জেনিফার ।  ব্যাগটা পাশের টেবিলের ওপর রাখল  ।  জিজ্ঞেস করল ,  কফি ?  মি :  মিজান ? 
রাশেদ  বলল ,  ওকে ।  থ্যাঙ্কস ।  
জেনিফার পাশের ঘরে চলে যায় ।  ওপাশে কিচেন মনে হল । 
আশ্চর্য মেয়ে তো !  প্রশ্নটা এড়িয়ে গেল ।  বাঙালি মেয়ে হলে এতক্ষণে কত কথাই না বলত; চোখের পানি ফেলত ।  রাশেদ চারপাশে একবার তাকাল ।  ঘরটা ছোট ।  বইয়ে ভরতি  ।  আর্কিওলজির বইই বেশি ।  সে জানে জেনিফার ,  রেডব্রিজ কলেজের আর্কিওলজির লেকচারার ।   যদিও চোরের মতন অ্যাপার্টমেন্টে ঢুকতে খারাপ লাগছিল  .  .  .  এভাবে অ্যাপার্টমেন্টে না ঢুকে উপায় ছিল না  .  .  .  অবশ্য রেডব্রিজ কলেজে যাবে কিনা ভেবেছিল একবার; তবে সেটা ঠিক হত না  .  .  . 
কিন্তু মৃত্যুর আগের রাতে সাংবাদিক  রজার  অ্যালান মেয়ের কাছে এসেছিলেন কেন ?  মেয়েকে কিছু বলতে চেয়েছিলেন কি  ?  দ্রুত ভাবছিল রাশেদ ।  রজার অ্যালান একাত্তরের গনহত্যার ওপর যে  ডকুমেন্টারি ফিলম নির্মাণ করছিলেন ।   ( ১ )  সেটি উদ্ধার করতে হবে ।   ( ২ )  রজার  অ্যালান - এর খুনি কিংবা  ( খুনিদের )  হত্যা করতে হবে ।  আর  সবচে জরুরি প্রশ্ন হল -  সেভেনটি ওয়ানের ওপর সেই ডকুমেন্টারি ফিলমটা এখন কোথায় ?  জেনিফার কি এই ব্যাপারে কিছু জানে ?  দ্বিতীয় প্রশ্ন :  অ্যালানের কে কে হত্যা করল ?  আই এস আই ?  নাকি তারা  লন্ডন - ভিত্তিক কোনও ইসলামিস্ট গ্রুপকে দিয়ে কাজটা করিয়েছে ? 
জেনিফার কফি নিয়ে এল ।  রাশেদকে কফির কাপটা দিল ।  দিয়ে   রাশেদের উলটো দিকে রাখা একটা চেয়ারে বসল   ।  
কফির কাপটা নিয়ে রাশেদ বলল ,  জেনিফার ।  তোমার বাবা নাইনটিন সেভেনটি ওয়ানে  ইস্ট পাকিস্তানের সিভিলিয়ানদের ওপর পাকিস্তানি আর্মির ব্রুটাল  জেনোসাইডের ওপর  একটা ডকুমেন্টারি ফিলম নির্মাণ করছিলেন ।  তুমি কি এ ব্যাপারে  কিছু জান ? 
মাথা নেড়ে জেনিফার বলল ,  হ্যাঁ ।  আমি জানি মি :  মিজান  ।  অ্যালান তো  এ ব্যাপারে লন্ডনে একটা প্রেস কনফারেন্সও করেছিল । 
প্রেস কনফারেন্স ? 
হ্যাঁ ।  প্রেস কনফারেন্স ।  ওখানে ডকুমেন্টারি কিছু অংশ দেখানোও হয়েছিল ।  তারপরই  .  .  .  সে রাতে  .  .  .  অ্যালান আমার কাছে আসে  .  .  . আমরা ডিনার করলাম ।  আমাকে অ্যালান এদুয়ার্দো গালেয়ানোর লেখা   ‘ মেমোরিয়া দেল ফিউয়েগো ’  বইটা গিফট করল ।  হ্যাঁ ।    আমাদের মধ্যে ডকুমেন্টারিটা নিয়ে কথা হয়েছিল ।  
অ্যালান কি তোমাকে ওই ডকুমেন্টারির  কোনও কপি দেয়নি ? 
না ।  আসলে তখনও ডকুমেন্টারিটা রিলিজ হয়নি ।   তাছাড়া আমি  .  .  .  আমি আমার পিএইচডি থিসিস নিয়ে ব্যস্ত ।  
রাশেদ চুপ করে থাকে ।  কফিতে চুমুক দেয় ।  তাহলে কি আই এস আই কিংবা লন্ডন - ভিত্তিক কোনও ইসলামিস্ট গ্রুপ ওই প্রেস কনফারেন্স এর মাধ্যমেই ডকুমেন্টারির ব্যাপারটা জেনেছে ?  
জেনিফার বলে ,  আমি আমার মায়ের মুখে শুনেছি ,  অ্যালান আমার মা কে বলেছিল ,   অ্যালানের  এক বন্ধু ,  নাম ট্রেভর রুপার্ট ,  সেভেনটি ওয়ানে  ইস্ট পাকিস্তান ছিলেন ।  মার্চে পাকিস্তানি আর্মি সিভিলিয়ানদের ওপর অ্যাটক শুরু করলে  ট্রেভর জীবনের ঝুঁকি  নিয়ে লুকিয়ে  জেনোসাইড ছবি তুলেছিল ,  পরে বার্মা ,  আই মিন মিয়ানমার  দিয়ে নভেম্বরে ইস্ট পাকিস্তান থেকে পালিয়ে আসেন ।  
ট্রেভর এতদিন ফিলমটা  রিলিজ করেননি কেন ? 
জেরিফার বলল ,  তা বলতে পারব না ।  আসলে আমার সঙ্গে অ্যালানের তেমন যোগাযোগ ছিল না ।  অ্যালান সে রাতে এসেছিল বলে অবাক হয়েছি ।  অ্যালান বলল ,  ট্রেভর কিছুটা পাগলাটে ধরণের লোক ছিল ।   ২০১০ সালে মারা যায় ।  ওর  ক্যান্সার হয়েছিল ।  তার আগে অ্যালানের কাছে জেনোসাইডের ফিলম দিয়ে যায় ।  তার ওপরই ডকুমেন্টটারি  তৈরি করেছিল অ্যালান  ।  কি মনে হয় - অ্যালানের মৃত্যুর পিছনে পাকিস্তানিরা জড়িত  ? 
রাশেদ বলল ,  অবভিয়াসলি ।   ডকুমেন্টটারিটা  রিলিজ  হলে পাকিস্তান ভয়ানক ইমেজ সঙ্কটে পড়ত ।  মি :  অ্যালানের  মৃত্যুর পিছনে অবশ্যই পাকিস্তানি কানেকশন আছে ।  
আমারও তাই মনে হয় ।  আপনি তো ফিলমটা খুঁজছেন ,  তাই না মি :  মিজান ? 
রাশেদ মাথা ঝাঁকালো ।  
জেনিফার বলল ,  খুনিরা অ্যালানের অ্যাডাম স্ট্রিটের  অ্যাপার্টম্যান্ট তছনছ করেছে ।   আমি পুলিসের সঙ্গে গিয়েছিলাম ।  
রাশেদ হতাশ বোধ করে ।  অ্যালানের অ্যাডাম স্ট্রিটের  অ্যাপার্টম্যান্ট তন্ন তন্ন করে খুঁজলে হয়তো একটা ক্লু পাওয়া যেত । কিন্তু ,   খুনিরা কি ফিলমটা পেয়েছে ।   অবশ্য ফিলমটা জেনিফারের কাছে পাবে বলে এখানে আসেনি রাশেদ ।  
হঠাৎই জেনিফার বলল ,  ওহো  ।  
কি ? 
মি :  মিজান  .  .  . 
কি ?  রাশেদ অবাক ।  
আমি  .  .  .  আমি  একটা কথা বলতে ভুলে গেছি । 
কি ? 
উঠে দাঁড়াতে দাঁড়াতে জেনিফার বলল ,  অ্যালান সে রাতে একটা সেলফোন ফেলে গিয়েছেন  ।  
সেলফোন ? 
হ্যাঁ ।  সেলফোন । 
কোথায় দেখি । 
জাস্ট ,   ওয়েট ।  আমি সেলফোনটা নিয়ে আসছি ।   বলে জেনিফার পাশের ঘরে চলে যায় ।  
রাশেদ আশাবাদী হয়ে ওঠে ।  অ্যালান লেখক - সাংবাদিক যেহেতু ,  তাঁর বুদ্ধি - বিবেচনার ওপর নির্ভর করাই যায় ।  কিন্তু ,  মৃত্যুর আগে তিনি সেলফোন তাঁর মেয়ের বাড়ি রেখে যাবে কেন ?  কি থাকতে পারে সেলফোনে ?  অ্যালান কি বিপদ আঁচ করতে পেরেছিলেন ? 
একটু পর ফিরে আসে জেনিফার ।   হাতে সাদা রঙের একটা মোবাইল সেট ।  এই যে  ।  বলে সেটটা রাশেদকে দেয় ।  মোটোরোলা মোটোকি এক্সটি ইএক্স ওয়ান ওয়ান এইট  ।  সাদা রঙের  কিউ ডাবলিউ ই আর টি ওয়াই কি । 
জেনিফার বলল ,  এটা আমি বাথরুমে পেয়েছি ।  
বাথরুমে ?  আশ্চর্য !  
সেলফোনটা বন্ধ ছিল ।  জেনিফার সম্ভবত অন করেনি সেটটা ।  ইউরোপীয়দের এইসব এটিকেট অসাধারণ ।   রাশেদ অন করে ।  বুকের ভিতরে অদ্ভূত এক অনুভূতি টের পায় ।  গেরিলা
অপারেশেনের আগে এমন অদ্ভত অনুভূতি হয় ।  মুভি প্লেয়ারে ঢুকে একে একে ক্লিপসগুলি প্লে করল ।   ‘ ট্রেভর ’  লেখা একটা একটি  ক্লিক করতেই সাদাকালো ছবি ভেসে উঠল  .  .  . একটা স্কুল ঘর ।  তার সামনের মাঠে  দশ - পনেরো জন নারীপুরুষ লাইন করে দাঁড়িয়ে আছে ।  নারীদের কোলে শিশু  .  .  .  পাকিস্তানি আর্মির  ব্রাশ ফায়ার  .  .  .  জেনিফার আর্ত চিৎকার করে উঠল ,  ওহ্ ,   পাকিস্তানিরা এত ব্রুটাল ।  এত ব্রুটাল ।   
রাশেদ  - এর মুখ  কঠোর হয়ে ওঠে ।   চাপা কন্ঠে বলল ,  এই  .  .  .  এই ফিলম তোমার কাছে  থাকা নিরাপদ নয় জেনিফার ।   
জেনিফার ফুঁপিয়ে ফুঁপিয়ে বলল ,  জানি ।  ওটা আপনার কাছে রাখুন ।   আর  .  .  .  আর ।  অ্যালেনের মৃত্যুর প্রতিশোধ নিন মি :  মিজান  ।    
আমি প্রতিশোধ নেব ।  বলে এইচটিসিটা অফ করে  রাশেদ ।  শ্যামলা কঠোর মুখটা গনগনে হয়ে উঠেছে ।  
জেনিফার বলে ,  অ্যালান খুব ভালো মানুষ ছিল । আমার মায়ের সঙ্গে যাই হোক না কেন ।  ক্রিসমাসের সময়  আমাকে ফুল পাঠাত ।  
জেনিফার ব্রিটিশ মেয়ে ।  দ্রুত আবেগ সামলে বলল ,  ফিলমটা নিশ্চয়ই ইন্টারন্যাশনালি দেখানোর  ব্যবস্থা করবেন ? 
অবশ্যই করব ।  বলে উঠে দাঁড়াল রাশেদ । 
জেনিফার উঠে দাঁড়াতে দাঁড়াতে বলল ,  মি :  মিজান ? 
বল । 
কারা যেন আমাকে ফলো করে ।  বাট ,  আয়াম নট সিওর ।  
রাশেদের মুখে মুখে চিন্তার ছাপ ফুটে উঠেছে ।  কী বলবে ভেবে পেল না সে ।   
জেনিফার বলল ,  আমি যখন কলেজ থেকে বাড়ি ফিরি ।  একটা ছেলে ।  ব্ল্যাক ।  আমাকে ফলো করে ।  আপনার কি মনে হয় -  ছেলেটা পাকিস্তানি ইন্টেলিজেন্সের ?  
রাশেদ  বলল ,  আয়াম নট সিওর ।  
দরজার কাছে এসে জেনিফার বলল ,  আমি  .  .  .  আমি লন্ডনে নিরাপদ বোধ করছি না মি :  মিজান ।  আমি কালই আয়ারল্যান্ড চলে যাচ্ছি ।  ডাবলিনে আমার বোন থাকে ।  
কথাটা শুনে নিশ্চিন্ত হল রাশেদ  । 
 অ্যাপার্টমেন্ট থেকে বেরিয়ে সিগারেট ধরালো রাশেদ ।  তারপর কিছুটা ঝুঁকে ঝুঁকে হাঁটতে থাকে ।   নির্জন গলি ।  ডানদিকে একটা পাব ।  কাঁচের ওপাশে লোকজন দেখা যায় ।  ফুটপাত ঘেঁষে লাল ইটের বাড়ি  ।  কালো রং করা দরজা ।   
হাঁটতে হাঁটতে হঠাৎই  বাঁদিকে  টার্ন নিল রাশেদ ।  এবং টার্ন নিয়েই  দাঁড়িয়ে পড়ল ।  যে ছেলেটি জেনিফারের অ্যাপার্টমেন্টের সামনে দাঁড়িয়ে ছিল সেই ছেলেটার বয়স একুশ / বাইশের বেশি নয় ।  পরনে জিন্স আর কালো জ্যাকেট  ।  কৃষ্ণকায় ।  মাথা মসৃনভাবে কামানো ।   কানে সাদা রঙের হেডফোন গোঁজা ।  
ছেলেটা এখন হাঁটতে শুরু করেছ  ।  অনেকট নাচতে - নাচতে হাঁটছে  ।  সামনেই  একটা বাসস্টপেজ ।  ওদিকেই যাচ্ছে ।  
রাশেদও বাসস্টপেজে পৌঁছে যায় । বেশিক্ষণ অপেক্ষা করতে হল না ।  একটা বাস এল ।  প্রায় ফাঁকা বাস  ।  বসার জায়গা পেল ।  ছেলেটা কি আইএসআই এর রিক্রট ?  নাকি হার্ডকোর ইসলামিস্ট গ্রুপের সদস্য ।  একেবারেই  ট্রেনিং নেই ।  রাশেদ সিওর   .  .  .  ছেলেটাকে যে ফলো করা হচ্ছে ছেলেটা তা টের পায়নি ।   
সে যাই হোক ।  যা করার দ্রুত করতে হবে ।  অ্যালানের মতন ভালো মানুষ মারা গেলেন ।  এখন জেনিফারের নিরাপত্তা নিশ্চিত করতে হবে ।   ডাবলিনে চলে যাচ্ছে ।  কখন ?  ওদের চোখ ফাঁকি দিতে পারবে কি ?  পড়ুয়া হলেও জেনিফার শক্ত ধাতের মেয়ে ।  বেরেটা পিস্তল আছে ।  
বাসটা থামল নিউব্রিজ স্ট্রিটে ।  
বাস থেকে নেমে কৃষ্ণকায় ছেলেটা  হাঁটতে থাকে ।  মাথা দোলাচ্ছে ।  জ্যাকেটে হাত ঢুকিয়ে নাচের তালে তালে হাঁটছে ।   
রাশেদ ফলো করে ।  
ছেলেটা একটা  গলিতে ঢোকে ।  বেশ প্রশস্ত গলি ।  রাস্তায় আলো আছে ।   তবে নির্জন  ।  উলটো দিক থেকে একটা সাদা রঙের ইলেকট্রিক ট্রাক আসছিল ।  রাশেদ একপাশে সরে যায় ।  বাঁ পাশে একটি ওয়্যারহাউজ ।   সাদা রং করা ।  সবুজ রঙে লেখা :   ‘ রুশদি ফুডস ’  ।  নীচে নীল রঙে লেখা :  হালাল ডেইরি প্রোডাক্টস ।   ওয়্যারহাউজের গেটটি বিশাল ।  
ছেলেটি  ওয়্যারহাউজের ভিতরে ঢুকে পড়ে । 
 রাশেদের খাওয়া প্রায় শেষ ।  ডাল দিয়ে মেখে ভাত খাচ্ছে ।   রুবিনা তার প্লেটে আরও একটা  মাছের চপ তুলে দিল ।  মাছের চপ মুখে দিয়ে মাথা নাড়ল ।  রুবিনার রান্নার হাত বেশ চমৎকার । 
রুবিনা খুশি খুশি  গলায় বলল ,  গতকাল থেকে বাবার খুব আনন্দে দিন কাটছে ।  
রাশেদ মুখ তুলে বলল ,  হঠাৎ ?  
আমার ছোটভাই বউবাচ্চা নিয়ে নিউজিল্যান্ড থেকে অটোয়া গিয়েছে বাবার কাছে ।  তারপর থেকে  বাবার আনন্দের আর শেষ নেই । 
ও । 
খাওয়ার পর ওরা দু কাপ কফি নিয়ে  ড্রইংরুমে এসে বসল ।  
ড্রইংরুমের টেবিলের ওপর  একটা জেইজি ডল ।  ভারি কিউট পুতুলটা ।  সোনালি চুল ,  নীলাভ চোখ ,  নীল রঙের ফ্রক পরা ।   রুবিনা বলল ,  আমার ছোটভাইয়ের ছোট মেয়েটা - সেরেনা -  দেখতে যা কিউট ,  আপনাকে কী বলব ।  ওর জন্যেই আজ এই ডেইজি ডলটা কিনলাম ।   কালই এটা কুরিয়ারে পাঠিয়ে দেব অটোয়া ।  
রাশেদ মৃদু হাসল ।  লেফটেনেন্ট কর্নেল  ইকবাল মাহমুদ চাপা অর্ন্তমুখি স্বভাবের মানুষ ।  পারিবারিক জীবন নিয়ে কখনও তেমন কিছু বলেননি ।  জিজ্ঞেস করল ,  আপা ,  আপনার ছোটভাই কি অনেকদিন থেকেই নিউজিল্যান্ড আছেন ? 
না ।  না ।  আদিত্য তো ঢাকাতেই থাকে  ।  ফিলম - পাগল মানুষ ।  নিউজিল্যান্ডে ফিলমের ওপর হায়ার কোর্স করছে ।  বউবাচ্চা নিয়েই গেছে ওখানে ।  বাংলাদেশের নদীর ওপর একটা শর্টফিলিম করে রীতিমতো হইচই ফেলে দিয়েছে আদিত্য ওখানে ।  
তাই নাকি ? 
হ্যাঁ ।  আদিত্যর ইচ্ছে সেভেনটি ওয়ানের জেনোসাইডের ওপর একটা ডকুমেন্টারি বানাবে ।  এতবড় জেনোসাইড হয়ে গেল ,  তা নিয়ে ইউরোপ - আমিরিকায় কারওই কোনও  আগ্রহ নেই ।  ওরা কেবল হলকাস্ট ,  হলকাস্ট করে ।  
কথাটা শুনে রাশেদ কেমন অবাক হয়ে যায় ।  
রুবিনা জিজ্ঞেস করে ,  তুমি  কাল একবার আমাদের অফিসে আসছ তো ? 
হ্যাঁ ।  যাব ।  রাশেদ বলল ।  
রুবিনা বলল ,  শুনলাম মি :  বেরিল ইলকিন ডিপাটমেন্ট স্টোরটা বিক্রি করে দিয়ে ইস্তানবুল চলে যেতে চাইছেন ।     পছন্দ হলে তুমি  ইনভেস্ট করতে পারেন ।  আমি তোমার পার্টনার হতে পারি ।  বাবাও হয়তো কিছু  শেয়ার করবে বললে  ।  
নাইস ।  রাশেদ বলল ।  তারপর জিজ্ঞেস করল ,   বেরিল ইলকিন  কি রুশদি ফুডস -  এর সঙ্গে ব্যবসা  করে ? 
রুশদি ফুডস ?   হ্যাঁ ,  করে ।  আমরা তো ডেইরি  প্রোডাক্টই বিক্রি করি ।   
রুশদি ফুডস থেকে আপনাদের ডিপার্টমেন্ট স্টোরে গুডস কি ভাবে আসে ? 
প্রশ্নটা শুনে রুবিনা সামান্য অবাক হল ।  তারপর  বলল ,  ইলেকট্রিক ট্রাক করে আমাদের লোক ওদের গুডস নিয়ে আসে ।  
আচ্ছা ।  রাশেদ কী যেন ভাবছে ।  
রুবিনা কফি শেষ করে  বলল ,  আমি চললাম ।  
বলে রুবিনা চলে যায় ।  
রাতে ডিউটি আছে । 
সিগারেট ধরিয়ে রিমোট তুলে টিভি অন করল রাশেদ ।  বিবিসি  ।  পাকিস্তানের ফরেন মিনিস্টার হিনা রাব্বানি খার  আগামীকাল পাঁচদিনের সফরে লন্ডনে আসছেন ।  সে নিয়ে পর্যালোচানা চলছে ।  মনিটরে  সুন্দরী এক মহিলার ছবি ।   রাশেদ -  এর মুখ কঠোর হয়ে ওঠে ।  মনে মনে হিস হিস বলল ,  পাঁচ বছর সময় দিলাম  .  .  .  একাত্তরের গনহত্যার জন্য ক্ষমা চাও  .  .  .  নইলে  .  .  . 
রাশেদ তার উদগত ক্রোধ সামলে নেয় ।  তারপর সিগারেট নিভিয়ে ফেলে ।  ধীরেসুস্থে অ্যালান রজারের মেমরি কার্ডটা ওর এইচটিসি ডিজায়ার ভিটিতে সেট করে ।  ওতে আরও কিছু ক্লু থাকতে পারে ।  ভিডিও ক্লিপস তেমন বেশি নেই অবশ্য ।    ইমেজ ভিউয়ারে অসংখ্য ছবি - অন্তত শ ’ খানেক  ।  একটি ছবিতে চোখ আটকে গেল রাশেদের ।  কাগজের টুকরার ওপর পেন্সিলে  ছোট ছোট করে ইংরেজিতে কয়েকটি কথা লেখা :    ( যার বাংলা করলে দাঁড়ায় )  আদনান রুশদি ,  রুশদি ফুডস - এর মালিক ,  আমাকে ফোন করেছিল ,  আমি যেন সেভেনটি ওয়ানের ডকুমেন্টারি প্রদর্শন না - করি ,  ফিলমের বদলে  লোকটা আমাকে দশ মিলিয়ন ইউরো অফার করেছিল ।  আমি ঘৃনাভরে প্রত্যাখান করেছি  .  .  .   রাশেদের মুখ শক্ত হয়ে ওঠে ।  
টেবিলের ওপর একটা ডেল ইন্সপিরিয়ন মিনি । রাশেদ গনহত্যার এমপি থ্রি ক্লিপটি আর সাদা কাগজের জেপিজি ইমেজটি ডেল ইন্সপিরিয়ন ট্রান্সফার করে ।  দুটি ফাইল  ডেক্সটপেই রাখল ।  রুবিনা দেখতে পাবে ।   .  .  .  গনহত্যার এমপি থ্রি ক্লিপটি আর সাদা কাগজের জেপিজি ইমেজটি  ওর মোবাইলের মেমরিতে কপি করে  মোবাইল অফ করে  মেমরি কার্ডটা খুলে নেয় ।  তারপর টেবিলের ওপর থেকে ডেইজি ডলটা তুলে নেয় ।  পুতুলের  পিঠের কাছে মেমরি কার্ডটা স্কচটেপ দিয়ে ভালো করে আঁটকে দিয়ে নীল ফ্রকটা ঠিক করে দেয় ।  কুরিয়ারের লোকরা ওটা পেলেও সমস্যা নেই । 
লেফটেনেন্ট কর্নেল  ইকবাল মাহমুদ এর ঠিকানায়  ই - মেইলে লেখে :   স্যার ,  প্লিজ ,  স্ক্যান দি সেরেনাজ ডেইজি ডল  .  .  .  আর দুটো অ্যাটাচ ফাইল পাঠালাম ।   কাজ প্রায় শেষ ।  গুগুলে  ‘ আদনান রুশদি ’  লিখে ব্রাউজ করে রাশেদ ।  রুশদি ফুডস সর্ম্পকে নানান তথ্য ।  ইমেজে ক্লিক করলে এক দাড়িওলা  মোটাসোটা থলথলে লোকের ছবি ভেসে উঠল ।  কিছুক্ষণ  খুনির দিকে চেয়ে রইল রাশেদ ।  শরীরের রক্ত শিরশির করছে ।  রাশেদ বেলজিয়ামে অ্যান্টিকস এর ব্যবসা করলেও  সেনাবাহিনীর মেজর বলেই সে জানে লন্ডনে ২৯৫ পাউন্ডে পুরাতন যুগোশ্লাভিয়ান রকেট লাঞ্চার পাওয়া যায় ।   ‘ গানস্টার '  সাইটটি কিছুক্ষণ ব্রাউজ করল সে ।  নতুন / পুরাতন অস্ত্রসশস্ত্র বেচাকেনার জন্য ভালো সাইট  .  .  . 
 দু - দিন পর দুপুরে একটি সাদা সাদা রঙের মিডিয়াম - ডিউটি ইলেকট্রিক ট্রাক রুশদি ফুডস এর সামনে এসে দাঁড়ায় ।  ট্রাকের গায়ের সবুজ রঙে   ‘ বেরিল ইলকিন ’  লেখা ।  গেটটা সরে যায় ।  রাশেদ ট্রাকটা ভিতরে নিয়ে আসে ।  ভিতরে অনেক বড় জায়গা ।  বড় বড় কার্টন ।  শেষ মাথায় কাঁচে ঘেরা একটি রুম ।  দাড়িঅলা আদনান রুশদি কে দেখা গেল  ।  রাশেদ সময় নষ্ট করল না ।     রকেট লাঞ্চারটা তুলে লোকটার  কপাল বরাবর  তাক করে ট্রিগার টিপল  ।  মুহূর্তেই লাল রঙের রশ্মি ছুটে  বিস্ফোরণ ঘটাল ।  ট্রাকে স্টার্ট নিয়ে দ্রুত   ট্রাক থেকে নেমে পড়ে রাশেদ ।  বিস্ফোরণের শব্দে অন্যরা ছুটছিল ।  রাশেদও ছুটছে ।  ওর পরনে বেরিল ইলকিন কোম্পানির ইউনিফর্ম ।  ট্রাকে  এক্সপ্লোসিভ ছিল ।  ট্রাক ওপাশে দেয়ালে লাগলে  বিস্ফোরনে কেঁপে উঠল গোটা ওয়্যারহাউজ  .  .  .  
 পরদিন সকাল দশটা ।  
লন্ডনের  টোটহিল রোডে একটা পুরনো বনেদি হোটেল  ।  নাম :   ‘ স্যাঙ্কচুয়ারি হাউজ হোটেল ’  ।  হোটেলটি  ওয়েস্টমিনিস্টার আর ভিক্টোরিয়া স্টেশনের কাছেই ।  আট তলার জানালার কাছে দাঁড়িয়ে ছিল রাশেদ ।  রাস্তায় চোখ ।  নীচে টোটহিল রোডে  একটা গাড়ি বহর চলেছে ।  তাতে একটা  অ্যাশ কালারের  বি এম ডাবলিউ সিক্স সিরিজ গ্রান কুপে সিডান ।  টেলিস্কোপিক সাইট হেকলার অ্যান্ড কচ জি - থ্রি রাইফেল তুলে নেয় রাশেদ ।   চোখ রাখে ফোর এক্স রাইফেল স্কোপ - এ ।   দুটি হরাইজেন্টাল ও ভার্টিকেল রেখার মাঝখানে একটি  বিন্দু ।  বিন্দুটি এই মুহূর্তে একটি সুন্দরী মহিলার ফরসা কপালের মাঝখানে ।  রাশেদ   ট্রিগার স্পর্শ করে  ।   তারপর  বিড়বিড় করে বলে ,  পাঁচ বছর সময় দিলাম  .  .  .  একাত্তরের গনহত্যার জন্য ক্ষমা চাও  .  .  .  নইলে  .  .  . 
 উৎসর্গঃ Alistair Stuart MacLean   ছেলেবেলায় এঁর থ্রিলার পড়ে অনেক মজা পেতাম  .  .  . 
                            
                    




পিগমি :  মধ্য আফিকার অরণ্যচারী মানবগোষ্ঠী


একজন পিগমি ।  
পিগমিরা মধ্য আফিকার অরণ্যচারী মানবগোষ্ঠী ।  পিগমিরা বহু গোত্রে বিভক্ত ।  এদের তিনটি  প্রধান  গোত্র হল  - আকা ,  বাকা এবং টিওয়া ।  এরা কঙ্গো ,  ক্যামেরন এবং জায়ারে  - প্রভৃতি আফ্রিকার মধ্যাঞ্চলের দেশ সমূহের বৃষ্টিবনে  ( রেইন ফরেস্ট )  - এ  যাযাবর জীবন যাপন করছে ।  উচ্চতার  দিক  পিগমিরা তেমন লম্বা হয় না ।   এদের গড় উচ্চা ৪ ফুট ১১ ইঞ্চি ।   ‘ পিগমি ’  শব্দের উদ্ভব গ্রিক শব্দ Pygmaîos থেকে ।  শব্দটির অর্থ one cubit high - যা  ৫০ সেন্টিমিটারের কম ।  উনিশ শতকে ইউরোপীয়রা আফ্রিকার বৃষ্টিবনে  খর্বকায় মানুষদের দেখে ওই নামে ডাকতে থাকে যা পরবর্তীকালে  অনেকটাই  অবজ্ঞাসূচকই হয়ে ওঠে ।  তবে বর্তমানে পিগমিদের তাদের গোত্রীয় নামে ডাকার কথা উঠেছে ।  যেমন -  - আকা ,  বাকা  টিওয়া কিংবা এমবুটি ।  তবে এ বিষয়ে একজন গবেষক লিখেছেন :   Nevertheless ,  the term is widely used as no other term has emerged to replace “ Pygmy ”  .         আফ্রিকার মানচিত্র ।  এই প্রকান্ড মহাদেশটির মধ্যাঞ্চলের  বিষুবরেখার ওপর অবস্থিত রেইন ফরেস্টেই পিগমিদের আরণ্যক ঘরগেরস্থালী ।  প্রাচীন মিশরের পুথিতে এদের উল্লেখ রয়েছে ।  সেই পুথিতেও এক বনচারী মানুষ গোষ্ঠীর ওপর অজ্ঞতাপ্রসূত আরোপ করা হয়েছে রহস্যময়তা ।  গ্রিক মহাকাব্যের রচয়িতা হোমার - এর কাব্যেও পিগমিদের উল্লেখ রয়েছে ।  
  আজ অবধি পিগমিদের শিকড় সর্ম্পকে এক ধরনের অস্পষ্টতা রয়েই গেছে ।  যে কারণে বলা হয়েছে :   ‘ দ্য অরিজিন অভ পিগমিজ হ্যাভ লং বিন আ মিষ্ট্রি ।  ’  তবে পিগমিরা যে হাজার বছর ধরে আফ্রিকার বর্ষাবনেই  বসবাস করে আসছে সে বিষয়ে কোনও সন্দেহ নেই  ।  গবেষকরা নিরন্তর গবেষনায় প্রমান করেছেন যে -  পিগমিরা আজ থেকে ২৮০০ বছর আগে মধ্যপশ্চিম আফ্রিকায় বসবাস করা   একটি গোত্রের বংশধর ।  যাদের কৃষিজীবীরা  আক্রমন করে তাড়িয়ে দিয়েছিল !  In the most likely scenario ,  a small group of short people split off from nonpygmy populations between 50 , 000 and 90 , 000 years ago .  The founding group of pygmy ancestors was fairly cohesive ,  with tribes interbreeding until 2800 years ago .  At that point ,  taller Bantu - speaking farmers probably swept across central Africa and pushed them apart .  Once the pygmy groups split ,  they stopped interbreeding .  As a result ,  each group evolved separately .  Even today ,  they seldom know of each other ' s existence  .  .  .       আফ্রিকার মানচিত্রে  ক্যামেরুন -  এর  অবস্থান  ।  আফ্রিকার মধ্যাঞ্চল থেকে পশ্চিম আফ্রিকায় ক্যামেরুন পর্যন্ত পিগমিরা ছড়িয়ে আছে ।  
  পিগমিদের   ভাষা আলাদা; অর্থাৎ একেকটি পিগমি গোত্রের মানুষজন একেক ভাষায় কথা বলে ।  তবে একটি বিষয়ে পিগমিদের মধ্যে মিল রয়েছে; সেটি হল জীবিকা নির্বাহের উপায় ।  পিগমিরা সাধারণত কৃষিকাজ করে না ।   ( একেবারেই যে করে না - তা কিন্তু নয়; কিছু সূত্রে এদের কৃষিকাজের কথা জানতে পেরেছি ।  )   পিগমিরা বর্ষাবনের ফলমূল কুড়িয়ে খায় কিংবা শিকার করে ।  অর্থাৎ এরা নৃবিজ্ঞানের ভাষায় :   ‘ শিকারী এবং খাদ্য সংগ্রহকারী ’   ( হান্টার /  গেদারার  )  ।  
   মধ্য আফ্রিকার বর্ষাবনে একটি  পিগমি গ্রাম ।   পিগমিরা বাস করে  গ্রামের কাছাকাছি ।  যে গ্রাম তাদের নয় ,  অন্যান্য আফ্রিকীয় গোত্র - যেমন বান্টু - এদের গ্রাম ।  পিগমিদের গ্রামের কাছাকাছি  বাস করার বিশেষ কারণ আছে ।  পিগমিরা মাংস এবং মধুর বিনিময়ে গ্রামবাসীর কাছ থেকে তাদের প্রয়োজনীয় জিনিসপত্র নেয় ।  নির্দিষ্ট একটি পিগমি পরিবার গ্রামের একটি নির্দিষ্ট পরিবারের সঙ্গেই পন্য বিনিময় করে ।  এবং এই   সর্ম্পকটা সাধারণত দীর্ঘস্থায়ীই  হয় - যা  বংশ পরম্পরা ধরে চলে ।  তবে পিগমিরা ইচ্ছে করলেও গ্রামেও বাস করতে পারে ।  তবে তারা বৃষ্টিবনেই বাস করতে স্বচ্ছন্দ বোধ করে  ।  কেননা ,  বৃষ্টিবনে অসুখবিসুক কম ,  সেখানে পরিস্কার পানি রয়েছে ,  কাজকর্মও কম ,  অনিশ্চয়তা তেমন নেই ,  টাকাপয়সার দরকারও নেই তেমন ,  ঝগড়াবিবাদও নেই ।  গবেষণায় প্রমাণ  মিলেছে , আফ্রিকার অন্যান্য গোত্রেদের চাইতে  বর্ষাবনের পিগমিদের স্বাস্থ তুলনামূলক ভাবে ভালো  ।   
   কিন্তু ,  পিগমিরা খর্বকায় কেন ?   পিগমিরা তেরো বছর অবধি  আধুনিক  মানুষেন মতোই বেড়ে ওঠে ।   তবে তখনই তাদের উচ্চতা নির্দিষ্ট হয়ে যায় ।   ( এ পোস্টের গোড়াতে বলেছি  এদের গড় উচ্চা ৪ ফুট ১১ ইঞ্চি !  )  পিগমিরা কেন দৈহিক উচ্চতায় খর্বকায়  ?  গবেষকরা এই প্রশ্নের জবাব দেওয়ার চেষ্টা করেছেন ।  পিগমিরা তাদের উচ্চতা পূর্বপুরুষের কাছ থেকে পেয়েছে না বর্ষাবনের সুযোগ সুবিধা পাওয়ার জন্য ,  তার মানে ,  বর্ষাবনের উপযোগী হওয়ার জন্য তারা আলাদা ভাবে বিবর্তিত  হয়েছে -   এ নিয়ে নৃতাত্ত্বিকবিদদের মধ্যে  তুমুক বির্তক রয়েছে ।  অনেকে আবার মনে করেন যে খোলা জায়গার  ( তার মানে যেখানে কৃষিজমি রয়েছে )  খোলা জায়গার চেয়ে বর্ষাবণে অধিক পরিমান ক্যালরি পাওয়াই সমস্যা ।   কাজেই পিগমিরা খর্বকায় কেন -  এই প্রশ্নের উত্তর তাদের পরিবেশের মধ্যেই খুঁজতে হবে । 
     পিগমি মেয়ে ।   " পিগমি "  শব্দ এদের পছন্দ হবার কথা না ।  এরা নিজেদের নামই পছন্দ করে ।  বাকা কিংবা বাকোলা ।   পিগমিরা শিকারী এবং খাদ্য সংগ্রহকারী বলেই বৃষ্টিবনের ভিতরে যাযাবর জীবন যাপন করে ।  যে কারণে এদের কুঁড়েঘরগুলি অস্থায়ী  ।  এদের রোজকার  কাজের মধ্যে রয়েছে উদ্ভিদের আঁশ দিয়ে ঝুড়ি ও মাদুর বোনা  ( সম্ভবত মেয়েরাই এই কাজটা করে থাকে )  ; কাসাভা নামে এক ধরণে উদ্ভিদ  - যার শিকড়ে শ্বেতসার রয়েছে - সেটি শুকিয়ে গুঁড়ো করা ।  পিগমিরা যেহেতু রান্নাবান্নায় পাম ওয়েল ব্যবহার করে ,  কাজেই  সেটি সংগ্রহ করাও এদের প্রাত্যহিক কাজেরই অংশ ।  
    পিগমি ক্রশবো ।    জঙ্গলের কাঠখড় যোগাড় করাও এদের দৈনিন্দন কাজ ।  এছাড়া এরা জঙ্গল থেকে শুঁয়া পোকা ,  উইপোকা ,  কন্দ ,  ব্যঙের ছাতাও সংগ্রহ করে ।  এদের অন্য কাজ হল হাতিয়ার ও কুঁড়েঘর বানানো ।  জঙ্গলের বিশেষ লতাপাতা থেকে ভেষজও তৈরি করে  ।  তীর ধনুক ও ক্রশবো দিয়ে শিকার করে ।  ফাঁদ পেতেও শিকার করে ।  দশ  - পনেরো জনের একটি দল জাল দিয়ে জঙ্গলের একটি অংশ  ঘিরে ফেলে ।  এভাবে  ছোট ছোট হরিণ ধরে ।  পশু - পাখি শিকার করা ছাড়াও   পিগমিরা বর্ষাবনের নদীতে  মাছও ধরে , 
    একজন   পিগমি নারী ও তার সন্তান ।  পিগমি নারীরা অ - পিগমিদের বিয়ে করতে আগ্রহী ।  বিয়ের পর মেয়েটি অ - পিগমি পুরুষটির গ্রামে চলে যায় ।  তবে    বিয়ে সুখের হয় না ।  কেন ?  পিগমি নারী আফ্রিকার আরণ্যক সমাজের  নিম্নবর্ণের একজন বলেই !  পিগমি নারী আবার সন্তানসহ পিগমি গোত্রে ফিরে আসে ।      ( পিগমিসমাজে প্রচলিত বিয়ের ধরণ ,  যৌতুক প্রথা এবং বিবাহ বিচ্ছেদ সম্পর্কে জানতে পারিনি  .  .  .  )   পিগমিরা বৃষ্টিবন কে মনে করে পবিত্র  জীবনদাতা এবং  জীবন্ত সত্তা ।  এই ধর্মীয় ভাবনাটিই ওদের সংগীত ও নৃত্যে ফুটে ওঠে ।  ওদের গানে বর্ষাবনের সঙ্গে ভারসাম্য রেখে বাঁচবার নিগূঢ় আকাঙ্খা প্রকাশিত হয় ।  বর্ষাবনে যা সুলভ সে সব দিয়েই  ওরা বাদ্যযন্ত্র  বানিয়ে নেয়  ।  ওদের বাদ্যযন্ত্রের মধ্যে রয়েছে লিমবিনডি নামে তারযন্ত্র; রয়েছে আইয়েটা -  যা ছড় দিয়ে বাজাতে হয় এবং গোমবি  ।  পিগমিরা  বাঁশীও বাজায়; বাজায় চামড়া ও কাঠের তৈরি  ড্রাম ।  ওদের প্রতিবেশি বান্টুরা গিটার ও থাম্ব পিয়ানো বাজায় ।  পিগমিসমাজেও ওসবের চলও  হয়েছে ।  
    সংগীত ও প্রকৃতি মিলেমিশে একাকার  ।       বদলে যাচ্ছে পিগমিদের জীবনধারা ।  পিগমি শিশুর গায়ের জামাটি তারই প্রমাণ ।  তবে শিশু বয়েসে তীরধনুকের সঙ্গে নিবিড় পরিচয় না হলে রক্ষে নেই !       পরিবেশ বিজ্ঞানীদের মতে মধ্যআফ্রিকার  বর্ষাবনে আধুনিক সভ্যতার গ্রাসে আক্রান্ত না হলে আরও হাজার বছর পিগমিদের প্রকৃতিঘনিষ্ট জীবন অব্যাহত থাকবে  .  .  .   ছবি :  ইন্টারনেট । 
তথ্যসূত্র :  
  http :  /  / www . pygmies . org /  http :  /  / en . wikipedia . org / wiki / Pygmy _ peoples    

                    




ব্রিটিশ মরমী জর্জ ফক্স এবং তাঁর আলোকিত ধর্মটির বৃত্তান্ত

 জর্জ ফক্স ।  ( ১৬২৪ / ১৬৯১ ) ;  এই মরমী মানুষটির প্রতিবাদ ছিল সব ধরনের সংগঠিত প্রাতিষ্ঠানিক ধর্মের বিরুদ্ধে ।  তাঁর প্রতিবাদ ছিল সমস্ত রকম রাজনৈতিক ও ধর্মীয় কর্তৃত্বের বিরুদ্ধে । ইনি সপ্তদশ শতকের মাঝামাঝি এমন এক ধর্মীয় মতবাদ প্রচার করেছিলেন যা ছিল তৎকালে ইংল্যান্ডে প্রচলিত চার্চ অভ ইংল্যান্ডের সঙ্গে  সাংঘর্ষিক । সাহসী জর্জ ফক্স তবুও ইংল্যান্ড চষে বেড়িয়ে তাঁর মতই প্রচার করেছেন । যাঁর জীবনটি শুরু হয়েছিল মুচির কাজ দিয়ে; পরবর্তীকালে যিনি হয়ে উঠেছিলেন এক প্রবল ধর্মীয় আন্দোলনের নেতা ।  যিনি নিদ্বির্ধায় বলেছিলেন :  I told them I lived in the virtue of that life and power that took away the occasion of all wars .  ইংল্যান্ডের ধর্মীয় নেতা জর্জ ফক্সের এই কথাগুলো রক্তে লিখে আজ হোয়াইট হাউজের সামনের দেওয়ালে সেঁটে দেওয়া হউক !  আমেরিকার জন্ম ইংল্যান্ডের গর্ভে ।  আমেরিকা আজ যুদ্ধবাজ; বিশ্বময় মূর্তিমান ত্রাস !  অথচ একদিন ইংল্যান্ডের  মরমী এক নেতা জর্জ ফক্স বলেছিলেন ,  যুদ্ধ করা অনুচিত ।  সে যাই হোক ।  জর্জ ফক্স যে ধর্ম  গড়ে তুলেছিলে সেটি রিলিজিয়াস সোসাইটি  অভ ফ্রেন্ডস বা কোয়েকার ধর্মীয় সংগঠন নামে পরিচিত ।  কোয়েকারদের বিশ্বাস খ্রিস্টীয় ধর্মের সঙ্গে সংশ্লিষ্ট  হলেও এর মানবতাবাদী দিকটি আমাদের কৌতূহলী করে তোলে । সপ্তদশ শতকের ইংল্যান্ডের মানচিত্র । ধর্মীয় বিষয়ে ইংল্যান্ডে সপ্তদশ শতকের প্রথম দিকে  রাজা ও পার্লামেন্টের মধ্যে সংঘাত বেঁধেছিল ।  আজকের দিনের তুলনায় ওই সপ্তদশ শতকে  ধর্ম ছিল অনেক বেশি গুরুত্বপূর্ণ । অনড় ধর্মীয় বিধান ছিল প্রাত্যহিক জীবনের অবিচ্ছেদ্য অংশ ।  আর ধর্মীয় সহনশীলতা মোটেও ছিল না ।    By law everybody was supposed to belong to the Church of England  ( though in practice there were many Roman Catholics especially in the Northwest )  . ১৬২৪  খ্রিস্টাব্দে ইংল্যান্ডের লাইসেসটারশায়ারের একটি পিউরিটান পরিবারে জর্জ ফক্স -  এর জন্ম হয়  । পিউরিটান বলতে আমরা বুঝব গোঁড়া ,  তবে ধর্মান্ধ নয় ।  তো কেমন ছিল বালক জর্জের শৈশব / কৌশরের মন - মানসিকতা ?  যিনি পরবর্তী জীবনে বিশিষ্ট আধ্যাত্মিক নেতা হয়ে উঠবেন - তার তো  শৈশবে ধ্যানী ,  মৌনি আর নরম স্বভাবের হওয়ারই কথা ।  সারাক্ষণ কি যেন ভাবছে; আর সব কিছুর দিকে গভীরভাবে তাকাচ্ছে -  প্রাণি কি বস্তুর দিকে ।  সবই স্বপ্নের মতন মনে হয় না কি । বালক মায়ের মুখে মন দিয়ে প্রভূ যিশুর জীবনকথা শুনছে  ।  এক রাতে স্বপ্নে এলেন যিশু ।  বললেন ,  তোমার মঙ্গল হোক । বালক যখন কিশোর বয়েসে উপনীত হলো তখন তার  মনে হল : কে কথা কয় রে দেখা দেয় নানড়েচড়ে হাতের কাছে খুঁজলে জনম - ভর মেলে না । আমি সম্ভবত কিশোর জর্জের সেই সময়কার মনের অনুভূতি কিছু হলেও বোঝাতে পেরেছি ?  জর্জের তখন উনিশ বছর বয়েস । নির্জনে ঈশ্বরের বাণী শুনলেন জর্জ । ঈশ্বর বললেন ,  যিশুর পথে যাও । ঈশ্বর তো সুদীর্ঘকাল আগে মেসোপটেমিয়া উর নগরের অব্রামকে বলেছিলেন ,  নতুন দেশে  ( কেনান )  যাও ।  তোমার বংশধরেরা ভালো থাকবে । ঈশ্বর আজও মানুষের ভিতরে বসে কথা বলেন ।  আলো ছড়ান ।  আর মানুষ বাইরে খোঁজে তাকে ।  বাইরে ।  ভিড়ের মধ্যে ।  ঈশ্বর বাহিরে নয় ,  রয়েছেন ভিতরে ।  জর্জ তা টের পেয়েছিলেন বলে জীবনভর এক অর্ন্তগত আলোর কথা বলেছেন ওই মরমী ।  বলেছেন ,  ভিতরের আলোয় সবই আলোকিত হয়ে রয়েছে ।  কী দরকার ভিড়ের মধ্যে যাবার ?   ( আমরার সুফি / বৈষ্ণব দেশের মানুষ; আমরার এ তত্ত্ব কওয়ার আগে বুঝি )  ওই কথা যদিও ইউরোপেও নতুন কথা নয়; হেলেনিক সভ্যতায় মিশরের আলেকজান্দ্রিয়া নগরে প্রচারিত নব্যপ্লেটোবাদী  ( নিওপ্লাটোনিস্ট )  ধ্যানধারণায় দেহমাঝে ঈশ্বর - আলোরকণার ধারণাটি রয়েছে পরবর্তীতে ইউরোপে পরিব্যপ্ত হয়েছে  ।  তবে সপ্তদশ শতকের ইংল্যান্ডে এমন কথা বলাটা ছিল বিপদজনক । কেননা ,  By law everybody was supposed to belong to the Church of England .  ঈশ্বরের প্রত্যাদেশ শ্রবণ করার সময় ভীষন কাঁপছিলেন জর্জ ।  মানে He was violently quaking .  পরে এ থেকেই Quakers শব্দটির উদ্ভব হয়েছে ।  জর্জের সম্প্রদায় এই নামেই পরিচিত হয়ে উঠেছিল ।  আরও একটি নাম আছে কোয়েকারদের ।  সেটি হল :  The Society of Friends; বা বন্ধুসভা । ১৬৪৭ খ্রিস্টাব্দ ।  জর্জ তাঁর অর্ন্তগত আলোর ভাবনাটি প্রচার করবেন ভাবলেন । বিপদ  মাথায় নিয়েই ইংল্যান্ডের জনগনের মধ্যে জর্জ ফক্স তাঁর উপলব্দি প্রচার করার সিদ্ধান্ত নিলেন ।   তাঁর প্রতিবাদ ছিল সংগঠিত ফরমালাইজ ধর্মের বিরুদ্ধে ।  মানে ,  খ্রিস্টধর্মে তখন যে হাল হয়েছিল তার বিরুদ্ধে । তাঁর প্রতিবাদ ছিল সমস্ত রকম রাজনৈতিক ও ধর্মীয় কর্তৃত্বের বিরুদ্ধে । যে জন্যই বহুকাল পরে একুশ শতকে বসে এ লেখার শ্রম স্বীকার করছি  । জর্জ ফক্সের  প্রতিবাদ ছিল যুদ্ধ ও দাসপ্রথার বিরুদ্ধে । যে কারণে তাঁকে শ্রদ্ধাভরে স্মরণ করছি আর তাঁরই বংশধর মার্কিন সাম্রাজ্যবাদীদের সাম্প্রতিক মধ্যপ্রাচ্যে অমানবিক নিষ্ঠুর আচরনের কথা ভাবছি । জর্জ বিশ্বাস করতেন ,  all human actions should be directed by inner contemplation and a social conscience inspired by God . শ্রমজীবি মধ্য ও নিম্নবিত্ত মানুষ দলে দলে ফক্সের বন্ধুসভায় যোগ দিল । এককালে যেমন রোমান শাসনে নিষ্পেষিত শ্রমজীবি মানুষ দলে দলে যিশুর মমতাময় ছায়াতলে এসে জড়ো হয়েছিল । কিংবা গৌতম বুদ্ধের  .  .  . ইংল্যান্ডের রাজনৈতিক ও ধর্মীয় নেতারা প্রচন্ড ক্ষুব্দ হল জর্জের উপলব্দি টের পেয়ে । আরম্ভ হল নির্যাতন ।  যা হয় । যা হয়েছে ।  যা হবে । ১৬৪৯ খ্রিস্টাব্দ ।  নটিংহ্যাম ।  জর্জকে জিজ্ঞাসাবাদ করার জন্য আটক করা হল । এক বছর পর তাঁকে অন্তরীণ করা হল । অভিযোগ ?  খ্রিস্টবিরোধীতা বা ব্লাসফামি !  !  ! খ্রিস্টবিরোধী কোয়েকারদের ওপর নির্যাতন । অথচ আমরা জানি সেই ছেলেবেলা থেকেই খ্রিস্টকে ভারি ভালোবাসতেন জর্জ ।  খ্রিস্ট তাঁর স্বপ্নে আসতেন । যাহোক ,  বিচারের রায় হওয়ার সময় জর্জ বিচারক কে আঙুল উচিঁয়ে বলেছিলেন ,  “ tremble at the word of the Lord ” ;অনেকের মতে ,  তাঁর অনুসারীদের যে কোয়েকার বলা হয় ।  এ জন্যই ।  কোয়েকার বলার আরেক কারণ ,  কোয়েকারদের কাছে ঐশ্বরিক প্রত্যাদেশ এলে তারা ভীষন কম্পনে ভুগত । অকুতোভয় জর্জ ফক্স । ১৬৫৩ থেকে ১৬৫৬ খ্রিস্টাব্দ  ।  জর্জ আবার গেরেপতার হলেন ।  তৃতীয়বার ১৬৬৪ থেকে ১৬৬৬ খ্রিস্টাব্দে ।  এতেই বোঝা যায় তৎকালের ইংরেজ সমাজে কী রকম ঝাঁকুনি দিয়েছিলেন জর্জ ।  ক্রমশ তাঁর আন্দোলনের তীব্রতা বৃদ্ধি পাচ্ছিল ।  বিশেষ করে উত্তর - পশ্চিম ইংল্যান্ডে । ১৬৬৬ ।  বারবার গেরেপতারহেতু জর্জ ফক্স ভীষন দূর্বল বোধ করছিলেন ।  ক্লান্তিতে ভেঙ্গে আসছিল তার শরীর ।  তা সত্ত্বেও -  নব্য কোয়েকার আন্দোলনটিকে একটি স্বতন্ত্র গির্জের রুপ দিতে লাগলেন তিনি । সেই সময়টিতে তাঁর পাশে পাশে ছিলেন মার্গারিট ফেল নামে এক নারী ।  এঁকেই র্জজ বিবাহ করেন ১৬৬৯ সালে । লন্ডনে নারী কোয়েকারদের সম্মেলন ।  জর্জ ফক্সের বন্ধুসভায় নারীদের যোগদান ছিল উল্লেখ করার মত ।  এরপর জর্জ উত্তর আমেরিকায় রওনা হলের অর্ন্তগত আলোর কথা বলতে । ওখান থেকে ওয়েস্ট ইন্ডিজ গেলেন ১৬৭১ সালে ।  ১৬৭৩ এ ফিরলেন দেশে । তাঁকে আবারও গেরেপতার কথা হল ।  শরীর ভেঙ্গে পড়ছিল জর্জের ।  তবু অর্ন্তগত আলোর কথা বলবার জন্য ১৬৭৭ এবং  ’ ৮৪ সালে জার্মানি ও হল্যান্ড গেলেন ।  জীবনের শেষের দিকে কোয়েকার স্কুল ও কমিউনিটি তৈরিতে আত্মমগ্ন হয়েছিলেন জর্জ ।  ১৬৯১ সালে জর্জ ফক্স শেষ নিঃশ্বাস ত্যাগ করেন । জর্জ ফক্স স্মরণে১৬৯১ সালে জর্জ ফক্স শেষ নিঃশ্বাস ত্যাগ করলেন বটে কিন্তু ততদিনে কোয়েকার আন্দোলনটি একটি শক্ত ভিতের উপর দাঁড়িয়ে গেছে । জর্জ ফক্সের জীবদ্দশাতেই অথার্ৎ ১৬৬০ সালের দিকে কোয়েকাররা আমেরিকায় যেতে থাকে ।  প্রথমে তারা নিউ জার্সিতে বসতি স্থাপন করে পরে পেনসিলভানিয়া রাজ্যে বন্ধুসভা গঠন করে । জর্জ ফক্সের জীবদ্দশাতেই অথার্ৎ ১৬৬০ সালের দিকে কোয়েকাররা আমেরিকায় যেতে থাকে । উত্তর আমেরিকার উপনিবেশগুলিতে  দাসদের  ওপর  চলছিল অমানবিক শোষন ।  কোয়েকারা দাসপ্রথার তীব্র বিরোধীতা করেছিল ।  কেননা ,  ফক্স দাসপ্রথা ও যুদ্ধকে ঘৃনা করতেন । Many Quakers freed their own slaves ,  and some bought slaves from others ,  in order to free them .  দাস ছাড়াও বন্ধুসভার সদস্যরা ,  মানে কোয়েকারা আমেরিকার আদি আদিবাসীদের সমানাধিকারে বিশ্বাসী ছিল ।  অনন্ত একজন এ ক্ষেত্রে অনন্য নজীর স্থাপন করেছেন । তিনি হলেন উইলিয়াম পেন ।  উইলিয়াম পেন ।  ( ১৬৪৪ - ১৭১৮ ) ;ছিলেন ইংলিশ রিয়েল এসটেট ব্যবসায়ী; দার্শনিক । এবং মার্কিন যুক্তরাষ্ট্রে পেনসিলভানিয়া অঙ্গরাজ্যটির  প্রতিষ্ঠা ।  ছিলেন গনতন্ত্র এবং ধর্মীয় স্বাধীনতায় বিশ্বাসী   ।  আমেরিকার আদিবাসীদের প্রতি সুসর্ম্পক বজায় রেখেছিলেন ।  পেন ছিলেন একজন ব্রিটিশ কোয়েকার ।  কোয়েকার হওয়ায় ইংল্যান্ডের  কিছু ধর্মান্ধ লোক তাঁর পিছনে লেগেছিল ।  পেন আমেরিকায় চলে এলেন ।  অভিজাত ছিলেন; ১৬৮১ সালে সম্রাট ২য় চালর্সের কাছ থেকে আমেরিকায় কিছু অঞ্চল অনুদান হিসেবে পান ।  ওই অঞ্চলটিই পরে পেনের নামেই হয়েছিল পেনসিলভানিয়া । পেন আরও একটি শহরের পরিকল্পনা করেছিলেন । সেটি -  ফিলাডেলফিয়া ।  এই শব্দটি গ্রিক ।  অর্থ ভাইয়ে ভাইয়ে প্রেম । পেন ওখানকার আদিবাসীদের একটি চিঠি লিখেছিলেন ।  সে চিঠিতে ভাইয়ে ভাইয়ে প্রেমের কথা আছে ।  যে কারণে ওই চিঠিটি বিশ্বের ইতিহাসে মানবতাবাদের অন্যতম দলিল হিসেবে চিহ্নিত হয়ে রয়েছে ।  পাঠ করুন - My friends — There is one great God and power that hath made the world and all things therein ,  to whom you and I ,  and all people owe their being and well - being ,  and to whom you and I must one day give an account for all that we do in the world; this great God hath written his law in our hearts ,  by which we are taught and commanded to love and help ,  and do good to one another ,  and not to do harm and mischief one to another .  Now this great God hath been pleased to make me concerned in your parts of the world ,  and the king of the country where I live hath given unto me a great province ,  but I desire to enjoy it with your love and consent ,  that we may always live together as neighbours and friends ,  else what would the great God say to us  .  .  .  WILLIAM PENNএভাবেই জর্জ ফক্স আলো ছড়িয়েছেন । অথচ এখন  .  .  . মার্কিনীরা  .  .  .  এখন হোয়াইট হাউজের সামনের দেওয়ালে লিখে রাখা হোক না কেন জর্জ ফক্সের এই কথাগুলি - I told them I lived in the virtue of that life and power that took away the occasion of all wars . ইংল্যান্ডের ইর্য়কে জর্জ ফক্স বিশ্ববিদ্যালয়শেষ করছি কোয়েকারদের কয়েকটি মূল বিশ্বাস উল্লেখ করে ।  ( ১ )  ঈশ্বর প্রেমময় ।  ( ২ ) প্রতিটি মানুষের মধ্যে রয়েছে ঈশ্বরের আলো ।  ( ৩ ) ওই আলোকে ধ্যানজ্ঞান মনে করলে কোনও একদিন ঈশ্বরের সঙ্গে সর্ম্পক পূর্ণতা পায় ।  ( ৪ ) ধর্মযাজক ছাড়াই প্রতিটি মানুষই ঈশ্বরের সঙ্গে স্থাপন করতে পারে নিবিড় সর্ম্পক  ।  ( ৫ ) মুক্তি এ জীবনেই সম্ভব এবং স্বর্গরাজ্য রয়েছে এই পৃথিবীতেই ।  ( ৬ ) বাইবেল এদের চোখে গুরুত্বপূর্ন হলেও এটিই যে একমাত্র গ্রন্থ তা তারা স্বীকার করে না ।  তারা নির্দেশনার জন্য অন্য বইও পড়ে । মোটকথা :  Quakers do not regard any book as being the actual  ' word of God '  . বইয়ে না ।  ঈশ্বর কথা বলেন মনে ।  সব মানুষের মনে ।  ( ৭ )  এরা ইস্টার বা খ্রিসমাস পালন করে না ।  ( ৮ )  কোন হলঘরে সবাই একত্র হয়ে নীরবে অপেক্ষা করে ।  ভিতরে আত্মার আন্দোলনকে অনুভব করার চেস্টা করে । এই কোয়েকার উপাসনা ।  এর বেশি কিছু না  .  .  . কোয়েকার প্রতীক । প্রশ্ন ওঠে কোয়েকাররা খ্রিস্টান কিনা ।  কোয়েকারদের অনেকেই নিজেকে খ্রিস্টান মনে করে না ।  মনে করে তারা members of a universal religion; তবে খ্রিস্টীয় উপাদান আছে ।  যেমন বন্ধুসভার বন্ধু শব্দটি এসেছে যিশু একটি কথা থেকে ।   " You are my friends if you do what I command you "   ( John 15 : 14 )  . আসলে খ্রিস্টীয় ঐতিহ্য বজায় রেখেই কোয়েকাররা ধর্মীয় বিষয়ে উদারনীতি গ্রহন করেছে ।  যে কারণে সহনশীলতা কোয়েকার দৃষ্টিভঙ্গির মূলকথা  ।  এ কারণে তারা  অন্যান্য ধর্ম সম্বন্ধে জানার চেস্টা করে  ।  বিশ্বে সব মিলিয়ে কোয়েকারদের সংখ্যা ৩৬০ , ০০০ । সংখ্যা যত ক্ষুদ্রই হোক না কেন -  এদের  পক্ষ থেকে  যুদ্ধবিরোধী বক্তব্য অতি স্পস্ট ।  কোয়েকারদের সহনশীল  দৃষ্টিভঙ্গির কারণেই এমন সম্ভব হয়েছে । কোয়েকারদের যুদ্ধবিরোধী সমাবেশ । ছবি :  ইন্টারনেট । তথ্যসূত্র : http :  /  / thorn . pair . com / earlyq . htmhttp :  /  / www . spartacus . schoolnet . co . uk / REfox . htmএবংMicrosoft ® Encarta ® 2008 .  © 1993 - 2007 Microsoft Corporation .  All rights reserved . 






অতিপ্রাকৃত গল্প :  গোলাপ ফুলের ঘ্রান




                        তাহিয়ার হাতে গোলাপ ফুল দেখে  বর্ণা চমকে উঠল ।   ও অস্ফুট স্বরে বলে ,  ফুল পেলি কই তুই ?   তাহিয়া রিনরিনে গলায় বলল ,  টেবিলের ওপর পেয়েছি ।  আম্মু তুমি ফুলটা নেবে  ?  বলে ফুলটা বর্ণার  দিকে বাড়িয়ে দেয় । বর্ণা এক পা পিছিয়ে আসে ।  ভীষণ কাঁপছিল ও  ।  আশ্চর্য !  তাহিয়া গোলাপ ফুল পেল কই ?  এ বাড়ির নীচতলার বাগানে তো  গোলাপের ঝাড় নেই ।  ছাদে কি বারান্দায় গোলাপের টবও নেই ।  তাহলে ?  ফুলটা টেবিলের ওপর পেয়েছে বলল ।  টেবিলের ওপর কে গোলাপ ফুল রাখল ?  আশ্চর্য !  তাছাড়া  .  .  .  না ,  বর্ণা ওই ব্যাপারটা ভাবতে চায় না  .  .  . এত বছর পর  .  .  . কথাটা কি মঞ্জুর কে বলব ?  না থাক ।  মঞ্জুর এখন অফিসের কাজে ব্যস্ত ।  মাসখানেক হল নওগাঁর ধামইরহাট উপজেলা সদরে   বদলী হয়ে এসেছে ।  নতুন অফিস সেটআপ করার দায়িত্ব ওর ওপরই ।  সেই সাত সকালে বেড়িয়ে যায় ।  ফেরে অনেক রাতে ।  বর্ণার অবশ্য  নিরিবিলি এই মফস্বল শহরটা ভালোই লাগছে ।  মঞ্জুরের ব্যস্ততা সত্ত্বেও ওরা এরই মধ্যে বেশ কিছু জায়গা ঘুরেও দেখেছে ।   পাহাড়পুর বৌদ্ধবিহার ,  পতিসর রবীন্দ্র কাচারিবাড়ি ,  কুশুম্বা মসজিদ ।   বলিহার রাজবাড়ি ,  আলতাদীঘি ,   হলুদবিহার ,  আর দুবলহাটি জমিদারবাড়িও দেখার কথা আছে । নতুন জায়গায় সময় বেশ কেটে যাচ্ছে ।   তাহিয়া এবার ক্লাস থ্রিতে উঠল ।  ওর  স্কুলটা কাছেই ।  গলির মুখে বড় রাস্তার ওপর ।  বর্ণাই মেয়েকে স্কুলে দিয়ে আসে ।  নিয়েও আসে ।   অভিভাবকদের সঙ্গে গল্প - টল্প করে  সময়টা    ভালোই  কেটে যায়  ।  খালি বাড়িতে থাকলে শরীর কেমন শিরশির করে ।   সকালবেলায় অবশ্য একজন মাঝবয়েসি মহিলা আসে  ।  ঘরদোর পরিস্কার করে দেয় ,   রান্নাবান্নাও করে ।  তার সঙ্গে কথা বলে কিছু সময় কাটে ।   অন্য সময়টুকু পার করে   তাহিয়াকে পড়িয়ে কিংবা গল্প করে  ।  কিন্তু তাহিয়া গোলাপ ফুল পাওয়ার পর থেকেই সারাক্ষণ গা কেমন ছমছম করছে বর্ণার ।   টেবিলের ওপর কে গোলাপ ফুল রাখল ?   সন্ধ্যা প্রায় হয়ে এসেছে ।  দোতলা এই বাড়িটা বেশ পুরনো ।  ঘরগুলি বেশ বড় -  বড় আর অন্ধকার -  অন্ধকার ।  এক এক করে ঘরের আলো জ্বালালো ।   তাহিয়া ড্রইংরুমে  টিভি দেখছিল ।  এখন সোফার ওপর ঘুমিয়ে পড়েছে ।   আজান শুনতে পেল বর্ণা ।   মাথায় কাপড় দিয়ে টিভির সাউন্ড কমিয়ে দিল ।  ঠিক তখনই কলিংবেল বাজল ।   দরজা খুলে দেখল -   মঞ্জুর ।  ওকে দেখেই মঞ্জুর বলল ,  হ্যাপি বার্থ ডে ।  বর্ণা হাসল হাসল ।  পরক্ষণেই হাসি মুছে গেল ।   মঞ্জুরের হাতে গোলাপ ।  মুহূর্তেই বর্ণার মন অস্বস্তিতে ছেয়ে যায় ।  বলে , আর্শ্চয় !  ফুল পেলে কই ? টুটপাড়ার মোড়ে একটা ছেলে বিক্রি করছিল  ।  ভাবলাম তোমাকে উইশ করব ।   এই নাও ধরো ।   ফুল নিতে নিতে বর্ণা বলল ,  আরে ,  আমার জন্মদিন তো কাল ।  জানি ।  বলে মঞ্জুর ঘরে ঢুকল ।  ব্রিফকেস রেখে চেয়ারে বসল ।  জিগ্যেস করল ,  তাহিয়া কখন ঘুমিয়েছে ? এই তো ঘন্টাখানে হল ।  থাক ঘুমাক ।  বলে রান্নাঘরে এল বর্ণা ।    গোলাপ ফুলের দিকে তাকালো ।  জন্মদিনের প্রথম উপহার ।  বর্ণা কে কেমন  অন্যমনস্ক দেখায় ।  জন্মদিন এলেই  বাবাকে মনে পড়ে যায় ওর  ।  মেয়ের জন্মদিন নিয়ে বাবার যে কী  উৎসাহ ছিল ।  বাবা  নিজেই মেয়ের জন্মদিনের  সকালে   খেজুরের গুড়ের পায়েস রান্না করতেন ।  কী চমৎকার রান্নার হাত ছিল বাবার ।  জন্মদিনে  বাবা বন্ধু দীনবন্ধু হাই স্কুলের  বাংলার শিক্ষক অজিত স্যারকে দাওয়াত দিতেন । বর্ণার বান্ধবীরাও সব আসত ।   .  .  .  কী অদ্ভূত সুন্দর  ছিল নীলফামারীর সেই মেয়েবেলা ।  বাবা ছিলেন নীলফামারী জাদুঘরের কিউরেটর ।  ছেলে আর মেয়েকে  কী ভালোই -  না বাসতেন  ।  বর্ণা আর অলককে নিয়ে কত জায়গায় যে ঘুরে বেড়াতেন  ।  ধর্মপালের রাজবাড়ি ,  ময়নামতি দুর্গ ,    সৈয়দপুরের চিনি মসজিদ ,  কুন্দুপুকুর মাজার ,  দুন্দিবাড়ী স্লুইসগেট  .  .  . মা যে নেই তা মা মরা দুই অনাথ শিশুকে মোটেও বুঝতে দিতেন না  .  .  . একটা কাঁচের গ্লাসে পানি ভরে তাতে গোলাপ ফুল ভিজিয়ে ডাইনিং টেবিলের ওপর এনে গ্লাসটা  রাখল বর্ণা । মঞ্জুর জুতা খুলতে খুলতে বলল ,  কাল ছুটি নিয়েছি ,  বুঝলে ।  সকাল -  সকাল সোজা  আলতাদীঘি ন্যাশনাল পার্ক চলে যাব  ।  সারাদিন ঘুরে বেড়াব ।  উত্তর না - দিয়ে মঞ্জুরের  দিকে অদ্ভূত চোখে তাকালো বর্ণা ।  সারা শরীর কাঁপছে ওর  .  .  .  ফরসা মুখটা আতঙ্কে নীল হয়ে গেছে ।  বর্ণা টের পাচ্ছে ওর মাইগ্রেনের ব্যাথাটা ফিরে আসছে  .  .  . রাত এগারোটার মত বাজে ।  শোওয়ার ঘরে আবছা অন্ধকার ।   তাহিয়া বিছানার এক কোণে গুটিশুটি মেরে ঘুমিয়ে ।  মঞ্জুর বারান্দায়; দিনের শেষ   সিগারেট খাচ্ছে ।  ও ঘরে সিগারেট খায় না ।   বর্ণা বিছানায় শুয়ে আছে । কপালের দু ' পাশের শিরা টিপটিপ করছে ।   সন্ধ্যার পর থেকে মাথা ধরে আছে ওর ।  এখনও ছাড়ছে না ।  দুটো প্যারাসিটামল খেয়েছে ।  কাজ হয়নি ।   সিগারেট শেষ করে মঞ্জুর শোওয়ার ঘরে  আসে ।  বর্ণার পাশে শোয় বিছানায় ।  বর্ণাকে আলতো করে জড়িয়ে ধরে ।   বর্ণা বলে ,  কাল আলতাদীঘি না গেলে হয় না মঞ্জুর ? কেন ? এমনি ।  বরং চল ,   কাল আমরা দুবলহাটি জমিদারবাড়ি যাই ।  ওখানে তো এখনও যাওয়া হয়নি ।  বাবার মুখে শুনেছি দুবলহাটি জমিদারবাড়ির দালানগুলি  নাকি অসাধারণ ।  মঞ্জুর বলে ,  আহা বুঝলাম তো ।  কিন্তু , দুবলহাটি জমিদারবাড়ি পরে গেলেও তো চলবে ।  আমার তো এখনই ধামইরহাট থেকে ট্রান্সফার হয়ে যাচ্ছে না ।  বর্ণা বলল ,  সে না হয় বুঝলাম ।  কিন্তু ,   .  .  .   শুনেছি ,   আলতাদীঘি যেতে  নাকি কাঁচা রাস্তায়  অনেকক্ষণ হাঁটতে হয় ।  তাহিয়া অত হাঁটতে পারবে না । মঞ্জুর বলল ,   আহা ,  তাহিয়া হাঁটতে না পরলে ওকে কোলে নেওয়া যাবে ।   এতদিন হল ধামইরহাট এসেছি ,  এখনও আলতাদীঘি ন্যাশনাল পার্ক  যাওয়া হল না শুনে  অফিসের কলিগরা আমাকে এক হাত নিল ।  আলতাদীঘির কাছেই এক  গ্রামে আমাদের অফিসের একজন স্টাফ - এর   এক আত্মীয়ে বাড়ি  ।  ছেলেটির নাম নাসির ।   নাসির তাদের টেলিফোন করে জানিয়ে দেবে ।  ওখানেই কাল দুপুরে আমরা খাব ।   ওহ ।  তাহলে সব ঠিক করেই এসেছে ।  বর্ণা খানিকা ফুঁসে ওঠে বলল । সাইপ্রাইস !  সাইপ্রাইস !  মাই ডিয়ার ।  বলে বর্ণাকে শক্ত করে জড়িয়ে ধরে মঞ্জুর ।  কানের লতিতে আলতো করে চুমু খায় ।  বর্ণা চুপ করে থাকে । শরীর শিরশির করছিল ।  তবে   বুকের ভিতর  ভীষণ আলোরণও টের পাচ্ছিল ।  একটু পর মঞ্জুর ঘুমিয়ে পড়ে ।  বর্ণা জেগে থাকে ।  অন্ধকার ঘরে গোলাপ ফুলের  হালকা গন্ধ  ।  আশ্চর্য !  মুখ ফিরিয়ে দেখল - বারান্দার পর্দা বাতাসে নড়ছে ।  বর্ণার মনে হল পর্দার ওপাশে কে যেন দাঁড়িয়ে  .  .  . আলতাদীঘি ন্যাশনাল পার্কটা ধামইরহাট উপজেলা সদরের ৫ কিলোমিটার উত্তর দিকে ।  একটা ব্রিজের পর কাঁচা রাস্তা ।  রাস্তার  দু ' পাশে বাঁশঝাড় আর গাছপালা ।  লালমাটির উচুঁ - নীচু রাস্তায় কিছুক্ষণ হাঁটার পর   দু ' পাশে ঘন শালবন চোখে পড়ে ।  তবে  শালবনে রোদ সরাসরি পড়েনি ।  লতাপাতায় জড়িয়ে মাটিতে পড়েছে ।  দেখে মনে হয়  যেন লাল মাটিতে জ্যোস্না বিছানো ।  মঞ্জুর হাত তুলে মেয়েকে বলল ,  ওই যে দেখ মা ।  কী সুন্দর ।   তাহিয়া লাল মাটির ওপর রোদের চিকড়ি - মিকড়ির দিকে তাকিয়ে বলল ,  হ্যাঁ ।  অনেক সুন্দর বাবা ।   বর্ণা আজ কালো রঙের জামদানী পড়েছে ।  বার্থ ডে গিফট ।  মঞ্জুর আগেই কিনে রেখেছিল ।  শাড়িটা বর্ণার গায়ের ফরসা রঙের সঙ্গে দারুণ মানিয়েছে ।   আশেপাশের মেয়েরা ওর দিকে আড়চোখে তাকাচ্ছিল ।  তাহিয়া বেশ টইটই করেই হাঁটছিল ।  বর্ণা খানিকটা অবাক ।  তবে আজ সকালে টেবিলের ওপর গোলাপ পায়নি বলে খানিকটা নিশ্চিন্ত । মাইগ্রেনের ব্যাথাটাও সেরে গেছে ওর । তাহিয়া হাত তুলে বলল ,  ওটা কি বাবা ?  কোনটা মা ?  ওই যে ,  অনেক উঁচু ,  আর লাল রঙের । ওহ্ ।  ওটা ?  বুঝেছি ।  ওটা হল উইপোকার ঢিবি ।  বলে মঞ্জুর ওর প্যানাসনিকটা দিয়ে উইপোকার ঢিবির একটা স্ন্যাপ নেয়  ।  তারপর হঠাৎই অফিসের এক কলিগের কথা মনে পড়তেই বলল ,  জান ,  তাহিয়া  ।   বৃষ্টি পড়লেও না  ওই উইপোকার ঢিবি নষ্ট হয় না ।   সত্যি ? হ্যাঁ ।  সত্যি । আলতাদিঘীর সবচে কাছের  গ্রামটির নামও আলতাদিঘী ।  গ্রামের  বেশির ভাগ বাড়িই মাটির  ।  অনেক বাড়িই আবার  দোতলা ।  বাড়ির সামনে পেঁপেগাছ ।  ছবির মতন  পরিস্কার নিকানো উঠান ।  শীত পড়তে শুরু করেছে ।  আকাশ ধূসর ।  দূরের  দিগন্তরেখায়  এই সকালেও কুয়াশার ঘের ।  মঞ্জুরের অফিসের  স্টাফ   নাসিরের আত্মীয়র বাড়িটিও  দোতলা ।   অবস্থা বেশ স্বচ্ছল বলেই মনে হল ।  নাসিরের এক খালাতো ভাইয়ের নাম সাঈদ ।  লম্বা চওড়া কালো মতন কিশোর ।  নওগাঁ কলেজে পড়ে ।  যত্ন করে বসিয়ে গুড়ের সন্দেশ আর  পেঁপের শরবত খেতে দিল সে ।  সাঈদই ঘুরিয়ে - ঘুরিয়ে   সব দেখাল ।  গ্রামের পরই শালবন ঘেরা আলতাদীঘি ।  টলটলে কালো জলের   বিশাল দীঘি ।  দেখে অনেক  প্রাচীন বলে মনে হয় ।  দীঘির জলে  পদ্মফুল চোখে পড়ে  ।  একটি দুটি হাঁস ভেসে বেড়াচ্ছে ।  তাহিয়া হাত তুলে দেখিয়ে বলল ,  বাবা দেখ ।  কী সুন্দর পাখি ।  সাঈদ  হেসে বলল ,  ওগুলি হল অতিথি পাথি ।   শীত পড়তে শুরু করেছে বলে আসতে শুরু করেছে ।  আলতাদীঘির টলটলে কালো জলের বিস্তার দেখে বর্ণার শরীর শিরশির করতে থাকে ।  যে জলসম্ভারকে ও ভয় পায় ,  ঘৃনা করে - কখনও ভাবেনি সেই জলের সম্ভারের পাশে একদিন এসে ও  দাঁড়াবে ।   আলতাদীঘির দৈর্ঘ্য কত হবে জান সাঈদ ?  মঞ্জুর জিজ্ঞেস করে ।  সাঈদ বলল  এক কিলোমিটারের মতন  হবে স্যার ।    ওই যে ,   ওই দিকে ইন্ডিয়ার বর্ডার ।  ওয়াও । দীঘিতে নৌকা আছে ।  দাঁড়টানা নৌকা ।    মঞ্জুর ওদের নিয়ে নৌকায় উঠতে চাইল ।  বর্ণা কিছুতেই নৌকায় উঠবে না । মঞ্জুর বলল ,  থাক ,  তাহলে ।  ও লক্ষ করেছে আলতাদীঘির পাড়ে আসার পর থেকেই বর্ণা কেমন  গম্ভীর হয়ে আছে । দুপুরের সাঈদদের বাড়িতে কালোজিরার ভর্তা ,  নিরামিষ ,  লেবু - নারকেল দিয়ে হাঁসের তরকারী ,  আমের টক আচার আর দই   খেয়ে সন্ধ্যের আগেই  ধামইরহাট শহরে ফিরে এল ওরা  । রাতে  শোওয়ার ঘরে গোলাপ ফুলের হালকা  ঘ্রান পেল বর্ণা ।  নিমিষে মনটা অস্বস্তিতে ছেয়ে যায় ।   ঘরে আবছা অন্ধকার ।   তাহিয়া বিছানার  এক কোণে গুটিশুটি মেরে ঘুমিয়ে ।  মঞ্জুর বারান্দায় ।   সিগারেট খাচ্ছে ।   গোলাপ ফুলের   ঘ্রান এই মুহূর্তে ঘন হয়ে উঠেছে ।  বর্ণা চোখ বন্ধ করে ।     বিশাল প্রাচীন আলতাদীঘির টলটলে কালে জলের বিস্তার ভেসে ওঠে ।  ও কেঁপে ওঠে ।  দীঘির জলের  পদ্মবনের নীচে একটি বালকের লাশ ।  ওর নিঃশ্বাস বন্ধ হয়ে আসতে চায় । ঠিক তখনই মঞ্জুর ফিরে আসে ।  বর্ণার পাশে  শোয় বিছানায় ।  বর্ণা তামাকের গন্ধ পায় ।  ও ফিসফিস করে বলে ,  মঞ্জুর ? বল ।  আজ আমি আলতাদীঘি যেতে চাইনি কেন জান ? কেন ? অলক নামে আমার এক ভাই ছিল ।  ও যখন স্কুলে পড়ত  .  .  .  ক্লাস সেভেনে ।  আমি সে বছর এসএসসি দেব ।    আলতাদীঘি পিকনিকে এসেছিল অলক ।  তারপর ? বর্ণা চুপ করে থাকে । অন্ধকারে  গোলাপ ফুলের ঘ্র্রান পায় ।   তারপর কি হল ?  মঞ্জুরের কন্ঠস্বর কেমন অসহিষ্ণু শোনায় ।  বর্ণা জিগ্যেস করে ,  তুমি  .  .  .  তুমি ঘরে গোলাপ ফুলের গন্ধ পাচ্ছ মঞ্জুর ? হ্যাঁ ।  অলক ভোরবেলা আমায় গোলাপ ফুল এনে দিত  ।  আমাদের নীলফামারীর বাড়িটা ছিল অনেক পুরনো  ।  পিছনে কালীবাড়ির মাঠ ,  তারপর  প্রতিমা বিদ্যানিকেতন ।  আমি অবশ্য ওই স্কুলে পড়িনি ।  বাবা ছিলেন নীলফামারী জাদুঘরের কিউরেটর  .  .  .  অলক  গোলাপ ফুল ভালোবাসত ।  ও ভোরবলা কালীবাড়ির মাঠ পেরিয়ে কই যেন চলে যেত ।  ভালো করে রোদ ওঠার আগেই গোলাপ ফুল নিয়ে ফিরে আসত ।   .  .  .  ও কোথায় গোলাপফুল পেত তা কখনও বলেনি ,  জিজ্ঞেস করলে হাসত কেবল  .  .  . ও ক্লাস সেভেনে পড়ার সময় স্কুলের সহপাঠীদের সঙ্গে আলতাদীঘিতে পিকনিকে গেল ।  বাবা ওকে ছাড়তের না ।  অলক পড়ত দীনবন্ধু হাই স্কুলে ।  ওই স্কুলের   বাংলার শিক্ষক অজিত স্যার ছিলেন বাবার বন্ধু  ।  তারপর ? তারপর অলক  .  .  .  অলক আলতাদীঘি ডুবে মারা যায় ।  ও  .  .  .  ও নৌকা থেকে পড়ে গিয়েছিল ।  ওর  .  .  .  ওর লাশ পাওয়া যায়নি ।  ওহ্  । বর্ণা কিছুক্ষণ চুপ করে থাকে ।  তারপর বলে ,  অলকের মৃত্যুর পর আমি মানসিকভাবে ভেঙে পড়েছিলাম ।  সেই প্রথম মাইগ্রেনের ব্যাথা টের পেলাম ।   কোনওমতে এসএসসি পরীক্ষা দিলাম ।  বাবাও মানসিক ভাবে ভেঙে পড়েছিলেন ।   ঠিকমতো খাওয়াদাওয়া করতেন না ।  ভাগ্যিস সেসব দুঃসহ দিনে অজিত স্যার  আমার পাশে ছিলেন  ।  তারপর  .  .  .  তারপর অদ্ভূত সব  ঘটনা ঘটতে লাগল । কী ! আমি আর বাবা ঘরে গোলাপ ফুলের গন্ধ পেতাম । আর আর মনে হত ঘরের মধ্যে কে যেন অথচ আমরা দেখতে পাচ্ছি না ।  একে অলক  - এর শোক ,  তার ওপর অশরীরীর উৎপাত । আমাদের   দিনগুলি রাতগুলি  অসহ্য হয়ে উঠছিল  .  .  .  যা তোমাকে বোঝাতে পারব না ।   অজিত স্যার এক তান্ত্রিক ডেকে এনেছিলেন ।  লাভ হয়নি ।  বরং অশরীরীর উৎপাত বেড়ে গিয়েছিল ।  বাবা অতিষ্ঠ হয়ে চাকরি ছেড়ে দিলেন ।  তারপর আমরা বগুড়ায় চলে এলাম ।  তারপর ? তারপর আর গোলাপ ফুলের গন্ধ পাইনি ,  অশরীরীর উৎপাতও হয়নি ।  গতকালই অনেক দিন পর তাহিয়ার হাতে গোলাপ ফুল দেখে  চমকে উঠলাম । তাহিয়ার হাতে !  মানে ? হ্যাঁ ।  কাল দুপুরে ।  তুমি তখন অফিসে ।  আমি ওকে বললাম ফুল পেলি কই ?  ও  বলল ,    টেবিলের ওপর পেয়েছি ।  অলকও আমার ঘরের টেবিলের পর গোলাপ ফুল রেখে যেত যখন যখন ও বেঁচে ছিল ।  ও যখন মরে গেল তখনও টেবিলের ওপর গোলাপ ফুল দেখতাম  ।  মঞ্জুর ? বল । আমার মনে হল পর্দার ওপাশে বারান্দায়  কে যেন দাঁড়িয়ে  .  .  . মঞ্জুর মাথা তুলে বারান্দার দরজার দিকে তাকালো ।  বর্ণা চাপাস্বরে  বলে ,  তোমার .  .  . তোমার  কি মনে হচ্ছে পর্দার ওপাশে কেউ  দাঁড়িয়ে আছে ? হ্যাঁ । বর্ণা ফিসফিস করে বলল ,  আমাদের এখন এই বাড়ি ছেড়ে চলে যেতে হবে মঞ্জুর ।   






ভৌতিক গল্প :  আমি শাহাজাদা




                        ভালো করে গায়ে চাদর জড়িয়ে রাবুমামা  বললেন ,  বুঝলি ,  সে অনেক বছর আগের কথা ।  সে সময় আমি একবার  এক অতিপ্রাকৃত ঘটনার মুখোমুখি  হয়েছিলাম ।  আজ পর্যন্ত আমি  সেই অতিপ্রাকৃত ঘটনার   কোনও গ্রহনযোগ্য ব্যাখ্যা দিতে পারিনি ।   বলে রাবুমামা চুপ করে রইলেন ।  মুখ তুলে  একবার আকাশের দিকে তাকালেন ।  আকাশে উথাল - পাথাল  জ্যোস্নার মাঠে পরিপূর্ণ একখানি চাঁদ ।  নভেম্বর মাস; এই সময়ই  গ্রামাঞ্চচলের দিকে  শীত বেশ জেঁকে বসে ।    রাত দশটার মতো বাজে ।  রাবুমামার সামনে রবিন ,  নীলু আর মুনিয়া  চাদরমুড়ি দিয়ে বসে ।  আজ রাতের খাওয়টা বেশ জম্পেশ হয়েছে ।   হাঁসের মাংস আর মুগের ডালের খিচুড়ি খেয়ে রাবুমামার গল্প শুনতে  ছাদে এসে বসেছে ওরা ।  
রাবুমামা বললেন ,  তখন আমি সবে ডাক্তারি পাস করে রাজারহাট শহরে প্র্যাকটিস শুরু  করেছি ।  একবার ।  মরনাপন্ন এক রোগী দেখতে দূর্গাপুর গিয়েছিলাম;  ফিরতে ফিরতে বেশ লেটই হয়ে গিয়েছিল ।  সাইকেলে বেশ দ্রুতই প্যাডেল মারছি ।   রাত তখন -  এই ধর  ন ’ টা কি দশটা ,  সেসব দিনে  গ্রামেগঞ্জে ,  বুঝলি ,  যাকে বলে  একেবারে  গভীর নিশুতি ।  এবড়োখেবড়ো  পিচ রাস্তার   দু ’ পাশে  গজারি গাছ ।  চারধারে কুয়াশা আর  জ্যোস্নার আলো  ।  হর্ন বাজিয়ে  বাতাসে পোড়া ডিজেলের গন্ধ ছড়িয়ে আমার পাশ দিয়ে একটি ট্রাক দ্রুতগতিতে চলে যায় ।  এর পরপরই  ‘ ধপ ’  করে একটা ভোঁতা শব্দ শুনতে পেলাম ।  চেয়ে দেখি রাস্তার পাশে কে একজন উলটে পড়ে আছে ।  ট্রাকটা লোকটাকে  ধাক্কা দিয়েছে মনে হল ।  আমার বুকটা ধক করে উঠল ।  বলে রাবুমামা চুপ করে রইলেন ।  গল্প বলতে বলতে রাবুমামা হঠাৎ করে চুপ করে যান ।  এটিই ওনার বিশেষ বৈশিষ্ট্য ।   
ওরা উশখুশ করে ।  নির্জন রাত ।  দূরে ঝিলাই নদীর ওপর গাঢ় কুয়াশার সামিয়ানা ।  ওই ঝিলাই নদী চরে ওরা কাল পিকনিক করতে যাবে ।  ওরা  আজই ঢাকা থেকে এসেছে শীতের পিঠা ,  খেজুরের রস ,  ঝিলাই নদীর চরে পিকনিক আর রাবুমামার গল্পের টানে ।    কত যে অদ্ভূত - অদ্ভূত  সব জিন - পরির গল্প জানেন রাবুমামা ।  তা রাবুমামা আজও  গল্প বেশ জমিয়ে তুলেছেন । 
 রবিন শীত একেবারেই সহ্য করতে পারে না ।  ওর মাথায় একটা নীল রঙের উলের মাঙ্কি টুপি ।  এখন অবশ্যি চাঁদের আলোয় টুপিটা কালচে দেখাচ্ছে ।  ও  জিজ্ঞেস করে ,  তারপর কি হল মামা ?  
বলছি ।  আমি রাস্তার পাশে সাইকেল থামিয়ে নামতেই কড়া আতরের গন্ধ পেলাম ।  একজন লম্বা মতন বৃদ্ধ রাস্তায় পড়ে আছেন ।    ষাটের মতন বয়স ।  পরনে কালো রঙের  শেরওয়ানি আর সাদা রঙের চুরিদার পাজামা ।  মাথায় রঙিন কিস্তি টুপি ।  বৃদ্ধের গায়ের রং  ধবধবে ফরসা ।  বেশ সম্ভ্রান্ত চেহারা ।  দরবেশদের মতন লম্বা পাকা দাড়ি ।  পাকা জোড়া ভুরু ,  খাড়া নাক ।  চোখ দুটি আকিক পাথরের তৈরি যেন ।  আঙুলেও আকিক পাথরের আংটি ।  শীতের হাত থেকে বাঁচতে  আমার পরনে সোয়েটার ,  গলায় মাফলার ।  অথচ শীতের রাতে বৃদ্ধের গায়ে কোনও শীতের পোশাক নেই দেখে খানিকটা অবাকই হলাম ।   বৃদ্ধকে দ্রুত পরীক্ষা করে দেখলাম ।  কী ফর্সা হাত আর পা ।  চাঁদের আলোয় নীল শিরাও চোখে পড়ল ।  খানদানি বংশের কেউ হবে ।   বৃদ্ধের শরীর  অত্যন্ত হালকা বলে মনে হল ।  তবে  তেমন গুরুতর  আঘাত পাননি বলেই  মনে হল ।  আশ্চর্য !  তখন   ‘ ধপ ’   করে ভোঁতা  শব্দ হল ।  শব্দটা তাহলে কীসের ?   আপনি ব্যথা পাননি তো চাচা ?  আমি জিগ্যেস করলাম ।  
না বাবা ,  আমি তেমন ব্যথা পাইন ।  বৃদ্ধের কন্ঠস্বর ভারি মধুর ।  যাকে বলে  জলদ গম্ভীর । 
আপনি কি দাঁড়াতে পারবেন চাচা ?  আমি নরম সুরে জিগ্যেস করলাম ।  
পারব বাবা ।  বৃদ্ধ বললেন ।  আতরের গন্ধটা ততক্ষণে আরও গাঢ় হয়ে উঠেছে ।  আমি বৃদ্ধকে ধরে  দাঁড় করাতে -  করাতে বিরক্ত হয়ে বললাম ,  রাতের বেলা এরা এত বেপরোয়া ভাবে  ট্রাক চালায় ।     
বৃদ্ধ মাথা নেড়ে বললেন ,  থাক বাবা ।  আমি এখন বাড়ি যেতে পারব ।  তুমিও এখন বাড়ি যাও  ।  তোমার অনেক দেরি হয়ে গেল ।  
আমি বললাম ,  না ,  না ।   আমার তেমন দেরি হয়নি ।  চাচা ,  আপনার বাড়ি কি কাছেই ? 
হ্যাঁ বাবা ,  কাছেই ।  এই গজারিবনের ভিতরে একটা ডালিম বাগান আছে ।  সেখানে ।  
ডালিম বাগান নামটা এর আগে আমি কখনও শুনিনি ।  আসলে আমি মাস দুয়েক হল রাজারহাটে এসেছি    ।  ভালো করে  এদিকটা এখনও  চেনাজানা হয়নি  ।  আমি বললাম ,  আপনি একা যেতে পারবেন তো চাচা ? 
পারব বাবা । 
আমি কি আপনাকে বাড়ি পৌঁছে দেব ? 
তুমি যাবে  আমার বাড়ি ? 
আপনি বললে নিশ্চয় যাব ।  কেন যাব না ।  এতবড় দূর্ঘটনা থেকে বেঁচে গেলেন ।  
তোমার আবার দেরি হবে না তো বাবা ?  
না ,  না ।   দেরি হবে কেন ।  আমি রাজারহাট শহরেই থাকি ।  তাছাড়া আমি একজন ডাক্তার  ।  আমার একটা দায়িত্ব আছে না ?  
আমার কথা শুনে বৃদ্ধের মুখচোখ কেমন উজ্জ্বল হয়ে উঠল ।  তিনি বললেন ,  তাহলে আমার সঙ্গে এসো  ।  বলে বৃদ্ধ হাঁটতে লাগলেন ।  আমিও  তার পাশে সাইকেলটা ঠেলতে ঠেলতে হাঁটতে লাগলাম  ।    
বাঁ পাশে গজারিবন ।  তারই  ভিতর দিয়ে সরু পথ ।  বনটাকে কেন যে গজারিবন বলা হয় -  সেটি আমি ঠিক বুঝতে পারলাম না ।  কেননা গজারিবনে গজারি গাছই কম ।  বরং সংখ্যায় জারুল ও অর্জুনগাছই বেশি চোখে পড়ল ।  সে যাই হোক ।  বনের মধ্যে দুধসাদা চাঁদের আলো বিছানো  ।  পায়ের নীচে অজস্র  শুকনো পাতা ।  পাতার ওপর মচমচ পায়ের শব্দ হয় ।  ঠান্ডা বাতাসে  আতরের গন্ধ পেলাম ।  গন্ধটা এবার আরও অনেক ঘন ।   হঠাৎই আমার মনে হল আমাদের সঙ্গে আরও কারা যেন হাঁটছে ,  অথচ আমি তাদের দেখতে পাচ্চি না ।  মনের ভুল ?  আমি চারপাশে তাকালাম ।   কাউকে দেখতে পেলাম না ।  তবে শুকনো পাতার ওপর স্পষ্ট  অনেক লোকের পায়ের শব্দ শুনতে পাচ্ছিলাম ।  
হাঁটতে - হাঁটতে বৃদ্ধ তাঁর পরিচয় দিলেন ।  বৃদ্ধের নাম ইবনে ইয়াসিন ।  ফলের ব্যবসা করেন  ।  ডালিম বাগান আছে বললেন; বৃদ্ধের   তিন ছেলে ।   গুলজার ,   গাউস  আর গাজী ।  আর  এক মেয়ে  ।  ছেলেরা   আখরোখ ,   কিশমিশ আর আতরের ব্যবসা করে ।  সুলতানগঞ্জে   ( জায়গাটা রাজারহাট থেকে দশ মাইল )  নাকি তাদের মোকাম আছে  ।   মেয়েই  সবচে ছোট ,  মেয়ের নাম জান্নাত আরা  ।  গত বছরই নাকি জান্নাত আরার    বিয়ে দিয়েছেন বৃদ্ধ ।  আদরের কন্যা ।  বাপের বাড়িতেই নাকি থাকে ।  জামাইয়ের নাম শেখ আন্দালিব ।  সেও সুলতানগঞ্জে  নাশপাতি আর পেস্তার ব্যবসা করে ।   
ইবনে ইয়াসিনকে আমার ভারি সহজ ,  সরল আর অমায়িক মনে হল ।  আমি রাজারহাটের  আশেপাশে গাঁয়ে রোগী দেখে বেড়াই ।  তাছাড়া আমি গাঁয়ের ছেলে ।  আমি জানি   ইস্ট পাকিস্তানের গ্রামের  মানুষ  এমন   সহজ ,  সরল আর অমায়িক হয় ।  
নীলু জিজ্ঞেস করে ,  ইস্ট পাকিস্তান মনে ?  ওর প্রশ্ন  শুনে মনে হল ও অবাকই হয়েছে ।  
রাবুমামা হেসে বললেন ,  আরে ,   আমি কী আজকের কথা বলছি নাকি তোদের ?  বলে চাদরের নীচে হাত হাত ঢুকিয়ে পকেট থেকে কী যেন  মুখে ফেলে চিবুতে লাগলেন ।  এলাচ মনে হল ।  কে বলবে ইনিই বিখ্যাত ডাক্তার ইফতেখার উদ্দীন চৌধুরি ?  আমাদের রাবুমামা ।   রাবুমামার মাথায় কালো রঙের লেদারের একটা অদ্ভূত আকারের লম্বাটে টুপি ।  রাবুমামা যখন জাপান গিয়েছিলেন টুপিটা তখন নিয়ে এসেছিলেন ।   এলাচ চিবোতে চিবোতে রাবুমামা বললেন ,  আমি বলছি নাইনটিন সিক্সটি ফাইভের কথা ।  তার মানে আজ থেকে এই ধর পয়তাল্লিশ  বছর আগেকার ঘটনা ।   তখনও বাংলাদেশ স্বাধীন হয়নি বুঝলি ।  পাড়া গাঁ কী রকম নির্জন ছিল ।  কৃষিজমিতে স্যালো মেশিনেরও যান্ত্রিক শব্দও নেই ।  পাতার ওপর শিশির পড়ার শব্দও শোনা যেত সেসব দিনে !  
মুনিয়া ছড়া / কবিতা লেখে ।  ও ছোট্ট শ্বাস ফেলে বলল ,  তারপর কী হল মামা ? 
বৃদ্ধ ইবনে ইয়াসিন গজারিবনের ভিতর দিয়ে পুরনো একটা  দু - মহলা দালানের সামনে এসে দাঁড়ালো ।  প্রাচীন আমলের বুরুজের মতন বেঢপ সাইজের দালান ।   একতলা আর  দোতলার বারান্দায় গ্রিল  রয়েছে দেখলাম ।   দালানের চারপাশে  বেশ ঘন গাছপালা ।  সামনে সিমেন্টের বড় একটি  পরিস্কার মসৃন চাতাল ।   আশেপাশে অবশ্য ডালিম গাছ  দেখলাম না ।  কোথায় ডালিম বাগান ।  বাড়ির পিছনে মনে হল ।   
চাতালে থই থই  জ্যোস্না ।  আমি সাইকেল ধরে দাঁড়িয়ে আছি  ।  আমার খিদে পেয়েছিল ।  এখন বিদায় নিয়ে চলে গেলেই হয় ।  রাজারহাট শহরে পৌঁছতে লাগবে  মিনিট কুড়ি ।  আজ রাতে রহমত -  এর মুগের ডালের খিচুড়ি আর হাঁসের মাংস রাঁধার কথা ।  
নীলু জিগ্যেস করে ,  রহমত কে মামা ? 
ওহ্ ,  রহমত ?  রহমত ছিল আমার বাবুর্চি কাম কেয়ারটেকার ।  ঘরদোর ওই সামলাতো ।  বেশ রাঁধত ছেলেটি ।  তখনও বিয়েটিয়ে করিনি ।  অই রেঁধে - বেড়ে খাওয়াত ।  মুক্তিযুদ্ধের পর ছেলেটিকে আর দেখিনি রে ।  বড় ভালো ছেলে ছিল ।   বলে রাবুমামা চুপ করে রইলেন ।  
রবিনের তর সইছিল না ।   ও জিগ্যেস করে ,  তারপর কী হল মামা ? 
ওহ্ ,  হ্যাঁ ।  আমি শিশুর কান্নার  ট্যাঁ ট্যাঁ শব্দ শুনতে পেলাম ।  বৃদ্ধ হেসে বললেন ,  আমার   ছোট  মেয়ে জান্নাত আরার ছেলে  ।  গতকালই হয়েছে ।  আল্লাহর রহমতে আমার নাতীর  শরীরস্বাস্থ্য ভালাই আছে ।  বলে ইবনে  ইয়াসিন ওপাশে অদৃশ্য হয়ে গেলেন ।  এই অদৃশ্য হয়ে যাওয়ার ব্যাপারটা তখনও বুঝিনি ।  আমি চারপাশে তাকালাম ।  তখনও আমি জানতাম না যে কুড়ি বছর পর ওই কান্নারত শিশুর সঙ্গে আমার আবার দেখা হবে ।  এনি ওয়ে ।  আমি তখনই দেখতে পেলাম  .  .  . 
কি দেখতে পেলে মামা ? 
ডালিম বাগান ।  চাঁদের আলোয় পরিস্কার দেখতে পেলাম চাতালজুড়ে বিশাল একটা ডালিম বাগান  ।  ডালিম  গাছে  থরে থরে ডালিম ধরে আছে ।   আশ্চর্য !  বাগানের ঠিক মাঝখানে একটা কুয়াশা মোড়ানো দীঘির জলে  ধবধবে সাদা রঙের একটি রাজহাঁস ভেসে আছে ।  আশ্চর্য !  এত রাতে দীঘিতে রাজহাঁস কেন ?  হঠাৎই কুয়াশা সরে যেতেই দেখতে পেলাম  .  .  .  দীঘির ওপাশে শ্বেত পাথরের একটা প্রশস্ত সিঁড়ি  ধাপে ধাপে উঠে গেছে মসজিদের একটি সুপরিসর    প্রাঙ্গনে ।  মসজিদের দেয়ালে চিনি টিকরির কাজ ।  সোনালি রঙের  মিনার ঘিরে অজস্র কবুতর উড়ছে ।   
এসো বাবা ।   ঘরের ভিতরে গিয়ে বসি ।  এইখানে বড়  ঠান্ডা ।  ইবনে ইয়াসিনের  কন্ঠস্বরে স্ববিৎ ফিরে পেলাম ।  
আমি কী বলব বুঝতে পারছিলাম না ।  শরীরজুড়ে কেমন যেন মৃদু একটা  শিরশিরানি  বোধ করছিলাম ।  কোনও মতে বললাম ,  ইয়ে চাচা ,  মানে  .  .  .  আমি তাহলে এখন যাই ।  বলে আমি আড়চোখে চাতালের দিকে তাকালাম ।  চাতালে কেবল  কুয়াশায় আবছা চাঁদের আলো ।  একটু আগে দেখা ডালিম বাগান ,  দিঘী ,  রাজহাঁস ও মসজিদের দৃশ্য মিলিয়ে গেছে । তখন ভুল দেখলাম না তো ?   ইবনে ইয়াসিন বললেন ,  আরে ,  যাবে কেন বাবা  ।  এত কষ্ট করে গরিবের বাড়ি এলে  ।   একটু শরবত খাও ,  পানটান খাও । 
না ,  না ।   কষ্ট কীসের ।  তাছাড়া আমি তো পান খাই না চাচা ।  
পান না খেলে ।  এসো ,  একটু বস ।  ইবনে ইয়াসিন অত্যন্ত আন্তরিক স্বরে বললেন ।  
পূর্ব বাংলার গ্রামের লোকজন এরকম আন্তরিকই  হয় ।  একটু ক্ষণ বসেই যাই ,    নইলে কষ্ট বৃদ্ধ পাবেন ।  আমার তখন তরুণ বয়েস ,  বুঝলি ।  তোদের মতনই অত হিসেব করে চলতাম না ।   এনি ওয়ে ।  ইবনে ইয়াসিন একটু পর আমাকে একতলায় একটা বড় কামরায় নিয়ে গেলেন ।  এক পাশে বড় একটা টেবিল ।  টেবিলের ওপর একটা  হ্যাজাকবাতি জ্বলেছিল  ।  কামরায় খাটপালঙ্ক নেই ।  মেঝেতে নীল রঙের পুরু মখমলের   কার্পেট বিছানো  ।  তার ওপর মোটাসোটা একটা জাজিম পাতা ।  জাজিমের ওপর একটি নরম   তাকিয়া ।  কামরার  সবুজ রঙের দেয়ালে মক্কা শরিফের ছবি ।  ছবির ওপরে গুলেনার ।  
রবিব জিগ্যেস করল ,  গুলেনার কি মামা ? 
গুলেনার  হল ডালিম ফুল ।  
ওহ্  । 
উষ্ণ কামরায় কেমন মিষ্টি সুরভি ছড়িয়ে ছিল ।  আগরবাতিই মনে হল ।  হ্যাজাকের আলোয় দেয়ালে আমার  ছায়া পড়েছে ।  তবে বৃদ্ধের ছায়া নেই !  আমি অবাক হল না ।  আমি কোথায় এসেছি ততক্ষণে অবচেতন মনে টের ঠিকই পেয়ে গেছি ।  
বৃদ্ধ বললেন ,  বস ,  ডাক্তার  ।  আরাম করে বস ।  কন্ঠস্বর অত্যন্ত  আন্তরিক শোনালো ।  
আমি বসলাম ।  
 আহা ,   জুতা খুলে পা তুলে জাজিমের ওপর আরাম করে বস ।  নাদিরা বিবির খানা তৈরি ।  নাদিরা বিবি হল জান্নাত আরার  আম্মাজান ।  বলে ইবনে ইয়াসিন  ঘর ছেড়ে বেড়িয়ে গেলেন ।  বেড়িয়ে গেলেন না বলে  অদৃশ্য হলেন বলাই ঠিক হবে ।  
আমি জুতা খুলতে -  খুলতে ভাবলাম - খানা তৈরি মানে ?  আমি তো অবাক ।  এত রাতে কে রান্নাবান্না করবে ?  গ্রামের লোকজন তো সন্ধ্যের পরই খেয়েদেয়ে শুয়ে পড়ে করার কিছু থাকে না বলে ।  সেসব দিনে টিভিও ছিল না ।  জাজিমের ওপর বসলাম আরাম করে ।  বুঝলাম এরা আমাকে না - খাইয়ে ছাড়বে না ।  তখনকার দিনে মোবাইল ছিল না যে রহমত কে ফোন করে বলব  .  .  .  তুই খেয়ে দেয়ে শুয়ে পড় ।  আমার ফিরতে দেরি হবে । 
 হঠাৎ চেয়ে দেখি ঘরের মেঝের ওপর কে যেন দাঁড়িয়ে ।  বেশ লম্বা একটি বালক ।   বারো - তেরো বছরের  অপরুপ চেহারা ।    আশ্চর্য !  ও এ ঘরে কখন ঢুকল ?  বালকটির শরীর  ধবধবে ফরসা ।   পেলব ।  চোখে যেন  ‘ ক্যাটস আই ’  বসানো বুঝলি ।  আয়ত চোখের চারধারে  সোনালি রঙের কাজল ।   বালকের পরনে ফিরোজা রঙের শেরওয়ানি আর ঘিয়ে রঙের  চুরিদার পাজামা ।  বালকটিকে আমার কেমন যেন লাজুক মনে হল ।  বালকের হাতে একটি রূপার রেকাবি ।  রেকাবিতে একটি বড় কাঁচের  গ্লাস ।  বালকটি গ্লাস তুলে আমার দিকে বাড়িয়ে দেয় ।    গ্লাসে    লাল রঙের টলটলে ঠান্ডা  তরল ।  গ্লাস নিতে নিতে আমি ভাবলাম -  এই অপরূপ ছেলেটি কে ?   ইবনে ইয়াসিন বললেন ,  আমার মেজোছেলে গাউস ।  এ তার ছোট ছেলে ।  এর   নাম  ইরফান ।  সালাম দাও ইরফান ,   ডাক্তার সাহেবকে সালাম দাও ।   
ইরফান আমাকে সালাম দিয়ে অদৃশ্য হয়ে গেল !  আমি অবাক হলাম ।  তখন দীঘিতে রাজহাঁস ভাসছিল ,  সোনালি মিনারের মসজিদ দেখলাম ।  কিছুই  বুঝতে পারছি না ।  সব তালগোল পাকিয়ে যাচ্ছে ।  
ইবনে ইয়াসিন বললেন ,  একটু শরবত খাও বাবা ।  
আমি আল্লাহর নাম নিয়ে শরবতে চুমুক দিলাম ।  অপূর্ব স্বাদ ।  কী বলব ।  ডালিমের শরবত ।  এমন টেস্টি শরবত আমি এর আগে  খাইনি ।  পরবর্তী জীবনে  কত দেশে গিয়েছি ,  অমন টেস্টি লিকুইড আর খাইনি ।  এনি ওয়ে ।   চেয়ে দেখি ইবনে ইয়াসিন আমার সামনে একটা  কাঁচের বাটি রাখল ।  তাতে পানি ।  পানি গরম মনে হল ।  পানিতে গোলাপের কয়েকটি  পাপড়ি ভাসছিল ।  তার মৃদু  সুরভি ছড়িয়েছে ।  
পরের মুহুর্তে ইবনে ইয়াসিনের হাতে একটি বড় চিনামাটির বাটি দেখতে পেলাম ।  বাটিতে পোলাও ।  ধোঁওয়া উঠছে ।  বৃদ্ধের  পিছনে আরও পাঁচ - ছ জন অপরুপ চেহারার লম্বা  আর ফরসা বালক দাঁড়িয়ে ।   বালকদের সবার পরনে বেগুনি শেরওয়ানি আর ঘিরে রঙের  চুরিদার পাজামা ।  চোখের চারপাশে সোনালি রঙের কাজল ।   প্রত্যেকর হাতেই একটা করে বড়  প্লেট বা বাটি ।  একজন একটা খালি প্লেট আমার সামনে রাখল ।  আরেকজনের প্লেটে দুটি আস্ত মুরগির রোস্ট তো আরেক জনের বাটিতে  রেজালা; খাসীর রেজালা বলে মনে হল ।  আরেকজনের বাটিতে  মাংসের ভুনা; গরুর মাংস বলে  মনে হল ।  একজনের প্লেটে টিকিয়া ,  একজনের প্লেটে সালাদ ।   আমি কিছু বলার আগেই বালকগুলি জাজিমের ওপর প্লেট আর বাটিগুলি রেখে অদৃশ্য হয়ে গেল ।  
ইবনে ইয়াসিন বললেন ,    খাও বাবা খাও  ।  বিসমিল্লা কর ।  যা পার আল্লাহ্র নামে খেতে শুরু কর ।  তোমার বাবা খিদে পেয়েছে ।  
আমার যে খিদে পেয়েছে তা বৃদ্ধ জানল কি করে ।  আন্দাজ করেছেন ।  কিন্তু আমি খাব কী - কে এসব রাঁধল ?  এই বাড়িতে কি কোনও অনুষ্ঠান ছিল ?  গতকালই  ইবনে ইয়াসিনের  ছোট মেয়ে জান্নাত আরা  মা  হয়েছে বললেন ।  কিন্তু বালকগুলিই -  বা কে ?   ওরা গেলই বা কোথায় ?  ওরা কি বৃদ্ধের নাতি ? 
 খাও বাবা ,  খাও ।  খাবার  ঠান্ডা হয়ে যায় ।  
আমার আর সন্দেহ নেই যে  এরা সবাই  জিন ।  তবে খারাপ জিন বলে মনে হল না ।  কেমন নিজেদের পরিচয় দিচ্ছেন ।  ভয় দেখানোর চেস্টা করছেন না ।  মনে হয় না এরা আমার তেমন  ক্ষতি - টতি করবে ।  তবে জিনেদের খাওয়া কি ঠিক হবে ?  না খেয়েও তো উপায় নেই ।  আল্লাহ ভরসা ।  আমি গরম পানিতে হাত ধুয়ে প্লেট টেনে নিলাম ।  ইবনে ইয়াসিন  প্লেটের ওপর  পোলাও তুলে দিয়ে আস্ত একটা মুরগির রোস্ট তুলে দিলেন ।  বলে রাবুমামা তাঁর স্বভাব অনুযায়ী  চুপ করে রইলেন । 
মুনিয়া জিগ্যেস করে ,  জিনদের রান্না খেলে তুমি মামা ? 
হ্যাঁ ।  খেলাম । 
রান্না কেমন হয়েছিল মামা ? 
তোফা ।  আর কী বলব ।  অমন অপূর্ব রান্না আর আমি এত বয়েসেও খাইনি ।  সেদিন রাতে আমার যে কী হল -  এমন খিদে পেয়েছিল আমাকে আস্ত ভেড়ার রোস্ট দিলেও খেয়ে সাবার করে ফেলতাম ।  মনে হয় ডালিমের শরবতটা ছিল ক্ষুধা বর্ধক অ্যাপিটাইজার ।  ওহ্  হ্যাঁ ।  শেষে মিষ্টিও খেতে দিল ।   আমি আবার ওই বয়েসে  মিষ্টির ভীষণ পোকা ছিলাম ।  মিষ্টির সাইজ দেখে আমি তো থ ।  ইয়া বড় বড় কালোজাম ।  একেকটা টেনিস বলের সমান ।  আর স্বাদের কথা আর কী বলব ।  প্লেট ভরতি   পোলাও ,  মুরগির রোস্ট ,  টিকিয়া ,  খাসীর  রেজালা ,  গরুর মাংসের ভুনা ,  সালাদ সব খেয়ে শেষ  করে ফেলেছি দেখে আমার ভারি তাক লেগে গিয়েছিল ।  
আমার  খাওয়া শেষ হলে পর  ইবনে ইয়াসিন জিগ্যেস করলেন ,  রান্না  কেমন হয়েছে বাবা ?   
আমি সুপারি চিবুতে চিবুতে বললাম ,  তোফা চাচা তোফা ।  
ইবনে ইয়াসিন খুশি হয়ে বললেন ,   সবাই নাদিরা বিবির রান্নার প্রশংসা করে ।  আমার প্রথম ঘরের বিবি শামসি বেগম জবরদস্ত মশলাদার  দুম্বার বিরিয়ানি রাঁধতে পারতেন ।    বলে ইবনে ইয়াসিন অদৃশ্য হলেন ।  
আমি আর অবাক হব কী ।  বরং চারধারে যা ঘটছে তা উপভোগই করছি ।  শামসি বেগম - এর  জবরদস্ত  মশলাদার  দুম্বার বিরিয়ানি খেতে পারলাম না বলে আমার খানিকটা আফসোসই হচ্ছিল ।  
একটু পর ইবনে ইয়াসিন ফিরে এলেন ।  কোলে রঙিন বুটিদার কাপড়ে জড়ানো একটা পুঁটুলি ।  ট্যাঁ ট্যাঁ করে শব্দ হচ্ছে ।  বুঝলাম এক দিন বয়েসি নবজাতক নাতীকে নিয়ে এসেছেন ।  ইবনে ইয়াসিন বললেন ,  আমার মেয়ে জান্নাত আরার ইচ্ছা আপনি ওর ছেলের একটা নাম দিবেন ।  
আমি ?  আমি অবাক হয়ে বললাম ।  আমার কেমন ঘুম ঘুম লাগছিল ।   আসলে জম্পেশ খাওয়া হয়েছে তো ।  
হ্যাঁ ।  আপনি ।  বলে অদ্ভূত কায়দায়  হাঁটু গেড়ে আমার সামনে বসে আমাকে  নাতীর মুখ দেখালেন ইবনে ইয়াসিন ।  শিশুর মুখ দেখে আমি  চমকে উঠলাম ।  গাঢ় নীল রঙের ছোট্ট মুখ ।  আশ্চর্য !  শিশু বয়েসে এদের রং নীল হয় ?  কাঁধ অবধি সোনালি চুল ।  কবুতরের ডিমের সমান অক্ষিগোলক ।   তবে চোখের মনি  কাকের ডিমের মতন নীলচে ।   চোখের চারপাশে সোনালি রঙের কাজল ।  বলে রাবুমামা চুপ করে রইলেন  ।  
নীলু জিগ্যেস করল ,  বাচ্চার নাম তুমি কী  রাখলে মামা ? 
শাহাজাদা ।  
শাহাজাদা ?  
হ্যাঁ ।  শাহাজাদা । ওই নামটাই কেন যেন মনে এল ।  
তারপর  ?  রবিন জিগ্যেস করে ।  
তারপর আর কী ।  নাতীকে নিয়ে ইবনে ইয়াসিন অদৃশ্য হলেন ।   ততক্ষণে আমার বেশ ঘুম পাচ্ছিল ।  কখন যে জাজিমের ওপরই ঢলে পড়েছিলাম ।  সকালবেলায় ঘুম ভেঙে দেখি রাজারহাটে আমার পরিচিত  ঘরের বিছানায় শুয়ে আছি ।  ঘরে গাওয়া ঘিয়ের গন্ধ ম ম করছে ।  রহমত  রান্নাঘরে পরোটা ভাজছে ।   আমি চেঁচিয়ে  রহমতকে ডাকলাম  ।  রান্না ঘর থেকে এসে রহমত বলল ,  জ্বী ছার ,  বলেন ।   
এখুনি তুই নীচে গিয়ে একবার দেখ তো ।   আমার সাইকেলটা আছে কিনা ।  
একটু পর রহমত ফিরে এসে বলল ,  জ্বী ,  ছার ।  সাইকেল ঠিক আছে ।  
আমি নিশ্চিন্ত হয়ে পাশ ফিরে চোখ বুজলাম ।   
তারপর ? 
তারপর ?  তারপর  কুড়ি বছর কেটে গেছে ।  রাজারহাট থেকে শ্যামগঞ্জ গিয়ে বছর কয়েক প্র্যাকটিস  করলাম ।  তারপর এই কুসুমপুরে এলাম ।  জায়গা - জমি কিনলাম ।  এই বাড়িটা করলাম ।  এক তলায় চেম্বার ।   আল্লাহর রহমতে হাত যশ ভালোই ।  তো ,  নাইনটিন এইট্টি ফাইভের কথা ।  একদিন সকালবেলায় নীচতলার চেম্বারে বসে আছি ।  রোগীর তেমন প্রেশার ছিল না ।  লম্বা  এক তরুণ চেম্বারে  ঢুকল ।  সঙ্গে সঙ্গে আতরের গন্ধ পেলাম ।  কেমন পরিচিত গন্ধ ।  আমার ভুরু কুঁচকে উঠল ।  তরুণের  বয়স কুড়ি  / একুশ বছর হবে ।  কী  অপরুপ মুখ !  ফরসা পেলব শরীর ।  চোখের চারধারে  সোনালি রঙের কাজল ।  পরনে বেগুনি রঙের  শেরওয়ানি আর ঘিয়ে রঙের চুরিদার পাজামা ।  হাতে কী যেন ।  ভালো করে চেয়ে দেখলাম মিষ্টির হাঁড়ি । 
আমি বিস্ময় চেপে তরুণকে  ইঙ্গিতে বসতে বললাম ।  তারপর প্রেসক্রিপশনের প্যাডটা  টেনে স্বভাবসুলুভ ভঙ্গিতে জিগ্যেস করলাম ,  শুনি ,   কি সমস্যা ? 
আমার কোনও সমস্য নেই স্যার ।  তরুণটি বলল ।  
সমস্যা নেই মানে  ?   আমি মুখ তুলে তরুণের মুখের দিকে তাকালাম ।  টিউবলাইটের আলো এসে পড়েছে ।   কী  আশ্চর্য কমনীয় মুখ ।  রূপটান ব্যবহার করে বলে মনে হল ।  
তরুণটি বলল ,  আমি  .  .  .  আমি শাহাজাদা স্যার ।  
তুমি শাহজাদা মানে ?  আমি আকাশ থেকে পড়লাম ।  চেনা চেনা মুখ ।  চেনা চেনা আতরের গন্ধ পাচ্ছি ।   ।  তবে মনে করতে পারছি না সবটা ।  
আমি ইবনে ইয়াসিনের নাতি স্যার ।  
আমার বিস্ময় কাটছিলই না ।  পালটা প্রশ্ন করলাম ,  আমি  ইবনে ইয়াসিনের নাতি মানে ? 
শাহাজাদা নামে তরুণটি বলল ,  কেন আপনার মনে নেই  অনেক বছর আগে
এক রাতে ট্রাকের সঙ্গে আমার নানা ইবনে ইয়াসিনের  ধাক্কা লেগেছিল । 
 আপনি নানার প্রাথমিক চিকিৎসা করলেন ।  তারপর আমাদের ডালিম বাগানের বাড়িতে গেলেন ।  নানীর হাতের রান্না  খেলেন ।  তারপর আমার নাম রাখলেন ।  আমার মায়ের নাম জান্নাত আরা স্যার ।   কেন আপনার মনে নাই ? 
আমার মনে আছে ।  আমি শীতল কন্ঠে বললাম ।  ভিতরে ভীষণ কাঁপুনি টের পাচ্ছি ।  এও কি সম্ভব ?     
শাহজাদা বলল ,  কুসুমপুরে আমি ব্যবসার কাজে এসেছিলাম স্যার ।  আপনার  মনে নাই আমার আব্বা আন্দালিব সুলতানগঞ্জে  নাশপাতি আর পেস্তার ব্যবসা করতেন ।  আব্বার ব্যবসা এখন আমিই দেখাশোনা করছি ।  ভাবলাম কুসুমপুর যখন এসেছি তখন আপনার সঙ্গে একবার দেখা করেই  যাই ।  
বেশ ।  তো ,  তোমার নানা কেমন আছে ?  
ভালো ।  নানা গতবছর একটা বিয়ে করছেন ।  
ওহ্ ! 
আমি এখন যাই সার ।  ওরা অপেক্ষা করছে ।  বলে শাহজাদা অদৃশ্য হয়ে গেল ।   
আমি অনেক ক্ষণ চেম্বারে বসে ছিলাম ।  মুসলমান বলে  জিন বিশ্বাস করি তাই বলে এভাবে জিন দেখব ভাবতেই পারিনি ।  ব্যাপারটা আমার কাছে আজও এক অস্বাভাবিক অভিজ্ঞতা মনে হয় ।  সে যা হোক ।  তারপর আমি মিষ্টির হাঁড়ি নিয়ে ওপরে উঠে এলাম ।  টেনিস বলের সমান মিষ্টির  সাইজ দেখে তোর মামী তো অবাক ।  অবাক  আমিও  ।  তোদের মামী মৃদু সমালোচনা করে বললেন ,  ধ্যাত ,  কালোজামের  সাইজ এত বড় হয় ?  কোন্ দেশের রুগী ?  আমি এড়িয়ে গেলাম ।  
নীলু বলল ,  শাহাজাদা জিন ছিল মামা ? 
রবিন মৃদু ধমক দিয়ে বললেন ,   আহ !  রাবুমামা তাহলে এতক্ষণ কী বলল  ।  শাহাজাদা জিন  না হয়ে যায়ই না ।  
মুনিয়া বলল ,  মামা । 
বল । 
তুমি তখন বললে না যে  হর্ন বাজিয়ে একটি ট্রাক চলে যায় । 
হ্যাঁ । 
তারপর বললে হঠাৎ দেখি রাস্তার পাশে একজন বৃদ্ধ পড়ে আছে ।  তাকে  ট্রাক ধাক্কা দিল মনে হয় । 
হ্যাঁ ।  
জিনদের কি ট্রাক ধাক্কা দিতে পারে মামা ?  ওরা না আগুনের তৈরি ? 
হুমম ।  আমিও কথাটা নিয়ে অনেক ভেবেছি ।  সত্যিই ওদের অনেক ক্ষমতা ।  আমি নিজের চোখে দেখেছি ।  যখন -  তখন তারা অদৃশ্য হয়ে যেতে পারে ।  ওই যে বললাম ,  সে রাতে আমি রাজারহাটের  ডালিমবাগানে যা দেখেনি তা আমি আজ অবধি  গ্রহনযোগ্য  ব্যাখ্যা দিতে পারিনি ।   
নীলু বলল ,  এর কুড়ি বছর পর তুমি আবার ইবনে ইয়াসিনের নাতী  শাহাজাদাকে দেখলে ।  
হুমম । 
রবিন কী বলতে যাবে - রাবুমামা ওকে থামিয়ে বললেন ,  চল ,  এখন শুয়ে পড়ি ।  অনেক রাত হয়েছে ।  আর বেশ  শীতও পড়ে গেছে ।  কাল আবার ঝিলাই নদীর চরে পিকনিক ।  সকাল সকাল বেরুতে হবে  .  .  .  চল  .  .  . 
  

                    




অনন্য এক  ‘ বর্বর ’  সভ্যতার ইতিবৃত্ত


 বারবার  গোষ্ঠীর একজন মানুষ ।  বারবাররা রোহিঙ্গা এবং কুর্দিদের মতো  একক রাষ্ট্র গড়ে তুলতে  ব্যর্থ উত্তর আফ্রিকার এক হতভাগ্য জাতি ।  যে কারণে বহিরাগত লোকজন এদের বারবার  ( বর্বর ?  )  আখ্যা দিয়েছে ।   যদিও এরা  নিজেদের বলে  বলে  ‘ আমাঝিঘ ’   ।  আমাঝিঘ শব্দের মানে -   ‘ মুক্ত এবং অভিজাত মানুষ ’  ।  সত্যিই এদের দমিয়ে রাখতে প্রাচীনকালে ঘাম ঝরেছে রোমানদের ,  মধ্যযুগে আরবদের ।  এদের  জীবনধারা ,  পোষাক ও শিল্পসংস্কৃতি দেখে এদের আভিজাত্য উপলব্দি করা যায় ।  বারবার জাতি  প্রাগৈতিহাসিক কাল থেকে উত্তর অফ্রিকায় বসবাস করে আসছে ।  বর্তমানে উত্তর অফ্রিকায় মরক্কো ,  আলজেরিয়া ,  তিউনিশিয়া ,  লিবিয়া এবং  মিশর প্রভৃতি রাষ্ট্রের উদ্ভব হওয়ায় বারবাররা  এসব দেশে ছড়িয়ে ছিটিয়ে আছে ।  বর্তমানে অধিকাংশ বারবার অবশ্য বাস করে মরোক্কো এবং আলজেরিয়ার এটলাস পাহাড়ে ।  অনেকেই আবার  ইউরোপেও অভিবাসী ,  বিশেষ করে ফ্রান্সে ।  এই জাতির মাতৃভাষা তামাজিগট -  মানবজাতির প্রাচীনতম ভাষার একটি ।  অতুলনীয় এই   ‘ বর্বর ’  সভ্যতার কয়েকজন জগদ্বিখ্যাত মানুষ হলেন  রোমান সম্রাট সেপটিমাস সেভেরুশ ,  খ্রিস্টান ধর্মতাত্ত্বিক সেন্ট অগাস্টিন ,  মরোক্কার পর্যটক ইবনে বতুতা এবং ফরাসি ফুটবলার জিনেদিন জিদান  .  .  .  
    উত্তর - পশ্চিম আফ্রিকার মানচিত্র ।  মরক্কো ,  আলজেরিয়া ,  তিউনিশিয়া ,  লিবিয়া ও মিশরে বারবার ভাষাগোষ্ঠীর মানুষ বাস করে ।  ধর্মে এরা মুসলিম এবং বিশাল অঞ্চলে একে অন্যের থেকে  বিচ্ছিন্ন; যাদের ৮০ %  বারবার বংশোদ্ভূত ,  তবে এর অর্ধেকই বারবার সংস্কৃতিবিচ্ছিন্ন ।    আজও সাহারা মরুভূমিতে নীল পোশাক পরা  টুয়ারিগস নামে যাযাবর বারবারদের দেখা মেলে ।     স্বাধীনচেতা এই জাতি উত্তর আফ্রিকার হাই এ্যাটলাস পাহাড়ে অবস্থান করে ১৯৩৩ খ্রিস্টাব্দ অবধি ফরাসি এবং স্প্যানিশ আগ্রসন ঠেকিয়ে রেখেছিল ।  বারবারদের সর্ম্পকে চতুর্দশ শতকের তিউনিশিয়ার মুসলিম সমাজবিজ্ঞানী  ইবনে খালদুন বলেছেন :  :   " They belong to a powerful ,  formidable ,  brave and numerous people; a true people like so many others the world has seen  -  like the Arabs ,  the Persians ,  the Greeks and the Romans .  The men who belong to this family of peoples have inhabited the Maghreb   ( উত্তর আফ্রিকা )  since the beginning .  "      উত্তর আফ্রিকার হাই এ্যাটলাস পাহাড়ে বারবার জনগোষ্ঠীর মানুষ ।   সুপ্রাচীনকালে  উত্তর আফ্রিকায়  বারবার সভ্যতার সূত্রপাত হয়েছিল  ।  সভ্যতাটির সূচনালগ্ন অন্তত ২০০০ খ্রিস্টপূর্ব ।  এদের সঙ্গে প্রাচীন ফিনিশিয় সভ্যতার অত্যন্ত ঘনিষ্ট সর্ম্পক ছিল ।  ভূমধ্যসাগরের পূর্ব উপকূলে গড়ে ওঠা নগরকেন্দ্রিক ফিনিশিয় সভ্যতা উত্তর আফ্রিকায়  ঔপনিবেশে গড়ে তুলেছিল  ।  বারবার জাতির এদের সঙ্গে  বানিজ্যিক সর্ম্পক ছিল ।  পরবর্তীকালে আর্ন্তবিবাহের মাধ্যমে ফিনিশিয়দের  সঙ্গে বারবার জাতির   সংমিশ্রণ ঘটে ।   বারবারদের আমাঝিঘ   ভাষার মধ্যে আজও খ্রিস্টীয় পঞ্চম শতকের ফিনিশিয় ভাষাটি টিকে রয়েছে ।  বারবার ভাষার বর্ণমালা কে বলা হয় :  টিফিনাঘ ।  এই বর্ণমালা  ফিনিশিয় বর্ণমালা থেকে উদ্ভুত হয়েছে ।   
     বারবার শিশু ।  এদের পূর্বপুরুষ অতুলনীয় সভ্যতার অধিকারী হলেও আজ আপন ঘরে পরবাসী ।  এদের বলা হয় অনুন্নত বর্বর  .  .  .   সুপ্রাচীনকালে  উত্তর আফ্রিকায়  বারবার সভ্যতার সূত্রপাত হলেও তাদের উৎস সর্র্ম্পকে তেমন কিছু  জানা যায়নি ।  শপয তারা যে ৫০ , ০০০ বছর আগে থেকেই উত্তর আফ্রিকায় ছিল ,  জেনেটিক তথ্য প্রমাণের মাধ্যমে সেটি জানা গেছে ।  নৃতাত্ত্বিক দিক থেকে বারবাররা মূলত  শঙ্কর জাতি  । The Amazigh ,  much like the overwhelming majority of the people of this  ( Arab )   " world ,  "  belong to a wide variety of ethnic groups that are different in blood ,  tradition ,  language ,  literature ,  art and history ,  and should not be lumped together as a single people .  http :  /  / phoenicia . org / berber . html  প্রাচীন মিশর যখন পশ্চিম সীমান্তে লেবু - র  ( লিবিয় )  বিরুদ্ধে যুদ্ধ করছিল তখন এদের কথা প্রথম জানা যায় ।  লেবু  ৯৪৫ খ্রিস্টপূর্বে মিশর  জয় করে এবং মিশরে তারা ২৬তম রাজবংশ প্রতিষ্ঠা করে ।   
    নুমিডিয়া সাম্রারাজ্যের মানচিত্র ।   বর্তমানে যেখানে  আলজেরিয়া এবং পশ্চিম তিউনিশিয়া খ্রিস্টপূর্ব সময়ে উত্তর আফ্রিকায় বারবারদের নুমিডিয়া সাম্রাজ্যটি গড়ে উঠেছিল । 
  বারবারদের নুমিডিয়া সাম্রাজ্যের  সময়কাল ছিল ২০২ - ৪৬ খ্রিস্টপূর্ব ।  নুমিডিয়া সাম্রাজ্যটি পরবর্তীকালে রোমানরা দখল করেছিল ।  বারবাররা রোমানদের বলে  ‘ আরুমি ’  ।  আজও ।  আজও কোনও শ্বেতকায় উত্তর আফ্রিকার বারবার গ্রামে গেলে শিশুরা  ‘ আরুমি ’    ‘ আরুমি ’   বলে চেঁচিয়ে ওঠে !  রোমানদের বিরুদ্ধে বারবারদের বেশ কটা যুদ্ধ হয়েছে ।  সেই যুদ্ধের স্মৃতি আজও বারবাররা বহন করছে ।  ১১১ খ্রিস্টপূর্বে বারবার রাজা জুগুরর্থা রোমানদের পরাজিত করেছিল ।  
   রোমান শাসনামলে উত্তর আফ্রিকার মানচিত্র ।  আসলে কোনও জাতিকে শাসন করতে হলে তাকে মানসিকভাবে দূর্বল করে রাখতে হয় ।  যে কারণে একটি প্রাচীন ও উন্নত সভ্যতাকে বর্বর বলা হয়েছে ! 
  উত্তর আফ্রিকায়  বহিরাগতরা বারবারদের জাতিসত্ত্বা নিয়ে বিভ্রান্ত ছিল ।  গ্রিকরা বারবারদের  ‘ লিবিয় ’  বলেছে ,  রোমান এবং  ইউরোপীয়রা  বলেছে  ‘ আফ্রিকান ’   ‘ নুমিদিয়ান ’  এবং  ‘ মুর ’ ; আরব এবং ইউরোপীয়রা বলেছে বারবার  ।  পরবর্তীকালে বারবার অধ্যূষিত উত্তর আফ্রিকা রোমানরা দখল করে রেখেছিল ।  তখনই প্রথম  ‘ বারবার ’  শব্দটি প্রচলিত হয় ।  এক রোমান কনসাল আমাঝিঘ অধ্যূষিত নুমিডিয়া সাম্রাজ্যকে   " barbarian "   বলে উল্লেখ করেছিলেন ।  বাংলা বর্বর শব্দের উদ্ভব এই শব্দ থেকেই ।  কিন্তু ,  রোমানরা আমাঝিঘ  দের বারবারিয়ান বলত কেন ?   গ্রিকরা অন্য যে কোনও ভাষাকে ব্লা ব্লা বলে উল্লেখ করত ।  এই ব্লা ব্লা কে রোমানরা বলত  ‘ বার -  বার ’ ; যা পরে মুসলিম শাসনামলে হয়ে ওঠে ‘ আল  - বারবার ’  ।  আরব মুসলিমরা উত্তর - পশ্চিম আফ্রিকা কে বলত  :  মাঘরেব ।  কালক্রমে বহিরাগত আরবদের চোখে মাঘরেব -   এর জাতি ও ভাষার নাম হয় বারবার । 
    সপ্তম শতকে আরব বিজয় অভিযানের মানচিত্র  ।  বারবার দের প্রতিরোধ ছিল আরব কর্তৃত্বের বিরুদ্ধে ,  ইসলামের বিরুদ্ধে নয় ।    From its beginning ,  Islam has been a central feature in Africa .  Africa was the first continent into which Islam expanded ,  and it has become an integral part of many African cultures and histories .  http :  /  / en . wikipedia . org / wiki / Islam _ in _ Africa ইসলামের নবীর মৃত্যুর সাত বছর পর অর্থাৎ ৬৩৯ খ্রিষ্টাব্দে আরবদের আফ্রিকায় অভিযান সূচিত হয়  ।  দুটি প্রজন্মের মধ্যেই  আরবরা  উত্তর আফ্রিকায় ছড়িয়ে পড়ে ।  পরের শতকে ব্যবসা - বানিজ্য ও 
সুফিসাধকদের ইসলাম প্রচারের পর  পশ্চিম আফ্রিকায় আরবদের  রাজনৈতিক প্রভাব বৃদ্ধি পেয়েছিল ।  উমাইয়া খলিফা  উমর ইবনে আবদুল আজিজ  ( ৭১৭ - ৭২০ খ্রিস্টাব্দ )  -  এর  শাসনামলে আফ্রিকার গর্ভনর  ছিলেন ইসমাইল ইবনে আবদুল্লাহ ।  তাঁর ন্যয়বিচার বারবাদের মন জয় করে নিয়েছিল ।  তাঁর সময়ে বহুসংখ্যক বারবার ইসলাম ধর্মে ধর্মান্তরিত হয় ।  
   বারবার তাঁবুর ভিতরের দৃশ্য  আবদুল্লাহ ইবনে ইয়াসিন নামে এক সুফির প্রচার প্রচারণাও বিপুলসংখ্যক বারবার ইসলাম ধর্ম গ্রহন করেছিল ।  বারবাররা পরবর্তীকালে ৭১১ খ্রিস্টাব্দে স্পেনে  মুসলিম বিজয়ে গুরুত্বপূর্ণ অবদান রাখে ।  উত্তর আফ্রিকায় এদের ভূমিকা অনন্য ।  এরা যেমন বিদ্রোহ করেছেন নতুন শাসনের বিরুদ্ধে তেমনি মেনেও নিয়েছে একই সাথে নিজস্ব স্বকীয়তা বজায় রেখেছে ।   উত্তর আফ্রিকায়  শতাব্দীর পর শতাব্দী ধরে  আরব গোত্রের বিরুদ্ধে তাদের লড়াই চলছিল ।   Some Berbers resisted the rules and regulations of Islam; many more accepted it ,  while others took on the role of reformers .  Some Berbers became Christians ,  but evolved their own austere and uncompromising Donatist doctrine .  This put them in direct conflict with the Church in Alexandria ,  which regarded them as heretics .       এটলাস পাহাড় ।  উত্তর আফ্রিকায় এই পাহাড়ের বিস্তার ১৬০০ মাইল  ।  বহিরারগত সভ্যতার আগ্রাসনে এই পাহাড়ে বারবার জাতি তাদের নিজস্ব স্বকীয়তা বজায় রেখেছে ।     তিন ভাগে উত্তর আফ্রিকার বারবার অধ্যূষিত অঞ্চলে ইসলামীকরণ সম্পন্ন হয়েছিল ।   ( এক )  সপ্তম শতকে আরবদের বিজয় অভিযান দুই )  একাদশ শতকে আরব বেদূঈনদের উত্তর আফ্রিকায় আগমন  ।  এবং   ( তিন )  পঞ্চদশ এবং সপ্তদশ শতকে আন্দালুসিয়া থেকে উত্তর আফ্রিকায় আরব উদ্বাস্তুদের আগমন  ।  সে সময়ই বারবাররা এটলাস পাহাড়ে চলে যায় ।   বারবারদের আমাঝিঘ  ভাষায় এটলাস পাহাড় কে বলা   হয় :   ‘ ইদুরার এন ওয়াটলাস ’  ।  যে পাহাড় ছড়িয়ে আছে  মরক্কো আলজেরিয়া এবং তিউনিশিয়ায় ।  এ পাহাড়ে হাজার বছর ধরে বারবার জাতির বাস ।  এক ইউরোপীয় পর্যটক এটলাস পাহাড়ে বারবার ভাষাগোষ্ঠীর   জীবনধারা দেখে মন্তব্য করেছেন  :  Isolated in Morocco ' s High Atlas range ,  the mountain Berbers take pride in holding on to a traditional culture now largely lost to their urban kin .  But life is still a hard climb in these rugged hills .     উমাইয়া সেনাপতি তারিক ইবনে জিয়াদ  ( মৃত্যু ৭২০ )   ৭১১ খ্রিস্টাব্দে ভিসিগথ জাতি অধ্যূষিত স্পেনে যে মুসলিম অভিযান পরিচালিত হয়েছিল তার অগ্রভাগে ছিল বারবাররা ।  উমাইয়া সেনাপতি তারিক ইবনে জিয়াদ  ছিলেন বারবার ।  |  He is considered to be one of the most important military commanders in Spanish history .   দামেস্কে তখন খলিফা  আবদুল মালিক ইবনে মারওয়ান ।  ৭১২ খ্রিস্টাব্দে স্পেন অভিযানের সৈনরাও ছিল আরব ও বারবার ।  এই অভিযানের নেতৃত্ব দিয়েছিলেন উত্তর আফিকার ভাইসরয় মুসা ইবনে নুসায়র ।  তিনি আল আন্দালুস এর  উমাইয়া খলিফা প্রতম আবদুর রহমানকে সমর্থন দিয়েছিল ।  এর মা ছিলেন একজন বারবার ।  মধ্যযুগের আরবি স্পেনের সভ্যতা ছিল মূলত  বারবার সভ্যতা  ।  বারবাররা  মুসলিম সংস্কৃতি গ্রহন করেছিল ।  আরবি ছিল লিখিত ভাষা ।   মরক্কোর বারবার আলমোহাডস রাজবংশ স্পেন শাসন করেছিল ।  ওই সময়ে স্পেনের প্রভূত উন্নতি হয় ।  অবশ্য জনসংখ্যার দিক থেকে বারবাররা ২০ %  শতাংশের বেশি ছিল না ।  
    আলমোরাভিডস সাম্রাজ্যের মানচিত্র ।  সাম্রাজ্যটির সময়কাল   ১০৪০ - ১১৪৭ খ্রিস্টাব্দ  ।    মরক্কোয় মধ্যযুগে বারবার জাতির আলমোরাভিডস সাম্রাজ্য গড়ে উঠেছিল ।  দ্বাদশ শতকে প্রতিষ্ঠিত সাম্রাজ্যটির বিস্তার ছিল   পশ্চিম আফ্রিকা থেকে স্পেন অবধি ।  আলমোরাভিডস সাম্রাজ্যের  রাজধানী ছিল  মাররাকেশ নগর ।  ১০৬২ খ্রিস্টাব্দে প্রতিষ্ঠিত নগরটি আজও  জমজমাট ।  আলমোরাভিডস সাম্রাজ্য বারবারদের নিজস্ব আন্দোলনের ফসল  ।  যে আন্দোলনের প্রাণপুরুষ ছিলেন আবদুল্লা ইবনে ইয়াসিন ।  মধ্যযুগে উত্তরপশ্চিম আফ্রিকায় আরও কিছু বারবার রাজবংশের উদ্ভব হয়েছিল ।  আলমোরাভিডস ছাড়াও  চতুর্দশ শতকের  মুসলিম সমাজবিজ্ঞানী ইবনে খালদুন তালিকা প্রণয়ন করেছেন :  জিরিয়াদ ,  বানু ইফ্রান ,  মাঘরাওয়া ,  হাম্মদিদ ,  আলমোহাডস ,  আবদালওয়াডিড ,  ওট্টাসিদ মেকনাসা এবং হাফসিদ ।  
    মরোক্কোর মাররাকেশ নগরের একটি গলি ।    বারবার বলতে যতটা না অবিমশ্র জাতি বোঝায় তারচে বেশি বোঝায় ভাষা  ।  বারবাররা যে প্রাচীন ফিনিশিয় ভাষাটি টিকিয়ে রেখেছে ,  এটা আগেও বলেছি ।  বারবার  ( বা আমাঝিঘ  )  ভাষাটি আফ্রো - এশিয়াটিক ভাষা পরিবারের সদস্য ।  এর কয়েকটি আঞ্চলিক রূপও রয়েছে । ১ /  টাকহেলহিট;২ /  টামাজিগ্ট এবং ৩ / তারিফিট ।  আরবিতে  একত্রে এই তিনটি ভাষা কে  বলে  - শিলহা ।  বারবার মূলত মৌখিক ভাষা ।  সে যাই হোক ।  উত্তর আফ্রিকার আরববিশ্বের জনগণ যে সম্পূর্ণ ভিন্ন এক ভাষায় কথা বলে -  এটা অনেককেই বিস্মিত করে ।  
    বারবার বর্ণমালা ।   রাজনৈতিকভাবে আরবরা বারবার ভাষা ও সংস্কৃতিকে দমিয়ে রাখতে চেয়েছে ।  তবে তারা তেমন সফল হয়নি ।  ভাষাও নির্মূল করতে চেয়েছে ।  This also holds true of the present leaderships in independent Morocco and Algeria ,  who up to now have tried to establish an Arab identity for their countries .  In recent years the North Africa / Tamazgha  -  -  Morocco ,  Algeria ,  Tunisia and Libya  -  -   (  =   " land of the setting sun "  in Arabic ,  i . e .  the western part of North Africa )  has experienced an awakening of Berber consciousness .   http :  /  / phoenicia . org / berber . html      বিভিন্ন দাবিদাওয়া নিয়ে লিবিয়ার রাজপথে বারবারদের আন্দোলন ।   তবে আরব কর্তৃত্বের বিরুদ্ধে বারবার প্রতিরোধ তেমন সফল হয়নি ।  বাট দে হ্যাভ অ্যাট লিস্ট লেড টু দ্য ইনট্রোডাকশন অভ ফরম্যাল টিচিং অভ বারবার ইন সাম মরোক্কান অ্যান্ড আলজেরিয়ান স্কুল অ্যান্ড ইউনিভারসিটিজ ।  বারবারদের জাতীয় আত্মপরিচয়ের এই তীব্র আকাঙ্খা বারবারই মূর্ত হয়ে উঠছে ।  ২০০১ এবং ২০০২ সালে বেশ কয়েকবারই মরোক্কো এবং আলজেরিয়ার রাজপথ তীব্র প্রতিবাদে মূখর হয়ে উঠেছে ।  সরকারি স্বীকৃতি বারবার পরিচয়ের আর বারবার ভাষার জন্য রাষ্ট্রীয় তহবিল ।  
    বারবার গ্রাম  অনেকেরই ধারণা বারবাররা যাযাবর ।  তারা মরুভূমি তে উট  ।  আসলে বারবাররা  স্থায়ী ভাবে কৃষিকাজ করে ।  অনেকেই ব্যবসা করে   ।  তবে কৃষিকাজ নীচুজাতের লোকের কাজ বলে ভাবা হয় ।  বণিকেরা সমাজে  উঁচু শ্রেণির প্রতিনিধি  ।  বণিক শ্রেণির শোষন  থেকে বাঁচাতে কৃষকরা  স্থানীয় সর্দারকে কৃষকরা কর দেয় ।  কৃষিকাজের পাশাপাশি বারবারা পশুপালনও করে ।  মূলত তারা গরু ,  ছাগল ও ভেড়া চড়ায় ।  পাথর খনি ময়দার মিল কাঠখোদাই মৃৎশিল্প অলঙ্কার ।  অনেকেই স্পেন এবং ফ্রান্সে মাইগ্রেট শ্রমিক 
    অতুলনীয় এক  ‘ বর্বর ’  সভ্যতার নারী
 বারবার সংস্কৃতি গ্রামীণ  বলে মরক্কোতে এদের অনুন্নত মনে করা হয় ।   শিশুরা স্কুল ছেড়ে আরবি শিখে ।  বয়স্করা ভাষার কারণে অফিশিয়াল কাজকর্মে সমস্যায় ভোগে ।  বারবার ভাষাটি মরোক্কোতে সরকারি ভাবে স্বীকৃত নয় ।  যদিও ঔপনিবেশিক আমলের ফরাসি ভাষা স্বীকৃত !  ১৯৯৬ সালে বারবারদের আন্দোলনের ফলে  সংবিধান সংশোধন করে বারবার ভাষার স্বীকৃতি দেওয়া হয় ।  আলজেরিয়া বাদে মিশর লিবিয়া তিউনিশিয়া মরক্কো নাইজার এবং মউরাতিনিয়ায় টামাজিগ্ট  ( বারবার ভাষার আঞ্চলিক রূপ )  বলা হয় ।   |   there have been bans imposed on the practice and baptizing their children with names of Berber origin .  
     অতুলনীয় এক  ‘ বর্বর ’  সভ্যতার  অলঙ্কার   এতো সব দমন - পীড়ণ সত্ত্বেও বারবার সংস্কৃতি অপ্রতিরোধ্য ।  বারবার বাংলার নকশী কাঁথার মতন   কারপেট বিশ্ব জয় করেছে ।    নারীরা গৃহকর্ম ছাড়াও বুনন মাটির কাজ করে ।  গ্রামে ছাগলের রোমের তাঁবু তৈরি করে  ।  বড় গ্রামে পাথরের বাড়ি ।  বারবার সমাজের লেকেরা  জিন বিশ্বাস করে  ।  পুরুষেরা  কোরানের আয়াত লেখা তাবিজ ধারণ করে  ।  বারবারদের সামাজিক গড়নটি গোত্রতান্ত্রিক ।   এক জন নেতা নির্বাচন করা হয় নেতৃত্বের জন্য ।  মধ্যযুগে অনেক নারীই গোত্র শাসন করেছিলেন ।  কাহিনা ,  টাজোওঘ্রেট ,  তিন হিনান চেমচি ফাটমা  - প্রমূখ বিচক্ষণ নারীদের নাম লেখা রয়েছে বারবার ইতিহাসে  ।   এছাড়া লালা ফাটমা ফরাসিদের বিরুদ্ধ লড়াই করেছেন ।  
     এই  বারবার /  আমাঝিঘ  খাবারে নাম  কুসকুস । কুসকুস বানাতে নাকি খরচ কম !   বারবারদের কুসকুস মরক্কোর অন্যতম খাবার ।  এছাড়া  তিউনিসিয়া ও আলজিরিয়ায় খাবারটি দারুন জনপ্রিয়   ।  তবে বারবার রান্না অঞ্চলভেদে একেক রকম ।  বারবারদের খাদ্য তালিকায় রয়েছে শষ্য ,  বার্লি ,  ভেড়ার দুধ ,   ছাগলের মাংস ,   চিজ ,  মাখন ,  মধু ,  মাংস ও পাখির মাংস ছাড়াও  গমের রুটি ও প্যানকেক ।  মাখন মাখানো আস্ত  ভেড়ার রোস্ট যে কোনও উৎসবের প্রধান আইটেম  ।  বারবার রান্নায় রোমান ,  আরব ,  ও ফরাসি প্রভাব রয়েছে ।  
    অতুলনীয় এক  ‘ বর্বর ’  সভ্যতার   বাদ্যযন্ত্র ।    বারবার সংস্কৃতির চিহ্ন হল ভাষা ,  ঐতিহ্যবাহী পোশাক ,   সংগীত ও নৃত্য ।  বারবার সংগীত উত্তর আফ্রিকার ঐতিহ্যবাহী সংগীতের অর্ন্তগত ।  অঞ্চল ভেদে এর রূপ একেক রকম ।  এর মধ্যে অন্যতম হল মরক্কোর গাশবা এবং আলজেরিয়ার চাউয়ি ছাড়াও  নাইজার মালি এবং বুরকিনা ফাসো - র তুয়ারেগ সংগীত ।  বেনডির  ( বড় ড্রামস ) ; এবং গামব্রা  ( বাঁশী )  নাচ গানের সঙ্গে বাজানো হয় । Much of the most interesting Berber music is not pop at all ,  but rather village and urban folk music . 
 http :  /  / en . wikipedia . org / wiki / Berber _ music বারবার গানে বারবারদের  ভাষার  লড়াই ফুটে ওঠে ।   নীচে আমাঝিঘ ভাষায় একটি গানের ডাউনলোড লিঙ্ক দেওয়া হল ।  শিল্পীর নাম নওমাডিয়া ।  অ্যালবামের নাম এম্মা ।  গানের সুর ও তাল আমাদের একেবারে অপরিচিত লাগবে না  .  .  . 
http :  /  / www . mediafire . com /  ? klgyapr52qsuert আমাঝিঘ ভাষায় আরও গানের ডাউনলোড লিঙ্ক  । 
 http :  /  / www . agraw . com / amazigh - music /     আমাঝিঘ ভাষায় লেখা দুটি লাইন ।  
বাংলা উচ্চারণ :  
 ইমদানেন ,  আককেন মা লান ট্টলালেন ইলেলিয়েন মসাওয়ান দি ইহউইয়েরমা দ ইযেরফান - ঘুর সেন তামসাকউইট দ লাকুয়েল ইউ ইসেফক অ্যাড - টিলি টিমমাট গার আসেন । 
 বাংলা অনুবাদ :  
 সব মানুষ জন্ম স্বাধীন এবং অধিকার এবং মর্যাদায় সমান ।  তারা যুক্তিতে বলীয়ান এবং সচেতন আর একে অন্যের প্রতি ভ্রাতৃত্ববোধে উজ্জ্বীবিত হয়ে কাজ করবে ।   
     অতুলনীয় এক  ‘ বর্বর ’  সভ্যতার কারপেট ।    ছবি :  ইন্টাররেট ।  
 তথ্যসূত্র : 
 http :  /  / looklex . com / e . o / berbers . htm       

                    




ভৌতিক গল্প :  বুনো শিয়ালের টিলা




                        রেম্রাচাই  চৌধুরি বলল ,  আমার ঠাকুরর্দা মাইসাং চৌধুরি  তাঁর  বেডরুমে খুন হয়েছিলেন ।   তুমি কিন্তু মাইসাং  ভিলার দোতলার বেডরুমে রাতে থেকো না শোয়েব ।  তথাস্তু ।  আমি বললাম ।  আমি একটা বৈজ্ঞানিক কল্পকাহিনী লেখায় হাত দিয়েছি ।  সিদ্ধান্ত নিলাম  কমলছড়ি চলে যাব ।  তখনও বুঝিনি যে কী ভয়ঙ্কর এক বিপদের মুখোমুখি হতে চলেছি  .  .  .  বুনো শিয়ালের ডাকে আমার শরীরের রক্ত জমে যাবে  .  .  .  ঢাকা শহরে বড় হৈহল্লা ।  লেখাটা শেষ করার জন্য নিরিবিলি একটা জায়গা চাই ।  আমার বন্ধু রেম্রাচাই   চৌধুরিদের কমলছড়িতে  একটা ভিলা আছে শুনেছি; ওকে ফোন করলাম ।  ও অবশ্য এটা - ওটা বলে এড়িয়ে যাওয়ার চেষ্টা করল ।  কমলছড়ির মাইসাং ভিলাটা নাকি ভালো না ।  অভিশপ্ত ।  ওদের  পরিবারের কেউই নাকি দীর্ঘদিন ধরে কমলছড়ির মাইসাং ভিলায় যায় না ।  আমি ওর কথায়  পাত্তাই দিলাম না ।  উলটো ওকে বললাম ,  অভিশপ্ত হলে তো ভালোই ।  বেশ একটা লেখার প্লট পেয়ে যাব ।  আমার কমলছড়ি যাওয়ার ব্যাপারে রেম্রাচাই চৌধুরি  যেন অনিচ্ছা সত্ত্বেও রাজি হয়েছিল ।  সিলভার কালারের ফিয়াট পালিওসটা চালিয়ে সিধে কমলছড়ি  চলে এলাম ।   ( রেম্রাচাই চৌধুরি  ডিটেইস ঠিকানা বলে দিয়েছিল )  জায়গাটা খাগড়াছড়ি সদরের বেশ খানিকটা পুব দিকে  ।  মাঝখানে পাথর ভরতি খরস্রোতা  একটি পাহাড়ি নদী; সে নদীর নাম চেঙ্গী  ।  সে পাহাড়ি নদীর নির্জন তীর ঘেঁষে  বাঁশবনে ঘেরা বেশ উঁচু একটি টিলায় পিচ রাস্তার পাকদন্ডীর পথ ঘুরে ঘুরে উঠে গেছে  ।   দু ’  পাশে দীর্ঘ  ইউক্যালিপ্টাস গাছ ।  ফিয়াটটা নিয়ে ওপরে ওঠার সময়  ইঙ্গিনের শব্দে শিশির ভেজা পাতার ওপর দিয়ে  একটি খরগোশ কি দুটি কাঠবেড়ালী সুরুৎ সুরুৎ  এদিক -  ওদিক পালিয়ে যাচ্ছিল ।  টিলার ওপরে অনেকটা হলদে সূর্যমূখীর বাগান ।  একপাশে  পেঁপে ,  লিচু ,  সফেদা আর  পাহাড়ি কলার বোঝ ছাড়াও মাল্টা ,  কমলা ,  আগর আর কফিগাছও চোখে পড়ল ।  টিলা থেকে ঢালু হয়ে নেমে যাওয়া ঢালে আনারসের ক্ষেত ।  ভিলার পিছনে ঘন বাঁশঝাড়  ।  তার ভিতর দিয়ে একটা সরু  পথ ।  ঝোপঝাড়ে ঢাকা একটা পাকা দালানোর মতন কাঠামো চোখে পড়ল ।  জিনিসটা যে কী তা ঠিক বোঝা গেল না ।   তবে বুনো শেয়াল দেখলাম ।  একসঙ্গে বেশ ক ’ টা বন্য শৃগাল দেখে অস্বস্তিই লাগল ।  আরাকানি স্টাইলের বার্মা টিকের কালো রঙের কাঠের  দোতলা বাড়িটিই  ‘ মাইসাং  ভিলা ’   ।  এক তলায় বিশাল বারান্দা ,  কাঠের মেঝে ,  বিশাল বৈঠকখানা ।  আসলে ভিলাটির একতলা আর দোতলায় রুমগুলি বেশ বড় - বড় ।  বেশ আলোবাতাস খেলে ।  সবচে বড় কথা হল ভিলাটি ভারি নির্জন ।  লেখালেখির জন্য ভারি উপযুক্ত ।  একতলার বৈঠকখানার দেয়ালে আভিজাত্যের প্রতীক হিসেবে বুঝছে পুরনো আমলের একটি গাদা বন্দুক ,  একটি বুনো শিয়ালের স্টাফ - করা মাথা আর বারো ইঞ্চি একটি  বার্মিজ কিরিচ ।  দেয়ালের অন্য পাশে  একজন বৃদ্ধের রঙিন একটি তৈলচিত্র টাঙ্গানো  ।  ইনিই  সম্ভবত রেম্রাচাই চৌধুরির  ঠাকুরর্দা মাইসাং চৌধুরি  ।  কিছুটা  মঙ্গেলয়েড চেহারার বেশ সৌম্যদর্শন বৃদ্ধ ।  পরনে শেরওয়ানি ।  মাথায় পাগড়ি ।  কোমরে তরবারি ঝুলছে ।  কমলছড়িতে এককালে নাকি রেম্রাচাই চৌধুরির  পরিবারের বেশ প্রভাবপ্রতিপত্তি ছিল ।  মাইসাং চৌধুরিই পরিবারের কর্তা ।   আরাকানে  রতœপাথরের ব্যবসা ছিল ।    রেম্রাচাই চৌধুরির মুখে শুনেছি  ইনিই  ব্রিটিশ আমলে   মাইসাং  ভিলাটি  তৈরি করেছেন  ।   রেম্রাচাই চৌধুরি যে ঠাকুরর্দার গল্প করত -  তা কিন্তু নয়; বরং কী এক অজ্ঞাত কারণে এড়িয়েই যেত ।  রেম্রাচাই চৌধুরি পরিবার - পরিজন নিয়ে ঢাকাতেই  থাকে ।  পাকিস্তান আমল থেকেই  নাকি তারা কমলছড়ি আসে না ।  কেন আসে না  - সেও এক রহস্য ।  মাইসাং ভিলা দেখাশোনার জন্য একজন কেয়ারটেকার আছে   ।   ছোটখাটো হলুদাভ গড়নের মাঝবয়েসি স্থানীয় আদিবাসী  লোকটার নামটি ভারি অদ্ভূত  -  য়ংদ্দ  ।   ( জানি না সঠিক বানান লিখতে পারলাম কিনা  )  য়ংদ্দ  সব্যসাচী ধরণের লোক; বাগানে মালির কাজও করে দেখলাম ।  টিলার খাড়া ঢালে আনারস ক্ষেতে উবু হয়ে বসে থাকে ।  ওই গড়ানো ঢালে কীভাবে যে শরীরের ভারসাম্য ধরে রাখে  সেটাও একটা বিস্ময় ।  আমি আবার ঘন ঘন চা খাই ।  টি - ব্যাগ আর গুঁড়ো দুধের কৌটো সঙ্গেই এনেছি ।  চিনি আনতে ভুলে গেছি ।  য়ংদ্দকে বাজার করার জন্য টাকা দিয়েছি;  কাছেই একটা বাজারে  গিয়ে বাজার - টাজার   করে ফিরে আসার সময় এক কেজি চিনিও নিয়ে এল  ।  লোকটা বাংলা বলতে পারে কিনা সে বিষয়ে আমার খানিকটা সন্দেহই  ছিল ।  তবে বাজারের টাকা ফেরত দেবার সময় বুঝলাম  য়ংদ্দ  কেবল বাংলা ভালোই বোঝে না ,  চমৎকার  বাংলা  বলতেও পারে ।  কার্তিক মাসের শুরু ।  সকাল - সন্ধ্যায় টিলার বাঁশঝাড়ে আর আনারস ক্ষেতের ওপরে হালকা কুয়াশা ছড়িয়ে থাকে ।  দোতলার পুব দিকের বারান্দায় বসে লিখি ।  গায়ে উষ্ণ রোদ এসে পড়ে ।  ভারি আরাম লাগে আমার ।  কমলছড়ি মাস দুয়েক থাকব ।  আশা করি ততদিনে  লেখাটা শেষ করে ফেলতে পারব । কমলছড়ি আসার পরদিন সকালেই  রেম্রাচাই চৌধুরির ফোন পেলাম ।   (  মোবাইলে তখনও সামান্য চার্জ ছিল )  কি সোয়েব ?   অসুবিধে হচ্ছে না তো ? আরে না না ।  রাজার হালে আছি ।  তোমাদের এই য়ংদ্দ  কিন্তু বেশ ।  অস্বাভাবিক কিছু দেখলে নাকি ?  না , না ।  এখনও দেখিনি ।   কপাল মন্দ হলে যা হয় আর কী !  সাবধানে থেকো কিন্তু ।  আচ্ছা ,  থাকব । রেম্রাচাই চৌধুরি কিছু বলার আগেই মোবাইলের চার্জ শেষ হয়ে যায় ।  যাক ,  সমস্যা নেই ।  আমি তো ওই জিনিসটা কমলছড়ি পৌঁছেই  অফ করে রাখব ভেবেছিলাম ।   খুব ভোরে উঠে গায়ে চাদর জড়িয়ে  হাঁটতে বেরোই ।  টিলা থেকে কুয়াশা ছড়ানো  পাকদন্ডীর পথ দিয়ে ধীরে ধীরে  নেমে আসি নীচে ।  শব্দহীন  নির্জন চেঙ্গী নদীটি ভোরবেলা ছবির মতন স্থির হয়ে থাকে  ।  নদীর পাড়ে পাড়ে  বড় - বড় পাথর ।  তারই একটার ওপর বসে থাকি ।  অনেকক্ষণ ।  তরুণ বয়েসে ধ্যান করতাম ।  সেই নির্মল অনুভূতি অনেক বছর পর আবার ফিরে পেলাম ।  চেঙ্গী নদীর পাড় ঘেঁষে একটা পুরাতন বৌদ্ধবিহার ।  বিহারের তোরণদ্বারের ওপরে এক  সিমেন্টের   স্ল্যাবের  ওপর বাংলায় লেখা :   ‘ কমলছড়ি মাঝ্যাং বিহার ’  ।  দু - একটি অক্ষর ক্ষয়ে গেছে ।  ঠিকমতো বোঝা যায় না ।   তোরণদ্বারের বাঁ পাশে  বিশাল একটি কৃষ্ণচূড়া গাছ ।  ভিতরে অপরিসর একটি সিমেন্টের চাতাল ।  চাতালে   অজস্র শুকনো পাতা পড়ে ছিল  ।  উবু হয়ে  চটি খুলে  ভিতরে পা বাড়ালাম ।   ধূপ ধূপ একটা মিষ্টি গন্ধ ভাসছিল বাতাসে ।  বিহারের উত্তর দিকে বড় একটা কক্ষে কাঠের একটি বুদ্ধমূর্তি  ।  প্রায় আট ফুট উঁচু ।  বুদ্ধমূর্তির  সামনে পদ্মাসনে বসে বৃদ্ধ ভিক্ষু ।   ধ্যানে বসেছেন মনে হল ।  বৃদ্ধের পরনে লাল রঙের চীবর ।  মসৃনভাবে মাথা কামানো ।   গভীর প্রশান্তময় দৃশ্যটা আমার অত্যন্ত ভালো লাগছিল ।  আমি নিঃশব্দে কক্ষের ভিতরে ঢুকে বৃদ্ধের পাশে বসলাম ।  চোখ বুজতেই গভীর এক  অনুভূতিতে ডুবে গেলাম ।   কতক্ষণ যে ধ্যানের মধ্যে কাটল  .  .  .  চোখ মেলে তাকিয়ে দেখি বৃদ্ধ ভিক্ষু  আমার দিকে তাকিয়ে আছেন ।  চোখে ক্ষীণ  বিস্ময়ের রেখা ।  চওড়া কপালে ভাঁজ পড়েছে ।  বৃদ্ধের  পাশে একটি বড় তামার পাত্র ।  তাতে টলটলে পানি ।  পানিতে কয়েকটি পদ্ম পাপড়ি ।  বৃদ্ধ  একটি পদ্ম পাপড়ি তুলে আমার দিকে ছুড়ে দিলেন ।  কী ঠান্ডা আর সুগন্ধী পাপড়ি ।  হৃদয়ে  গভীর প্রশান্তি অনুভব করলাম ।  আমি তখনও বুঝিনি যে ওই মন্ত্রপূতঃ পদ্ম পাপড়িটি আমাকে ভয়ঙ্কর এক বিপদ থেকে বাঁচিয়ে দেবে ।  বৃদ্ধ ভিক্ষু কোনও কথা বলছেন না ।  কোনও প্রশ্নও করছেন না ।  তিনি হয়তো মৌনব্রত পালন করছেন ।  আমি তাকে বিরক্ত না করে একটু পর বিহার থেকে বের হয়ে এলাম  ।  আজও খুব ভোরে হাঁটতে বেরিয়েছি ।  গায়ে চাদর জড়িয়ে কুয়াশার চাদর ছিঁড়ে পাকদন্ডীর পথ বেয়ে নীচে নামছি ।  একটা বুনো শেয়াল ওদিকে দৌড়ে পালিয়ে গেল ।  মনের মধ্যে কেমন একটা ক্ষীণ অস্বস্তি হচ্ছিল আমার ।  রাতে একবার  ঘুম  ভেঙে গিয়েছিল ।  তারপর আর ঘুম হয়নি ।  ঘরে আবছা অন্ধকার ।  জানালার কাছে চাঁদের আলো ।   ঘরের মধ্যে কে যেন ।  য়ংদ্দ ?  না ।  দরজা তো বন্ধ ।  বাতাসে হালকা ধূপের গন্ধ ।  নারীমূর্তি মনে হল ।   চেয়ারের ওপর রাখা আমার ব্যাগের ওপর ঝুঁকে কী যেন দেখছে ।  হ্যালুসিনেশন ?  বুঝতে পারলাম না ।  তারপর আর কাউকে দেখতে পাইনি  .  .  .   রেম্রাচাই চৌধুরির  ঠাকুরর্দা নাকি  তার  বেডরুমে খুন হয়েছিলেন ।  আমি দোতলার যে ঘরে থাকি সেই ঘরটাই মাইসাং চৌধুরির  বেডরুম কিনা বলতে পারব না ।  কই ,   য়ংদ্দ তো এ নিয়ে আমাকে কিছু বলল না ।  ওকি জানে মাইসাং  ভিলাটি  অভিশপ্ত ?  কিন্তু ,  রাতে আমি ঘরে কাকে দেখলাম ?  আমার মনের মধ্যে  অস্বস্তির এই কারণ  .  .  .  বড় একটি পাথরের ওপর  চেঙ্গী নদীর পাড়ে এত ভোরে  একজন লোক   বসে আছে দেখে আমি অবাক হলাম ।  কে লোকটা ?  মাঝবয়েসি লোকটার গায়ে ছাই -  ছাই রঙের নকশাদার বার্মিজ চাদর;  মাথায় কমলা রঙের উলের নেপালি টুপি ।  ছোটখাটো গড়নের লোকটা স্থানীয় ক্ষুদ্র  নৃগোষ্ঠীর কেউ ?   ঠিক বোঝা গেল না ।   ধীরে ধীরে হেঁটে লোকটার কাছে গেলাম ।  বাঙালি বলেই  মনে হল ।   বেশ কালোই মুখের রং ,  ভাঙ্গা চোয়ালে  খোঁচা খোঁচা পাকা দাড়িগোঁফ ।  আমাকে দেখে দু ’ হাত জড়ো করে সাবলীল ভঙ্গিতে বললন ,  নমস্কার ।  আমি মৃদু হেসে মাথা নাড়লাম ।  লোকটার দীর্ঘ কালো সরু  আঙুল ।   মধ্যমায় টকটকে লাল রঙের প্রবাল ।  কী কারণে মনে পড়ে গেল রেম্রাচাই চৌধুরির  ঠাকুরর্দা মাইসাং চৌধুরির আরাকানে  রত্নপাথরের ব্যবসা ছিল ।  লোকটা বলল ,  আমার নাম যামিনীরঞ্জন ।  থাকি লংগদু ।  আমার পূর্বপুরুষ অবশ্য বার্মায় সেটল করেছিলেন ।  এখন কাঠের ব্যবসা করি ।  লিজ নেওয়ার জন্যেই এদিককার জঙ্গল দেখতে এসেছি ।  তা আপনি ? আমি আমার পরিচয় দিলাম ।  যামিনীরঞ্জন বলল ,  বসুন না ।  বড় একটি পাথরের ওপর আমি  পা ঝুলিয়ে বসলাম ।  এই নির্জন ভোরে কারও সঙ্গে কথা বলতে ইচ্ছে করছিল না যদিও -  তবে  আমি লেখালেখি করি বলেই হয়তো মধ্যমায় টকটকে লাল রঙের প্রবাল পরা লোকটা সম্বন্ধে ভারি কৌতূহল হচ্ছিল আমার ।  যামিনীরঞ্জন জিজ্ঞেস করল ,  তা ,  আপনি এদিকে কোথায়  এসেছেন ?   আমি উঠেছি এই কাছেই ।  মাইসাং নামে একটি ভিলায় ।  যামিনীরঞ্জন  চমকে উঠল মনে হল ।  তারপর অদ্ভূত চোখে আমার মুখের দিকে তাকিয়ে রইল ।   আমি লোকটাকে আশ্বস্ত করার জন্য চট জলদি বললাম ,  এখানকার চৌধুরি পরিবারে ছোটছেলে রেম্রাচাই চৌধুরি   আমার বিশ্ববিদ্যালয় জীবনের বন্ধু ।  আমি একটা উপন্যাস লেখায় হাত দিয়েছি ।  শহরের হৈহল্লা আমার ভালো লাগছিল না ।  লেখাটা শেষ করব বলে  নিরিবিলি একটা জায়গা দরকার ছিল আমার   ।  রেম্রাচাই চৌধুরিদের  কমলছড়িতে  একটা ভিলা আছে জানতাম  ।  ওর  সঙ্গে টেলিফোনে কথা বলে সিধে কমলছড়ি চলে এলাম ।  কবে এসেছেন ?  যামিনীরঞ্জনের  কন্ঠস্বর কেমন গম্ভীর শোনালো ।  এসেছি গত পরশু বিকেলে ।  বললাম ।  চারিদিকে তাকালাম ।  দূরে চেঙ্গী নদী নদীতে একটি সাম্পান ।   ধূসর কুয়াশার ভিতর দৃশ্যটা কেমন অলৌকিক দেখায়  ।  একটা সিগারেট ধরাবো কিনা ভাবলাম ।   হুমম ।  বুঝেছি ।  তা আপনি মাইসাং চৌধুরি নাম শুনেছেন তো ?  যামিনীরঞ্জন জিগ্যেস করলেন ।  হ্যাঁ ,  হ্যাঁ ।   শুনেছি ।  তিনি রেম্রাচাই চৌধুরির ঠাকুরর্দা ।  হ্যাঁ ।   এই কমলছড়িতে এককালে মাইসাং চৌধুরি বিস্তর  প্রভাব প্রতিপত্তি  ছিল ।  আগে তার পরিবার মাটিরাঙ্গা ছিলেন  ।  পরে কমলছড়ি চলে আসেন ।  দ্বিতীয় বিশ্বযুদ্ধের সময়  বার্মায় বাঙালি কুলি সরবরাহ করে মাইসাং চৌধুরি  বিস্তর অর্থসম্পদের মালিক হন ।  কমলছড়িতে  টিলা ইজারা নিয়ে একটি ভিলা তৈরি করেন ।   বলে যামিনী রঞ্জন চুপ করে রইল ।  একটু পর এদিক  - ওদিক চেয়ে লোকটা বলল ,  আমি আমার বাপ - ঠাকুর্দার কাছে শুনেছি   মাইসাং চৌধুরি  লোকটা নাকি আধা - উন্মাদ ধরনের  ছিলেন ।  বুনো শিয়াল পুষতেন ।  যে জন্য স্থানীয় লোকেরা  মাইসাং চৌধুরির  টিলাকে বুনো শিয়ালে  টিলা বলে ।  মাইসাং  ভিলার পিছনে  বাঁশবনে ভিতরে একটি দালানে মধ্যরাতে গুপ্ত তান্ত্রিক সাধনা করতেন মাইসাং চৌধুরি  ।  অবশ্য অতি গোপনে  ।  এই সাধনাই তার জীবনে কাল হয়ে দাঁড়ায় ।  কি ভাবে ?  আমি কৌতূহল বোধ করি ।  গল্পের আবহ পাচ্ছি ।  আমি কেবল বৈজ্ঞানিক কল্পকাহিনীই যে লিখি তা নয় ,  রহস্য গল্পও লিখি ।  বলছি ।  যামিনীরঞ্জন বলল ।  ধীরে ধীরে চারধারে রোদ ফুটে উঠছিল ।  চেঙ্গী  নদীর পাড়ের গাছপালায় কাকপাখিরা ডাকছিল ।  নদীতে  একটা সাম্পানে একজন কিশোর দাঁড়িয়ে লগি ঠেলছিল  ।  আমার একবার  মাঝ্যাং বিহারে যাবার ইচ্ছে ছিল ।   বুদ্ধমূর্তির  সামনে লাল রঙের চীবর পরা বৃদ্ধ ভিক্ষুর ধ্যানরত  গভীর প্রশান্তময় দৃশ্যটা আমাকে টানছিল । যামিনীরঞ্জন বলল ,  ব্রিটিশ আমলের কথা ।  আমি আমার বাপঠাকুর্দার কাছে শুনেছি ।  আরাকানের ¤্রােহং নগর থেকে  থিরিথুধম্মা নামে এক আরাকানি বৌদ্ধ তান্ত্রিক কী কারণে কমলছড়ি পালিয়ে এসেছিল ।  থিরিথুধম্মার সঙ্গে ছিল  অমঙ্গলী নামে এক অত্যন্ত রূপবতী এক যুবতী  ।  অমঙ্গলী ছিল  থিরিথুধম্মার সাধনসঙ্গিনী ।  থিরিথুধম্মা তান্ত্রিক  বৌদ্ধ শুনে মাইসাং চৌধুরি তাকে  মাইসাং ভিলায়  আশ্রয় দেন ।  মাইসাং চৌধুরির  বয়স তখন প্রায় সত্তর ।   এসব কথা আমি আমার বাপঠাকুর্দার কাছে শুনেছি ।  সত্যমিথ্যা বলতে পারব না ।  বলে যামিনীরঞ্জন চুপ করে রইল । তারপর ?  আমি ততক্ষণে গল্পের মধ্যে ঢুকে গেছি ।  কিছুটা আঁচও করতে পারছি ।  দীর্ঘদিন গল্প লিখলে এ ধরণের ক্ষমতা জন্মায় ।   তারপর মানে  .  .  .  ইয়ে আর কী   .  .  . মাইসাং চৌধুরি  নাকি  উদ্ভিন্ন যৌবনা  অমঙ্গলীর প্রতি   আসক্ত হয়ে পড়েছিলেন  ।  ওই বয়েসে  .  .  .  মানে বুঝতেই পারছেন  .  .  .  পথের কাঁটা দূর করতে মাইসাং চৌধুরি পরিকল্পনা আঁটতে থাকেন ।  কথাটা শুনে আমার ভ্রুঁ কুঁচকে যায় ।  এটাই তাহলে গল্পের ক্লাইমেক্স ?  বেশ কমন প্লট ।  যামিনীরঞ্জন বলল ,  যামিনীরঞ্জন  নামে মাইসাং চৌধুরির এক পোষা গুপ্তঘাতক ছিল ।  যামিনীরঞ্জন ?  আমি খানিকটা অবাক হয়ে বললাম ।  হ্যাঁ ।  যামিনীরঞ্জন ।  বলে লোকটা মাথা নাড়ল ।  আপনার  .  .  .  আপনার নামও তো  যামিনীরঞ্জন ।  বলে লোকটার আঙুলের প্রবালের দিকে তাকালাম ।  যামিনীরঞ্জন হাসল ।  আহা ,  জগতে কত লোকের নামই তো যামিনীরঞ্জন ।  আহ্ ,  শোনেন না তারপর কী হল ।  কার্তিক মাসের এক শীতের রাত ।  যামিনীরঞ্জন ধারালো বার্মিজ কিরিচ দিয়ে খুঁচিয়ে খুঁচিয়ে ঘুমন্ত থিরিথুধম্মার   ধড় থেকে মাথা আলাদা করে ফেলে ।  তারপর বিভৎস মৃতদেহটা মাইসাং ভিলার পিছনে  বাঁশবনে ফেলে রাখে  ।  পাহাড়ি শেয়ালরা তার ক্ষতবিক্ষত শরীর ছিঁড়ে ছিঁড়ে  খায় ।  বলতে বলতে কেমন ফুঁসে ওঠে লোকটা ।  মুখচোখ কেমন কুঁচকে গেছে ।   আমি চমকে উঠলাম  ।  আপনি  .  .  .  আপনি এসব জানলেন কি করে ? যামিনীরঞ্জন  কিছুটা বিরক্ত হয়ে বলল ,  আহা ,  তখন আমি বললাম কী ।   বললাম না আমি এসব বাপঠাকুর্দার মুখে শুনেছি ।  সত্যিমিথ্যা জানি না ।  আমি চুপ করে থাকি ।  ক্লাইমেক্সটা হঠাৎ করেই বিভৎস রূপ নেয়াতে অস্বস্তি বোধ করতে থাকি ।  যামিনীরঞ্জন  বলল ,  কার্তিক মাসের সাত তারিখ রাতে যামিনীরঞ্জন  থিরিথুধম্মা কে  খুন করে  ।  ওদিকে কী হল শুনুন ।  অমঙ্গলী থিরিথুধম্মার সাধনসঙ্গিণী ছিল বটে ,  তবে থিরিথুধম্মার মৃত্যুর পর অমঙ্গলী  বৃদ্ধ চৌধুরির মনোরঞ্জনে ব্যস্ত হয়ে ওঠে ।  কিন্তু ,   কী এক অজ্ঞাত কারণে   থিরিথুধম্মার মৃত্যুর  এক বছর পরই  ওই কার্তিক মাসেরই সাত তারিখ রাতে ধারালো বার্মিজ কিরিচ  দিয়ে হাতের শিরা কেটে অমঙ্গলী আত্মহত্যা করে ।  ওহ্ ।  বেশ গোছানো প্লট ।  আমি গল্প লিখে আনন্দ পাই ,  আর যামিনীরঞ্জন  গল্প বলে আনন্দ পায় ।   এ ধরণের কল্পনাপ্রবণ মানুষ আমি এর আগেও ঢের দেখেছি ।  যামিনীরঞ্জন  বলে চলেছে ,  অমঙ্গলীর আত্মহত্যার পর  মাইসাং চৌধুরি  নাকি উন্মাদ হয়ে উঠেছিলেন ।  মাইসাং ভিলার পিছনে  বাঁশবনে আনারস ক্ষেতে মূল্যবান রত্নপাথর ছড়াতেন ।  পাহাড়ি  শিয়ালের ডাক শুনলে দোতলার বারান্দায় দাঁড়িয়ে বন্দুক দিয়ে গুলি ছুঁড়তেন ।  অমঙ্গলীর আত্মহত্যার ঠিক  এক বছর পর কার্তিক মাসের সাত তারিখ রাতে একটি ছায়ামূর্তি ঘুমন্ত  মাইসাং চৌধুরি  বুকে বার্মিজ কিরিচ ঢুকিয়ে খুন করে ।  বলে চুপ করে রইল ।  আমি চেঙ্গী নদীর জলের শব্দ শুনছি ।   দীর্ঘশ্বাস ফেলব কিনা ভাবছি ।  একটু পর নিরবতা ভেঙে যামিনীরঞ্জন  বলল ,  মাইসাং চৌধুরি ,   থিরিথুধম্মা আর অমঙ্গলী  .  .  .  এরা তিনজন আজও কার্তিক মাসের সাত তারিখ রাতে মাইসাং ভিলায় ফিরে আসে ।  কথাটা শুনে আমি চমকে উঠলাম না ।  কারণ এই কথাটা বিশ্বাসযোগ্য না ।  মৃত ব্যাক্তির ফিরে আসা  ভৌতিক কাহিনীর  খুবই একটা কমন প্লট ।  যা একুশ শতকের লেখকেরা এড়িয়েই  যান ।  তবে ক্যামেরার কাজ ভালো  হলে এ ধরনে  হরর ফিলম  বেশ উপভোগ্যই হয় ।   যামিনীরঞ্জন উঠে দাঁড়াল ।  গায়ে ভালো করে চাদর জড়িয়ে বলল ,  আজ কার্তিক মাসের সাত তারিখ ।  আজ মধ্যরাতে মাইসাং চৌধুরি ,   থিরিথুধম্মা আর অমঙ্গলী মাইসাং  ভিলায় জাগ্রত হবে ।  আপনি আজই এখান থেকে চলে যান ।  নইলে বিপদে পড়বেন  ।   বলে লোকটা ঘুরে দাঁড়িয়ে  হাঁটতে লাগলেন ।  একটু পর কুয়াশায় মিলিয়ে গেল ।    আমি পাথরের বসে থাকি ।  মনের মধ্যে ক্ষীণ অস্বস্তি পাক খাচ্ছে ।  মাঝ্যাং বিহারে যাওযার ইচ্ছে ছিল ।  মনটা দূষিত হয়ে যাওয়ায় আজ আর মাঝ্যাং বিহারে যাব না ঠিক করলাম ।  মনের মধ্যে অস্থিরতা নিয়ে  মাইসাং ভিলায় ফিরে এলাম ।  বাথরুম থেকে ফিরে একটা সিগারেট ধরালাম ।   তারপর দোতলায় বারান্দায়  বসলাম ।  আটটার মতন বাজে ।  কার্তিক সকালের টলটলে রোদ ।  বাতাসে সূর্যমূখি ফুলের গন্ধ ।   য়ংদ্দ চা নিয়ে এল ।  তাকে কেমন গম্ভীর দেখালো ।  তার হলদে মুখটি কেমন ফ্যাকাশে দেখাচ্ছিল ।  কী যেন বলতে চায় ।  যামিনীরঞ্জন আজ যে গল্পটা বলল তা কি য়ংদ্দ  জানে ?  য়ংদ্দ  কদ্দিন ধরে  মাইসাং  ভিলা  তে আছে ?  সকাল বেলাটায় লিখে কাটল ।  মহাকাশের  দূরতম এক সৌরজগতের  এক গ্রহে   পৃথিবীর নভোচারীরা অবতরণ করেছে ।  এদের মধ্যে বাঙালি নভোচারী সায়েম হকও রয়েছে  ।  গ্রহটির একটি ডিজিটাল নাম দিয়েছি ।  এক্সটিএক্স - থ্রি । এই অবধি লিখেছি ।  কাহিনীতে এখনও  ক্লাইমেক্স আনতে পারছি না ।  ক্লাইমেক্স ছাড়া গল্প জমবে না ।  লিখতে -  লিখতে  যামিনীরঞ্জনের গল্পটা কখন ভুলে গেছি  .  .  .  দুপুরে খেতে বসে দেখি য়ংদ্দ  ছোট ছোট পাহাড়ি আলু দিয়ে বনমোরগের মাংস রেঁধেছে  ।  ঝাল ঝাল স্বাদ  ।  লালচে ধোঁওয়া ওঠা জুমভাতের সঙ্গে মাখিয়ে খেতে ভালোই লাগছিল ।     বুনো জলপাইয়ের আচার ভাতের আরও বাড়িয়ে দিয়েছিল ।  লেখায় বিষম ঘোর লেগেছিল ।  লিখে -  লিখেই  দুপুর আর বিকেলটা কেটে গেল ।   সন্ধ্যার ঠিক আগে - আগে আজকের মতো লেখা শেষ করলাম ।  নীচের বাগানের সূর্যমূখীর ঝাড় খুব টানছিল ।  ভাবছি নীচে নেমে একবার বাগানে  যাব কিনা ।  ঠিক তখনই চা নিয়ে এল  য়ংদ্দ  ।  একটা সিগারেট ধরালাম ।  য়ংদ্দ  কী এক বুনোপাতা মিশিয়েছে চায়ে; লেবু  - লেবু স্বাদ ।  আশ্চর্য !  দুধ চায়ে কেমন লেবু - লেবু স্বাদ !  বেশ লাগছিল কিন্তু চুমুক দিতে ।  দুধটাও টকে যায়নি ।  সন্ধ্যার পর  টলটলে পূর্ণিমার আলো ছড়িয়ে পড়ল   ।  বেশ কুয়াশা ছড়িয়েছে ।  আমি সাধারণত সন্ধ্যার পর লিখি না ।  তাছাড়া মাইসাং  ভিলায় ইলেকট্রিসিটিও নেই ।  বারান্দায় শীত করছিল ।   ঘরে এসে গায়ে চাদর জড়িয়ে একটা  ইজিচেয়ারে বসেছি ।  য়ংদ্দ কূপি জ্বালিয়ে এনে টেবিলের ওপর রাখল ।  সন্ধ্যার পর মশা তাড়ানোর জন্য ধূপও জ্বালায়   ।  এদিকটায় মশার ভীষণ উৎপাত ।  দক্ষিণ এশিয়ায় ডেঙ্গুর প্রকোপ বাড়ছে ।  অবশ্য  ঢাকা থেকে প্রয়োজনীয় ঔষুধপত্র  সবই এনেছি ।  ধূপের মালসাটি বিছানার কোণে রেখে য়ংদ্দ এসে আমার সামনে  দাঁড়াল ।  কী যেন বলতে চায় মনে হল ।  আমি জিজ্ঞেস করলাম ,  তুমি কিছু বলবে ? য়ংদ্দ চুপ করে মাথা নীচু করে রইল ।  তারপর বলল ,  আপনি আজ এইখান থেইকে চইলে যান বাবু ।  চলে যাব ।  কেন ?  আমি অবাক ।  য়ংদ্দ  ইতস্তত করে ।   তারপর বলল ,  আপনে এইখান থেইকে  এখনি চইলে যান বাবু । কী বলছ তুমি । মৃদু ধমক দিলাম লোকটাকে ।  আমার  ভীষণ অস্বস্তি হচ্ছিল ।  ধমক খেয়েও লোকটা ভড়কে গেল না ।  বরং বলল ,  নাইলে বিপদে পড়িবেন ।  আমি য়ংদ্দর ওপর   বিরক্ত হলাম ।  কী কারণে চলে যাব সেটাই তো বলছে না ।  ও স্থানীয়  কুসংস্কারগ্রস্থ মানুষ ।  ওর কথায় আমি যাব কেন ?  আমার কেমন জেদ চেপে যায় ।   আজ ভোরে যামিনীরঞ্জন বলল ,  আজ কার্তিক মাসের সাত তারিখ ।  আজ রাতে মাইসাং ভিলায়  মাইসাং  চৌধুরি ,   থিরিথুধম্মা আর অমঙ্গলী জাগ্রত হবে ।  আপনি ভিলা থেকে চলে যান ।  আশ্চর্য !  য়ংদ্দও আমাকে চলে যেতে বলছে ।  ভাবলাম এদের কথায় এখন ব্যাগ - ট্যাগ গুছিয়ে ফিয়াট পালিওসটা চালিয়ে সিধে কমলছড়ি থেকে ঢাকায় চলে গেলে ব্যাপারটা হাস্যকর দেখাবে না  ? ভোরে উঠে হাঁটাহাঁটি করি বলে আমি সাধারণত রাত দশটার মধ্যেই খেয়েদেয়ে  শুয়ে পড়ি ।  তার আগে বিছানায় শুয়ে লেখাটায় একবার চোখ বুলাই  ।  মাথার কাছে টেবিলের ওপর  কুপি জ্বলেছিল ।  ম্লান আলোয় পড়ছি ।  হাতে একটা বল পয়েন্ট ।  নতুন আইডিয়া এলে লিখে রাখি ।  এলোমেলো ভাবে লিখছি  .  .  .  ,  এক্সটিএক্স - থ্রি গ্রহেরই অন্য একটি অঞ্চলে  অপেক্ষাকৃত উন্নত সভ্যতার আরেকটি নভোচারীর দল অবতরণ করবে ।  লৌহযুগে ।  ওদেরও  স্মৃতি থাকবে এক্সটিএক্স - থ্রিবাসীর মনে  ।  লিখিত ভাষার আবিস্কার পর তারা  স্মৃতিকথা লিখে রাখবে ।  পরবর্তীতে এক্সটিএক্স - থ্রি গ্রহে উন্নত সভ্যতার বিকাশ হয় ।   আমাদের স্মৃতিকথাই একমাত্র সত্য -  এই দাবিতে এক্সটিএক্স - থ্রিবাসী দুটি দলে বিভক্ত হয়ে যাবে  .  .  .   লেখাটায় টেকনিক্যাল তেমন কিছু নেই ।    মহাকাশের  দূরতম এক সৌরজগতের  একটি  গ্রহে  ঘটনা ঘটছে  বলেই  বৈজ্ঞানিক কল্পকাহিনী ।  এক্সটিএক্স - থ্রি গ্রহের সভ্যতার অগ্রগতি  .  .  .  সামাজিক প্রতিষ্ঠানের বিবর্তন  .  .  .  বিস্ময়কর বৈজ্ঞানিক উন্নতি   .  .  .  আণবিক শক্তির আবিস্কার  .  .  . স্মৃতিকথা নিয়ে  বিভেদ  .  .  .  দরজার কাছে খুট করে শব্দ হল ।  মুখ তুলে তাকালাম ।  ঘরের মধ্যে  তিনটে আবছা  ছায়ামূর্তি আমার দিকে দাঁড়িয়ে আছে ।  আমি ধড়মড় করে বিছানায় উঠে বসলাম ।  এর আগে এদের কখনও দেখিনি তা সত্ত্বেও  মাইসাং চৌধুরি ,   থিরিথুধম্মা আর অমঙ্গলী কে চিনতে পারলাম ।   .  .  .  আমি জানি ওরা মিথ্যে ।  ছায়া ।  মরিচিকা ।  যামিনীরঞ্জনের গল্প থেকে উঠে এসেছে ।  এই মুহূর্তে  আমার  হ্যালুসিনেশন হচ্ছে ।  কে যেন মাথার ভিতর থেকে বলল  .  .  .  সোয়েব পালাও ।  ঘরে গিয়ে গাড়ির চাবি নাও ।  নীচে ফিয়াট পালিওসটা যাও দেরি করো না  .  .  . আমি উঠে দাঁড়ালাম ।  তারপর  দাঁড়িয়ে থাকলাম ।  মাইসাং চৌধুরি  থিরিথুধম্মা আর অমঙ্গলী আমার দিকে এগিয়ে আসতে থাকে ।   আমি দাঁড়িয়েই  থাকলাম ।  ভীষণ ঘামছি ।  তৃষ্ণা টের পেলাম ।   য়ংদ্দ  !  বলে আমি চিৎকার করে উঠলাম ।  আমার গলায় স্বর ফুটল না ।  আমার ঘুম ভেঙে গেল  .  .  .  ঘরে অন্ধকার ।   কূপি কখন নিভে গেছে ।  জানালার কাছে জ্যো¯œার আলো ।  বাতাসে হালকা ধূপের গন্ধ ।  এখন ক ’ টা বাজে ?  টেবিলের ওপর হাতঘড়িটা আছে   ।  আন্দাজে হাত বাড়ালাম ।   তিনটে বাজতে দশ মিনিট ।  লেখাটা পড়তে পড়তে কখন ঘুমিয়ে পড়েছিলাম ।  টেবিলের ওপর একটা জগ আর গ্লাস ।  অসম্ভব তৃষ্ণা পেয়েছে ।   পানি খেলাম ।  আজ রাতে আর ঘুম হবে না ।  গায়ে চাদর ধরিয়ে একটি সিগারেট ধরিয়ে বারান্দায় চলে এলাম ।  আকাশে পূর্ণিমার ধবধবে  সাদা আলোয় কুয়াশার মিশেল  ।  বেশ  শীতও করছি ।    ভিলার পিছনে ঘন বাঁশঝাড়ের দিক থেকে পাহাড়ি শেয়াল ডাক ভেসে এল ।  ডাকে শরীরের রক্ত জমে  যায় ।  ভালো করে তাকিয়ে নীচে য়ংদ্দ কে দেখলাম ।  আশ্চর্য !  এত রাতে য়ংদ্দ  ওখানে  কি করছে ?  য়ংদ্দর  ঠিক পাশে যামিনীরঞ্জন দাঁড়িয়ে  ।  আমি  চমকে উঠলাম ।  লোকটা য়ংদ্দ কে কী যেন বলছিল ।  কিন্তু ,  ওখানে  .  .  .  ওখানে যামিনী রঞ্জন কেন ?  কুয়াশায় কী যেন নড়ছিল ।  ভালো করে চেয়ে দেখি বুনো শেয়াল ।  একটি - দুটি নয -  অজস্র ।  গুণে শেষ করা যাবে না ।  আমি সিগারেটে টান দিতে ভুলে গেছি ।  কুয়াশা ফুঁড়ে তিনটি ছায়ামূর্তি বেরিয়ে এল ।  আমি চমকে উঠলাম ।  আমার হাত থেকে সিগারেট খসে পড়ল ।  এদের  আমি এর আগে কখনও দেখিনি ।  তবে মাইসাং থংজা ,   থিরিথুধম্মা আর অমঙ্গলী কে চিনতে ভুল হল না ।  অমঙ্গলী মুখ তুলে ওপরে তাকালো ।  আমাকে দেখছে ?   আমি আর ওই দৃশ্য এই মুহূর্তে মায়াছায়া মিথ্যে মরিচিকা ভাবতে পারলাম না  ।  আমি জানি এবার আমার  হ্যালুসিনেশন হচ্ছে না ।  আমি তিনটি প্রেত দেখতে পাচ্ছি ।  যারা অনেক অনেক দিন আগে নিজেদের মধ্যে খুনোখুনি করে মরে গিয়েছিল ।  ঠিক তখুনি আমার মাথার ভিতর থেকে   কে যেন বলে উঠল  .  .  .   সোয়েব !  পালাও ।  ঘরে গিয়ে গাড়ির চাবি নাও ।  তারপর নীচে নেমে যাও ।   দেরি করো না ।  যাও ।  আমি ঘরে চলে এলাম ।  টেবিলের ওপর গাড়ির চাবি নেই ।  আমার বুক ধক করে উঠল  .  .  . কাঠের সিঁড়িতে পায়ের শব্দ ।  কারা যেন উঠে আসছে ।  আমার পা আটকে আছে ।  দরজার ওপাশে বুনো  শেয়ালরা ভয়ানক গর্জন   ।  আমার চোখে অন্ধকার ঘনিয়ে এল  .  .  .  . আমার চোখেমুখে গরম লাগছিল টের পেলাম  ।  চোখ খুলে একটা গাছ দেখতে পেলাম  ।   ডালপালার ফাঁকে  সূর্যের আলো ।  গাছটা  কৃষ্ণচূড়া বলে মনে হল ।  কাকপাখিরা সব ডাকছিল ।   টের পেলাম  মাঝ্যাং বিহারের  ঠান্ডা চাতালের ওপর  শুয়ে আছি ।  আমি এখানে এলাম কী করে ?  আমার পাশে   লাল রঙের চীবর পরা সেই বৃদ্ধ  ভিক্ষু বসে আছেন ।  বৃদ্ধের  পাশে একটি তামার পাত্র ।  তাতে টলটলে পানি ।  পানিতে কয়েকটি পদ্ম পাপড়ি ।  বৃদ্ধ ভিক্ষু আমার চোখেমুখে পানি ছিটিয়ে দিলেন ।  কী ঠান্ডা সুগন্ধী  পানি ।  হৃদয়ে  গভীর প্রশান্তি অনুভব করলাম  .  .  . 






ছেলেবেলার ওয়েস্ট ইন্ডিজ আর এ কালের বাংলাদেশ

 নাঈম ইসলাম ।  
ছেলেবেলায় - সেই ১৯৮০ সালের দিকে -  ওয়েস্ট ইন্ডিজ দলকে খুব সমীহ করতাম ।  যে সব সিনিয়ররা কানের কাছে রেডিও ঠেকিয়ে  ইংরেজিতে অষ্ট্রেলিয়া -  ওয়েস্ট ইন্ডিজের টেস্ট খেলার ধারাবিবরণী শুনতেন ,  ইংরেজি বুঝতাম না বলে ভয় তাদেরও পেতাম  ।  আমাদের বাল্যকালে ওয়েস্ট ইন্ডিজ দেশটি  যেমন ছিল ধরা -  ছোঁওয়ার বাইরের এক  দেশ ,  তেমনি  ধরা -  ছোঁওয়ার বাইরের কোনও দল ।  ওয়েস্ট ইন্ডিজ কে ভাবা হত ক্রিকেটের দেবতা ।  যাদের  হারানোর কথা ভাবাই যায় না  .  .  . 
ওয়েস্ট ইন্ডিজ কে ঘিরে আমার এই ভয়ভক্তি আর ভয় মিশ্রিত শ্রদ্ধা সেটি  জোরদার করার পিছনে কার্যত আমার  স্কুলেরই দু ' জন সহপাঠী দায়ি ছিল ।  তুষার আর রুক্সার ।  এদের ভালো নাম :  যথাক্রমে আজগর খান এবং নূর খান ।   এরা দু ' জনই ছিল পিঠেপিঠি ভাই ।  তো ,   দু ভাই - ই দেখতে ছিল নাদুসনুদুস ; গায়ের রং ধবধবে ফরসা - যাকে বলে খান্দানি চেহারা; এরা দু ' জনেই ছিল ক্রিকেবাতিকগ্রস্থ ।  সারাক্ষণই ক্রিকেটের তথ্যউপাত্তের উপস্থাপন আর চুলচেরা  বিশ্লেষন   ।  ওরা খেলতেও ভালো ।  আজগর খান ডিসেপটিভ স্পিন বল করত ।  আর নূর খান ছিল ভালো ব্যাটসম্যান  ।  ও আর আমি  একবার কাকরাইলের  এক মাঠে  জুটি বেঁধে ৭৪ +  রান করেছিলাম মনে আছে  .  .  . 
আমি নিরীহ শ্রোতা ।  আজগর খান এবং নূর খান আমাকে ক্রিকেট বিষয়ক এলেম ঝাড়ত ।  আমার জ্ঞান বাড়ত ।  আমি সমৃদ্ধ হতাম ।  এরা আমাকে বুঝিয়ে দিয়েছিল  ওয়েস্ট ইন্ডিজ যেমন  ধরা -  ছোঁওয়ার বাইরের এক দেশ ,  তেমনি ধরা -  তেমনি ছোঁওয়ার বাইরের এক দল ।  ওয়েস্ট ইন্ডিজ হল ক্রিকেটের দেবতা ।  যারা কখনও হারলে ভাবতে হবে অ্যাকসিডেন্ট !  এমন কী অস্ট্রেলিয়ার সঙ্গেও ।  ওই সময়কার ওয়েস্ট ইন্ডিজ দলের কয়েকজন ক্রিকেটারের নামও জপত তারা ,  যেন তারা পীরআউলিয়া ।  গ্যারি সোবার্সের নাম মনে আছে  .  .  . আর আট ফুটি এক বোলারের নাম বলত  .  .  . নাম মনে নেই  .  .  . 
তো ,  আজগর খান এবং নূর খানের তৎপরতায় বাল্যকালেই আমি ওয়েস্ট ইন্ডিজের দেবসুলভ  আভিজাত্য সম্বন্ধে সচেতন হয়ে উঠেছিলাম । 
১৯৭৮ / ৭৯ সালে ওই আজগর খান এবং নূর খানের মালিবাগের বাড়িতেই জীবনে প্রথম কালার টিভি দেখি ।  বিকেল বিকেল যেতাম ওদের বাসায় । ওদের সঙ্গে  বসে  ক্রিকেট দেখতাম বিটিভিতে ।  আধঘন্টার প্রোগ্রাম  ।   ( সম্ভবত অস্ট্রেলিয়ান চ্যানেল নাইন ।  আমার ভুলও হতে পারে ।  )  তবে ওয়েস্ট ইন্ডিয়ান দেবতাদের এইবার যেন স্পস্ট করে দেখতে পাওয়া গেল ।  তবে ওদের রক্তমাংসের মানুষই মনে হল আমার ।   আজগর খান এবং নূর খানের বাবা ছিলেন  " বিগ শট "   ।  সপ্তায় -  সপ্তায় দেশের বাইরে যান ।  আমাকে ওরা  বিদেশি চিজ খেতে দিত ।  জিনিসটা ভারি উপাদেয় ।  আমি     বিদেশি চিজ খেতে খেতে কালার  টিভিতে রক্তমাংসের দেবতাদের দেখতাম  .  .  . 
কলেজ জীবনে  গিটার আর সাহিত্যের ঘোরে ক্রিকেট থেকে অনেকটাই সরে গিয়েছিলাম । 
বিশ্ববিদ্যালয় জীবনে ক্রিকেট আবার ফিরে এল । 
আমি ছিলাম ঢাকা বিশ্ববিদ্যালয়ের কবি জসীমউদ্দীন হলে এটাচড  ।  যদিও  অনাবাসিক ছাত্র ছিলাম  ।  ক্রিকেট দেখতাম হলের টিভিরুমে ।  এক দঙ্গল ঈষৎ উত্তেজিত  ছাত্রর সঙ্গে খেলা দেখা মজাই মজা ।  সেই ১৯৯২ / ৯৩ সালের ভারত - ওয়েস্ট ইন্ডিজের টেস্টের কথা মনে আছে  ।  রিডি রিচার্ডসন বাউন্ডারি হাঁকাতেন ।   " কট "  করে একটা শব্দ হত ব্যাটের   .  .  . বল চোখের পলকে সীমানার বাইরে ।  তবে ইন্ডিয়ার অজয় জাদেজাও সেঞ্চুরি হাঁকাতেন  .  .  . 
সেদিনও ভাবিনি বাংলাদেশের তিনজন খেলোয়ার ছেলেবেলার দেবতাদের বিপক্ষে সেঞ্চুরির কাছাকাছি পৌঁছে যাবেন ।  একজন সেঞ্চুরি করেই ফেলবেন  .  .  . 
শুয়ে খেলা দেখছিলাম আজ  ।  নাঈম ইসলাম বাউন্ডারি হাঁকিয়ে শতক পূর্ণ করতেই  উঠে বসলাম ,  জাতীয় সংগীত শুনলে যেমন সচেতন হয়ে উঠি  ।  ভাবলাম এককালের ওয়েস্ট ইন্ডিজের মান কি পড়ে গেছে ?  তেমন মনে হল না ।  কেননা ,  যে দলে গেইলের মতন মারকুটে ব্যাটসম্যান আর নারায়ণের মতন ডিসেপটিভ বোলার রয়েছেন সেই দলের মান কি পড়ে যাওয়ার কথা ?  অতীতের রিচি রিচার্ডসন কিংবা গ্যারি সোবার্স হয়তো নেই  .  .  . কিন্তু অন্যরা তো আছেন  .  .  .  তারাও তো সব জবরদস্ত খেলুড়ে ।  আসলে বাংলাদেশই গত কুড়ি বছরে অনেক অনেক এগিয়ে গেছে ।  আজ দেবতাকে মাটিতে টেনে নামাচ্ছে  .  .  . 
বাংলাদেশ ক্রিকেট দলের সবাইকে শুভেচ্ছা ।  বিশেষ করে নাঈম ইসলামকে ।  
 ছবির সূত্র : 
    

                    




লেডি গোডিভা  :  কিংবদন্তীর সত্যমিথ্যা

 লেডি গোডিভা ।  একাদশ শতকের ইংল্যান্ডের অভিজাত অ্যাংলো - স্যাক্সন  এই নারী তাঁর স্বামী কর্তৃক  প্রজাদের ওপর নির্ধারিত কর মওকুফের  জন্য নগ্ন হয়ে কভানট্রি শহরের রাস্তায় ঘোড়ার পিঠে চেপে ঘুরেছিলেন -  এ রকমই একটি উপাখ্যান ইংল্যান্ডে প্রচলিত রয়েছে ।  তবে এই বিষয়ে ইতিহাস বিদের মত হল লেডি গোডিভা বাস্তব চরিত্র হলেও ওই নগ্ন হয়ে ঘোড়ায় চড়ার বিষয়টি সম্পূর্ণই বানোয়াট ।  যে কারণে ইংল্যান্ডের ডেইলি মেইল -  এর একজন সাংবাদিক লিখেছেন : The story of Lady Godiva riding through the streets naked sadly does not ring true .  .  .  .         ইংল্যান্ডের মানচিত্রে কভানট্রি  শহরের অবস্থান ।  শহরটি অবস্থিত ওয়াররিকশায়ার -  এ ।  শহরটি প্রতিষ্ঠিত হয়েছিল ১০৪৩ খ্রিষ্টাব্দে ।  কাজেই লেডি গোডিভা  নগ্ন হয়ে  কভানট্রি শহরের রাস্তায় ঘোড়ায় চেপে ঘোরার সময়কাল ১০৫৬ খ্রিস্টাব্দ ধরে নিলেও ওই সময়ে ওই শহরে অত লোকের  সমাগম বাস্তব সম্মত বলে মনে হয় না  .  .  .  
  লেডি গোডিভা - র সময়কাল ১০৪০ - ১০৭০ খ্রিস্টাব্দ ।    স্বামী ছিলেন কভানট্রি  শহরের লর্ড; নাম -  লিওফ্রিক ।  ইনি ইংল্যান্ডের ইতিহাসে  ‘ গ্রিম ’  আর্ল অভ মেরসার নামেও পরিচিত ।  লর্ড লিওফ্রিক
ছিলেন বিচক্ষণ এবং সদাশয় ।  সমকালীন ঐতিহাসিকদের মতে ,  দ্য কাপল ওয়াজ ভেরি জেনেরাস অ্যান্ড রিলিজিয়াস ।  গ্রেট বেনিফ্যাক্টরস অভ কভানট্রি ,  দে ফান্ডেড এন  অ্যাবি  ( ধর্মশালা )  ইন দ্য সেন্টার অভ টাউন অ্যান্ড ওয়্যার অ্যাক্টিভলি ইনভলভ ইন লোকাল অ্যাফেয়াস  .  .  .       লর্ড লিওফ্রিক  ( অশ্বারোহী )   এবার উপাখ্যানটির প্রেক্ষপট খুলে বলি ।  লেডি গোডিভা ছিলেন শিল্প - সংস্কৃতির সমঝদার  ।  তিনি চাইতেন যে কভানট্রি শহরের জনসাধারণও তাঁর মতোই  ছবি আঁকুক; নাচগান করুক ।  কিন্তু , কভানট্রি শহরের দরিদ্র লোকেদের  দিন আনতে পানতা ফুরোয় ।  তাদের ঋণ - জর্জর কাঁধের  ওপর ভারী করের বোঝা ।   করারোপ করেছেন লেডি গোডিভার  স্বামী কভানট্রি  শহরের লর্ড স্বয়ং  লিওফ্রিক  ।  লেডি গোডিভা স্বামীকে কর মওকুফের অনুরোধ করেন এবং প্রত্যাখ্যাত হন ।  তা সত্ত্বেও  বারবার অনুরোধ করেন; তা সত্ত্বেও ব্যর্থ হন ।  প্রজারা কর না দিলে কে সৈন্যবাহিনীর খরচ মেটাবে ?  শহরের প্রশাসনিক ব্যয় - ই বা কে  মেটাবে ?  
 As the town of Coventry grew ,  so Leofric began assuming a greater role in its public affairs .  He began handling the town ' s financial matters and initiated grand public works .        স্বামীর সঙ্গে লেডি গোডিভার সংলাপের   এই ছবিটি এঁকেছেন ব্রিটিশ চিত্রকর এডমন্ড লিটন । 
  স্ত্রীকে অসঙ্গত আবদার থেকে  বিরত করতে লর্ড লিওফ্রিক এক বুদ্ধি আঁটলেন ।  তিনি বললেন ,  ঠিক আছে ।  কর মওকুফ করব ।  তবে এক শর্তে । 
কী শুনি শুনি ।  লেডি গোডিভা কেঁপে উঠলেন ।  তার ইচ্ছে কভানট্রি শহরের জনসাধারণ ছবি আঁকবে ,  নাচগান করবে ।  জীবনটা  ছবির মতন সুন্দর করে তুলবে ।  শিল্পসংস্কৃতির চর্চা না করলে মানবজীবন সুন্দর হয় না ,  সার্থক হয় না ।  
লর্ড লিওফ্রিক গম্ভীরকন্ঠে বললেন ,  তোমাকে নগ্ন হয়ে প্রকাশ্য দিবালোকে   কভানট্রি শহরের রাস্তায় ঘোড়ায় চেপে ঘুরতে হবে । 
কী বলছেন এসব !  লেডি গোডিভা প্রচন্ড ধাক্কা খেলেন ।  তিনি ধর্মপরায়ণা নারী ,  সুশীলা ।  তা ছাড়া এক পুত্র সন্তানের মা ।  তিনি একম গর্হিত কাজ কীভাবে করেন !  
লর্ড লিওফ্রিক মুচকি হেসে বললেন ,  নিরাভরণ হতে এত লাজ কেন প্রিয়ে ?  কেন ,  গ্রিকরা তো নগ্নতাকে ঈশ্বর ও প্রকৃতির বিশুদ্ধ প্রতীক মনে করত ।  
তাই বলে  .  .  . আমি   .  .  .  লেডি গোডিভা কথা শেষ করতে পারলেন না ।  
আচ্ছা লোকজন যাতে শহরের রাস্তায় না বেরয় সে আদেশ আমি দেব ।  আর তোমার চুল তো অনেক লম্বা  ।  তোমার অপরূপ নগ্নতা ঢাকতে সমস্যা হবে না ।  কী বলো ?   
এই কারণে কুড়ি শতকের এক ইংরেজ গীতিকার লিখেছিলেন : 
 Her long blonde hair
Falling down across her arms
Hiding all the lady ' s charms
    এই ছবির লোকজনও  মিথটিকে মিথ্যে প্রমাণ করে ।    অবশেষে লেডি গোডিভা রাজি হলেন ।  গরিব লোকের কাঁধ থেকে করের বোঝা নামানোর জন্য একটি ঘোড়ায় চড়ে  কভানট্রি শহরের রাস্তায় - রাস্তায়  ঘুরলেন  ।  তবে একজন দর্জি নাকি চিকের আড়াল থেকে লুকিয়ে নগ্ন গোডিভাকে দেখেছিল   ।  সেই দর্জির নাম ছিল -   টম ।  আর এই ঘটনা থেকেই ইংরেজি   ‘ পিপিং টম ’  কথার উদ্ভব ।   A person who gets pleasure ,  especially sexual pleasure ,  from secretly watching others; a voyeur .       ‘ পিপিং টম ’  ।  তবে ঐতিহাসিকদের মতে  লেডি গোডিভার উপখ্যানে   ‘ পিপিং টম ’   এর সংযুক্তি সপ্তদশ শতকের ঘটনা ।  তার মানে প্রায় ৬০০ বছরের ব্যবধান ! 
  লেডি গোডিভার নগ্নদেহে অশ্বারোহনের পর কভানট্রি  শহরের লর্ড লিওফ্রিক নাকি  জনগনের কর মওকুফ করেছিলেন ।  আর তাতে কভানট্রি শহরের লোকজন শিল্পকলা চর্চায় বুঁদ হয়েছিল কিনা তা জানা যায়নি ।  তবে এটুকু  জানা গেছে যে লর্ড লিওফ্রিক ঘোড়ার ওপর কর প্রত্যাহার করেননি ।  তবে একজন গবেষক  লিখেছেন ,  এলাস ,  দ্য এভিডেন্স সাজেস্টস আ টেল অভ ফেন্সি অ্যান্ড ইমাজিনেশন রাদার দ্যান ফ্যাক্ট !  ক্রনিসেলারস অভ দি ইলেভেন্থ অ্যান্ড টুয়েলভ সেঞ্চুরিজ রাইট অভ গোডিভা ,  বাট নেগলেক্ট টু মেনশন হার অলট্র্রুইস্টিক এক্সিবিশনিজম !      চলচ্চিত্র নির্মাতারা কভানট্রি  শহরের লেডি গোডিভার  বানোয়াট উপাখ্যানটি ঠিকই লুফে নিয়েছেন ।  এ যুগের রুচির সঙ্গে মিল রেখে ২০০৭ সালে নির্মিত   ‘ লেডি গোডিভা  ব্যাক ইন দ্য স্যাডেল ’  ছবির একটি দৃশ্য
  লেডি গোডিভার ওই গল্পটি  তাঁর   মৃত্যুর ১০০ বছর পর ডালপালা ছড়াতে শুরু করেছিল  ।  আর এমন একজন লেখকের  মাধ্যমে  যিনি ঘটনা অতিরঞ্জিত করার ক্ষেত্রে ছিলেন উস্তাদ আর  রাজনৈতিকভাবে পক্ষপাতদুষ্টও ছিলেন  ।  ঐতিহাসিক অনুসন্ধানে জানা গেছে ,  ওই সময়ে কভানট্রি শহরে  কেবলমাত্র ঘোড়ার ওপরেই কর আরোপ করা হত  ।  সুতরাং কভানট্রি শহরের দরিদ্র  নাগরিকদের ওপর করারোপ করার তথ্যটি  একেবারেই সঠিক নয় ।  
    কভানট্রি শহরের পৌরসভার লোগো তেও লেডি গোডিভার স্মৃতি  .  .  .   সতি হোক বা মিথ্যাই হোক ।  কভানট্রি শহরে গত ৯০০ বছর ধরে লেডি গোডিভার উপাখ্যানটি কেবল ডালপালাই মেলেনি ,  সেটি ক্রমশ সংহতও হয়েছে ।   কভানট্রি শহরে প্রতি বছর  জুন মাসে  লেডি গোডিভার বার্ষিক উৎসব পালন করা হয় ।  ঐতিহাসিকদের অনুমান :  এককালে  ইংল্যান্ডে যে উর্বরতার কৃত্য  ( ফার্টিলিটি রাইটস  )  অনুষ্ঠিত হত ,  যে কৃত্যানুষ্ঠানে নারীরা ঘোড়ার পিঠে চড়তেন ,  পরবর্তীকালে গির্জাপিতারা লেডি গোডিভার উপাখ্যান নির্মান করার সময় প্রাচীন উপাখ্যানের দ্বারস্থ হয়েছিলেন ।     তা ছাড়া ,  লেডি গোডিভা কে মহিমান্বিত করে তোলার বিশেষ কারণ ছিল ।  তখন আমি লিখেছি ,   দে  ( লর্ড লিওফ্রিক  +  লেডি গোডিভা )  ফান্ডেড এন  অ্যাবি  ( ধর্মশালা )  ইন দ্য সেন্টার অভ টাউন অ্যান্ড ওয়্যার অ্যাক্টিভলি ইনভলভ ইন লোকাল অ্যাফেয়াস  .  .  . ধর্মের কল বাতাসে নড়ে ! 
    লেডি গোডিভা এই মনোরম ভাস্কর্যটি রয়েছে ইংল্যান্ডের কেন্ট -  এর মেইডস্টোন যাদুঘরে ।  
  লেডি গোডিভার অশ্বারোহণের বিষয়টি ধর্মীয় মাহাত্মও লাভ করেছে ।  যেমন ,  চর্তুদশ শতকের   ওয়েস্টমিনিষ্টার এর ম্যাথিউ লিখেছেন :   “ আ মিরাকল টুক প্লেস বিকজ দ্য পায়াস লেডি ইন হার স্টেট অভ আনড্রেস ,  ওয়াজ নট অভর্জারভ বাই এনি ওয়ান !  ”  আর লেডি গোডিভার  গল্পটি নিয়ে নগরপিতারা করেছে ব্যবসা !    পুরাতাত্ত্বিক মার্গারেট রাইলাট উল্লেখ করেছেন :  অষ্টাদশ শতকে কভানট্রি শহরে পর্যটক আকর্র্ষন করার জন্য  ‘ গোডিভা শোভাযাত্রা ’  - র আয়োজন করা হত ! 
    লেডি গোডিভা এই বিখ্যাত ছবিটি এঁকেছেন উনিশ শতকের ব্রিটিশ চিত্রকর জন কোলিয়ার ।     লেডি গোডিভার উপাখ্যানটি নিয়ে অজস্র ছবি আঁকা ছাড়াও  রচিত হয়েছে গান; কবিতা লিখেছেন কবি টেনিসন; ফিলম তৈরি হয়েছে ১৯১১ ,  ২৮ ,  ৪৯ ,  ৪৪ এবং এমন কী ২০০৭ সালেও ।  ইংল্যান্ডের এসেক্স  -  এর সংগীত শিল্পী  অ্যালেক্স রিচার্ড জর্জ ডে লেডি গোডিভাকে নিয়ে  গান গেয়েছেন  ।  তারই কয়েক লাইন  -  
 Seventeen
A beauty queen
She made a ride that caused a scene in the town
 Her long blonde hair
Hanging down around her knees
All the cats who dig striptease
Praying for a little breeze
  শেষ দুটি লাইনে অ্যালেক্স ডে কি পিপিং টমকে বোঝাচ্ছেন ?  
 Her long blonde hair
Falling down across her arms
Hiding all the lady ' s charms
    গোডিভা চকলেট ।  গোডিভা নামটি যে একটি চলনসই ব্রান্ডনেম হতে পারে ,  সেটি চতুন বণিকগণ ঠিকই বুঝেছেন ।    মানবসমাজে এভাবেই একটি মিথ টিকে থাকে ।  হয়তো গোডিভার উপাখ্যানের ভিতে মানবতার বোধ  ছিল বলেই সাধারণ মানুষ গল্পটি আজও টিকিয়ে রেখেছে ।  হয়তো গোডিভার মতন সত্যিই কেউ আসবেন কোনওদিন .  .  .  সেই অপেক্ষায়    .  .  . তাছাড়া গল্পগাথা অনন্য শিল্পসাহিতেরও তো উৎস  .  .  . 
   এই যুগে যখন মেয়েরা কোনও ক্ষেত্রেই পিছিয়ে নেই তখন আর কিংবদন্তী তৈরি সুযোগ নেই  .  .  .     গোডিভার গল্পটা বানিজ্যিক উপকরণও  .  .  .  . 
  ছবি :  ইন্টারনেট । 
 তথ্যসূত্র : 
  http :  /  / www . middle - ages . org . uk / lady - godiva . htm  http :  /  / en . wikipedia . org / wiki / Lady _ Godiva http :  /  / www . thefreedictionary . com / peeping + Tom http :  /  / ask . yahoo . com / 20020820 . html       

                    




ডেভিড কোরেশ  :   বিতর্কিত এক কাল্ট লিডার

 ডেভিড কোরেশ  ।   স্বঘোষিত এক মার্কিন কাল্ট লিডার ।  ডুমস ডে বা মহাপ্রলয় নিয়ে যিনি  আচ্ছন্ন ছিলেন; অবশেষে অগ্নিকান্ডে নিজের এবং তার সম্প্রদায়ের ধ্বংস ডেনে এনেছিলেন ।  দীর্ঘকালীন অবরোধের সময়   এফবিআইয়ের সঙ্গে সংঘর্ষে ডেভিড কোরেশসহ কাল্টের ৭৬ জন নারীপুরুষ ও শিশু আগুনে পুড়ে মারা যায় ।  ডেভিড কোরেশ  কারও কাছে জেসাস ক্রাইস্ট ,   কারও কাছে খ্রিষ্টীয় ধারণার বিকৃত প্রতিচ্ছবি;  পাপীদের ক্ষমা করার বদলে  কোরেশ প্রায়ই শিশুদের ওপর নির্যাতন চালাতেন ।  এমন কী ৮ মাসের শিশুকেও রক্তাক্ত না হওয়া পর্যন্ত মারতেন ।  প্রলোভন ত্যাগ করার বদলে হারেমে ১৯ জন স্ত্রীর সান্নিধ্য উপভোগ করতেন ।   যৌনসর্ম্পক ছিল  ১২ / ১৩ বছরের বালিকার সঙ্গে  .  .  .  শান্তির এই বরপুত্র সব সময় নাইন এমএম পিস্তল রাখতেন সঙ্গে   .  .  .  রাখতেন ভয়ঙ্কর দাহ্য পদার্থ ।    এসব সত্ত্বেও ছিল কয়েক  ’ শ  আবেগপ্রবন ভক্তকূল  ।  যারা বিশ্বাস করত  .  .  .  স্বর্গে যাওয়ার পথ হল নরকের ভিতর দিয়ে  .  .  .  .   
     তবে  অনেকের মতে ডেভিড কোরেশ  এবং তাঁর কাল্টের ওপর এফবিআইয়ের আক্রমন করার উচিৎ হয়নি ।  কারণ তাদের অস্ত্রশস্ত্র ছিল  বৈধ  ।  এসব কারণে  ডেভিড কোরেশ আজও এক বিতর্কিত কাল্ট লিডার রয়ে গেছেন  .  .  .  
  ডেভিড কোরেশ  সর্ম্পকে একজন লেখক লিখেছেন : 
 High school dropout ,  rock musician ,  polygamist preacher  -  -  built his church on a simple message :   " If the Bible is true ,  then I ' m Christ .  "  It was enough to draw more than a hundred people to join him at an armed fortress near Waco ,  Texas ,  to await the end of the world
     ডেভিড কোরেশ  । ট্র্যাজিডির নায়ক  .  .  .   ডেভিড কোরেশ  - এর জন্ম  টেক্সাস - এর হিউষ্টনে; ১৯৫৯ সালের ১৭ অগস্ট  ।  পারিবারিক নাম ছিল - ভারনন ওয়াইনে  হোওয়েল ।  মায়ের নাম বনি সু ক্লার্ক ।  ছেলের জন্মের সময় তার বয়স ছিল পনেরো; ছিলেন সিঙ্গেল মাদার ।  এসব কারণেই কি কোরেশ ছেলেবেলায় নিঃসঙ্গ ছিলেন ?  বন্ধুরা টিজ করত ।  ডিজলেক্সিয়ার   কারণে  পড়াশোনায় সমস্যা ছিল  ।  স্কুলে তেমন সুবিধা হয়নি ।  তবে ভালো লাগত  মিউজিক ।  আর বাইবেল ।  বাইবেল প্রায়  মুখস্তই ছিল ।  ২২ বছর বয়েসে অ্যাফেয়ার হয় ১৫ বছর বয়েসি একটি মেয়ের সঙ্গে ।  মেয়েটি  গর্ভবতী হয়ে পড়েছিল ।   ওই সময়ে সেভেন্থ ডে অ্যাডভেন্টিষ্টস চার্চে যোগ দেয় কোরেশ ।  যাজকের মেয়ের প্রেমে পড়ে ।  মেয়েটিকে  বিয়ে করতে চাইলে চার্চ থেকে তাকে বহিস্কার করা হয় ।  
http :  /  / en . wikipedia . org / wiki / David _ Koresh  অগত্যা রক স্টার হওয়ার জন্য  হলিউড গমন । 
 তবে তার ভাগ্যে অন্য কিছু লেখা ছিল  .  .  .  
    ডেভিড কোরেশ এর মা বনি সু ক্লার্ক ।  ইনি সেভেন্থ ডে অ্যাডভেন্টিষ্টস নামে একটি ধর্মীয় সম্প্রদায়ের অনুসারী ছিলেন  ।  এরা  নিরামিষ খেত ,  আর শনিবারকে বিশ্রাম দিন বা সাবাথ মনে করত ।   আর বিশ্বাস করত পৃথিবীতে  যিশু খ্রিস্টর আগমন আসন্ন  .  .  . 
  ১৯৮১ সাল ।   ডেভিড কোরেশ টেক্সাসের ওয়াকো এলেন  ।   তারপর সেখান থেকে গেলেন  নয় মাইল উত্তর -  পূর্বে এলক শহরের মাউন্ট কারমেল - এ ।  সেখানে   ব্রাঞ্চ ডেভিডিয়ান নামে একটি ধর্মগোষ্ঠীর একটা র‌্যাঞ্চে ছিল ।   ১৯৪২ সালে সেভেন্থ ডে অ্যাডভেন্টিষ্ট চার্চ ভেঙে ব্রাঞ্চ ডেভিডিয়ান গড়ে ওঠে ।  ব্রিদ্রোহীর নাম ছিল  ভিক্তর হুউটেফ ।  তিনি বিশ্বাস করতেন যিশুর প্রর্ত্যাবতন কেবলমাত্র তখনই ঘটবে যখন খ্রিস্টানদের ক্ষুদ্র একটি দল পরিশুদ্ধতা লাভ করবে ।   |  He believed that he was a messenger sent by God to conduct this cleansing . 
    মার্কিন যুক্তরাষ্টের  মানচিত্রের ওয়াকো ।  
  নতুন বাইবেল বা  নিউ টেস্টামেন্টের শেষ অধ্যায়ে রয়েছে   ‘ দ্য বুক অভ রেভেলেশন ’  ।  এই অধ্যায়ে সাতটি প্রতীক রয়েছে ,  যা বাইবেল পন্ডিতদের ধাঁধায় ফেলেছে ।  খ্রিস্টান এসকটলজি বা খ্রিষ্টীয় পরলোকতত্ত্বে এই প্রতীকগুলি  অত্যন্ত গুরুত্বপূর্ণ ।  প্রতীক গুলি একটি রসহ্যময় পান্ডুলিপি তে যা সাতটি সিল দিয়ে সংরক্ষিত ।   ভিক্তর হুউটেফ -  এর প্রথম কাজ সাতটি প্রতীকে গুপ্ত রহস্য ভেদ করা ।  অনেকের মতে এই প্রতীক যিশুর পৃথিবীতে প্রত্যাবর্তন এবং মহাপ্রলয়ের ইঙ্গিত  ।   ভিক্তর হুউটেফ দ্বিতীয় কাজ ছিল ছোট একটি খ্রিষ্টান গোষ্ঠীকে বিশুদ্ধ করা ,  যেন যিশুর জেরুজালেমে প্রত্যাবর্তন সুগম হয় ।  তিনি বিশ্বাস করতেন   .  .  .  মহপ্রলয়ে যখন ব্যবিলনের পতন হবে  .  .  . তখন  ‘ কিংডম অভ ডেভিড ’  -  এর রাজত্ব প্রতিষ্ঠা হবে ।  
    মাউন্ট কারমেল - এ ব্রাঞ্চ ডেভিডিয়ান ।  ব্রাঞ্চ ডেভিডিয়ান শুধু ব্রাঞ্চ নামেই পরিচিত 
  ভিক্তর হুউটেফ ১১ জন অনুসারি নিয়ে  ১৯৩৫ সালে ওয়াকোর কাছে মাউন্ট কারমেলে ব্রাঞ্চ  প্রতিষ্ঠা করেন । তিনি দলটিকে বলতেন  ‘ সেপারডর্স রোড ’  বা মেষপালকের পথ ।  সে যাই হোক ।   সেভেন সিলস ছিল ব্রাঞ্চ ডেভিডিয়ানদের একটি গুরুর্ত্বপূর্ণ বিষয় ।  জন অভ প্যাটমস তাঁর যিশু খ্রিস্টের  প্রত্যাদেশে একটা বই দেখেছিল ।  সে বইয়ে সাতটি প্রতীক ছিল ।    The Seven Seals is a phrase in the Book of Revelation that refers to seven symbolic seals that secure the book or scroll ,  that John of Patmos saw in his Revelation of Jesus Christ .  The opening of the seals of the Apocalyptic document occurs in Revelation Chapters 5 - 8 .  In John ' s vision ,  the only one worthy to open the book is referred to as both the  " Lion of Judah "  and the  " Lamb having seven horns and seven eyes "  .  [ 5 : 5 - 6 ] 
   সাতটি প্রতীক হল : 
 Seal  Opening  Symbols  First  White horse  Bow ,  crown
 Second  Red horse  Great sword
 Third  Black horse  Balances
 Fourth  Pale horse  Death
 Fifth  Souls of martyrs  White robes
 Sixth  Great earthquake  Darkness
 Seventh  Seven angels  Seven trumpets
   সেভেন সিলস
  ১৯৮১ সালের যে সময়টায় ডেভিড কোরেশ টেক্সাসের ওয়াকো পৌঁছলেন  ।  সে সময়  ব্রাঞ্চ ডেভিডিয়ান দের নেতৃত্ব দিচ্ছিলেন ৭৬ বছর বয়েসি এক নারী ।  নাম :  লইস রডেন ।  লইস রডেন নিজেকে প্রোফেট  দাবি করেছিলেন ।  সেই যাই হোক ।  কোরেশ ক্রমশ ব্রাঞ্চে নিজের জায়গা করে নেয় ।  রডেন  এর সঙ্গে শারীরিক সর্ম্পক তৈরি হয় ।   কোরেশ দাবি করেন যে গড হ্যাড চোজেন হিম টু ফাদার আ চাইল্ড উইথ হার ,  হু উড বি দ্য চোজেন ওয়ান ।  উনিশ শো তিরাশি সালে রডেন ব্রাঞ্চে কোরেশকে নিজের ধর্মমত প্রচার করার অনুমতি দেন ।  এতে দলে বির্তক সৃষ্টি হয় ।  কেননা ,  রডেন -  এর পর নেতা হওয়া কথা  ছেলে জর্জ রডেন -  এর  ।  অনেকের কাছেই কোরেশ কে ভাঁড় ও ভুঁইফোর বলে মনে হয় ।  
    লইস রডেন ।  ধর্মের নারীবাদী ব্যাখ্যা করে বলতেন যে ,  ঈশ্বর হলেন নারী ।  বাইবেলে এ ধরনের রেফারেন্স নাকি রয়েছে ।  অনেকেই তার কথা বিশ্বাস করে নি অবশ্য  .  .  . 
  তবে কোরেশ  এর ব্যবহারে কথাবার্তায় ব্রাঞ্চের অনেকেই মুগ্ধ ,  বশীভূত ।  কেননা সবাই মুক্তির উপায় খুঁজছিল ।  জীবনে এত হতাশা আর অপ্রাপ্তি !  সেই সময়ের অনেক ব্রাঞ্চ ডেভিডিয়ান পরবর্তীকালে  বলেছেন :  :    ' We ' re listening to him .  He has a message .  ব্রাঞ্চের  সদস্যরা বিশ্বাস করত  .  .  .   গড উইল ওলয়েজ সেন্ড দেম আ প্রোফেট টু হেল্প গাইড দেম এসপেশ্যালি ইন দ্য  “ লাস্ট ডেইজ ”  বিকজ দে ফিল দে আর গড ’ স চোজেন পিওপল ফর দ্য ডেইজ প্রিওর টু দ্য এন্ড অভ দ্য ওয়ার্ল্ড ।   
আর এই প্রোফেট তো কোরেশও হতে পারে  .  .  . 
   ধর্মীয় জিগিরের মধ্যেও  কোরেশ গানটা অব্যাহত রেখেছিলেন  .  .  . 
  ১৯৮০ সালের মাঝামাঝি কোরেশ ইজরাইল যান নিয়ে ।  সঙ্গে ব্রাঞ্চের কিছু সদস্য ছিল ।   ফিরে এলেন স্বর্গীয় প্রত্যাদেশ নিয়ে ।  দাবি করলেন যে তিনি  ‘ বুক অভ রেভেলেশন ’  এর সেভেন সিল -  এর রহস্য উদঘাটন করেছেন । The seven seals contained secret information known only to God until the Lamb was found worthy to open the scrolls and to look on the contents .  What is contained therein was only for the eyes of the Lamb .  http :  /  / www . revelation - today . com / Seals . htm  ব্রাঞ্চে কোরেশের প্রভাব বাড়তে থাকে ।  ১৯৯০ সালে পারিবারিক ভারনন ওয়াইনে  হোওয়েল  নাম বদলে রাখলেন :  ডেভিড কোরেশ ।  কোরেশ  সাইরাস ।  প্রাচীন পারস্যের  ( ইরান )  সম্রাট  যিনি ব্যাবিলনের বন্দিদশা থেকে ইহদিদের মাতৃভূমিতে ফিরে যেতে অনুমতি দিয়েছিলেন ।  
   কোরেশ এর নিজস্ব ধর্মীয় দর্শন ছিল ।  একে তিনি  ‘ নিউ লাইট ম্যাসেজ ’  বলে অবহিত করেছিলেন ।  আসলে এটি যৌন সর্ম্পকের একটি ধরণ ।  কোরেশ অবশ্য  ‘ আধ্যাত্বিক বিবাহ ’  বলেছেন । 
   কোরেশ ব্রাঞ্চের যে কোনও নারী সদস্যের সঙ্গে শারীরিকভাবে মিলিত হতে পারত ।  কোরেশ এর মতে এটা ছিল  ঈশ্বরের নির্দেশ ।  তার সয্যাসঙ্গীনির তালিকায় অপ্রাপ্তবয়স বালিকা কিংবা বিবাহিতা নারীও ছিল  ।  কোরশে পুরুষদের কৌমার্যব্রত পালন করতে নির্দেশ দিয়েছিলেন ।  তার ওপর   বিশ্বাসের প্রমাণ হিসেবে এটা করতে বলা হয় ।  ধর্মগুরুর আদেশ মেনে নিতে না পারায় অনেকেই কাল্ট ছেড়ে দেয় ।  তারা বাইরে রটায় কোরেশ তার সয্যাসঙ্গীনির তালিকায় যৌনসর্ম্পক ছিল  ১২ / ১৩ বছরের বালিকার সঙ্গে যৌন সর্ম্পকের কথা  । 
     কোরেশ নাকি  একবার বলেছিলেন হি কুড হ্যাভ  - সুপারস্টার সিঙ্গার ম্যাডোনা ।  
   কোরেশ আরও বলেন ঈশ্বর নাকি কোরেশকে  ‘ আর্মি অভ গড ’  প্রতিষ্ঠা করতে বলেছে ।  কারণ জগতের  শেষ ঘনিয়ে আসছে ।  এ সময় অবিশ্বাসীরা বিচ্ছিন্ন হয়ে যাবে ,  কেবল  ব্রাঞ্চ ডেভিডিয়ান স্বর্গে যাবে ,  তবে নরকের ভিতর দিয়ে ।  So they began ordering weapons ,  and preparing .   দি ইউনাইটেড স্টেটস বিউরো অভ অ্যালকোহল টোব্যাকো অ্যান্ড ফায়ারআমর্স  ( এটিএফ )  ব্রাঞ্চের ওপর নজর রাখছিল ।  অস্ত্রশস্ত্র জোগার ভালোচোখে দেখেনি তারা ।  যৌনসর্ম্পক ছিল  ১২ / ১৩ বছরের বালিকার সঙ্গে থাকার ব্যাপারটি ভালো চোখে দেখেনি তারা ,  বিষয়টি কেবল অনৈতিকই নয় ,  এটি স্থানীয় বিধানে অবৈধ  ।  এসব কারণে টেক্সাসের সমাজের  মূলধারায় ব্রাঞ্চের বিরুদ্ধে  ঘৃনার উদ্রেক হয়ে ছিল  .  .  . 
    ওয়াকো অগ্নিকান্ড নিয়ে প্রচুর বই লেখা হয়েছে   ১৯৯৩ সালের ফেব্রুয়ারি মাস ।  সে সময় মার্কিন প্রেসিডেন্ট বিল ক্লিনটন ।  ২৮ তারিখ ।  দি ইউনাইটেড স্টেটস বিউরো অভ অ্যালকোহল টোবাকো অ্যান্ড ফায়ারআমর্স  ( এটিএফ )  এর সদস্যরা একদল  মিডিয়াকর্মীদের সঙ্গে  সার্চ ওয়ারেন্ট নিয়ে  ব্রাঞ্চের র‌্যাঞ্চে যায় ।  ওই সময় ভিতর থেকে  গুলি বর্ষণ করা হয় ।  দুই ঘন্টা গোলাগুলি অব্যাহত থাকে ।  এ সময়  চারজন এজেন্ট এবং ছয়জন ব্রাঞ্চ ডেভিডিয়ান  নিহত হয় ।  এরপর এফবিআই   ( ফেডারেল বিউরো অভ ইনভেস্টিগেশন )  র‌্যাঞ্চ অবরোধ করে ।  অবরোধ একটানা ৫০ দিন চলে  ।  এক পর্যায়ে ডেলটা ফোর্স  ট্যাঙ্ক নিয়ে র‌্যাঞ্চে প্রবেশ করে ।  দ্বিতীয় অ্যাটাকের সময় আগুন ।  ডেভিড কোরেশসহ ৭৬ জন নারীপুরুষ ও শিশু নিহত হয় ।   ওয়াকো অবরোধ শেষ হয় ৫১ দিন পর এপ্রিল ১৯ ।  
    আগুন  এফবিআইয়ের দাবি অগ্নিকান্ডের জন্য কোরেশ  দায়ি ।  অনেকে এটা বিশ্বাস করে না ।  কেননা ব্রাঞ্চ সদস্যদের অস্ত্রশস্ত্র  ছিল বৈধ ।  স্থানীয় শেরিফ তদন্ত শেষে কোনও ব্রাঞ্চের বিরুদ্ধে কোনও অভিযোগ পায়নি ।  ব্রাঞ্চ সদস্যরা  আইন মেনে চলা আমিরিকান নাগরিক ।    .  .  .  |    .  .  .  even if they thought differently to most other folks .  They trusted the U . S .  Constitution to ensure their political rights ,  but they were murdered by agents acting under the authority of the U . S .  government .   এটাই অনেকের মত  .  .  . তবে শিশু নির্যাতন সর্ম্পকের এদের মত পেলে ভালো হত  .  .  . 
   দ্য সেভেন সিল ।    ব্রাঞ্চ বিশ্বাস করে ঈশ্বর জগতে প্রত্যাদেশ পাঠান ।  একজন যিশু অন্যটি হল সময়ের শেষ  ( দি এন্ড অভ টাইম )   .  .  .  কোনও এক পবিত্র মেষ সময়ের শেষে দ্য সেভেন সিলস ব্যাখ্যা করতে সমর্থ হবে ।  এ কারণেই বলা হয়েছে যে  .  .  .  ব্রাঞ্চ ডেভিডিয়ান বিলিভ দ্যাট দ্য ইউ এস গভনমেন্ট কিল্ড দ্য সন অভ গড বিকজ ডেভিড কোরেশ ওয়াজ বিলিভড টু বি দ্য সেকেন্ড মেশিয়া বিকজ হি ওয়াজ অ্যাবল টু এক্সপ্লেইন দ্য সেভেন সিলস ।   
     ব্রাঞ্চ ডেভিডিয়ান কম্পাউন্ডে ডেলটা ফোর্সের অ্যাকশন  ।  ক্ষুদ্র এক ধর্মসম্প্রদায়ের ধ্বংসের জন্য ট্যাঙ্ক নামানোর বিষয়টি  বিতর্কের জন্ম দিয়েছে ।    আজকাল অনেকেই ডেভিড কোরেশ এবং ব্রাঞ্চের পক্ষ নিয়ে লেখালেখি করছেন ।  যেমন অ্যান্থনি গ্রেগরি জে . এন লিখেছেন  .  .  .   Koresh wasn ' t an unstable egotist who sought solace and validation in any oddball religion that came down the pike .  He was born and raised a Davidian ,  a religion whose origins stretch back to 1934 .  Far from a Jim Jones figure with a fly - by - night theology ,  Koresh was a seemingly devout man with a lifelong understanding of the Biblical scriptures ,  and his followers appreciated that .  This clearly symbolized how we live under a de facto executive dictatorship .   http :  /  / nstarzone . com / WACO1 . html     ডেভিড কোরেশ  কে টেক্সাসের টেইলার -  এর মেরোরিয়ার পার্ক সেমিট্রিতে সমাহিত করা হয়  .  .  . 
 ছবি । ইন্টারনেট । 
তথ্যসূত্র । 
 http :  /  / www . watchman . org / cults / reformer . htm   http :  /  / www . pbs . org / wgbh / pages / frontline / waco /   http :  /  / en . wikipedia . org / wiki / Waco _ siege http :  /  / topics . time . com / david - koresh /  http :  /  / nstarzone . com / WACO1 . html http :  /  / www . conservapedia . com / Branch _ Davidians http :  /  / www . serendipity . li / waco . html

                    




ছিন্নস্মৃতি :  শৈশব পর্যায়



                        আমার মেজোমামা ছিলেন জীববিজ্ঞানী ।  গবেষনার কাজে তাঁর সাপ দরকার হত ।  বাংলাদেশের বিভিন্ন অঞ্চল থেকে সাপুড়েরা  সাপ বিক্রি করতে মেজোমামার খোঁজে  আসত  ।  আমার  সাপুড়েদের সঙ্গে আলাপ জমিয়ে তুলতে দেরি হত না ।  আমাকে তারা বলত লাইমাই পাহাড়ের রহস্যময় গুহার কথা ,   সাপের মাথার  মনির কথা ।  অবশ্য মেজোমামাকে সাপের মনির কথা জিগ্যেস করলেই মেজোমামা উড়িতে দিয়ে বলতেন ,   ‘ ধ্যাত !  সাপের মনিটনি বলে কিসসু নেই !  ’  জীববিজ্ঞানীর কথায় আমার মন খারাপ হত ।  আমার ইচ্ছে করত সাপুড়েদের  সঙ্গে লাইমাই পাহাড়ে গুহায় চলে যাই ,  সাপের মাথার মনি দেখি .  .  . মেজমামা আর আমরা থাকতাম একই   কমপাউন্ডে  ।  মেজমামার বাড়িতে অনেক বই ছিল ।  সত্যজিৎ রায়ের বই ভরতি আলমারির দিকে তৃষ্ণার্ত চোখে তাকিয়ে থাকতাম ।  একবার ।  ঝিরঝির বৃষ্টি পড়ছিল ।  আমি সত্যজিৎ রায়ের  একটা বই নিয়েছি ।  মেজোমামী নরম সুরে বললেন ,  শার্টের ভিতরে গুঁজে নিয়ে যা ।  নইলে ভিজবে ।  মেজোমামা পরম যত্নে  বইটা আমার শার্টে গুঁজে দিলেন ।  মেজোমামী লেখালেখি করেন; দেশের মানুষ তাঁকে চেনেন ।  (  তিনিই আমার ডাকনামটা রেখেছিলেন ।  )  তো ,  লেখকরা সচরাচর বই - টই ধার দিতে চান না ।  মেজোমামী অবশ্য কী কারণে আমাকে বই দিতেন  .  .  .  বিকেলে ইশকুল থেকে ফিরে মেজমামার সঙ্গে লনে ফুটবল খেলতাম ।   তখন কী আর বুঝতাম  - যিনি  এই মুহূর্তে বলে কিক করছেন তিনি একজন বড় মাপের সায়েনটিষ্ট ।  ভবিষ্যতে বাংলাদেশে  মিঠে পানিতে চিংড়ি চাষ তাঁরই গবেষনার ফল  .  .  . ছেলেবেলায় আমার চারপাশে ছিল বইয়ের অফুরন্ত সম্ভার ।  রাস্তার ওপারে  ‘ সবুজ লাইব্রেরি ’  নামে বইয়ের একটা দোকান ছিল ।  আজও আছে ।  বিকেলের দিকে  যেতাম দোকানটায় ।  এক টাকা কি দুই টাকায়  ‘ কুয়াশা ’  সিরিজ পাওয়া যেত ।   অবশ্য কেনার মতো পয়সা ছিল না ।  আমার মুখ দেখেই হয়তো  দোকানের লোকটার দয়া হত ।  বইয়ের পাতা ভাঁজ না করার শর্তে আমাকে  ‘ কুয়াশা ’  সিরিজের বই পড়তে দিতেন ।  ফাঁকা ফুটপাতের ওপরই পড়তে  বসে যেতাম ।  কী নির্জন রাস্তা; জনশূন্য শান্তিনগর মোড় ।  দশ / পনেরো মিনিট পর পর একটা রিকশা কি একটা মাজদা গাড়ি কি রামপুরা -  গুলিস্তান রুটে সবুজ রঙের ধ্যাড়ধ্যাড়া মুড়ির টিন যেত ।  সেই ১৯৭৭ / ৭৮ সালের কথা  .  .  .  পড়তে পড়তে সন্ধ্যা নেমে আসত ।  আমিনবাগ জামে মসজিদ থেকে মাগরিবের আজান ভেসে আসত ।  দোকানে বই ফেরৎ দিয়ে রাস্তা পার হয়ে বাড়ি ফিরতাম  .  .  . বই  আমার আম্মাও পড়তেন ।   সংসারের হাজারও ঝক্কিঝামেলা সামলে ।  আশুতোষ ,  নীহাররঞ্জন ,  নিমাই ভাট্টাচার্য ।  বুঝে কিংবা না - বুঝে আমিও  বইগুলো পড়ে ফেলতাম ।  ক্লাস সিক্সে বিমল মিত্রের দুই পর্বের  ‘ কড়ি দিয়ে কিনলাম ’  উপন্যাসটি পড়ে শেষ করেছিলাম ।   বই পড়ার অভ্যেস আম্মার কাছ থেকেই পেয়েছি মনে হয় ।  আব্বাও বই পড়তেন ।  তবে বেশির ভাগই আইন  আর ইসলামি ধর্মতত্ত্ব বিষয়ক ।  আর কী যেন লিখতেন ডাইরিতে ।  ছোট ছোট অক্ষর ।  বোঝা মুশকিল ।  আব্বার স্মৃতি মানেই কালো কোট ।  দুপুরবেলা কোর্ট থেকে ফিরছেন ।  হাতে চিতল মাছ ঝুলছে ।  আব্বা মারা যাবার পর আমরা চিতল মাছ খাইনা ।  আজও  .  .  . আম্মা   ‘ বড়দের বই ’  খবরের কাগজে মুড়িয়ে তোশকের নীচে লুকিয়ে রেখে দিতেন ।   ( ওসব বইয়ে আজকালকার টিনএজারদের নিষিদ্ধ কিছু খুঁজে পাওয়ার কথা না ।  )   ‘ বড়দের বই ’  মানে সৈয়দ শামসুল হক এর  ‘ খেলারাম খেলে যা ’  কিংবা সমরেশ বসু  - র  ‘ বিবর ’  বা  ‘ প্রজাপতি ’  ।  আম্মা স্কুলে চলে গেলে  বইগুলো বার করে পড়তাম ।  তবে সে সব বই পড়ার অনুভূতি মনে নেই ।  তবে আশুতোষের দুই পর্বের  ‘  সোনার হরিণ নেই ’  পড়ে দীর্ঘদিন বিষন্ন ছিলাম মনে আছে  .  .  . পাড়ার পপেল ভাইয়ের বইয়ের লাইব্রেরি ছিল ।  বেশির ভাগ বইই  দস্যু বনহুর ,  দস্যু পাঞ্জা আর  কুয়াশা সিরিজের ।  অবশ্য বই প্রতি  চার আনা  ( নাকি আট )  আনা করে নিতেন  ।  আমি ছিলাম পপেল ভাইয়ের ফুটবল টিমের গোলকিপার ।  বাঁ কিংবা ডান দিকে শূন্যে উড়ে বল গ্রিপ করার ব্যাপারে পারদর্শী ছিলাম ,  জটলা থেকে বল মুহূর্তেই ছিটকে আসার কয়েক সেকেন্ড আগেই গেস করতে পারতাম কোন্ দিকে ঝাঁপিয়ে পড়ব ,  বল দিতাম আমাদের দলের প্লেয়ারকে ,  বলে উলটো - পালটা কিক করতাম না ।  কাজেই মাঝেমাঝে পয়সা ছাড়াই বই দিতেন পপেল ভাই ।  দস্যু বনহুর ,  দস্যু পাঞ্জা ,  কুয়াশার বইয়ের পাতায় ডুবে  কোন্ কল্পনার জগতে হারিয়ে যেতাম  .  .  . ছেলেবেলার ফুটবল নিয়ে একটি ঘটনা আজও মনে আছে ।  বিকেলে  আমি আর গৌতম  ‘ জাম্বুরা ’  নামে খ্যাত ছোট একটা রাবারের বল দিয়ে খেলছিলাম ।  মাঠের একপাশে বড়  পাঁচ নম্বর বল দিয়ে খেলছিল  শহীদবাগ স্পোর্টি ক্লাবের ছেলেরা  ।  বল গড়িয়ে ওপাশে গেছে ।  আমি বল আনতে গেলাম ।  শহীদবাগ স্পোর্টি ক্লাবের একজন আমাকে উপদেশ দিল  .  .  .  প্লেয়ার হতে চাইলে  পাঁচ নম্বর বড় বলে খেল ।  জাম্বুরা দিয়ে খেলো না ।  আমি ক্লাস সেভেনে পড়ি ,  ছেলেটি নাইনে কি টেন - এ ।  কাজেই বড়দের কথা মেনে নিলাম ।   তিন দিন পর শহীদবাগ স্পোর্টি ক্লাবের  সঙ্গে আমাদের ম্যাচ ।  পপেল ভাই ক্যাপ্টেইন ।  আমি গোলরক্ষক  ।  তুমুল উত্তেজনা খেলায় ।  প্রথম হাফে এক গোল খেয়ে বসলাম ।  পপেল ভাই গোল শোধ করলেন ।  পরে আশীষ ভাইও একটা গোল করলেন ।  এরই মধ্যে  একটা পেনালটি ঠেকিয়ে দিলাম ।  ২  /  ১ গোলে জিতে বুক ফুলিয়ে পাড়ায়  ফিরলাম ।   ফুটবলে মজে গিয়েছিলাম ।  গোলকিপারের প্যাড লাগানো প্যান্ট কিনে ফেলেছি নবাবপুর থেকে । গোলকিপার হিসেবে আশেপাশে  ‘ খেপ ’ ও মারতাম ওই বয়েসেই ।  একবার রামপুরায় এক স্কুলে হায়ারে খেলতে গিয়ে ৭ গোল খেয়েছি ।  গোলপোস্টের পিছনে লাঠিসোটা নিয়ে স্থানীয় উঠতি মাস্তান ছিল ।  গোল ধরলে আর রক্ষা ছিল না ।  টাকা - পয়সা তো দূরের কথা .  .  .  ফেরার বাস ভাড়াও দেয়নি  .  .  . স্কুলের ক্লাসটিমেও গোলকিপারই ছিলাম ।  তবে ফলাফল ভালো ছিল না ।  একবার তো  পাঁচ গোলও হজম করতে হয়েছে  ।  ছোট মাঠ ।  কখন যে চোখের পলকে জালে বল জড়িয়ে যেত ।  তবে যে শ্যামলা মেয়েটিকে আমার ভালো লাগত সে পরে পাঁচ গোল খেয়েছি বলে আমায় দেখে ফিক করে হেসেছিল  .  .  . এই সুখেই কয়েকটা দিন কেটে গিয়েছিল ।  মেয়েটি আমাদের পাড়ায় থাকত ।  একই ক্লাসে পড়লেও কথাবার্তা হয়নি কখনও  .  .  .  মেয়েটিকে দেখার তৃষ্ণা আসলে আশুতোষ মুখোপাধ্যায়ের প্রেমের উপন্যাস পড়ার ফল বলেই মনে হয় ।  গৌতম ,  শাকিল ,  পার্থ -  পাড়ার এই বন্ধুদের নিয়ে আমি যে দেয়ালের ওপর  বসে আড্ডা দিতাম ,  সেখান থেকে শ্যামলা মেয়েটির ঘরের জানালা চোখে পড়ত  .  .  .  কয়েক মাস সাধ্যি সাধনার পর একবার চিরুনি দিয়ে ওকে  চুল আঁচড়াতে দেখেছিলাম  .  .  .   ব্যস ,  ওই টুকুই  .  .  . খেলার টানেই    স্কুল শুরুর আগেই স্কুলে হাজির হতাম ।  তবে স্যারদের জ্বালায় শান্তিমতো খেলতে পারতাম না ।  খালি চোখ রাঙানি ।  টিসি দেওয়ার হুমকি ।  তবে স্কুলে অন্য ব্যাপারও ছিল ।  প্রিন্সিপাল ছিলেন সাহা স্যার ।  মাঝারি উচ্চতার ফরসা অভিজাত চেহারা ।    ক্লাসে এসে আমাদের কাঁচা মনে কৃষকদের প্রতি সহানুভূতি তৈরি করতেন  ।  মানে সাহা স্যার ছিলেন কমিউনিষ্ট । কৃষকরা চাষবাস না করলে কী খাবে বল তো ?  কাজেই  .  .  .  আমাদের শৈশবে  শুক্রবার স্কুল বন্ধ ছিল ।    সাহা স্যার নামাজের ছুটি দিতেন ।  আমরা এক দৌড়ে কাকরাইল কি টিপটপ মসজিদ ।  কাকরাইল মসজিদে বাইরেও যেমন আস্তর নেই ,  ভিতরেও নেই  .  .  . গা কেমন ছমছম করত  .  .  .    শুধু ফুটবল না ,   ক্রিকেটও খেলতাম ।  স্পিন বল করতাম ।  আমার স্পিনের   ঘূর্নি বেশ কার্যকরীই ছিল ।  একবার একটি টিমকে আমাদের পাড়ার টিম হারিয়ে দিয়েছিল  ।  ম্যাচটা  হয়েছিল মতিঝিল কলোনির মাঠে ।  অমি স্লিপে ছিলাম ।  প্রথম ওভারে শাহজাহান পেস বল করছিল ।  মাথার ওপর দিয়ে লাল রঙের একটা রেখা চলে যাচ্ছিল ।  গোলকিপার বলেই হয়তো আমার রিফ্লেক্স অসম্ভব ভালো ।  বিদ্যুৎবেগে মাথার ওপরে হাত তুলে দেখি যে আমার হাতের মুঠোয় টকটকে লাল কাঠের বল  ( ছেলেবেলায় আমরা ক্রিকেট বলকে কাঠের বল বলতাম )  পরের ম্যাচে ওই টিমের সঙ্গেই আবার হেরে গিয়েছিলাম ।  কোন্ পত্রিকায় যেন ছোট করে খবরটা ছেপেও ছিল ।  অথচ আমরা যে ওদের সঙ্গে যে জিতে ছিলাম সে কথা ছাপানি !  এ নিয়ে  পপেল ভাই কী যেন বলেছিলেন আশীষ ভাইকে ।  আজ আর মনে নেই  .  .  .  পপেল ভাই পরবর্তী জীবনে বেশ নামকরা ডাক্তার হয়েছেন ।   আশীষ ভাই কোথায় আছেন জানি না  .  .  . ছেলেবেলায়  খুব টইটই করে ঘুরে বেড়াতাম শহর ঢাকা  ।  আজকের দিনের মতন এত বারণ - টারণ ছিল না ,  এত  গন্ডি - টন্ডি ছিল না ।  ক্লাস সিক্স কি সেভেনে পড়ি ।  শবে বরাতের সময় পটকা কিনতে  বন্ধুদের নিয়ে  শান্তিনগর থেকে হাঁটতে হাঁটতেই চকবাজারে চলে যেতাম  ।  কুরবানী ঈদের সময় আব্বার সঙ্গে গাবতলী যেতাম গরু কিনতে ।  কখনও মালিবাগ মোড় থেকে মুড়ির টিনে উঠে একাই চলে যেতাম পল্টন ।  সারা দুপুর  স্টেডিয়ামে চক্কর মারতাম  ।  আমাকে ইলেকট্রনিক ডিভাইস খুব টানত ।  এই যেমন ক্যাসিও ক্যালকুলেটর কিংবা  স্টিরিও সেট ।  স্টেডিয়ামের পুব দিকে শ্রমিকরা অনেক  বড় একটা  গর্ত খুঁড়েছে ,  দালান উঠছে ,  অনেক লোক কাজ করছে ,  বসে বসে দেখতাম ।   বিকেলের দিকে পল্টনের গলির ভিতর দিয়ে হেঁটে শান্তিনগর ফিরতাম ।  ফুটবল খেলাও দেখতে যেতাম স্টেডিয়ামে ।  আমি ছিলাম  মোহামেডান স্পোটিং ক্লাবের সার্পোটার  ।  স্কুলের সহপাঠী  বিদেশ মিত্রর প্ররোচণায় কমিউনিষ্ট ভাবাপন্ন হয়ে উঠেছিলাম ,  ফলে মোহামেডান ছেড়ে  কিছুদিন ব্রাদার্স ইউনিয়ন সাপোর্ট করেছিলাম ।  তবে আজ বুঝি যে  .  .  .  আমি আজও  মোহামেডান স্পোটিং ক্লাবেরই  সাপোর্টার  .  .  .  বাবু মামা  ( আম্মার খালাতো ভাই  )  ছিলেন আবাহনী ক্রীড়া চক্রের কট্টর সমর্থক ।  আবাহনী জিতলে বাবুমামা দশ - পনেরো প্যাকে হক -  এর কাচ্চি বিরিয়ানি নিয়ে আসতেন ।  শান্তিনগর মোড়ের হক এর কাচ্চি বিরিয়ানির সুনাম আছে ।  বই আর ফুটবল ছাড়াও আমার শৈশবজুড়ে  ছিল গান ।  বাসায় পুরনো একটা রেডিও ছিল;  মা - বাবার বিয়ের গিফট ।  গানের লোভে  জিনিসটা আমি দখল করেছিলাম  ।  রেডিও তে বাজত :  রবীন্দ্রনাথের   ‘ ছিন্নপাতায় সাজাই তরণি /  একা একা করি খেলা ’  কিংবা সাবিনা ইয়াসমিনের  ‘ অশ্রু দিয়ে লেখা এ গান /  যেন ভুলে যেও না ।  ’  কিংবা আবদুল আলীমের :  এই সুন্দর ফুল /  এই সুন্দর ফল /  মিঠা নদীর পানি /  খোদা তোমার মেহেরবাণী ।  ’   রাত্রে আকাশবাণীতে শুনতাম রাগসংগীত  ।  কী যে তার অদ্ভূত সুর ।  সেতার কি সরোদের; খেয়াল কি ঠুংরির  .  .  .  যেন অন্য কোনও সময়ের মূর্চ্ছনা অন্ধকার ঘরে ছড়িয়েছে  ।  বাতাসের ধাক্কায় টিনের চালের ওপর  পেয়ারা ডালের ঘঁষা খাওয়ার  শব্দ উঠত ।  ওস্তাদি গানের সুরে ও তানে এক বালকের অবচেতনে দোলা লাগত  .  .  .   শৈশবের নিঝুম সেই রাত্রিতে কী এক রহস্যবিস্ময় নিয়ে কেমন যেন জেগে উঠত  .  .  .  আমি নানাবাড়িতেই বড় হয়েছি ।   ( তবে আমরা নানাবাড়ি বলতাম না ,  বলতাম নানীর বাড়ি ।  )  নানির বাড়িতে সারাদিন চলত দস্যিপনা ।  এই যেমন  জলপাই গাছ বেয়ে নানীর বাড়ির ছাদে উঠে যেতাম ,  হরবরি গাছে উঠে টপকাতাম  দেয়াল  ।  নানির বাড়িটা ছিল নানা জাতের গাছগাছালিতে ভরা বিশাল কমপাউন্ড ।  আগে ছিল অধ্যাপক সুবোধ মুখার্জীর  ‘ বাগানবাড়ি ’   ।  পরে আমার নানা বাগানবাড়িটা কিনে নাম বদলে রেখেছিলনে :   ‘ দারুস সালাম ’  ।  একটা বেলগাছ ছিল ।  সারা বছরই বেল ধরত ।  বেলের জন্য কত জায়গা থেকে যে লোকজন আসত  ।  বেলগাছের পাশে ছিল করমচা গাছ ,  মেহেদির ঝোপ ।  কাছেই কলাঝোপ ।  দেওয়ালের ওপাশে প্রতিবেশির নাড়কেল গাছ ,  জামরুল গাছ ,  গোয়াল ঘর ।   ছোটখালার মুখে শুনেছি পঞ্চাশের দশকে আনারসের ক্ষেতও ছিল ।  কামরাঙা আর লিচুগাছে টিয়া পাখির আক্রমন নিজের চোখেই দেখেছি ।   দড়ি ধরে টানতাম ।  গাছের ডগায় কেরোসিনের টিনে  ঢং ঢং শব্দ হত ।  পাজি টিয়ারা উড়ে পালাত  .  .  . কামরাঙা গাছটা ছিল অনেক বড় ।  নীচে সিমেন্ট বাঁধানো চত্তর ,  পানির কল ,  সার্ভেন্ট বাথরুম ।  বড়মামীর  পেট্রেশিয়া নামে এক খ্রিস্টান আয়া ছিল ।  পেট্রেশিয়া নাকি অনেক রাতে বাথরুমে যাওয়ার জন্য উঠেছে ।   কামরাঙা গাছের নীচে একটা উটকে পানি খেতে দেখে চিৎকার করে অজ্ঞান হয়ে পড়েছিল গিয়েছিল ।   এমন ভুতুরে ঘটনা নানাবাড়িতে আরও ঘটেছে ।  কাজল - বাদলরা ভাড়া থাকত  টিনসেডের ঘরে ।  প্রায়ই নাকি জোছনারাতে  নানীবাড়ির ছাদের ওপর বিশাল বড় রাজহাঁস নামত -  এমন আরও ভুতুরে দৃশ্য দেখেছিল ওরা । এক দুপুরে আমগাছে উঠেছি ।  ইয়া বড় - বড় আম ।  বাইরের দিকটা  সবুজ ।  বেশ নরম ।  খোসা ছিলে দেখি ভিতরে পাকা ।  গাছ থেকে নেমে দৌড় ।  সোজা   আম্মার কাছে গিয়ে আমটা দেখালাম ।  আম্মা হাসলেন ।  বড় প্রসন্ন - মধুর হাসি ।  ছেলের আবিস্কারকে যেন এপ্রিশিয়েট করলেন ।   আমের কী যেন নাম বললেন ।  আজ আর মনে নেই  .  .  . ইডেনে  ইন্টারমিডিয়েট পড়ার সময়ই আমার আম্মার বিয়ে হয়ে গিয়েছিল  ।  ভীষণ জেদি মহিলা ছিলেন ।   এম  .  এ পাস করবেনই  ।   একটা মেয়েদের স্কুলে পড়াতেন ।  তারপরও   জগন্নাথ কলেজে  ইসলামের ইতিহাস বিভাগে  নাইট শিফটে  এম . এ  ক্লাসে    ভর্তি হলেন   ।  সন্ধ্যার আগে - আগে আম্মার সঙ্গে মালিবাগ মোড় থেকে ঠেলাঠেলি করে মুড়ির টিনে উঠতাম  ।  গন্তব্য বাংলাবাজার ।  বড় একটা হল ঘরে বাতি জ্বলত ,  বেঞ্চর ওপর বসে থাকা ছাত্রছাত্রীরা কেমন শান্ত ,  জীবনহীন ,  ছায়া - ছায়া; বুড়োমতন একজন স্যার কীসব বলে যেতেন ।  পরে আমি ঢাকা বিশ্ববিদ্যালয়ে ইতিহাস বিভাগে পড়েছি  ।  অথচ শৈশবেই ইতিহাসের অধ্যাপকের ক্লাস আমার করা  হয়ে গেছে ।  আম্মা পড়তেন  রান্না করার সময়  ।  আব্বা আইনজীবি ।  মামলা - মোকদ্দমার জন্য গ্রামের বাড়ির থেকে  লোকজন আসতেই থাকত ।  এ ভাত খাবে তো ও রুটি খাবে; এর অজুর জন্য গরম পানি চাই তো ওর জন্য তরকারি গরম কর ।   আম্মা পড়তেন এসবই সামলে  .  .  .   আম্মার ক্লাসমেটদের সঙ্গে একবার সোনার গাঁ গিয়েছিলাম পিকনিকে  .  .  .  সেই বুড়োমতন স্যার একটু পর পরই সবাইকে দাঁড় করিয়ে  দীর্ঘক্ষণ এটা - ওটা বলতেন ।   পিকনিকে এসে পড়াশোনা হচ্ছে দেখে আমি ভয়ানক বিরক্ত হচ্ছিলাম  .  .  .  তবে প্রথম দর্শনেই ঐতিহাসিক স্থানটি ভালো লেগে গিয়েছিল  .  .  .  ছোটমামীর সঙ্গে খয়েরি রঙের একটা ছোট্ট অস্টিন গাড়ি করে নিউমার্কেট যাওয়ার স্মৃতি বড়ই সুখের ।  সেই সত্তর দশকের মাঝামাঝি ঢাকার রাস্তা যে কী রকম জ্যামহীন ছিল  ।  ছোটমামী সাবধানে ঢাকার বাহনশূন্য রাস্তায় ছোট গাড়িটা চালাতেন ।  কেনাকাটা সেরে  একটা আইক্রিমের দোকানে নিয়ে যেতেন ।  একটা গোবলেটের ওপর ক্রিকেট বলের সমান আইক্রিম ।  আমি একাই খেতাম ,  ছোটমামী খেতেন না ।  ছোটমামী  কথা বলতেন কম ।  আমি আইসক্রিম খাওয়ার সময়ও চুপ করে থাকতেন ।  অশেষ  স্নেহ পেয়েছিলাম আর এক জন বৃদ্ধার কাছ থেকে ।  ইনি আমার বড়মামার শাশুড়ি ।  বাদামি চুলের ধবধবে ফরসা চেহারার ভাঙা - ভাঙা বাংলা বলা লখনউর উর্দুভাষী এই বৃদ্ধার নাম ছিল :  বেগম ।  ধানমন্ডিতে একটি গাছগাছালি ছাওয়া বাড়িতে থাকতেন  ।  শান্তিনগর থেকে গাড়িভর্তি করে ছোটরা যেতাম ধানমন্ডি ।  বেগম আমার জন্য আলাদা প্লেট ,  কাঁটা চামচ বার করতেন ।  বসতে দিতেন  তাঁর নিজের গদীআঁটা চেয়ারে  .  .  . একবার গ্রামে যাওয়ার সময় আমার মেজবোন শান্ত¦না নৌকা থেকে হঠাৎই খালের পানিতে  পড়ে গিয়েছিল ।  রতন ভাই  ( আব্বার দিক থেকে আমার এক দূর সর্ম্পকের আত্মীয়  )  নৌকায় ছিলেন ।  তিনি খালের পানিতে ঝাঁপিড়ে পড়ে শান্ত¦না  বাঁচিয়েছিলেন ।  রতন ভাই কী যেন চাকরি করতেন ।   গাড়ি ছিল ।  গাড়ি নিয়ে এসে ছোটদের নিয়ে  ঢাকার রাস্তায় ঘুরে বেড়িয়েছিলেন ।  পচাত্তরে রাজনৈতিক পটপরিবর্তনের সময় ঢাকায় রাস্তায় সামরিক যানবাহনের বহর নেমেছিল ।  আমরা রাস্তায়   ট্যাঙ্ক দেখেছিলাম  ।  রতন ভাইয়ের সঙ্গে কাজী নজরুল ইসলামকে দেখতে যাওয়ার কথা ছিল ।  কী কারণে যেন  যাওয়া হয়নি ।   .  .  .  সেই দিনগুলি আমাদের জন্য কিছুটা উদ্বেগজনকই ছিল ।  আমার নানাবাড়ির পাশেই  ছিল একজন আওয়ামি পন্থি রাজনৈতিক নেতার বাড়ি ।  সেই সুবাদে  আর্মিরা আমাদের বাড়িটিও ঘিরে ফেলেছিল ।   সার্চ করতেও এসেছিল ।  আমার এক নানা  ( আম্মার খালু )  সৈনিকদের সব ঘুরিয়ে দেখাচ্ছিলেন সঙ্গে আমিও ছিলাম  .  .  . আম্মা তখন রেডিওতে শিক্ষাবিষয়ক পোগ্রাম করতেন ।  আম্মা বাড়ি ফিরতে পারছিলেন না ।  রাস্তার ওপারে অপেক্ষা করছিলেন ।  আম্মা নিশ্চয়ই উদ্বিগ ছিলেন ।  কেননা ,  বঙ্গবন্ধুর হত্যার পর আমি আম্মাকে কাঁদতে দেখেছি  .  .  . ছেলেবেলার আমাদের বাড়িটা ছিল টিনসেডের একতলা ।  বাড়ির সামনে অর্ধবৃত্তাকার রেডঅক্সাইডের ছোট বারান্দা ।  ছোট উঠান ।  এক পাশে গোলাপের ঝার ।  ভোরবেলা উঠেই যে গোলাপি রঙের গোলাপের গন্ধ নেওয়া ছিল প্রতিদিনের অভ্যেস -  আজ ভাবলে অবাকই হই ।   দেয়ালের পাশে একটা নিমগাছ ।  ওটা বেয়ে টিনের চালে উঠে যেতাম ।  পিছনের উঠানে ছিল কাঁঠাল গাছ ।  পুবদিকে শেওলা ধরা দেয়াল  ।  পরে অবশ্য আমরা নানাবাড়ির কম্পাউন্ডের ভিতরেই আরেকটি বাড়িতে উঠে আসি ।  একতলা বাংলো টাইপের সেই বাড়ির  ছাদে ছিল লাল রঙের টালি আর সামনের  দিকে অ্যাজবেসটস ।  বৃষ্টির শব্দ আগের মতন শোনা যেত না বলেই বাড়িটা আমার খুব একটা ভালো লাগেনি  ।  টিনের চালের ওপর বৃষ্টিপতনের শব্দের জন্য আজও বুকে মোচড় দেয় ।  আমার বড়মামারও  টিনের চালের ওপর বৃষ্টি পরার  শব্দ ভালো লাগে ।  ব্রিটিশ এয়ারওয়েজের পাইলট ছিলেন বড়মামা ।  লন্ডনে সেটেল করেছেন ।  দেশি বৃষ্টিটা ভীষণ  মিস করেন ।  ঢাকায় সিরামিক ইটের যে দোতলা বাড়িটা  করেছিলেন ,   সে বাড়ির সিঁড়িঘরের ছাদ ছিল টিনের; ওই টিনের চালের ওপর বৃষ্টি পড়ার শব্দ শুনবেন বলেই । লালটালির সেই বাড়ির সামনে ছিল  বেশ বড় একটা সুন্দর সবুজ ঘাসের   লন  ।  লনের  পশ্চিম দিকে ছিল দেয়াল - ঘেরা নানার কবর ।  ফুটলবল খেলার সময় বল প্রায়ই ড্রপ খেতে খেতে দেয়াল টপকে  নানার কবরে চলে যেত ,  বলটা কবর থেকে আনার সময় আমার গা কেন জানি শিরশির করত ।   কবরের দেয়ালের সামনে ছিল বেঁটে মতন একটা অপরিচিত জাতের পাম গাছ ।  দেয়াল ঘেঁষে ছিল শিউলি ,  বকুল ,  আর আমলকি গাছ ।  ভোরবেলা আমি আর আমার বড়বোন স্বাতী  শিউলির ফুল কুড়াতাম  .  .  . আমি আর স্বাতী দু ’ জন পিঠাপিঠি ভাইবোন ।  দু ’ জনের মধ্যে ভারি ভাব ।  আজও  .  .  .   শৈশবের নানাবাড়িতে কত না ফল ছিল  ।  কামরাঙা জলপাই আতা সফেদা হরবরি আমলকি  .  .  . আরও কত কত ফল ।  দুপুরে ভাত খাওয়ার পর কামরাঙা কি জলপাই খেতে খেতে  স্বাতী পড়ার বই থেকে মুখস্ত বলত ,  আহারের পর ফল খাওয়া একটি ভালো অভ্যেস ।    শৈশব এমনই স্বপ্নের মতো  সুন্দর ছিল  .  .  . তবে সবটুকু না  .  .  . মুক্তিযুদ্ধের সময় আমার বয়স চার ।  আম্মার মুখে হাজারবার ওই সময়ের কথা শুনেছি বলে অনেক কিছুই মনে আছে ।  ২৫ মার্চ রাত  .  .  .  ঘর অন্ধকার  .  .  .  আমরা মেঝের ওপর শুয়ে আছি  .  .  .  বাইরে  প্রচন্ড গোলাগুলির শব্দ  .  .  .  প্রাচন্ড  .  .  . আমার মনে হচ্ছিল কারা যেন আমাদের বাড়ির দেয়ালে গুলি করছে  .  .  .  কেন করছে ?  আমাদের বাড়ির পিছনেই  রাজারবাগ পুলিশ লাইন ।  পরদিন ভোরে দেখলাম উঠানে শেওলা ধরা দেয়াল ঘেঁষে কয়েক জন মানুষ  .  .  .  লুঙ্গি পরা  .  .  .  খালি গা  .  .  .  থরথর করে কাঁপছে  .  .  .   রাজারবাগ থেকে পালিয়ে এসেছে  .  .  .  ভীষণ ভয় পেয়েছে  .  .  .  মনে আছে  .  .  . ওই ভয়ার্ত মুখগুলি আমাকে আজও তাড়িয়ে বেড়ায়  .  .  . উৎসর্গ :  স্নেহময়ী মাতামহী আমেনা খাতুন  .  .  . 






জয়তু ফেসবুক




                        স্কুলে পড়ার সময় জাহিদুর রহমান  ( জাহিদ )  ছিল আমাদের লিডার ।  ওর  সেরকম বিশেষ কোয়ালিটিও  ছিল  ।  স্মার্ট ,  একরোখা ,  দূরন্ত ।  এতোসব গুণপনার কারনেই ও আমাদের নেতা হয়ে উঠেছিল ।  ক্লাস কিংবা ক্লাসের বাইরে ,  টিফিন টাইমের বাঁদরামিতে কিংবা ক্লাস - পার্টিতেও ওই ছিল মধ্যমনি ।  টকটকে ফর্সা ,  চশমা পরা ,  বাকপটু জাহিদ পড়াশোনাতেও ভালো ছিল বেশ ।  ফুটবল টিমের ক্যাপ্টেইন ,  ক্রিকেট দলের দলনেতা জাহিদ  মারপিটেও ছিল ওস্তাদ ।  একে -  ওকে পাঞ্জা লড়াইয়ে চ্যালেঞ্জ ছুড়ে দিত মারপিট লাগানোর উছিলায়  .  .  . জাহিদদের বাসা ছিল ঢাকার দিলু রোডে  ।  মাঝেমাঝে ওদের বাসায় যেতাম ।  ঝকঝকে দোতলা বাড়ি ।  দোতলায় ওদের  পড়ার ঘরে বসে গল্প করতাম ।  এটা -  ওটা খাওয়াতো ।  একটা ব্যাপার আজও মনে আছে ।  বাসায় জাহিদ খুব চুপচাপ আর শান্ত ছিল  ।  সম্ভবত বাড়ির বড়দের ভয় পেত ও  ।  স্কুলে কিন্তু ওর অন্যমূর্তি ।  বেপরোয়া ,  লড়াকু ,  ডানপিটে ।  রেগে গেলে ওর ফর্সা মুখটা কেমন লালচে হয়ে উঠত ।  মাথার  পিছন দিকের চুলগুলি ছিল একটু খাড়া -  খাড়া ।  ওর রণমূর্তি দেখে তার অনুগত আমরাও ভয় খানিক খেতাম ।  ওর সঙ্গে সম্পর্কটা যেন সাংঘর্ষিক হয়ে না -  ওঠে সেই দিকটায় লক্ষ্য রাখতাম ।  শৈশবেই মানুষকে বিচ্ছেদ - বেদনা সইতে হয় ।  জাহিদ ক্লাস এইটে  অন্য স্কুলে চলে গিয়েছিল ।  এরপর ওকে আর কখনও দেখিনি ।  আশির দশকের মাঝামাঝি শুনেছিলাম যে ও নাকি জার্মানিতে আছে ।  জীবন কারও জন্য থেমে থাকে না ।  ওকে একরকম ভুলেই গিয়েছিলাম ।   তবে অনেকটাই অন্য রকম ছিল বলেই জাহিদ মনের মধ্যে গভীর একটা দাগ রেখে গিয়েছিল ।  অন্য অনেকের মতোই ফেসবুকে  আমারও অ্যাকাউন্ট আছে ।  বন্ধুবান্ধবের সংখ্যাও প্রায় হাজার খানেক ।  নিয়মিত ছবি আপলোড করা ছাড়াও ব্লগের পোস্টগুলিও আপলোড করি ।  দিনে অভ্যেস মতন বার - কয়েক চোখ বুলাই পেজটাতে ।   ফ্রেন্ড রিকোয়েস্ট এলে অ্যাড করি ,  খুব একটা বাছবিচার করি না ।  সেরকম গতকালও দু - তিনটি ফ্রেন্ড রিকোয়েস্ট  অ্যাড করেছি । আজ একটা মেসেজ পেলাম ।  মোহাম্মদ জাইদুর রহমান লিখেছে - Kire kemon asisch ?  Tor sathey kokhono kotha hoyni skype kinba messenger gulote !  Du ek line likhis ar jogajog sutro ta k kaje lagaish .  Onek din por tor kotha keno sobar kothai mone porse . ওর প্রোফাইলে দ্রুত চোখ বুলিয়ে দেখি যে স্কুলের নাম লেখা রয়েছে উইলস লিটিল ফ্লাওয়ার ,  সন - তারিখও ঠিকঠাক মিলে যাচ্ছে ।  মোহাম্মদ জাইদুর রহমান ?   তার মানে স্কুলের  সেই জাহিদ  !  কিন্তু  .  .  .  কিন্তু  ওর নাম তো  জাহিদুর রহমান জানতাম !  যাক ,  ফেসবুকের কল্যাণে প্রায় তিরিশ বছর পর  স্কুল জীবনের হারিয়ে যাওয়া এক বন্ধুকে ফিরে পেলাম ! জয়তু ফেসবুক ! কিন্তু জাহিদের কথাগুলির উত্তরে ঠিক কী লিখব  বুঝতে পারছি না  .  .  . 






ভৌতিক গল্প :  ধূপ



                        আজ বিকেলে ব্যাঙ্ক থেকে বেরুতেই দারোয়ান রশিদ মিঞা সালাম দিয়ে বলল ,   ছার ,  আপনারে একখান কথা কই ।  আপনে পরিবার পরিজন লইয়া যেই বাড়িত উঠছেন ,  সেই বাড়িটা ভালো না ছার ,  বাড়িতে জিনের আছর আছে ।  এট্টু দেইখা শুইনা থাইকেন সার ।  কথাটা শুনে শওকতের ভ্রুঁ কুঁচকে যায় ।  কুসংস্কার বেশ মজার ব্যাপার ।  আর কুসংস্কার জিনিসটা মানসিকভাবে লালন করারও একটা ব্যাপার আছে ।  দারোয়ান ,  কাজের ঝি - এই শ্রেণির লোকজন  কুসংস্কার জিনিসটা  লালন করে ।  সযত্নে ।  নতুন কাজের মেয়েটিও নাকি তানজিনাকে বলেছে বাড়িটা নাকি ভালো না ।   শওকত খানিকটা অস্বস্তি নিয়ে একটা সিগারেট ধরায় ।  তারপর হাঁটতে থাকে ।  তখনও ঝরঝরে রোদ ছিল ।  দূর্গাপাড়ার  বাড়িটা কাছেই ।  এখানকার লোকে বলে পুরানবাড়ি  ।   রেললাইন পেরিয়ে ,  বাসষ্ট্যান্ড ,  তারপর আসফ আলী মিলনায়তন ,   চাঁদপিরের গলি ।  সেই গলির শেষ মাথায় বেশ নিরিবিলি গাছপালায় ঘেরা পুরনো আমলের দোতলা বাড়ি ।   একতলায় গ্রিন হোমিও হল ।  মোছলেম উদ্দীন নামে একজন  বৃদ্ধ ডাক্তার সকাল - সন্ধ্যা বসেন ।  বৃদ্ধ কানে কম শোনেন বলেই হয়তো পসার তেমন ভালো না ।  শওকতরা থাকে  দোতলায়  ।   পুরনো আমলের বাড়ি বলেই  ছাদে কড়িবর্গা ,  বেশ  বড় বড় রুম ,  বড় বড় বাথরুম আর  বড় বড় জানালা ।  পানির সমস্যা নেই ।  সোলাইমান মিঞা নামে একজন দারোয়ান আছে  ।  মুসল্লী টাইপের লোকটাকে মধ্যবয়েসিই বলা চলে ।  সোলাইমান মিঞা  থাকে একতলায়  ।  মাঝেমধ্যে বাজার -  টাজার করে দেয় ।  চাঁদপিরের মাজার থেকে সিন্নী এনে দেয় ।  বাড়িওলা আশীষ খোন্দকার সুলতানগঞ্জের বড় ব্যবসায়ী ।  নবীগঞ্জ থাকেন ।  ভাড়ার টাকা সোলাইমান মিঞাই নবীগঞ্জে পৌঁছে দেয় ।    সুলতানগঞ্জ ব্রাঞ্চে সদ্য বদলী হয়ে এসেছে শওকত ।  নির্জন ছিমছাম শহর সুলতানগঞ্জ  ।  এই শীত আসি - আসি সময়ে ভালো লাগছে ।  অফিস থেকে ফিরে সন্ধ্যাবেলায়  বেডরুম - লাগোয়া  দোতলার বড় বারান্দায় বসে শওকত  ।  তখন রাইসাকে বুকে জড়িয়ে ধরে রাখে; গল্প বলে ,  যে গল্প মায়ের মুখে ছেলেবেলায় শুনেছিল ,  সেই গল্প ।  তখন নীচের বাগানের  গাছপালা ,  দূরের আবছা গাছপালা ,  শিবমন্দির ,  সীতার দিঘী কেমন স্তব্দ হয়ে থাকে  ।  দূর থেকে ভেসে আসে  শেয়ায়ের ডাক  ।   দূরে কুয়াশা ঢাকা  নিঝঝুম গ্রাম ।  খুব ভোরে  উঠে যে গ্রামের মেঠেপথে তানজিনার সঙ্গে চলে যায় শওকত ।  শিশির - ঝরা নির্জন গ্রাম্য পথে হাঁটে ।  কুয়াশার ভিতরে তখন একটি - দুটি কাকা উড়ে যায় ।  তানজিনার সঙ্গে শওকতের  স্কুল জীবন থেকে প্রেম  (   সর্ম্পকে তানজিনা শওকতের খালাতো বোন )  ।  সে প্রেম এত বছর পর এখনও অটটু ।   .  .  .  কখনও ওরা হাতে হাত রেখে বসে প্রাচীন শিব মন্দিরের সিতার দিঘীর ঘাটে  ।   শিব মন্দিরের পুরোহিত নরেন্দ্রনাথ ভট্টাচার্য ।  তার সঙ্গেও পরিচয় হয়েছে ।   সৌম্য বৃদ্ধটি বেশ অমায়িক আর  স্বশিক্ষিত ।  চমৎকার জলদ গম্ভীর কন্ঠস্বরে কথা বলেন ।  তানজিনার আবার পুত্রসন্তানের ভীষণ শখ ।  বৃদ্ধ পুরোহিত তানজিনার  হাত দেখে গর্ভধারণের দিনক্ষণ বলে দিয়েছেন ।  পুত্র সন্তান নাকি  কুম্ভ রাশির জাতক হবে ।  ভারতীয় জ্যোতিষ শাস্ত্রমতে  কুম্ভ রাশির জাতক অত্যন্ত মেধাবী হয় ।   .  .  .   রোদ উঠি - উঠি ওরা সময়ে ফিরে আসে ।  রাইসা তখনও ঘুমে কাদা ।   “ স্কুলে যেতে হবে মা ।  ”  বলে মেয়ে কে ডেকে তুলে রান্নাঘরে যায় তানজিনা  ।   শওকতের  বদলীর চাকরি ।  মেয়ের স্কুল নিয়ে সমস্যা হয় ।  তবে এবার ভাগ্য প্রসন্ন বলতেই হয় ।  রাইসার স্কুল পুরানবাড়ির একেবারে   কাছেই ,  আসফ আলী মিলনায়তনের পাশে ।  তানজিনাই মেয়েকে নিয়ে যায় ,  নিয়ে আসে ।  রাইসা এবার ক্লাস ফাইভে উঠল ।  রাইসার জন্য কী যেন কিনতে হবে ।  ঠিক এই মুহূর্তে মনে পড়ল না ।  তানজিনাকে ফোন করবে কিনা ভাবল । মোবাইলটা প্যান্টের পকেটে ছিল ।  ভাইব্রেশন মোডে ছিল ।  ওটা  বিজবিজ করে উঠল ।  ফোন বের করে দেখল - ওশন আপা ।  তানজিনার বড় বোন ।  মাগুরা থাকেন ।   তানজিনা  সর্ম্পকে শওকতের খালাতো বোন বলেই বিয়েতে  সাংঘাতিক ঝামেলা হয়েছিল ।  তখন রওশন আপাই নানা ঝক্কি সামলিয়ে বিয়ে দিয়েছিলেন । হ্যালো  ।  স্লামালাইকুম আপা ।  অলায়কুমআস সালাম ।  ও প্রান্ত থেকে ভেসে এল রওশন আপার কন্ঠস্ব ।  কেমন আছেন আপা ? ভালো থাকি কি করে বল ?  রায়পুরায় আমাদের  দাদারবাড়ির  জমিজমা সব ভাগভাঁটোয়ারা হচ্ছে ।  ছোটন বিদেশ থেকে এসেছে ।  ভাইরা আমাদের ঠাকাচ্ছে কিনা বুঝতে পারছি না ।  এখন আমরা চুপ করে থাকলে ঠকে যাব না ?   তুই কি বলিস ? শওকত বলল ,  এসব  আপনাদের ব্যাপার আপা ।  আমার কিছু বলা কি ঠিক হবে ? তোরা বাপেরবাড়ির সম্পত্তি থেকে পরীকে ভাগ দিলি না ? শওকতদের দেশের বাড়ি যশোর ।  পৈত্রিক জমিজমা বিক্রি করে গত মাসে মোটা অঙ্কের টাকা পেয়েছে ।  শওকতরা এক বোন ,   দুই ভাই ।  ছোট বোন পরীকে কিছু টাকা দিয়েছে ।  সে  বলল ,  একটাই বোন ।  আদরের  .  .  . আমরা কি বানের জলে ভেসে এসেছি ?  আমরা নেকস্ট উইকে রায়পুরা যাচ্ছি ।  তুই তানজিনা কে ছাড়বি তো ? ওর ইচ্ছে হলে যাবে ।  শওকত বলল ।  তারও ইচ্ছে তানজিনা ওর ভাগের টাকা পাক । তুই যাবি রায়পুরা ? আমি বরং না যাই । ঠিক আছে ।  কাল শুক্রবার ।  আমি আর তোর দুলাভাই কাল সুলতানগঞ্জ আসছি ।  ঠিক আছে ।  আসুন ।  এখন রাখছি তাহলে ।  ঠিক আছে । চাঁদপিরের গলির মুখে মধু ঘোষের মিষ্টির দোকান ।  রাইসার জন্য আধ কে জি বুন্দিয়া কিনল শওকত ।  মেয়েটা বুন্দিয়া খেতে ভালোবাসে ।  তানজিনারও এই জিনিসটা পছন্দ ।  গলির মুখে অস্থায়ী বাজার বসেছে ।  টমাটো ,  লেবু ,  ধনেপাতা ,  আর একটা মাঝারি সাইজের লাউ কিনল শওকত ।  তারপর বাজার নিয়ে বাড়ির সামনে চলে আসে ।  ট্রেনের হুইশেলের শব্দ শুনল ।  স্টেশন কাছেই ।  দোতলার সিঁড়িতে ওাঠর সময় ধূপের গন্ধ পেল ।  কে ধূপ জ্বালিয়েছে ?  তানজিনা ?  দরজা তানজিনাই খুলল ।  ওর মুখ কেমন গম্ভীর দেখাচ্ছে ।  কী ব্যাপার ?  কিছু হয়েছে ?  তরিতরকারি ভর্তি প্লাস্টিকের ব্যাগটা দিতে দিতে জিগ্যেস করল শওকত ।  বলছি ।  তুমি বারান্দায় গিয়ে বসো ।  আমি চা নিয়ে আসছি ।  টেবিলের ওপর বুন্দিয়ার প্যাকেট রেখে শওকত জিগ্যেস করল ,  রাইসা কোথায় ? ও ঘুমাচ্ছে । ঘুমাচ্ছে ?  এখন ? এসে সব বলছি ।  বলে তানজিনা রান্নাঘরের দিকে চলে যায় । শওকত কাপড় বদলে হাতমুখ ধুয়ে গায়ে বারান্দায় বসে ।  শেষবেলার রোদ মিলিয়ে ধীরে ধীরে সন্ধ্যা ফুটে উঠছে ।  বাগানের গালপালায় অল্প রোদ লেগে আছে ।   কাকপাখিরা তারস্বরে চিৎকার করছিল ।  অক্টোবরের শেষ ।  এই সময়ে মফস্বলে বেশ কুয়াশা পড়ে ।  সন্ধ্যার পরপরই দূরের গ্রাম থেকে শেয়ালের ডাক ভেসে আসে ।   তানজিনা চা নিয়ে এল ।  চায়ের কাপ নিতে নিতে শওকত জিগ্যেস করে ,  কী হয়েছে বলো তো ?  রাইসা আজ একটা মেয়েকে দেখেছে ।  তানজিনা বলল ।  শওকত চায়ের কাপটা ঠোঁটের কাছে তুলে এনেছিল ,  হাত থমকে গেল ।  বলল ,  রাইসা আজ একটা মেয়েকে দেখেছে মানে ?  আমি রান্না করছিলাম ।  রাইসাকে  বললাম জলপাই  ছাদ শুকোতে দিয়ে আসতে ।  ও গেল ।  একটু পর ফিরে এসে বলল ,   ছাদে জলপাই রেখে ফেরার সময় সিঁড়িঘরের ঠিক সামনে একটা মেয়েকে দেখেছে ।  মেয়েটার গায়ের রং কালো হলেও দারুণ সুন্দরী ।  আকাশি রঙের শাড়ি পরা ছিল ।  রাইসা বলল ,   তুমি কে  ?  মেয়েটি বলল ,  আমি অর্চনা ।  রাইসা বলল ,  তুমি কোথায় থাক ?  মেয়েটি বলল ,  বলল ,  আমি এই বাড়িতে থাকি ।  রাইসা বলল ,  দেখি না কেন ?  মেয়েটি বলল ,  আমাকে তো দেখা যায় না ।   বলে মেয়েটি অদৃশ্য হয়ে গেল ।  তারপর ?  শওকত কেমন বিমূঢ় বোধ করছিল ।    তারপর রাইসা টিভি দেখতে - দেখতে  ঘুমিয়ে গেল ।  আমি ওকে অবশ্য তুলে একবার খাইয়ে দিয়েছি ।  চায়ের কাপ নামিয়ে রেখে একটা সিগারেট ধরালো শওকত ।  কপালে ভাঁজ পড়েছে ।  বলল ,  রাইসার ভুল দেখেনি তো ?  অন্য কেউ ছাদে ওঠেনি তো ?  অমাঃ ও ভুল দেখবে কীভাবে ?  ছাদের চাবি তো আমাদের কাছেই  থাকে ।  ওহ্  । এই বাড়িটা ভালো না শওকত ।  আমার আর ভাল্ লাগছে না ।  কয়েক দিন আগে জুয়েলের মাও বলল এই বাড়িতে নাকি জিনের আছর আছে ।  ভাড়াটিয়ারা থাকতে চায় না ।  কী সব নাকি দেখে ।  এই কারণে ভাড়া নাকি কম ।  কাল তোমার ফিরতে দেরি হল ।  রাইসাকে নিয়ে পড়তে বসিয়েছি ।  তখন ঘরে হালকা ধূপের গন্ধ পেয়েছি ।  শওকত বলল ,  আমি আজ সিঁড়িতে ওঠার সময় ধূপের গন্ধ পেয়েছি ।  একতলার হোমিও ডাক্তার ধূপ জ্বালান নি তো ?    মনে হয় না ।  ভদ্রলোক তো কিছু দিন ধরে আসছেন না ।  বলে শওকত এক মুখ ধোঁওয়া ছাড়ে ।  ঠিক তখনই তারা মসজিদ থেকে মাগরিবের আজান ভেসে আছে ।   অন্ধকার ঘনিয়ে উঠছে ।  বারান্দায়  শীত মাখানো  বাতাস ছড়ায়  ।  ওরা ধূপের গন্ধ পায় । তানজিনা চমকে উঠে ।  বলে ,  ধূপের গন্ধ পাচ্ছ ?  হু ।  বলে শওকত উঠে দাঁড়ায় ।  তারপর দ্রুত ঘরের ভিতরে চলে এল ।  তানজিনা সুইচ অন করে বাতি জ্বালায় ।  ঘরের বাতাসে তীব্র ধূপের গন্ধ  ।  রাইসা বিছানার ওপর গুটিশুটি মেরে  ঘুমিয়ে ।  কে ধূপ জ্বালালো ?  ফিসফিস করে বলল তানজিনা ।  শওকত কাঁধ ঝাঁকায় ।  তাকে কেমন বিভ্রান্ত দেখাচ্ছে ।  কলিংবেল বাজাল ।  কে এল ?  তানজিনা প্রায় আর্ত চিৎকার করে উঠল । ওরা প্রায় দৌড়ে ড্রইংরুমে এল ।  সুইচ অন করে  শওকত বাতি জ্বালালো ।   দরজা খুলে তীব্র আতরের গন্ধ পেল তানজিনা  ।  চাদরমুড়ি দিয়ে সোলাইমান মিঞা দাঁড়িয়ে আছে ।  হাতে কাগজ দিয়ে ঢাকা একটি প্লাস্টিকের গামলা ।  তার ওপর মিষ্টির একটা প্যাকেট ।  বলল ,  সেলাম ম্যাডাম । সালাম ।  কী ব্যাপার সোলাইমান ? সোলাইমান মিঞা হেসে বলল ,  আইজ চাইনপীরের মাজারে মায়ফিল বইসিলে ম্যাডাম ।  আপনাগো জইন্য তবারক নিয়া আরসি  ।  আইজ গুলজারে সবজি খিচুড়ি পাকায়ছিলে ।  ওহ ।  এসো ,  ভিতরে এস ।  সোলাইমান মিঞা ভিতরে ঢোকে । তানজিনা জিগ্যেস করে ,  মিষ্টি কিসের ? মিষ্টির প্যাকেট আর খিচুড়ির গামলা  ড্রাইনিং টেবিলের ওপর রেখে সোলাইমান মিঞা  বলল , আমাগো বাড়িওলায় আশীষ খোনকার আইজ নানা হইছেন ,  বোঝলেন ।  এই আনন্দে হে নাকি নবীগঞ্জবাসীরে  দাওয়াত করিয়া খাওয়াইবেন কইলেন ।  আপনাগোও দাওয়াত করিবেন কইলেন  ।  আইজ তিনি আমারে ফোন করিয়া আপনাগোরে মিষ্টি কিন্না খাওয়াইয়া দেতে কইলেন । আচ্ছা ,  তুমি এখন  বস ,  একটু চা খাও ।  বলে তানজিনা রান্নাঘরে চলে যায় ।  শওকত একটা চেয়ার টেনে বসল ।   ধূপের গন্ধটা তখনও বাতাসে ভাসছিল ।  মোবাইলের রিংটোন শুনতে পেল ।  মোবাইলটা বেডরুমে ।  সে দ্র্রুত বেডরুমে চলে আসে ।  মোবাইল টেবিলের ওপর থেকে তুলে নেয় ।  রওশন আপা ।  হ্যাঁ ,  আপা বলেন । একটু আগে ছোটনের সঙ্গে কথা হল ।  ভাইরা আমাদের জমির ভাগ দেবে বলল ।  আচ্ছা ।  সে তো ভালো কথা ।  তারপরও আমরা কাল আসছি ,  বুঝলি ?  ঠিক আছে ।  আসুন না ।   বেশি ঝামেলা করতে যাস না আবার ।  কাল বিকেলেই ফিরে আসব ।  লোপার আবার পরীক্ষা । না ,  না ঝামেলার কি আছে ।   ফোন অফ করে ড্রইংরুমে এসে চেয়ারে বসল শওকত  ।  সোলাইমান মিঞা আরষ্ট ভঙ্গিতে বসে আছে ।  শওকত বলল ,  সোলাইমান মিঞা ?  কন ছার । তুমি এই বাড়িতে কত দিন ধরে আছ ?  পুরানবাড়িত আমি দেখতে আছি জন্মের পরের থন ।  দূর্গাপাড়ায় আমার মায়ে কাম করতে ।  আমি তখন ছুড ।  দ্যাশ স্বাধীন হইলে পর আমার মায়ে মরল । আমি অথই গাঙে পড়লাম ।  পুরানবাড়ির মালি আছিল সালামত আলী ।   বিহারী হইয়াও আমার লালনপালনের ভার লইলেন ।   তখন মমতাজ ছিনেমা হলের মালিক গুলাম দস্তগীর ছাহেব পুরানবাড়ি কিন্না লইলেন ।  তারপর  তিনি বিলাত চইলা গেলেন ।   এইবার পুরানবাড়ি কিন্না লইলেন চকখোলা হাজী কেরামত  ।  তিনি মারা গেলে পর এইবার সুনতানগঞ্জের আশীষ খোনকারে কেনলেন  পুরানবাড়ি ।   পুরানবাড়ি অনেকবার  হাত বদল হইছে ছার ।  তয় তামারে কেউ খেদায় নাই ।  শওকত বলল ,  লোকে বলে পুরানবাড়িতে জিনভূত না কী সব নাকি আছে ।  তুমি দেখেছ কখনও ?  লোকে তো হেইয়া কয় ।  আমি হইলাম চাইনপীরের মুরিদ ।  জিনপরি আমার কাছে ঘেঁষবে কন সাহসে কন ?  তয় - তয় কী ?  শওকতের চোখ সরু হয়ে ওঠে ।  মিছা কমুনা ছার । আহা বল না কার্তিক মাস আইলে না ছার  .  .  .  একডা কালা কইরা সুন্দরী মাইয়ায়  .  .  .   কথা শেষ হল না ।  তানজিনা চা নিয়ে এল ।  তারপর বসতে বসতে বলল ,  সোলাইমান মিঞা ? সোলাইমান মিঞা  গরম চা সুরুত করে শব্দ বলল ,  কন ম্যাডাম । রাইসার স্কুলের আশেপাশে ভাড়াবাড়ি পাওয়া যাবে ?  সস্তায় ?  যাইব ম্যাডাম ।  তয় কার জইন্ন ম্যাডাম ?  আমাদের জন্য ।   আয় হায় ।  কন কী !  আপনারা পুরান বাড়ি ছাইড়া চইল্যা যাইবেন ম্যাডাম ?  হ্যাঁ । কী বলতে যাবে -  বেডরুমের দরজায় শব্দ হল ।  রাইসা দাঁড়িয়ে ।  রাইসা তখনও চোখ কচলাচ্ছে ।  ঘুমের ঘোর কাটেনি ।  ও আদুরে গলায় বলল ,  মা ।  আমাকে খিচুড়ি দাও না ।  আর শোন মিষ্টিও দিও ।  তানজিনা ঝট করে তাকালো শওকতের মুখের দিকে ।  খিচুড়ি খাইবা মা ?  আইয়ো ।  তোমারে খিচুড়ি দেই ।  সোলাইমান মিঞা বলল । সারারাত শওকতের ঘুম হল না ।  একবার ঘুম হল ঠিকই ।  আবোলতাবোল স্বপ্ন দেখল ।   ভোরে বিছানায় শুয়ে ফজরের আজান শুনল ।  ভোরে হাঁটাহাঁটি না করলে সারাদিন গা ম্যাজম্যাজ করে ।   মেয়েকে জড়িয়ে তানজিনা ঘুমিয়ে । ও  কালই বলেছিল মেয়েকে ফেলে আজ আর হাঁটতে যাবে না ।  শওকত চাদর জড়িয়ে মাঙ্কি ক্যাপ পরে নীচে নেমে এল ।  নীচতলার বাগানে কুয়াশা ।  ফটকের কাছে সোলাইমান মিঞা ।  মসজিদে যাচ্ছে হয়তো ।  এই ভোরেও চাঁদপিরের গলির মুখে মধু ঘোষের মিষ্টির দোকান খোলা ।  পাশেই বাসষ্ট্যান্ড ।   ভিতরে ঢুকে চায়ের অর্ডার দিল শওকত ।  মাথায় কিছু প্রশ্ন ঘুরপাক খাচ্ছে ।  কাল সন্ধ্যায় রাইসার আচরণ অস্বাভাবিক ঠেকছে ।  ও তো ঘুমিয়ে ছিল ।  ও  জানল কি করে সোলাইমান মিঞা খুচড়ি এনেছে ?  ও গতকাল দুপুরে কাকে দেখল ছাদে ?  অর্চনা মেয়েটি কে ?  সন্ধ্যায় কে ধূপ জ্বালায় ?  এসবের ব্যাখ্যা কী ?  শওকত কেবলি ভাবছিল  ।  তানজিনা আর পুরান বাড়িতে থাকতে চাইছে না ।   সোলাইমান মিঞাকে ও এ মাসের মধ্যেই রাইসার স্কুলের আশেপাশে বাড়ি দেখে রাখতে বলেছে ।  রাতে সোলাইমান মিঞা কে রাতে ড্রইংরুমে শুতে বলেছে ।  চা শেষ করে  বিল মিটিয়ে দোকানের বাইরে বেড়িয়ে এল শওকত  ।  তারপর একটা সিগারেট ধরিয়ে পিচ রাস্তার পাশ দিয়ে হাঁটতে থাকে ।  বাতাসে ডিজেলের গন্ধ ।  হাতের ডাইনে একটা সরু গলি ।  গলির শেষ মাথায় একটা পানাপুকুর ।  বাঁশঝাড় ,  তারপর মেঠো পথ  .  .  . শওকত প্রাচীন শিব মন্দিরের পাশে সতীর দিঘীর ঘাটে এসে বসল ।  দিঘীর ঘাটের ঠিক পাশেই একটা হরীতকী গাছ ।  ঘাটের ওপর  শিশির ভেজা পাতা পড়ে আছে ।  পরপর দুটো সিগারেট শেষ করল সে ।  খালি পেটে সে অবশ্য সিগারেট খায় না ।  তানজিনার বারণ আছে ।   আজ ভীষণ অস্থির লাগছিল ।  কার যেন পায়ের শব্দ শুনতে পেল শওকত ।  চাদরমুড়ি দিয়ে কে যেন এসে দাঁড়িয়েছে ।  ভালো করে তাকিয়ে দেখল - নরেন্দ্রনাথ ভট্টাচার্য ।  শিব মন্দিরের পুরোহিত ।  বৃদ্ধের বয়েস সত্তরের কম হবে না ।  শ্যামলা মতন গায়ের রং ।  শক্তসমর্থ শরীর ।  পাশে বসে  জিজ্ঞেস করলেন ,  আজ আপনাকে চিন্তিত দেখাচ্ছে যে ?   জলজ গম্ভীর কন্ঠস্বর । প্রশ্নের উত্তর না দিয়ে শওকত বলল ,  আপনি কি সুলতানগঞ্জে অনেক দিন ধরে আছেন ?  হ্যাঁ ।  আমার দেশের বাড়ি ছিল যশোর ।  সুলতানগঞ্জে  এসেছি স্বাধীনতার এক বছর আগে ।  পুরানবাড়ি সর্ম্পকে আপনি কিছু জানেন ?  লোকজন কেন ওই বাড়িতে থাকতে চায় না ।   নরেন্দ্রনাথ ভট্টাচার্য চুপ করে রইলেন ।  পাতার ওপর শিশির পতনের শব্দ  ।  কুয়াশায় একটা কাক উড়ে যায় ।  দিঘীতে কী একটা মাছ যেন ঘাই দেয় ।  নিস্তরঙ্গ জলে তরঙ্গ ছড়ায় ।  নরেন্দ্রনাথ ভট্টাচার্য বললেন ,  জানি প্রশ্নটা আপনি করবেন । জানেন মানে ?  শত্তকত বৃদ্ধের মুখ খুঁটিয়ে খুঁটিয়ে দেখল ।   এর আগে যারা ওই পুরানবাড়িতে  ছিল তারা সবাই আমাকে ওই একই  প্রশ্ন করেছে । ওহ্  ।  শোনেন ,  বলি তা হলে  ।  বিশ্বাস করবেন কিনা সেটি আপনার ব্যাপার ।  পুরান বাড়ি এক অশরীরী আছে ।  কার্তিক মাসে তাকে দেখা যায় ।  শওকত চমকে ওঠে ।  অস্ফুটস্বরে বলল ,  অশরীরী ?  মানে ? উত্তর না দিয়ে নরেন্দ্রনাথ ভট্টাচার্য চুপ করে থাকেন ।  বৃদ্ধ পুরোহিত  দীর্ঘশ্বাস ফেললেন ।  ভোরের এই নির্জনতায় দীর্ঘশ্বাস পতনের শব্দ  পরিস্কার শোনা যায় ।  প্রায় অনুচ্চস্বরে বৃদ্ধ পুরোহিত বললেন ,  তখন যুদ্ধের বছর ।  এক বছর আগে আমি যশোহর থেকে সুলতানগঞ্জে এসেছি ।  শিব মন্দিরে পূর্জঅচ্চনা করি ।   রাইচরণ নামে  আমার এক সেবায়েত ছিল  ।  ভারি গরিব সে ।  রাইচরণের ছিল পরমা সুন্দরী এক যুবতী কন্যা ।  কন্যার নাম  অর্চনা । শওকত চমকে ওঠে ।  কি নাম বললেন ? অর্চনা । ওহ্  । অর্থের অভাবে অর্চনার বিবাহ দেওয়া সম্ভব হয়নি ।   আমিও যে সাহায্য করব আমার সে উপায় ছিল না ।  কন্যাদায়গ্রস্থ ম্যালেরিয়ায় রাইচরণ মারা যায় ।  অসহায় অর্চনা পুরাণবাড়িতে কাজ নেয় ।  পুরান বাড়িতে বাস করত এক পাকিস্তানি পরিবার  ।  বাড়ির কর্তা ছিল ব্যবসায়ী ।  নাম জামশেদ খান ।   বেগম ছাড়াও এক কন্যা আর তিন পুত্র ছিল তার  ।  অর্চনা হিন্দুঘরের মেয়ে ,   সন্ধ্যায় মেয়েটি ধূপ জ্বালাত ।  পাকিস্তানি পরিবারের ধূপের গন্ধটা না - পছন্দ ছিল ।  তারা অর্চনাকে  ধূপ জ্বালাতে নিষেধ করে ।  আসলে বাঙালি বলে ,  কালো বলে ,  হিন্দু বলে তারা নানান ছুতায়   অর্চনার ওপর  অত্যাচার - নির্যাতন করত ।  পূর্ব - পাকিস্তানে শেখমুজিব পাকিস্তানবিরোধী গণআন্দোলনের নেতৃত্ব দিচ্ছেন ।  ব্যবসা হাতছাড়া হয়ে যাবে - এই আশঙ্কায় পাকিস্তানিরা আক্রশবশত অর্চনার উপড় রাগ ঝাড়ত ।  আসলে জামশেদ খান আর তার বড় ছেলে জুনায়েদ খানের নজর পড়ছিল টলটলে শরীরের উপর ।  কিন্তু ,   .  .  .  কিন্তু ,  এসব কথা আপনি জানলেন কী করে ? পুরানবাড়ির বাগানে মালি ছিল সালামত আলী  ।  বিহারী হলেও সে ছিল উদার হৃদয়ের ।  অর্চনা তাকে সব বলেছিল ।   অর্চনা পালিয়ে যেতে পারছিল না ,  বাবা নেই ,  তারাও তাকে  এক রকম বন্দি করে রেখেছিল ।  যুদ্ধ শুরু হলে জামশেদ খান পরিবারকে লাহোর পাঠিয়ে দেন ।  পুরানবাড়িতে থাকল সে আর তার বড় ছেলে  ।  পুরানবাড়ি পরে পাকিস্তানি আর্মি অফিসারদের আস্তানা হয়ে উঠেছিল ।  দিনদিন   অর্চনার ওপর অত্যচারের মাত্রা বাড়ছিল ।  একদিন অর্চনাকে ছাদে নিয়ে তারা ধর্ষন করে ।  পাকিস্তানি আর্মি অফিসাররাও ছিল ।  তারপর মেয়েটার গায়ে কেরোসিন জ্বালিয়ে পুড়িয়ে মারে ।  শওকত  চমকে ওঠে । নরেন্দ্রনাথ ভট্টাচার্য চুপ করে থাকেন ।  দীর্ঘশ্বাস ফেললেন ।  এই নির্জনতায় দীর্ঘশ্বাস  পরিস্কার শোনা যায় ।  প্রায় অনুচ্চস্বরে বললেন ,  অর্চনাকে তারা পুড়িয়ে মেরেছিল কার্তিক মাসে ।  বলে বৃদ্ধ কিছুক্ষণ চুপ করে রইলেন ।  তারপর বললেন ,  আজও  কার্তিক মাসে পুরানবাড়িতে অর্চনা ফিরে আসে ।  সন্ধ্যায় ধূপ জ্বালায় ।  আপনাদের দারোয়ান সোলাইমান সবই জানে ।  ছেলেটা বড় ভালো ।    চাঁদসাধুর  শিষ্য ।  তার ওপর  সাধুর আর্শীবাদ আছে ।  ঘরসংসার করেনি ।  ধর্মকর্ম নিয়ে আছে ।  বছরে একবার অর্চনাকে দেখার আশায় বেঁচে আছে ।  অর্চনাকে দেখার আশায় বেঁচে আছে মানে ?  শওকতকে কেমন হতবাক বিমূঢ় দেখায় ।  দুই জনের বেশ ভাব ।  ভাইবোনের সর্ম্পক ।  হাজার হলেও সোলাইমানের ধর্মপিতা সালামত আলীকে অর্চনা বাবা ডেকেছিল ।  কার্তিক মাসের জন্য সারা বছর অপেক্ষা করে সোলাইমান । এসব  .  .  .  এসব কথা আমাদের আগে বলেননি যে ?  শওকত অস্ফুটস্বরে জিগ্যেস করে । আমি জানতাম আপনারা এসে আমাকে পুরানবাড়ির রহস্য সম্বন্দে জিজ্ঞেস করবেন ।  আমি আগ বাড়িয়ে এসব কথা বলে আপনাদের মিছিমিছি আতঙ্কগ্রস্থ করতে চাইনি ।  ওহ ।  শওকত ভাবল  নরেন্দ্রনাথ ভট্টাচায  স্বশিক্ষিত বলেই  বিচক্ষণ ।  সে বলল ,  এখন  .  .  .  এখন কি করা যায় বলেন তো  ?  আমরা কি পুরান বাড়ি ছেড়ে দেব ? সে আপনাদের ইচ্ছে ।  বলে নরেন্দ্রনাথ ভট্টাচার্য উঠে চলে গেলেন ।  বাড়ি ফিরে আসার পথে চাঁদপিরের গলির মুখ থেকে  দৈনিক পত্রিকা কিনল শওকত ।  ঝরঝরে রোদ উঠেছে ।  আজ শুক্রবার ।   অফিস যাবার বালাই নেই ।  কলিংবেল চাপার পর দরজা খুলল রাইসা ।  আজ এত সকালে উঠেছে বলে অবাক হল শওকত ।  রাইসা সাদা রঙের ফ্রক পরে আছে ।  মাথায় লম্বা সোনালি চুল ।  কী টলটলে মায়াবী চোখ ।    রাইসার হাতে একটা বাটি ।  বাটিতে কী মুড়কি ।  মাথায় নেড়ে বলল ,  মা কই রে ? আম্মু ,  রান্নাঘরে  ।  ড্রইংরুমে টিভিটা অন করা ।  কার্টুন ছবি চলছে ।  রাইসা দেখছিল ।  শওকত বারান্দায় চলে আসে ।  আজ রওশন আপাদের  আসার কথা ।   বাজারে যেতে হবে ।  বাজারটা নবীগঞ্জে ।  নবীগঞ্জের বাজারে টাটকা রুইমাছ পাওয়া যায় ।  রওশন আপা রুইমাছ পছন্দ করেন ।   তানজিনা চা নিয়ে এল ।  বলল ,  তোমাকে এখন খিচুড়ি গরম করে দেব ? না ।  বাজার থেকে ফিরে এসে খাব ।  আচ্ছা ,  সোলাইমান  এসেছিল ? সোলাইমান  ।  না তো ।  তানজিনা অবাক ।  তাহলে রাইসাকে মুড়কি কে দিল ? মুড়কি ? হ্যাঁ ।  তখন রাইসার বাটিতে মুড়কি দেখলাম ।  তানজিনা বলল ,  আশ্চর্য !  ও মুড়কি পাবে কই ? বুঝেছি ।  শওকত বলল ।  মুখে হাসির আভা ।  কী বুঝেছ ?  তানজিনাকে কেমন অস্থির দেখায় ।  চায়ে চুমুক দিয়ে বলল ,  রাইসাকে মুড়কি দিয়েছে অর্চনা । অর্চনা মানে ?  কি যাতা বলছ ! চায়ে চুমুক দিয়ে শওকত বলল ,   আজ ভোরে শিব মন্দিরে গিয়েছিলাম ।   নরেন্দ্রনাথ ভট্টাচার্যর সঙ্গে কথা হল ।  তিনি আমাকে পুরানবাড়ি ইতিহাস বললেন । কী বললেন তিনি ?  তানজিনার মুখে রঙিন আভা ছড়ালো ।  অর্চনা ছিল  .  .  . শওকত বলতে থাকে ।  অর্চনার মর্মস্পর্শী জীবনকাহিনী  শুনতে শুনতে তানজিনার ফরসা মুখটি বিষাদে ভরে ওঠে ।  চোখে জমে বেদনার জল ।  চায়ে শেষ  চুমুক দিয়ে শওকত বলল ,  যাই ,  আমি এখন  বাজারে যাই ।  দাও ,  আলমারী থেকে টাকা বের করে দাও । তানজিনা গম্ভীরকন্ঠে বলল ,  শওকত । বল । মেজোভাই ফোন করেছিলেন ।  আমাকে আর রওশন আপাকে রায়পুরা জমিজমার ভাগ দেবেন বললেন ।  শোন ,  শওকত ।  আমি জমির যে  টাকা পাব আর তোমাদের দেশের বাড়ির যে টাকা আছে সেসব মিলিয়ে চল আমরা  এই বাড়িটা কিনে নেই ।  সস্তাই হওয়ার কথা ।  দরকার হলে ব্যাঙ্ক থেকে লোন নেবে ।  এ বছর চাকরি করলে এক টাকাও তো লোন নিলে না ।    তুমি আজই বাড়িওলার সঙ্গে টেলিফোনে কথা বল । শওকত কাঁধ ঝাঁকিয়ে বলল ,  ওকে ।  উৎসর্গ :  ফজিলাতুননেসা শাপলা । 






কুকুটেনি - ট্রাইপিলিয়ানস :  ইউরোপের প্রত্নপ্রস্তর যুগের  সংস্কৃতি

 কুকুটেনি - ট্রাইপিলিয়ানস সংস্কৃতির একটি মৃৎপাত্র ।  প্রত্নপ্রস্তর যুগে  ইউরোপের  দক্ষিণ - পূর্বে  উন্নত এক সভ্যতা গড়ে উঠেছিল ।  রুমানিয়ার কুকুটেনি গ্রামে এবং ইউক্রেইন - এর ট্রাইপিলিয়ানস - এ  এই সংস্কৃতির নিদর্শন আবিস্কৃত হয়েছে বলে পুরাতাত্ত্বিকরা সংস্কৃতিটির নাম দিয়েছেন  ‘ কুকুটেনি - ট্রাইপিলিয়াস সংস্কৃতি ’   ।  কুকুটেনি - ট্রাইপিলিয়ানস সংস্কৃতির সময়কাল খ্রিস্টপূর্ব ৫৫০০ - ২৭৫০ ।  ইউক্রেইন ,  মোলদাভিয়া এবং রুমানিয়াজুড়ে এই সংস্কৃতির প্রায় ৩০০০ প্রতত্নতাত্ত্বিক ক্ষেত্র  ছড়িয়ে আছে ।  অপটিক্যাল আর্ট  সদৃশ নকশা আঁকা রঙিন মৃৎপাত্র ও নান্দনিক  ভাস্কর্য ও নারীমূর্তি ,  কাঠের দোতলা বাড়ি ,  ব্রোঞ্জের মূর্তি ,  কৃষিকাজ ,  পণ্য বিনিময় প্রথা এবং মাতৃদেবীর আরাধনা ছিল কুকুটেনি - ট্রাইপিলিয়ানস সংস্কৃতির অন্যতম  বৈশিষ্ট্য ।   সবচে বিস্ময়কর হল কুকুটেনি - ট্রাইপিলিয়ানস যুগের মানুষ   ৬০ থেকে ৮০ বছর পর পর নিজেদের ঘরবাড়ি পুড়িয়ে ফেলে অন্যত্র চলে যেত  .  .  .  পূর্ব ইউরোপের মানচিত্রে  কুকুটেনি - ট্রাইপিলিয়ানস সংস্কৃতিক অঞ্চল ১৮৮৪ খ্রিস্টাব্দ ।  রুমানিয়ার কুকুটেনি নামে একটি  গ্রামে প্রত্নপ্রস্তর যুগের নির্দশন আবিস্কৃত হয় ।  সেসব প্রত্নসামগ্রীতে এমন কিছু স্বকীয় বৈশিষ্ট্য ছিল যা পুরাতাত্ত্বিকদের কৌতূহলী করে তোলে ।  এরপর ১৮৯৩ সালে   ইউক্রেইন - এর ট্রাইপিলিয়ানস অঞ্চলে একই ধরণের প্রত্নবস্তু পাওয়া যায় ।  পুরাতাত্ত্বিকদের খননকার্যের ফলে  ক্রমশ রুমানিয়া ,  ইউক্রেইন এবং মোলদাভিয়া  - এই তিনটি দেশের ১৩৫ , ০০০ বর্গমাইল জুড়ে কুকুটেনি - ট্রাইপিলিয়ানস সংস্কৃতিক  নির্দশন আবিস্কৃত হয় - যা বিশ্বের পুরাতাত্ত্বিক মহলে আলোড়ন তৈরি করে  ।   এ কালের শিল্পীর চোখে কুকুটেনি - ট্রাইপিলিয়ানস  গ্রাম ।  সময়ের দিক থেকে কুকুটেনি - ট্রাইপিলিয়ানস  সংস্কৃতি সুমেরিয়া এবং মিশরীয় সভ্যতার চেয়েও পুরনো ।  এবং এই সংস্কৃতি সর্ম্পকে  খুব বেশি তথ্য জানা যায় নি ।  আসলে কুকুটেনি - ট্রাইপিলিয়ানস  সংস্কৃতি সর্ম্পকে  উত্তরের চেয়ে প্রশ্নই বেশি ।  গবেষকরা অবশ্য উত্তর দেওয়ার প্রাণপন চেষ্টা চালিয়ে যাচ্ছেন ।   কারও কারও মতে কুকুটেনি - ট্রাইপিলিয়ানস  সংস্কৃতি ইউরোপের প্রত্নপ্রস্তর যুগের প্রথম সভ্যতা ।  ধারণা করা হয় মানবসভ্যতায় প্রথম লবনের ব্যবহার তারাই করেছিল ।   এ কালের  শিল্পীর চোখে কুকুটেনি - ট্রাইপিলিয়ানস গ্রাম । নিউলিথিক সময়ে পূর্ব ইউরোপের  বিশাল এলাকা নিয়ে  কুকুটেনি - ট্রাইপিলিয়ানস  যুগের মানববসতি গড়ে উঠেছিল ।  মানুষ বসবাস করত গ্রামে - যা ছিল মূলত আধা - গ্রাম আধা - নগর ।  একেকটি গ্রামে প্রায় ১৫০০০ মানুষ বাস করত ।   ৪ থেকে ৫ কিলোমিটার দূরে ছিল এসব আধা -  গ্রাম আধা -  নগরে  ।  বসতি নির্মিত হত সমকেন্দ্রিক পরিধী রেখার ওপর ।  কুকুটেনি - ট্রাইপিলিয়ানস  সংস্কৃতির মানুষ ছিল কৃষিজীবি ।  তারা  লাঙলের ব্যবহার জানত ।  কৃষি ছাড়াও  ছিল কুঠির শিল্প ,   ছিল ধর্মজীবন ,   ছিল মানুষের উদ্ভব ও পরকাল সর্ম্পকে আবছা ধারণা । পুননির্মিত একটি  কুকুটেনি - ট্রাইপিলিয়ানস যুগের বাড়ি । ওই যুগের বাড়িগুলি হত দোতলা ।  কাঠের খুঁটির ওপর বিনুনি করা নরম ডাল দিয়ে তৈরি করা হত সেসব বাড়ি ।  দেয়াল তৈরি করত  মাটি লেপা বাতার বেড়া দিয়ে এবং ছাদ  হত বাতার  ।  কিছু খিচু বাড়ি আবার কিছুটা মাটির নীচে তৈরি করত  ।   মেঝেতে থাকত কাঠ ,  সেই কাঠের ওপর মাটি দিয়ে লেপে নিত ।  বাড়ির ছাদ ও  দেয়াল লাল ও কালো রং দিয়ে নানান প্রতীক চিহ্নের কিংবা পশুর  ছবি আঁকত  ।  বাড়ির  ভিতরে থাকত মাটির পাত্র আর মূর্তি  ।  এসব মাটির পাত্র এবং মূর্তিতে যে ধরণের নকশা আঁকত হত তার বিন্যাস  প্রায় আধুনিক যুগের মতোই ।  এটিই কুকুটেনি - ট্রাইপিলিয়ানস  সংস্কৃতির অন্যতম বৈশিষ্ট্য ।   বাড়ির আঙ্গিনা ।  কুকুটেনি - ট্রাইপিলিয়ানস  সমাজটি ছিল কৃষিভিত্তিক ।   স্বনির্ভর ।  আগেই বলেছি  কৃষিকাজে তারা লাঙ্গল ব্যবহার করত  ।  ফসল  ফলানো এবং   পশুপালনই ছিল সেই প্রতœপ্রস্তর যুগের  অধিবাসীদের প্রধান জীবিকা ।  সচরাচর  প্রতœপ্রস্তর যুগের খাদ্য হত শষ্যদানা ।  কুকুটেনি - ট্রাইপিলিয়ানস যুগের মানুষও   যব  ( ওটস )   , গম ,  রাই ,  ভূট্টা ,  জোয়ার ,  বজরা বা মিলেট চাষ করত ।  এসব গুঁড়ো করে ময়ান তৈরি করে   মাটির চুলায় কিংবা গরম পাথরে সেঁকে রুটি তৈরি করত ।  তারা সীম ,  এপ্রিকট ,  চেরি ,  পাম এবং আঙুরও ফলাতো ।  তবে তারা  মদ তৈরি করত কিনা তা অবশ্য জানা যায়নি ।  তবে তারা মৌমাছি পালত ।  গরুও পালত ।  এ ছাড়া পালত  শূকর ,  ভেড়া ,  ছাগল এবং ষাঁড় ।  কুকুটেনি - ট্রাইপিলিয়ানস  সমাজে পণ্য বিনিময় প্রথা প্রচলিত ছিল ।   কেননা ,  কুকুটেনি - ট্রাইপিলিয়ানস  প্রতœক্ষেত্রে অনেক barter tokens পাওয়া গেছে ।  এ কালের শিল্পীর চোখে  কুকুটেনি - ট্রাইপিলিয়ানস  নারী । কুকুটেনি - ট্রাইপিলিয়ানস সমাজটি ছিল মাতৃতান্ত্রিক ।  সংসারে নারীই কর্তা ।  কৃষিকাজ ,  মাটির কাজ ,  বয়ন ও বুনন ছিল নারীর কাজ ।  পুরুষেরা ছিল শিকারী ,   মিস্ত্রি এবং তারা পশুপালনও করত  । কুকুটেনি - ট্রাইপিলিয়ানস সংস্কৃতির  মানুষ মাতৃদেবীর আরাধনা করত  ।  মাতৃদেবী উর্বরা শক্তি এবং মাতৃত্বের প্রতীক  ।  তাছাড়া তারা  শক্তি উর্বরতা এবং আকাশের প্রতীক হিসেবে  ষাঁড় এবং অনাদিকালের প্রতীক হিসেবে সাপ পূজা করত ।    বাড়ি পোড়ানো  ( পুননির্মিত ) কুকুটেনি - ট্রাইপিলিয়ানস যুগের মানুষ কী এক অজ্ঞাত কারণে ৬০ থেকে ৮০ বছর পর পর পুরো গ্রাম পুড়িয়ে ফেলত ।  তারপর তারা  অন্যত্র চলে যেত কিংবা ছাইয়ের গাদার ওপর আবার ঘরবাড়ি তৈরি করত ।  রুমানিয়ার একটি এলাকা পরীক্ষা করে এ রকম ১৩টি স্তর পাওয়া গেছে ।   অনেক গবেষকই এই রহস্যময় আচরণের ব্যাখ্যা করার চেষ্টা করেছেন ।  অবশ্য কোনও  সদুত্তর মেলেনি ।  মোলদাভিয়া প্রজাতন্ত্রের ন্যাশনাল হিস্ট্রি অ্যান্ড কালচার মিউজিয়ামের পরিচালক সার্গি ক্রোলেভেটস বলেছেন :  :   " We do not know why ,  but all of the 4 , 000 Cucuteni - Trypillians settlements were intentionally burned .  "    পূর্ব ইউরোপের মানচিত্রে পোড়া বাড়ির দিগন্ত এই রহস্যময় গৃহদাহর একটি গ্রহনযোগ্য ব্যাখ্যা হতে পারে কুকুটেনি - ট্রাইপিলিয়ানস যুগের মানুষ বিশ্বকে চক্রাকার আবর্তন হিসেবে দেখত বলেই ৬০ থেকে ৮০ বছর পর পর পুরো গ্রাম পুড়িয়ে ফেলত ।  তারপর তারা  অন্যত্র চলে যেত কিংবা ছাইয়ের গাদার ওপর আবার ঘরবাড়ি তৈরি করত ।   মৃৎপাত্রের পেঁচানো এবং বৃত্তাকার বিন্যাস .  .  . মৃৎপাত্রে পেঁচানো এবং বৃত্তাকার বিন্যাস কেন ?  কে বলতে পারে ?   কুকুটেনি - ট্রাইপিলিয়ানস সংস্কৃতি যেন চিররহস্যঘেরা ।  রঙে ছাপানো এত চিহ্ন ,  এত প্রতীক  !  কী যে তার মানে !  মাটির পাত্রে রহস্য ,  রহস্য তার গড়নে ,  তার ভাস্কর্যে; মৃতদেহের সৎকার কীভাবে করা হত ,  সেটিও জানা যায়নি ।  এত খনন কার্যের পরও সমাধিক্ষেত্র পাওয়া যায়নি ।   এই শিল্প অনন্য অসাধারণ এই পুনরাবৃত্ত রেখা ,  বৃত্ত এবং সর্পিল রেখা বিস্ময়কর ভাবে সমকালীন অপটিক্যাল আর্টের মতন ।  ভিজুয়াল আর্ট যেমন  জ্যামিতিক নকশার মাধ্যমে বিভ্রম তৈরি করে ,  তেমনি   ।  এই ব্যতিক্রমী শিল্প যেন কুকুটেনি - ট্রাইপিলিয়ানস  সংস্কৃতির রহস্যময়তাকে গভীর করে তুলেছে   ।  কুকুটেনি - ট্রাইপিলিয়ানস  সংস্কৃতি তে  পুরুষমূর্তি বিরল ।  পুরুষ মূর্তি কখনও মুখোশে আবৃত ।  নারীমূর্তির সংখ্যা প্রচুর ।  প্রসন্ন এবং  মুখোশহীন; শরীরে টাটটু ,  পা লম্বা ।  সবচে বড় কথা কোনও মূর্তিই ভয়ঙ্করদর্শন নয়; শৃঙ্খলাবৃদ্ধ দাস কিংবা বলির প্রাণি নেই ।   সভ্যতাটি যে ন্যায়ভিত্তিক ছিল সেটি অনুমান করা যায় ।   কুকুটেনি - ট্রাইপিলিয়ানস চিত্রলিপিকুকুটেনি - ট্রাইপিলিয়ানস যুগের মানুষ  লিখন পদ্ধতি আবিস্কার করেছিল ।  তবে সেটি আজকের মতো  ঠিক অক্ষর ভিত্তিক লিখন পদ্ধতি নয়   - বরং ছবি বা প্রতীক সমৃদ্ধ  - যাকে বলা হয় :  চিত্রলিপি ।  লেখা হত সিরামিকের ওপর অলঙ্কৃত রং করে বা খোদাই করে   ।  এবাবেই তারা মনের ভাব প্রকাশ করত ।  আসলে কুকুটেনি - ট্রাইপিলিয়ানস যুগের লিখনপদ্ধতি  প্রতীক চিহ্ন সমৃদ্ধ  একটি হারানো ভাষা ।  যে লুপ্ত ভাষাটির পাঠোদ্ধারের চেষ্টা চলছে । কুকুটেনি - ট্রাইপিলিয়ানস - এক অনন্য সংস্কৃতি । কুকুটেনি - ট্রাইপিলিয়ানস সংস্কৃতি ধ্বংসের অন্যতম  কারণ পরিবেশ বিপর্যয় ।  প্রত্নপ্রস্তর যুগে  যাযাবররা অনবরত নতুন নতুন চারণভূমির সন্ধানে থাকত বলে টিকে থাকত ।  তার তুলনায় কুকুটেনি - ট্রাইপিলিয়ানস সংস্কৃতি  স্থায়ী ছিল ।  ২৭৫০ বছর ধরে কুকুটেনি - ট্রাইপিলিয়ানস সংস্কৃতি  টিকে ছিল; ফলে গ্রামীণ কৃষিভূমির উর্বরতা শক্তি হ্রাস পেয়েছিল ।   সে যাই হোক ।  কুকুটেনি - ট্রাইপিলিয়ানস সংস্কৃতি   অন্যান্য সংস্কৃতির মধ্যে বিলীন হয়ে যায় ।  অবশ্য কোনও কোনও ঐতিহাসিকের মতে যুদ্ধপ্রবণ কুরগান জাতি কুকুটেনি - ট্রাইপিলিয়ানস সংস্কৃতি  ধ্বংস করেছিল ।  তবে  .  .  .  More recent archeology points to a dramatic climate change which could have led to one of the worst droughts in European history -  devastating for a culture that relied heavily on farming .  এ কালের শিল্পীর চোখে  কুকুটেনি - ট্রাইপিলিয়ানস  কর্মরত নারী ।  তাঁত ।   ( পুননির্মিত )  পণ্য বিনিময় প্রথা বা বার্টার টোকেন ।  ছবি :  ইন্টারনেট । তথ্যসূত্র : 






আরাকানে রোহিঙ্গা  জাতি

  ‘ The discovery of history is always an exhausting project ,  part adventure ,  and part ordered because the past is surrounded in its own secret of time ,  place ,  belief ,  motivation and personality .  ’  Professor Robert .  J .  Samuelson . 
  রোহিঙ্গারা  ভৌগোলিক ফাঁদে আটতে পড়া এক হতভাগ্য জাতি ।  বার্মার রাখাইন রাজ্যে তারা একাধারে বর্মী ও রাখাইনদের হত্যাজ্ঞের শিকার; এদের প্রতি বিশ্বের অনেকেরই  রয়েছে গভীর  সমবেদনা ; তা সত্ত্বেও  রোহিঙ্গাদের আরাকানি মৃত্যুকূপ থেকে উদ্ধারে উপায় নেই যেন; বৃহৎ বার্মার তুলনায় এদের রক্তক্ষরণ এতই তুচ্ছ যে -   বার্মার গনতন্ত্রের মানসকন্যার চোখ রোহিঙ্গা - রক্তপাত এড়িয়ে যায় !  বিংশ শতকে  এদের ওপর গনহত্যা চালিয়েছে  জাপানিরা ,  এদের গুমখুন করেছে বর্মি জাতীয়তাবাদীরা  .  .  .   বর্তমানে বর্মি সেনাবাহিনীর সুতীক্ষ্ম বেয়োনেটের  আতঙ্কে বাদামের খোসার মতো এদের সাম্পান ভাসে বঙ্গোপসাগরে  .  .  .  নাফ নদী তে ।  এদের রক্তে আরাকানের  মাটি সিক্ত হয় ,  এদের ঘৃনা করে অহিংস বৌদ্ধ সন্ন্যাসীরা ,  এদের ঘরে অনায়াসে  আগুন দেয়  বুদ্ধের পূজারী  রাখাইনরা ,   এদের পোড়া মাংসের  গন্ধ ভাসে আরাকানের বাতাসে   .  .  .   ধানক্ষেতে পড়ে থাকে শিশুর লাশ !  ধর্ষিতা নারীর লাশ !   .  .  .  আরাকানের রাখাইন রাজ্যে  রোহিঙ্গা জাতির ওপর নির্মম  নিস্পেষন -  নির্যাতন  দক্ষিণ এশিয়ার ইতিহাসে অত্যন্ত শোকাবহ  এক মর্মান্তিক অধ্যায়  .  .  . 
     দক্ষিণ এশিয়ার মানচিত্র ।  পূর্বে মায়ানমার  ( বার্মা ) ; এককালে মায়ানমারের  পশ্চিম উপকূলে  ছিল রাখাইন অধ্যুষিত আরাকান রাজ্য;  বর্তমানে রাখাইন স্টেট ।  যে রাজ্যটি বর্তমানে রোহিঙ্গাদের মৃত্যুফাঁদ  .  .  . 
 রোহিঙ্গারা মুসলিম বলেই এদের  সঠিক  জাতিগত পরিচয় পাওয়া মুশকিল ।  কেননা ,  আরাকানে কয়েকটি স্থান থেকে বহিরাগত  মুসলিমরা গিয়েছিল  ।  এদের মধ্যে ঠিক কারা রোহিঙ্গা সে বিষয়ে গবেষকদের মতভেদ রয়েছে ।  সে যাই হোক ।   মুসলমানরা প্রথম আরাকান গিয়েছিল খ্রিষ্টীয় অস্টম শতকে ।  যে কারণে সৈয়দ জুবায়ের আহমেদ লিখেছেন : The history of Rohingya community in Burma goes back to 8th century as they claim to be original settlers of Rakhine  ( Arakan )  province the country while tracing their ancestry to Arab traders .   এন .  এম  . হাবিব উল্লাহ তাঁর  ‘ রোহিঙ্গা জাতির ইতিহাস ’  বইতে লিখেছেন :  ‘ কথিত আছে ,  আরাকানের চন্দ্র বংশের রাজা মহত ইং চন্দ্রের রাজত্ব কালে  ( ৭৮৮ - ৮১০ খ্রিস্টাব্দ  )  কয়েকটি বাণিজ্য বহর বামব্রী দ্বীপের তীরে এক সংঘর্ষে ভেঙে পড়ে ।  জাহাজের আরবীয়  অরোহীরা তীরে এসে ভিড়লে পর রাজা তাদের উন্নততর আচরণে সন্তষ্ট হয়ে আরাকানে বাসতি স্থাপন করার অনুমতি দেন ।  আরবীয় মুসলমানগণ স্থানীয় রমণীদের বিয়ে করেন এবং স্থায়ীভাবে বসবাস শুরু করেন ।   ’   ( পৃষ্ঠা , ১৭ ) 
    মধ্যযুগের আরব জাহাজ বঙ্গোপসাগরের উপকূলীয় অঞ্চলের ইতিহাসের ধারাই যেন আমূল বদলে দিয়েছে  ।     এই আরবরাই রোহিঙ্গাদের পূর্বপুরুষ কিনা সে বিষয়ে  কে .  এম মহিউদ্দীন দ্বিমত পোষণ করেন ।  তিনি লিখেছেন ,  Opinions vary as to the ethnic origin of the Rohingyas .  An assumption goes that they are the progeny of persons migrating from the Chittagong region and marrying Arakanese women .  http :  /  / www . banglapedia . org / HT / R _ 0217 . HTM  ‘ রোহিঙ্গা ’  শব্দটির  উৎপত্তি সর্ম্পকে এন .  এম  . হাবিব উল্লাহ  লিখেছেন :  ‘ জনশ্রুতি আছে ,  আরবীয় মুসলমানেরা ভাসতে ভাসতে কুলে ভিড়লে পর  ‘ রহম ’   ‘ রহম ’  ধ্বনি দিয়ে স্থানীয়  ( আরাকানি )  জনগণের সাহায্য কামনা করতে থাকে ।  বলা বাহুল্য ,   ‘ রহম ’  একটি আরবী শব্দ ,  যার অর্থ দয়া করা ।  কিন্তু ,   ( আরাকানি )  জনগন মনে করে এরা রহম জাতীয় লোক ।  রহম শব্দই বিকৃত হয়ে রোয়াং হয়েছে বলে রোহিঙ্গারা মনে করে থাকেন ।  ’   ( রোহিঙ্গা জাতির ইতিহাস ।  পৃষ্ঠা; ১৭ )  
    বার্মার মানচিত্রে আরাকানের অবস্থান ।   রোহিঙ্গা ঐতিহাসিক খলিলুর রহমান উপরিউক্ত ঘটনাটির ঈষৎ ভিন্ন ভাষ্য লিখেছেন , The origin of the term  " Rohingya "  is disputed .  Some Rohingya historians like Khalilur Rahman contend that the term Rohingya is derived from Arabic word  ' Rahma '  meaning  ' mercy '  .  [ 10 ]  They trace the term back to a shipwreck in the 8th century CE .  According to them ,  after the Arab ship wrecked near Ramree Island ,  Arab traders were ordered to be executed by the Arakanese king .  Then ,  they shouted in their language ,   ' Rahma '  .  Hence ,  these people were called  ' Raham '  .  Gradually it changed from Raham to Rhohang and finally to Rohingyas .  http :  /  / en . wikipedia . org / wiki / Rohingya _ people
বঙ্গোপসাগরের উপকূলের দ্বীপসমূহে মুসলমানেরা আলাদা একটি স্বাধীন ও সার্বভৌম রাজ্য প্রতিষ্ঠা করেছিল বলে অনেক গবেষকদের ধারণা ।  অনুমান করা হয় যে এই রাজ্যের শাসকের উপাধি ছিল  ‘ সুলতান ’  ।  ৯৫৩ খ্রিষ্টাব্দে আরাকানের চন্দ্রবংশীয় রাজা ষোলচন্দ্র  ‘ সুরতান ’  অভিযানে বের হন ।  চন্দ্রবংশীয় রাজবংশের ঐতিহাসিক উপাখ্যান  ‘ রাদজাতুয়ে ’   - এর বর্ণনা মতে ,  রাজা ষোলচন্দ্র  ‘ সুরতান ’  অধিকার করে সেখানে একটি বিজয়স্তম্ভ স্থাপন করেন এবং বিজয়স্তম্ভের গায় লিখে দেন  -  ‘ চেত্তাগৌং ’  ।  যার অর্থ যুদ্ধ করা সমিচীন ন ।  পরবর্তীতে চেত্তাগৌং শব্দটি বিকৃত হয়ে চট্টগ্রাম হয়েছে বলে ঐতিহাসিকদের ধারণা ।  সে যাই হোক ।   বঙ্গোপসাগরের উপকূলের দ্বীপসমূহে মুসলমানদের যে প্রতিপত্তি ছিল সেটি বোঝা যায় ।   ( দেখুন ,  এন .  এম  . হাবিব উল্লাহ; রোহিঙ্গা জাতির ইতিহাস ।  পৃষ্ঠা ১০ ) 
    বাংলার মানচিত্র ।  মধ্যযুগের  বাংলা ও আরাকানের সম্পর্ক অত্যন্ত চিত্তাকর্ষক ।      ১৪৩০ খ্রিষ্টাব্দে বিশেষ  এক পরিস্থিতিতে  আরাকানে মুসলমান আগমন শুরু হয় ।   আরাকানের রাখাইন রাজা নরমিখলা  ( Narameikhla )  এক নারীকে অপহরণ করেন ।  এতে   আরাকানি  সামন্তরা তাঁর বিরুদ্ধে বিদ্রোহ করেছিল;  ( নরমিখলার সময়কাল  ছিল ১৪০৩ থেকে ১৪৩৩ খ্রিস্টাব্দ ।  )  আরাকানি  সামন্তবর্গ ক্রদ্ধ হয়ে বার্মার রাজাকে লংগ্রেত আক্রমন করতে প্রলুব্দ করে ।   ( রাজা নরমিখলার রাজধানী ছিল লংগ্রেত ।  )  ত্রিশ হাজার সৈন্য নিয়ে বার্মারাজ মেং শো আই লংগ্রেত আক্রমন করার আগেই নরমিখলা তৎকালীন বাংলার রাজধানী পদ্মাপাড়ের গৌড় নগরীতে  পালিয়ে এলেন; আশ্রয় নিলেন গৌড়ের প্রখ্যাত  সুফিসাধক মোহাম্মদ জাকের নামে  এক দরবেশের আস্তানায়  ।   দরবেশের বদান্যতায় গৌড়ের রাজপ্রাসাদে  নরমিখলা আতিথ্য লাভ করেন ।   গৌড়ের সুলতান ছিলেন জালালুদ্দিন শাহ ।  ইনি  ১৪৩০  খ্রিষ্টাব্দে নরমিখলার রাজ্য উদ্ধারের জন্য উদ্যেগ গ্রহন করেন ।   সুলতানের নির্দেশে সেনাপতি ওয়ালি খানের নেতৃত্বে বিশ হাজার গৌড়ীয় সৈন্য আরাকান অভিমুখে অগ্রসর হয় ।  তারপর মুসলিম সৈন্যরা বার্মীরাজ মেং শো আই কে লংগ্রেত থেকে বিতাড়িত করে । 
   বার্মার মানচিত্রে ম্রাউক -  উ ।  প্রত্নপ্রস্তর যুগে ওই অঞ্চলে   রাকসা গোত্রের মানুষ প্রথম বসতি স্থাপন করেছিল - পুরাতাত্ত্বিকদের এই অভিমত ।  ওই  ‘ রাকসা ’  শব্দটিই কালক্রমে বদলে গিয়ে হল :   ‘ রাকখা ’  ।   ‘ রাকখা ’  শব্দ থেকেই পরবর্তীতে রাখাইন শব্দটি উদ্ভূত ।  রাখাইন শব্দটি সংস্কৃতভাষায়  ‘ রক্ষাপুর ’  বা রাক্ষসপুর ।  খ্রিস্টপূর্ব সময়ে আরাকানে ধানবতী  ( ধান্য বা ধান দ্বারা আর্শীবাদ পুষ্ঠ )   নামে রাখাইনদের একটি রাজ্য গড়ে উঠেছিল ,  যে রাজ্যটির আয়তন ছিল ২১ , ৬৯৪ বর্গমাইল ।  
  রাখাইন রাজা   নরমিখলা  গৌড়ে চব্বিশ বছর ছিলেন ।  এ সময়ে তিনি মুসলিম সভ্যতা সংস্কৃতির সংর্স্পশে এসেছিলেন ।  বৌদ্ধ নাম নরমিখলা  বদলে নিজের নাম রাখলেন মোহাম্মদ সোলায়মান ।  অ লংগ্রেত ফিরে এসে  ম্রাউক -  উ নামে এক স্বাধীন রাজবংশের প্রতিষ্ঠা করেন মোহাম্মদ সোলায়মান  ।  এ বংশের রাজধানী  ছিল লেব্রো নদীর তীরে ম্রোহং  ( Mrohaung )    ।  এখানে গৌড়ের সেনাপতি সিন্ধী খানের মসজিদের ধ্বংশাবশেষ এখনও দেখা যায় ।  কুড়ি হাজার গৌড়ীয় সৈন্য  - যাদের অধিকাংশই তুর্কি কিংবা পাঠান  - তারা ম্রাউক -  উ  বংশের অধীনে চাকরি গ্রহন করে এবং তারা ম্রোহং  নগরে  স্থায়ী ভাবে বসতি স্থাপন করে । 
এই  নগরের সঙ্গেই রোহিঙ্গারা সর্ম্পকিত বলে অনেক ঐতিহাসিক মনে করেন ।   M  .  A Chowdhury লিখেছেন :   Among the Muslim populations in Myanmar ,  the term  ' Mrohaung '   ( Old Arakanese Kingdom )  was corrupted to Rohang .  And thus inhabitants of the region are called Rohingya .  http :  /  / en . wikipedia . org / wiki / Rohingya _ people এবং এখানেই বলে রাখি যে চট্টগ্রাম অঞ্চলে  ' ম্রোহং ’  শব্দটি উচ্চারণ হত  ‘ রোহাং ’  কিংবা  ‘ রোঁয়াই ’  ।  রোয়াং চট্টগ্রামের মানুষের কাছে একটি অতি পরিচিত শব্দ ।  এককালে চট্টগ্রামের মানুষ রোয়াং যেতো অর্থ উপার্জনের জন্য ।  এ নিয়ে চট্টগ্রামের একটি  আঞ্চলিক ছড়া হল : 
  ‘ ভোয়াং ভোয়াং ভোয়াং
তর বাপ গিয়ে রোয়াং
রোয়াং  - অর টিয়া বরুনা পান । 
তর মারে কইছদে না কাঁদে পান ।    বাংলাপিডিয়ায় সাদাত উল্লাহ খান লিখেছেন :   ‘ সাধারণত অতীতে তাদের   ( রোহিঙ্গাদের )  আরাকানে অভিবাসন সংঘটিত হতো কৃষি মৌসুমে ,  আরাকানে কৃষি শ্রমিকদে ঘাটতির সময়ে ।  ’  http :  /  / www . banglapedia . org / HT / A _ 0285 . HTM মধ্যযুগের বাংলাসাহিত্যে আরাকান কে যে রোসাঙ্গ বলে উল্লেখ করা হয়েছে তা ঐ ম্রাউক -  উ  রাজবংশের রাজধানী  ‘ ম্রোহং ’  শব্দ থেকে উদ্ভূত !  তার মানে ,  রোসাঙ্গ হল  ম্রোহং নগর । 
    রাখাইন বৌদ্ধ অধূষ্যিত ম্রাউক -  উ এর রাজধানী ম্রোহং  ( Mrohaung )  নগরের একটি বৌদ্ধবিহারের অভ্যন্তরের দৃশ্য  ।  রাখাইনদের পবিত্র পান্ডুলিপিতে লিখিত আছে ,  অরর্হৎ বুদ্ধ স্বয়ং  রাখাইনদের প্রাচীন ধানবতী রাজ্যে পদধূলি দিয়াছিলেন ।  তৎকালে ধানবতী রাজ্যের রাজা ছিলেন সানদা থুরিয়া ।  ইনি  তথাগতকে তাঁহা একটি চিত্রকল্প অঙ্কিত করতে অনুরোধ করেন  ।  মহাচিত্র প্রক্ষেপ করবার পর মহামনি বুদ্ধ এতে নিঃশ্বাস ফেললেন ।  তা অবিকল আর্শীবাদ পুষ্ট হয়ে গেল ।   ১৪৩০ থেকে ১৫৩০  .  .  .  এই একশ বছর রাখাইন রাজা নরমিখলা প্রতিষ্ঠিত  ম্র্রাউক -  উ   বংশের মোটা এগারো জন শাসক ম্রোহং  /  রোসাঙ্গ রাজত্ব করে ।  এই শাসকরা গৌড়কে কর প্রদান করতেন ।   গৌড়ে যে রকম মুদ্রা ছিল সেরকমই  মুদ্রার প্রচলন করেছিলেন ।  যে মুদ্রার  এক পিঠে ফারসি ভাষায় কলেমা এবং অপর পিঠে রাজার মুসলিম নাম এবং সিংহাসনে আরোহনকাল খোদাই করা ছিল ।  বাংলা সাহিত্যে রোসাঙ্গ শাসকদের অবদান অপরিসীম ।  মূলত সুলতানি আমলে চর্চা  বাংলার রাজধানী গৌড়ের ইলিয়াসশাহী রাজবংশ বাংলা সাহিত্যের  পৃষ্ঠপোষকতা করেছিল ।  পঞ্চদশ শতকের মাঝামাঝি গৌড়ের পতনের পর আরাকানের রোসাঙ্গ রাজসভাই হয়ে উঠেছিল বাংলা সাহিত্য চর্চার প্রাণকেন্দ্র ।  আরাকানের মুসলিম কবিরা আরাকান নিয়ে উচ্ছ্বসিত ছিলেন ।   দৌলত কাজী লিখেছিলেন 
 কর্ণফুলী নদী পূর্বে আছে এক পুরী
রোসাঙ্গ নগরী নাম স্বর্গ অবতরী ।   ( সতী ময়না )  
 আলাওল  ( ১৬০৭ - ১৬৮০ )  ছিলেন মধ্যযুগীয় বাংলার অন্যতম শ্রেষ্ঠ কবি ।  তাঁর জন্ম ১৬০৭ সালে ফরিদপুর জেলার ফতেয়াবাদ পরগনার জালালপুর গ্রামে ।  অল্প বয়েসে  একবার বাবার সঙ্গে নৌকা করে যাচ্ছিলেন  .  .  .  পর্তুগিজ জলদস্যুরা তাকে অপহরণ করে আরাকানে নিয়ে আসে ।  প্রথম জীবনে আলাওল দেহরক্ষীর কাজ করেন ।  পরে কাব্য প্রতিভার বিকাশ হয় ।  
সে যাই হোক রোসাঙ্গ শাসকদের রাজত্বকালে অনেক তুর্কি ও পাঠান যোদ্ধারা ভাগ্যের অন্বেষণে আরাকানে আগমন করেন ও বসতি স্থাপন করেন ।    
   ম্রোহং নগরের ভোরের দৃশ্য ।  যে ম্রোহং এখন রোহিঙ্গা জাতির মৃত্যুকূপ  .  .  . 
 অত্যন্ত হাস্যকর এই যে ,  ম্রাউক -  উ সাম্রাজ্য প্রতিষ্ঠায় গৌড়ীয় মুসলিমদের  অবদানে  কথা আরাকানি বৌদ্ধ ঐতিহাসিকেরা বেমালুম চেপে গিয়েছেন  !  এ বিষয়ে Zul Nurain  লিখেছেন : Mrauk - U dynasty was founded by King Narameik Hla in 1430 AD with the benevolent military help of Bengal Muslim King .  The Hey day of Arakan history began from then .  But most Rakhine historians are reluctant to discuss this Muslim involvement openly and precisely .  They prefer to mention the help of  “ Mon ”  who were opponent of Myanmar then .  The fact is  “ Mon ”  struggle for about 20 years to get control of Arakan against  “ Ava ”   ( Myanmar King )  was a failure .  Exiled Arakan King Narameik Hla got the help of Bengal King .  The King ’ s first retinue headed by General Walikhan consisting of ten thousand force  ( see :  J .  Lieder ,  Ascendance of Mrauk - U dynasty ,  2004 )  expelled the occupying Burmese army and got control of Arakan ,  but betrayed his trust .   ( Rohingya History :  Myth and Reality )  . 
 উইকিপিডিয়া তেও ম্রাউক -  উ সাম্রাজ্য প্রসঙ্গে মুসলিমদের  নামগন্ধও নেই ।  দেখুন :   http :  /  / en . wikipedia . org / wiki / Mrauk _ U     ষোড়শ শতকের পর্তুগিজদের জাহাজ । আরাকানে বাঙালি মুসলমানদের সংখ্যা  বৃদ্ধির এক কারণ পর্তুগিজ জলদস্যুরা !   সপ্তদশ শতকের প্রারম্ভে বাংলা মুগলদের অধীনে চলে গেলে  গৌড়ের মর্যাদা বৃদ্ধি পায় ।  তবে এতে রোসাঙ্গরাজ শঙ্কিত হয়ে  ।  রোসাঙ্গের শক্তি বৃদ্ধি জন্য ম্রোহং - এর রোসাঙ্গরাজ অত্যন্ত তৎপর হয়ে  উঠল ।  গৌড়ের অনেক সমরবিশারদ সেনাপতি আরাকানে গিয়ে রোসাঙ্গরাজের অধীনে সমবেত হয় ।  এভাবে আরাকানে মুসলিম জনসংখ্যা বৃদ্ধি পেতে থাকে ।  
১৫৩০ খ্রিস্টাব্দে রোসাঙ্গ রাজ জেবুকশাহ গৌড়ের বশ্যতা ছিন্ন করেন ।  ওই সময়ে বঙ্গোপসাগরে পর্তুগিজ জলদস্যুরা আবির্ভূত হয় ।  জেবুকশাহ মুগলদের প্রতিরোধ করার লক্ষ্যে পর্তুগিজদের প্রশিক্ষক নিয়োগ করে আরাকানি মগদের দিয়ে একটি বিশাল নৌবহর গড়ে তোলেন ।  পরবর্তীকালে ,  ১৯৪৮ সালে উ নু - র শাসনামলে ৯০ ভাগ মগদের সমন্বয়ে গঠিত বার্মা টেরিটোরিয়াল ফোর্স  ( বিটিএফ  )    .  .  .  এরা সন্দেহজনক নাগরিক অজুহাতে রোহিঙ্গাদের উচ্ছেদ অভিযান চালায় ।   :  http :  /  / www . banglapedia . org / HT / R _ 0217 . HTM মগদস্যুরা মেঘনা নদীর মোহনা দিয়ে বাংলায় প্রবেশ করে নারীপুরুষ নির্বিশেষে মানুষদের অপহরণ করে দাস হিসেবে আরাকানে নিয়ে যেত ।   রোসাঙ্গরাজ এদের নিয়ে আরাকানের দুর্গম বনভূমি পরিস্কার করাত  ।  এভাবে আরাকানে বিপুল সংখ্যায় বাঙালি মুসলমান বৃদ্ধি পায় ।  
   ম্রোহং শহরে দুই বৌদ্ধশিশু ।  এরা কি জানে যে  এই নগরে এককালে এক হতভাগ্য মুগল যুবরাজ কে হত্যা করা হয়েছিল ?  
 ১৬৬০ খ্রিস্টাব্দ ।  আওরঙ্গজেবের হাতে পরাজিত হয়ে মুগল যুবরাজ শাহ সুজা কয়েক শ অনুগামী নিয়ে আরাকানে পালিয়ে যান ।  সে সময় রোসাঙ্গের রাজা ছিলে চন্দ্র সু ধর্মা  ।  ইনি শাহ সুজাকে সপরিবারে হত্যা করেন ।  শাহ সুজার অনুচরেরা স্থায়ীভাবে ম্রোহং নগরে থেকে যায় ।   ( পরে এদেরই কামাঞ্চি বলা হয় )  শাহ সুজার অনুচরদের জন্য ভারতবর্ষ নিরাপদ ছিল না ।  ভারতীয় মুসলমানেরা সুজার মৃত্যুতে অত্যন্ত মর্মাহত বোধ করে ।  তারা  প্রতিশোধ গ্রহন করতে ভারতবর্ষ থেকে দলে দলে মুসলমানরা আরাকানে যায় ।  এভাবে মুসলিমসহ নানাজাতির মানুষের কেন্দ্রভূমি হয়ে ওঠে   ম্রোহং বা রোসাঙ্গ ।  এই দিকে উল্লেখ করে আলাওল লিখেছেন : 
 নানাদেশি নানা লোক 
শুনিয়া রোসাঙ্গের ভোগ 
আইসন্ত নৃপ ছায়াতলে । 
আরবী মিশরী সামী
তুর্কি হাবসী ও রুমী
খোরাসানী উজবেগী সকল । 
লাহোরী মুলতানী সিন্ধী
কাশ্মীরী দক্ষিণী হিন্দি
কামরূপী আর বঙ্গদেশী । 
বহু শেখ ,  সৈয়দজাদা 
মোগল ,  পাঠান যুদ্ধা
রাজপুত হিন্দু নানাজাতি ।    ( পদ্মাবতী ।   ) 
   আরাকানি মুসলিম ।    তখন লিখেছি যে ,  রোহিঙ্গারা মুসলিম বলেই এদের  জাতিসত্ত্বার সঠিক পরিচয় পাওয়া মুশকিল ।  কেননা ,  আরাকানে কয়েকটি স্থান থেকে বহিরাগত  মুসলিমরা গিয়েছিল  ।  গবেষকরা আরাকানি মুসলিমদের চার ভাগে ভাগ করেছেন ।   ( ১ )  তামবুকিয়া;  ( ২ )  তুর্কপাঠান ; ( ৩ )  কামাঞ্চি ;এবং  ( ৪ )  রোহিঙ্গা  ।  
তামবুকিয়াদের  ইতিহাসের সূচনা অস্টম শতক ।  এদের  পূর্বপুরুষ রাজা মহা তায়িং চন্দ্রের  ( ৭৮৮ - ৮১০ খ্রিস্টাব্দ  )  রাজত্বকালে যে আরব জাহাজ ডুবেগিয়েছিল সেই জাহাজে ছিল ।  আরাকান মুসলিম কনফারেন্সের প্রেসিডেন্ট জহিরুদ্দিন আহমেদ এবং সেক্রেটারি নাজির আহমেদ  ।  এঁদের মতে   that shipwreck Muslims are currently called  ' Thambu Kya '  Muslims ,  and currently reside along the Arakan sea shore .  If the term Rohingya was indeed derived from that group of Muslims ,   " Thambu Kyas "  would have been the first group to be known as Rohingyas .   তুর্ক - পাঠানরা আরাকানের রাজধানী ম্রোহং এর শহরতলিতে নিবাস গড়ে তোলে ।  রাখাইন রাজা নরমখিলা এদেরই সাহায্যে রাজক্ষমতা পুর্নদখল করেন ।  
কামাঞ্চি হল মুগল যুবরাজ  শাহ সুজার অনুচরদের  বংশধর ।  এবং রোহিঙ্গাদের সম্বন্ধে বাংলাপিডিয়ায় সাদাত উল্লাহ খান লিখেছেন :   ।  
The Rohingyas are descendants of Muslims who hailed from chittagong .  Now they are mainly concentrated in northern Arakan .  Their migration in the past usually happened during the agricultural season when Arakan faced the problem of the shortage of agricultural labourers .  http :  /  / www . banglapedia . org / HT / A _ 0285 . HTM জটিলার এখানেই শেষ নয় ।  আরাকান মুসলিম কনফারেন্সের প্রেসিডেন্ট জহিরুদ্দিন আহমেদ এবং সেক্রেটারি নাজির আহমেদ এর মতে ,  Rohingyas were descendants of inhabitants of Ruha in Afghanistan ! 
     ব্রিটিশ - বার্মায়  সৈন্যদের তত্ত্বাবধানের শ্রমিকরা  .  .  .    ব্রিটিশ আমলে কৃষিকাজের জন্য পূর্ববাংলা থেকে বাঙালিরা প্রায় জনমানবশূন্য আরাকানের উর্বর উপত্যকায় যায় ।  ইস্ট ইন্ডিয়া কোম্পানি বাংলার প্রশাসনকে আরাকান অবধি বিস্তৃত করেছিল ।  কাজেই ,  যে কারণে সীমান্তরেখা মুছে গিয়েছিল । In the early 19th century ,  thousands of Bengalis from the Chittagong region settled in Arakan seeking work .  [ 28 ]  In addition ,  thousands of Rakhine people from Arakan also settled in Bengal .  http :  /  / en . wikipedia . org / wiki / Rohingya _ people  ১৮৯১ খ্রিষ্টাব্দের আদমশুমারিতে বার্মার  মুসলিম সংখ্যা ৫৮ , ২৫৫ ।  ১৯১১ খ্রিষ্টাব্দে তা বেড়ে হয় ১৭৮ , ৬৪৭ ।  ধানের মাঠে বাঙালি মুসলমানের শস্তা শ্রমই ছিল এই জনসংখ্যা বৃদ্ধির কারণ ।  চট্টগ্রাম থেকেই আরাকান অভিমূখি এই মাইগ্রেশন বেশি ছিল ।  To be sure ,  Indian immigration to Burma was a nationwide phenomenon ,  not just restricted to Arakan .   ঐতিহাসিক Thant Myint - U  লিখেছেন :   " At the beginning of the 20th century ,  Indians were arriving in Burma at the rate of no less than a quarter million per year .  The numbers rose steadily until the peak year of 1927 ,  immigration reached 480 , 000 people ,  with Rangoon exceeding New York City as the greatest immigration port in the world .  This was out of a total population of only 13 million; it was equivalent to the United Kingdom today taking 2 million people a year .  "   রোহিঙ্গা কারা ?  এই প্রশ্নের উত্তরে এ .  এম চৌধুরীরর ভাষায় বলা যায় :   Among the Muslim populations in Myanmar ,  the term  ' Mrohaung '   ( Old Arakanese Kingdom )  was corrupted to Rohang .  And thus inhabitants of the region are called Rohingya .   তবে ওই ম্রাউক - ম্রোহং যুগে মুসলমানদের  জনসংখ্যা ছিল কম ।  পরবর্তীতে আরাকানে মুসলিম জনসংখ্যা বৃদ্ধির কারণও আমরা জানলাম ।  
    দ্বিতীয় বিশ্বযুদ্ধকালীন বার্মা ।    দ্বিতীয় বিশ্বযুদ্ধের  ( ১৯৩৯ - ১৯৪৫ )  সময় ব্রিটিশ - বার্মায় জাপানি সৈন্য অনুপ্রবেশ করলে ব্রিটিশরা বার্মা ত্যাগ করে ।  এই শূন্যতায় রোহিঙ্গা - রাখাইন দাঙ্গা বাঁধে ।    ওই সময়ে বার্মিজ জাতীয়তাবাদীরাও ব্রিটিশদের ওপর আক্রমন করত ।  রোহিঙ্গারা ইংরেজদের সর্থন করায় জাপানবিরোধী ছিল ।  সংঘাত এড়াতে ২২০০০ রোহিঙ্গা সীমান্ত অতিক্রম করে বাংলায় চলে আসে ।  জাপানি ফোর্স গনহত্যা আরম্ভ করলে আর ৪০ , ০০০ চট্টগ্রামে পালিয়ে এসেছিল ।  আসে । http :  /  / en . wikipedia . org / wiki / Rohingya _ massacre
   অতীতের মতোই বর্তমানেও রোহিঙ্গা - রক্তপাত বার্মার গনতন্ত্রের মানসকন্যার চোখ এড়িয়ে যায় ।   ১৯৪৮ সালে বার্মা স্বাধীন হলে বর্মী সরকার শ্রেফ বলে দেয় যে রোহিঙ্গারা হচ্ছে ভারতীয় উপমহাদেশ থেকে সম্প্রতি আসা একটি উপজাতি (  !  )  এবং এদের স্থানীয় আদিবাসী গণ্য করে বর্মি শাসনতন্ত্র অনুযায়ী বার্মার নাগরিকত্ব দেওয়া যায় না ।  ১৯৪৮ সালে উ নু - র শাসনামলে ৯০ ভাগ মগদের সমন্বয়ে গঠিত বার্মা টেরিটোরিয়াল ফোর্স  ( বিটিএফ  )  এরা  সন্দেহজনক নাগরিক অজুহাতে রোহিঙ্গাদের উচ্ছেদ অভিযান চালায় ।  রোহিঙ্গারা সশস্ত্র প্রতিরোধ গড়ে তুললে বার্মা সরকার কিছু অধিকার দেয় ।  বার্মার একটি জাতি হিসেবেও স্বীকৃতি লাভ করে ।  http :  /  / www . banglapedia . org / HT / R _ 0217 . HTM     একজন অহিংস বৌদ্ধভিক্ষু !  ধর্মীয় কিংবা জাতিগত বিদ্বেষ কি মহামতি বুদ্ধের শিক্ষা ?    ১৯৬২ সালে পুনরায় রোহিঙ্গাদের ওপর আক্রমন শুরু হয ।  জেনারেল নে - উইন সামরিক অভ্যূত্থানের মাধ্যমে বার্মাকে  সমাজতান্ত্রিক রাষ্ট্র ঘোষনা করেন ।  এরপর  আরাকানকে বৌদ্ধশাসিত অঙ্গরাজ্যের মর্যাদা দেওয় হয় ।  জেনারেল নে - উইন ক্ষমতা দীর্ঘস্থায়ী করতে সাম্প্রদায়িক বিভেদ উশকে দেন ।  ফলে মুসলিম জাতিগোষ্ঠীর সঙ্গে বৌদ্ধ সম্প্রদায়ের দাঙ্গা প্রকট হয়ে ওঠে ।  ১৯৭৮ সালে   জেনারেল নে - উইন আরাকানে জাতিগত আন্দোলন দমনের জন্য নির্মম পদক্ষেপ গ্রহন করেন ।  ওই বছরই নাগামিন ড্রাগন অপারেশন চালানোর নির্দেশ দেন ।  ওই সময়ে হাজার হাজার র প্রাণ হারায় ।  প্রায় ২ লক্ষ রোহিঙ্গা উদ্বাস্তু বাংলাদেশে আশ্রয় নিতে বাধ্য হয় ।  http :  /  / www . banglapedia . org / HT / R _ 0217 . HTM    ছবি ।  ইন্টারনেট । 
তথ্যসূত্র : 
 http :  /  / www . mediafire . com / view /  ? prh9l9xb4g6jezl http :  /  / www . mediafire . com / view /  ? 88qa83j36r6cr4j  http :  /  / www . banglapedia . org / HT / A _ 0285 . HTM http :  /  / www . banglapedia . org / HT / S _ 0251 . HTM http :  /  / www . banglapedia . org / HT / R _ 0217 . HTM      

                    




ভৌতিক গল্প :  ছায়া



                        কয়েক দিন ধইরা ঘরে খালি ছায়া দেখতাছি মামী  ।  একটু আগে  চা বানাইতেছি ,  তহনও  দেখছি ।   মনে হইল আমার পিছনে কেডা জানি আইসা খাঁড়াইল ।  ডরে আমার শইলের রোম সব খাঁড়াইয়া গেছে ,  এই দেহেন  মামী ।   আমি কইলাম এই বাড়িতে আর কাম করুম না ।   রাবেয়া রান্নাঘর থেকে এক কাপ চা এনে কাপটা ঠক করে টেবিলের ওপর রেখে খানিকটা ক্ষিপ্ত হয়ে বলল ।  
নিগার  সকালবেলায় ডাইনিং টেবিলে বসেছিল ।  চায়ের কাপটা টেনে নিতে নিতে  ওর কপাল কুঁচকে যায় ।   রাবেয়া চলে গেলে মুশকিল ।  পূর্ণিকে একা সামলাতে পারবে না ও ।  শফিকুল ব্যবসার কাজে বেশির ভাগ সময়ই ঢাকা কিংবা চট্টগ্রামেই থাকে ।   রাবেয়ার বাড়ি চাঁদপুর; আঠারো - উনিশের মত বয়েস ,  বেশ বিশ্বাসী ,  হাটবাজার ওই করে ,  টাকা - পয়সার হিসাব ঠিকঠাকই দেয় ।   তা ছাড়া রান্নার হাতও ভালো মেয়েটার ।  আর সবচে বড় কথা হল পূর্ণার সঙ্গে রাবেয়ার চমৎকার অ্যাডজাস্ট হয়েছে ।   ওর বাবা মারা যাওয়ার পর থেকেই মেয়েটা কেমন গুটিয়ে গেছে  .  .  . 
নিগারের দুশ্চিন্তা ঘন হয়ে উঠতে থাকে ।  চায়ের স্বাদ বিস্বাদ ঠেকে ।  তার কারণ আছে ।  শফিকুল আর পূর্ণিও ছায়া দেখে  ।  পূর্ণি গতকাল বলল ,  আম্মু ,  আম্মু  আজকে যখন তুমি বাথরুমে গেলে তখন দেখলাম  .  .  . 
কি দেখলি ? 
লাফ দিয়ে একটা কী যেন  ঢুকল ঘরে ।  ছায়ার মতন ।  সাদা  .  .  . 
সাদা ?  তারপর  .  .  . নিগারের বুক ঢিপঢিপ করে ।  
তারপর ছায়াটা হাঁটল  .  .  .  জান আম্মু ,  ছায়াটা না ঠিক আব্বুর মতন । 
আব্বুর মতন মানে ?  যাঃ ! 
হ্যাঁ ।  সত্যি ।  তুমি বাথরুম থেকে এলে আর ওইটা চলে গেল জানলা দিয়ে ।  
ওহ্  ।  
শফিকুলও ছায়া দেখে বলল  ।  ডায়াবেটিসের ধাত আছে ।  ভোরে ছাদে হাঁটাহাঁটি করে ।  দিন কয়েক আগে ভোরবেলায়  ছাদে হাঁটছিল  ।  তখন দেখল  সাদা একটা ছায়া নারকেল গাছ থেকে টুপ করে লাফ দিয়ে ছাদে নেমে এল ।   কথাটা নিগারকে বলতেই নিগার বলল , বুঝেছি ,  আপনি আজই চোখের ডাক্তার দেখান ।  বলে কোনওমতে ব্যাপারটা সামাল দিয়েছে  ।   ( দ্বিতীয় স্বামীকে  ‘ আপনি ’  করে সম্বোধন করে নিগার )   কিন্তু ,  ওই ছায়াটা কিসের ?  সে যাই হোক ।  ভারি সমস্যায় ফেলে দিল ।  রাবেয়া এখন কাজ ছাড়ার হুমকি দিলে বিপদে পড়তে হবে ।   তবে নিগার এও ভাবে যে  .  .  .  এ বাড়ির সবাই ছায়া দেখছে কিন্তু আমি  .  .  .  আমি দেখি না কেন ? 
 আজ সকালে সাধন আচার্য্য ফোন করলেন ।  অনেক দিন পর ।  নিগার ডিসপ্লেতে পরিচিত নামটা দেখেই ভীষণ অবাক হয়েছে  ।   বলল ,  হ্যালো ,  কাকা ,  আদাপ ।  আমি তো এখন কুমিল্লা থাকি । 
সাধন আচার্য্য বললেন ,  আচ্ছা ,  আচ্ছা ।  তা আমি কুমিল্লাতেই আছি মা ।  আমি তোমার ওখানে আসছি  ।  তুমি আমায় এখন ঠিকানাটা বল ।  
ওহ্  !   আসুন কাকা ।  বলে ঠাকুরপাড়ার বাড়ির ঠিকানা বলল নিগার । 
সাধন আচার্য্য পেশায় তান্ত্রিক জ্যোতিষ ।  নিগারের প্রথম স্বামী হাসানের পরিচতি ।  বৃদ্ধ  ভালোই তুকতাক জানেন ।  বিয়ের পর  নিগারের নাভীতে ভয়ানক  ব্যথা শুরু হয়েছিল ।  সাধন আচার্য্য সে সময় কী এক মন্ত্রপূতঃ কবজ দিয়েছিলেন ।   কাইতনে বেঁধে বাহুতে পরা মাত্রই ব্যথা সেরে গিয়েছিল ।  বৃদ্ধের যে স্পিরিচুয়াল পাওয়ার আছে ,  সে বিষয়ে নিগারের কোনও সন্দেহও ।  ছায়ার ব্যাপারটা ওনাকে খুলে বলতে হবে ।  নিগার অনেকটা নিশ্চিন্ত বোধ করে ।  
বৃদ্ধ গুড়ের চা পছন্দ করেন ।  রান্নাঘরে চা বানাতে ঢুকল নিগার ।  গুড়ের চা বানিয়ে ফ্লাক্সে ভরে রাখবে ।   ঘরবাড়ি কেমন শুনশান করছিল ।  শফিকুল ঢাকায় ,  ব্যবসার কাজে গিয়েছে ,  কবে ফিরবে ঠিক নেই ।   পূর্ণি স্কুলে ।  রাবেয়া ওকে আনতে গেছে ।  রোজ অবশ্য নিগারই আনে ।  আজ শরীরে কেমন আলস্য ভর করেছিল ।  কিন্ডারগার্ডেনটা অবশ্য কাছেই ।  তা ছাড়া স্কুলে গেলে ভালোই লাগে নিগারের ।  মিসেস তৌহিদা রহমান ,  মিসেস ফাতেমা আখতার ,  শিপ্রা সেনগুপ্ত  - এরা সবাই পূর্ণির ক্লাসমেটের মা ,  এদের সঙ্গে কথাবার্তা বলে সময়টা বেশ কেটে যায় ।  পূর্ণি এবার ক্লাস টুয়ে উঠল ।  
সাধন আচার্য্য এলেন সকাল সাড়ে দশটার দিকে  ।  
গাট্টাগোট্টা শক্ত সমর্থ শরীর ।  পরনে হলদে রঙের খদ্দেরের পায়জামা আর সাদা রঙের ধুতি ।  বয়স ষাটের কাছাকাছি হবে ।   চোখে কালো ফ্রেমের পুরু লেন্সের চশমা  ।  গায়ের রং শ্যামলা ।  মাথায় টাক ,  পিছনের দিকে অবশ্য খানিকটা পাকা চুল  আছে  ।  গলায় কালো রঙের কাইতনে  শিবের নৃত্যরত ভঙ্গির ছোট একটি ব্রোঞ্জের মূর্তি ।  বাঁ হাতের কব্জিতে তামার বালা ,  ডান হাতের অনামিকায় লাল টকটকে একটি প্রবাল ।  চিরকুমার বৃদ্ধ  থাকেন পাবনার গুরুসদয় আশ্রমে  ।   পোশাক - পরিচ্ছদ বেশ ধোপদুরস্ত ।  বৃদ্ধের কাছে   নিগারের মোবাইল নম্বর আছে ।  মাঝে - মাঝে ফোন করে খোঁজ খবর নেন ।  আজই অনেকদিন পর ফোন করলেন ।  বেঁচে থাকতে হাসান একবার বলেছিল  .  .  .  এ দেশে যারা  তান্ত্রিক জ্যোতিষবিদ্যা চর্চা করে সাধন আচার্য্য তাদের গুরু ।   আগে নাকি গুরু ছিলেন লালমাই পাহাড়ের নারায়ণ শিবশাস্ত্রী ।  ইনিই সাধন আচার্য্যর গুরু ।  তাঁর মহামন্ত্রপূতঃ  তুলসী নাকি মহা রক্ষাকবজ ।  এমন কী মৃতের জীবনও দান করতে পারে -  নারায়ণ শিবশাস্ত্রীর  ভক্তদের মধ্যে এমন বিশ্বাস নাকি প্রচলিত ছিল ।  
সাধন আচার্য্য কে ড্রয়িংরুমে বসিয়ে চা দিয়েছে নিগার ।  গুড়ের চা দেখে উৎফুল্ল বৃদ্ধ ।  চায়ে চুমুক দিয়ে বৃদ্ধ বললেন ,  মা ,  অনেক দিন হল তোমাকে দেখি না ,  তাই ভাবলাম এদিকে যখন এসেছি মায়ের সঙ্গে একবার দেখা করেই যাই । 
কুমিল্লায় কোথায় এসেছিলেন কাকা ? 
চায়ে চুমুক দিয়ে  সাধন আচার্য্য বললেন ,  লালমাই পাহাড়ে মা ।  সদাশিব মোহান্ত নামে এক তান্ত্রিক সন্ন্যাসীর কাছে ।  বিচিত্র ধরণের একটি নাগিনী সাপের নীলাভ নাগমনি নাকি তিনি সংগ্রহ করেছেন ,  তাই আমাকে একবার দেখাতে চাইলেন ।  
দেখলেন ? 
হ্যাঁ ।  বড় আশ্চর্য জিনিস ।  নীল রঙের ।  পুরাণে নাগমনির কথা পড়েছি এটির কথা ।  কিন্তু বাস্তবে যে আছে তাই জানতাম না ।  সে যাক ।  আজকাল আমি আবার ঘন ঘন হাসানকে স্বপ্ন দেখছি ।  আহ্ ,  ছেলেটি আমাদের ছেড়ে অকালে চলে গেল ।  মহেশ্বর কার কপালে যে কী লিখে রেখেছেন ।  ছোট থাকতে প্রখর স্মরণশক্তির অধিকারী ছিল হাসান ।  জান তো ,   আমাদের বাড়ি একই পাড়ায় ছিল ।  
জানি কাকা ।  আঁচলে চোখ মুছে নিগার বলল ।  এই মুহূর্তে বৃদ্ধ জ্যোতিষীর মুখটা কেমন যেন ঝাপসা দেখাচ্ছে ।  
আমিই ওকে এসরাজে হাতেখড়ি দিয়েছি  .  .  .  ও যখন রাগ পটদীপ বাজাত  .  .  . আহ ! 
নিগার চুপ করে বসে থাকে ।  হাসানের প্রসঙ্গে চোখে জল আসে ।  হাসানের বাবার যখন যশোরে পোস্টিং ছিল ,   সে সময় সাধন আচার্য্য হাসানদের প্রতিবেশি ছিলেন ।  হাসানকে খুব স্নেহ করতেন বৃদ্ধ ।  হাসানের বাবা যশোর থেকে বদলী হয়ে গেলেও বৃদ্ধ সর্ম্পক রেখেছেন ।  বৃদ্ধ  অনেকবারই এসেছিলেন ফকিরহাটের বাড়িতে  ।  
তবে একটা কথা মা ।  সাধন আচার্য্য বললেন ।  
জ্বী কাকা ,  বলুন  । 
হাসান  .  .  .  হাসান ঠিক মারা যায়নি মা ।  
নিগার চমকে ওঠে ।  অস্ফুট স্বরে বলল ,  কি  .  .  . কি  আপনি  কি বলছেন কাকা !  হাসান  মারা যায়নি মানে ? 
উত্তর না দিয়ে সাধন আচার্য্য চায়ে কাপে চুমুক দিলেন ।  তারপর কাপটা টেবিলের ওপর নামিয়ে রাখলেন ।  ফ্লাক্স থেকে গুড়ের চা ঢেলে নিচ্ছেন ।   জানালা দিয়ে রোদ ঢুকেছে ঘরে ।  বৃদ্ধের মুখোমুখি একটি সোফায় সিদে হয়ে বসে থাকা নিগার  কাঁপছিল ।  বৃদ্ধের দিকে অপলক চোখে চেয়ে আছে ।  কখন যে বলে উঠল ,   কি বলছেন কাকা হাসান মারা যায়নি ?  নিগারের কন্ঠস্বর  কেমন দূর্বল শোনায় ।  
হাসানের মরদেহ পাওয়া গেছে ?  বৃদ্ধ পালটা প্রশ্ন করলেন ।  নিগারের চোখে চোখ রেখে তাকিয়ে আছেন । 
না কাকা । 
তাহলে ? 
নিগারের শরীরের শীতল স্রোত ছড়িয়ে পড়ে ।  পলক না ফেলে বৃদ্ধকে দেখছে ।  বৃদ্ধ ঠিকই বলেছেন ।  অ্যাক্সিডেন্টের পর  হাসানের ডেডবডি পাওয়া যায়নি ।  হাসান ছিল উপ - সহকারী কৃষি কর্মকর্তা ।  ফকিরহাট উপজেলায় পোস্টিং ।  সুভাড্যা থেকে রামপাল যাবার পথে অ্যাক্সিডেন্টটা হয় ।  কালভার্ট ভেঙে বাস খালের মধ্যে পড়ে যায় ।  না ,  হাসানের লাশ পাওয়া যায়নি ।  হাসানের সহকর্মী শহীদুল আলম  হাসানের সঙ্গেই একই বাসে ছিলেন ।   সেটি তিনি কনফার্ম করেছেন ।  শহীদুল আলমও দূর্ঘটনায় গুরুতর আহত হয়েছিলেন । 
তাহলে ?   
নিগারের কপালে ঘাম ফুটে উঠছিল । নিঃশ্বাস দ্রুতগামী হয়ে উঠেছে ।  হাসান  .  .  . হাসানকে ও ভুলতে পারেনি ।  সুন্দর একটা মন ছিল ওর ।  ওর এসরাজটা এখনও যত্ন করে রেখে দিয়েছে ।  হাসান মেয়েকে প্রচন্ড ভালোবাসত ।  হাসান যখন মারা গেল সে সময় পূর্ণির বয়স পাঁচ ।  কীভাবে যে নিগার একা সামলেছে সেই কঠিন শূন্যতায় ভরা দিনগুলি ।  নিগারের বাবা ফকিরহাট এসে মেয়েকে নরসিংদী নিয়ে গেলেন ।  ভদ্রলোক চট্টগ্রাম রেলওয়েতে চাকরি করলেও নরসিংদীতে জমি কিনে টিনশেডের বাড়ি করেছিলেন ।  তিনিও  এক বছরের মাথায়  মারা গেলেন ।  স্ট্রোক করেছিলেন ।   হয়তো মেয়ের নিস্করুণ বৈধব্যে রূপ দেখেই  .  .  .  নিগারের অথই সমুদ্রে  ভাসছিল ।  মাথার ওপর অবিভাবক না থাকলে যা হয়  .  .  . অনেকটা আকস্মিৎ ভাবেই  নিগারের বড় চাচা কুমিল্লার এক বিপতিœক ব্যবসায়ীর সঙ্গে নিগারের  বিয়ে ঠিক করেন ।  দ্বিতীয়   স্বামী শফিকুল  ইসলাম ভালো মানুষ ।   ( তবে ভীষণ কাজপাগল  .  .  .  সংসারে মন নেই ,  এ কারণেই হয়তো হাসানের এসরাজ নিয়ে কোনও প্রশ্ন করেন নি )  ।   কুমিল্লা শহরে কান্দিরপাড়ে প্রেস আছে ।   ঠাকুরপাড়ায় চারতলা বাড়ি ।  মাস গেলে প্রায় অর্ধ লক্ষ টাকা ভাড়ার টাকা নিগারের হাতেই জমা হয়  ।  ভিতরে ভিতরে হাসানের জন্য মন পুড়লেও দ্বিতীয় স্বামীর সংসারে নিগারের অন্তত সুখ - স্বাচ্ছন্দ্য  আছে । 
এখন বৃদ্ধ তান্ত্রিক জ্যোতিষী এসে  কী কথা শোনালেন ? 
সাধন আচার্য্য বললেন ,   আমি তোমার কাছে একটা জরুরি কথা বলতে এসেছি মা । 
বলেন কাকা ।  বলে আঁচল দিয়ে কপালের ঘাম মুছে নিল নিগার ।  বুকটা ঢিপঢিক করছে ।  ভোরে ছাদে হাঁটাহাঁটি করার সময়  শফিকুলও ছায়া দেখেছে  ।  ছায়াটা নারকেল গাছ থেকে টুপ করে লাফ দিয়েছিল ।  আসলে কি ছিল ওটা ?  এক তীব্র কৌতূহল আচ্ছন্ন করে নিগারকে ।  
সাধন আচার্য্য পাঞ্জাবির পকেট থেকে ছোট একটি নকশাদার রুপোর ঢিবে বের করলেন ।  তারপর  সেটি খুলে এক টিপ খইনি বার করে মুখে ফেললেন  ।  বাতাসে শুকনো তামাকের গন্ধ ছড়ায় ।  খইনি চিবুতে চিবুতে বৃদ্ধ বললেন ,  তুমি কি ঘরে ছায়া দেখ মা ? 
ছায়া ? 
হ্যাঁ ,  ছায়া ।  ধূসর ছায়া । 
নিগারের শরীর কাঁপছে ।  না কাকা ,  ছায়া আমি দেখি না ।  তবে আমার স্বামী ,  কাজের ঝি আর আমার মেয়ে  দেখে ।  এ নিয়ে আমি ক ’ দিন ধরে ভীষণ টেনশনে আছি কাকা ।  
হুমম । 
আমি কিন্তু ছায়া দেখি না চাচা । 
তোমাকে একটা মন্ত্রপূতঃ কবজ দিয়েছিলাম না মা ? 
হ্যাঁ ,  কাকা । 
ওটা কি তুমি এখনও  বাহুতে ধারণ কর ? 
হ্যাঁ ,  কাকা ।  এই যে ।  বলে ক্লালো রঙের ব্লাউজের হাতা সামান্য তুলে কালো কাইতন দেখাল নিগার ।  
সাধন আচার্য্য মাথা নেড়ে বললেন ,  বুঝতে পেরেছি ।  ওই জন্যেই  .  .  . 
কিন্তু ,  কিন্তু ,  ছায়ার কথা আপনি জানলেন কী ভাবে কাকা ?  
শোন মা ,  আমি দীর্ঘদিন যাবৎ জগতের আদি - রহস্যের সন্ধানে ব্রতী হয়েছি ।  তারা মায়ের আরাধনা করছি ।  শিবত্ম অর্জনের জন্য যোগসাধনা করছি ।  ভূ - ভারতে  কত তান্ত্রিক -  কাপালিকের সঙ্গে গূহ্য শাস্ত্র আলোচনা করেছি ।  তন্ত্রসাধনা করলে এসব জানা কঠিন কিছু বিষয় নয় মা ।  তন্ত্র আসলে বিজ্ঞান ।  অপরা বিজ্ঞান ।  
ওটা ওটা  কিসের ছায়া কাকা ? 
হাসানের ছায়া মা । 
হাসানের মানে !  নিগারের মাথা টলে উঠল । 
হাসান এখনও  ছায়া হয়ে পৃথিবীতে বেঁচে আছে । 
নিগারের শ্বাস আটকে যায় প্রায়  ।  ও অস্ফুটস্বরে বলল ,  হাসান ছায়া হয়ে আছে মানে !  আপনি  কী বলছেন কাকা ? 
সাধন আচার্য্য খইনি চিবুতে ভুলে গেছেন যেন ।  চোখ বুজে ধ্যানস্থ হয়ে আছেন ।  জানালা দিয়ে রোদ পড়েছে চৌকো মুখের ওপর ।  মসৃণ টাক চকচকে দেখায় ।  কপালের বাঁ পাশে কালো রঙের জন্মদাগ ।  মাঝখানে একটি আঁচিল ।  
হঠাৎ চোখ খুলে বৃদ্ধ বললেন ,   হ্যাঁ ,  মা ।  বাস দূর্ঘটনায় আঘাত ওর  মৃত্যুর জন্য যথেষ্ট ছিল না ।  আবার আগের মতন বেঁচে থাকাও সম্ভব ছিল না ।  তান্ত্রিক গূহ্যশাস্ত্র অনুযায়ী  এমন অবস্থায় মানুষ যথার্থ লোকে যেতে পারে না ,  কায়া তখন ছায়ায় রুপান্তরিত হয় ।  হাসান এখন ছায়া হয়ে রয়েছে ।  এই ছায়াজীবন খুব কঠিন মা ।    খুব যন্ত্রণা পাচ্ছে ছেলেটা ।  বলতে বলতে বৃদ্ধের মুখ  কুঁকড়ে গেল  ।  কপালে ভাঁজ পড়ল ।   বৃদ্ধ হাসানকে ভীষণ ভালোবাসতেন ।   
ওই দেখ ।  সাধন আচার্য্য  হাত তুলে বললেন ।  
নিগার চট করে ডান পাশে ফিরে তাকায় ।  পর্দার ওপাশে কী যেন সরে যায়  ।  দ্রুত ।  কালো মতন ।  নিগারের শরীর ঝনঝন করে বেজে ওঠে ।  কী ওটা ? 
বৃদ্ধ কিছু বলার আগেই টুং টাং ডোরবেল বাজল ।   
নিগার চমকে ওঠে ।   তারপর উঠে দাঁড়িয়ে কেমন ঘোরের মধ্যে দরজার কাছে চলে আসে ।  বুক ভীষণ ধড়ফর করছে ।  দরজা খুলে দেখল রাবেয়া ,  হাতে স্কুলের ব্যাগ আর পানির বোতল ।  
কিন্তু ,  পূর্ণি কই ?  নিগারে বুক ধক করে উঠল ।  মুখ থেকে ছিটকে বেরিয়ে এল ,  কি রে !  পূর্ণি কই ? 
রাবেয়া হাসে ।  ঠিক তখনই  পিছনে পূর্ণি বেরিয়ে আসে ,   স্কুল ড্রেস পরা ,  হাসছে ।    রোদে ঘেমে গেছে ।  ছোট ফর্সা মুখ লাল হয়ে আছে ।  অন্য সময় হলে মেয়েকে কিছুক্ষণ জড়িয়ে ধরে রাখে ।  আজ আর আদর করতে ইচ্ছে করছিল না ।   নিগার বলল ,  যাও  মা ,  এখন  গোছল করে নাও  । 
 পূর্ণি একবার সাধন আচার্য্যর দিকে তাকিয়ে চলে যায় ।  মনে হল না বৃদ্ধকে দেখে খুশি হয়েছে ।   বৃদ্ধও যেন  পূর্ণি কে দেখে  চমকে উঠলেন ।  নিগারের একবার মনে হল যে পূর্ণিকে বলে ,  সালাম দাও ।  তোমার মনে নেই ?  দাদু ।  কী মনে করে সামলে নিল ।  তার বদলে রাবেয়া কে বলল ,  পূর্ণির  গোছল শেষ হলে ওকে ফ্রিজ থেকে স্যুপ বের করে  গরম করে খেতে দিবি ।  
আইচ্ছা ।  বলে রাবেয়া চলে যাবে ।  নিগার আবার বলল ,  শোন ,  এখন ডিপ থেকে রুইমাছ করে ভিজিয়ে রাখ ।  দুপুরে মেহমান খাবে  ।  
রাবেয়া চলে যায় ।  নিগার সোফায় এসে বসল ।  ওর মোবাইলটা পাশে পড়ে আছে ,  সোফার ওপর ।  পরিচিত নকিয়ার রিং টোন বেজে উঠল ।  নিগার মোবাইল তুলে নিয়ে বলল ,  হ্যালো ।  কার সঙ্গে যেন ক্ষাণিক ক্ষণ কথা বলল ।  ওর মুখের ভাব কেমন বদলে যেতে থাকে ।  একটুপর ফোন অফ করে সাধন আচার্য্যর  দিকে তাকিয়ে চাপা স্বরে নিগার বলল ,  ফোন করেছিলেন হাসানের সহকর্মী শহীদুল আলম  ।  ইনি উপ - সহকারী কৃষি কর্মকর্তা ।  ফকির হাটে আমরা পাশাপাশি ছিলাম ।  এখন অবশ্য ভদ্রলোকের  পোস্টিং মনিরামপুর উপজেলায় ।  
আচ্ছা । 
শহীদুল আলম অ্যাক্সিডেন্টের সময় হাসানের সঙ্গে একই বাসে ছিলেন ।  
আচ্ছা ।  তা কি বলল সে ? 
বললেন যে ,  কিছুদিন ধরে তিনি নাকি ছায়া দেখছেন ।  ছায়াটা কখনও মানুষের আকৃতি নেয় ।  তখন অনেকটা হাসানের মতো দেখায় ।  
ওহ্  । 
তিনি আমাকে জিজ্ঞেস করলেন ছায়া আমিও দেখি কিনা । 
তা কি বললে তুমি ? 
আমি বললাম না আমি ছায়াটায়া দেখিনা ।  খামাখা ওনাকে আতঙ্কগ্রস্থ  করার কী লাভ বলেন ? 
তুমি ঠিকই বলেছ মা । 
কিন্তু  .  .  .  কিন্তু এখন কী করব আমি কাকা ? 
ভাবছি ।   
নিগারের মোবাইল ফোন বাজল ।  মিসেস ফাতেমা আখতার ।  পূর্ণার ক্লাসমেট ফারিয়ার মা ।  রানির বাজার এলাকায় থাকে ।  ভদ্রমহিলার স্বামী সেলিম আখতার কুমিল্লা শহরের একজন প্রথম সারির ব্যবসায়ী ।  
জ্বী আপা ,  বলেন ।  নিগারের গলা কাঁপছিল ।  
আপা ,  আজ তো ফারিয়ার জন্মদিন ।  আপনার মেয়েকে আমি আমার বাসায় নিয়ে এসেছি ।  দুপুরে খাইয়ে আমার গাড়ি দিয়ে পাঠিয়ে দেব ।  আপনার মেইডকে আমি বিদায় করে দিয়েছি ।  ও আপনাকে বলেনি ।  আপনি ফোন করলেন না বলে আমিই ফোন করলাম ।  আপা প্লিজ ওকে আবার আপনি বকাঝকা করবেন না যেন  .  .  . 
ওহ্ নো ।  নিগারের হাত থেকে মোবাইল পড়ে যায় মেঝের কার্পেটের ওপর ।  
কী হল মা ?  সাধন আচার্য্য ঝুঁকে পড়লেন ।  
পূর্ণি আমার মেয়ে  .  .  . ও  .  .  .  ও  .  .  . অন্য কেউ  .  .  .  ও আমার মেয়ে না  .  .  .  নিগারের কন্ঠস্বর ফুটছিল না । 
হ্যাঁ ,  সেটা তখনই বুঝেছি ।  বলে দ্রুত পায়ে দরজার কাছে চলে এলন সাধন আচার্য্য ।  পিছন পিছন  নিগার ।  ওর দাঁড়িয়ে থাকতে কষ্ট হচ্ছে ।  মাথা কেমন টলছে ।   
খাওয়ার ঘরে কেউ নেই ।  ওরা রান্নাঘরে দিকে যায় ।   রাবেয়া চুলার সামনে ।  চুলায় একটা সসপ্যান  ।  সুপ গরম করছে মনে হল ।  
পূর্ণি কই ?  নিগারের কন্ঠস্বর কেমন খসখসে শোনালো । 
গোছলখানায় মামী ।  রাবেয়া ফিরে তাকিয়ে বলল ।  নিগারের মুখ দেখে কিছুটা হতভম্ব হয়ে গেল ।  
নিগার প্রায় দৌড়ে  বেডরুমে চলে আসে ।  পিছনে সাধন আচার্য্য ।  এদিক ওদিক তাকাচ্ছেন ।  বিড়বিড় করে কী যেন জপছেন ।  পকেটে হাত দিয়ে রক্ষাকবচটি দেখে নিলেন ।   নিগারের আঁচল খসে পড়েছে ।  সে দিকে ভ্রুক্ষেপ নেই ।  বেডরুমে কেউ নেই ।  বাথরুমের দরজা বন্ধ ।  তবে ভিতর পানির কিংবা সাড়াশব্দ শোনা যাচ্ছে না ।  
নিগার দরজার কাছে গিয়ে বলে ,  অ্যাই পূর্ণা ,  পূর্ণা ।   কি করছ তুমি ? 
ভিতর থেকে একটি পুরুষ কন্ঠ বলল ,  আমি গোছল করি । 
নিগার সাধন আচার্য্যরে দিকে তাকালো ।  ফিসফিস করে বলল ,   হাসানের গলা । 
বৃদ্ধ মাথা নাড়লেন ।  বললেন ,  তাকে জিগ্যেস করো তো ,  সে কি চায় ? 
হাসান কি চাও তুমি ?  নিগারের গলা কাঁপছিল ।  
আমি ফিরে যেতে চাই  .  .  . 
কোথায় ? 
মৃত্যুর পরে মানুষ যেখানে যায় । 
সেখানে যাও না কেন ? 
যেতে পারছি না যে ! 
কেন যেতে পারছ না ? 
আমি যে বেঁচে আছি ।  আমি যে মরিনি ।  
নিগার সাধন আচার্য্যর দিকে তাকালো ।  ওর চোখে মুখে অসহায় ভাব ।   
সাধান আচার্য্য পাঞ্জাবির পকেট থেকে কী একটা বের করলেন ।  তারপর উবু হয়ে  বসে জিনিসটা বাথরুমের দরজার ফাঁক দিয়ে ঢুকিয়ে দিলেন ।  তখনই  ভিতর থেকে ভয়ঙ্কর চিৎকার শোনা গেল ।  যেন এক হিংস্র  শ্বাপদ  ভয়ানক আক্রোশে ক্রদ্ধ গর্জন করছে ।  যে সব ভেঙেচুরে ফেলবে সে ।   
নিগার থরথর করে কাঁপছিল ।  চিৎকার শুনে রাবেয়া রান্নাঘর থেকে  ছুটে এসেছে ।  এই মুহূর্তে  নিগারকে জড়িয়ে ধরে রেখেছে । সাধন আচার্য্য  বিড়বিড় করে মন্ত্র জপছেন । 
একটু পর ক্রদ্ধ গর্জন থেমে গেল । 
নিগারকে ভয়ানক ফ্যাকাশে দেখাচ্ছে ।  ও ফ্যাঁসফ্যাঁসে স্বরে জিগ্যেস করল ,  ওটা  .  .  .  ওটা কি ছিল কাকা ?  তখন দরজার তলা দিয়ে কী দিলেন ? 
সাধন আচার্য্য মৃদু হেসে বললেন ,  মহামন্ত্রপূতঃ তুলসী মা ।  আজ থেকে চল্লিশ বছর আগে আমার গুরু স্বর্গীয় নারায়ণ শিবশাস্ত্রী দিয়েছিলেন  ।  বলে দু ' হাত জড়ো করে কাকে যেন প্রণাম করলেন ।  তারপর বললেন ,  মহামন্ত্রপূতঃ তুলসী এক  মহা রক্ষাকবজ মা ।  বলে বাথরুমের দরজায় কাঁধ দিয়ে জোরে ধাক্কা দিলেন সাধন আচার্য্য ।  বৃদ্ধ হলেও প্রত্যহ যোগসাধনা করেন বলে শক্ত সমর্থ মানুষ  ।  দরজার ছিটকিনি খুলে যায় ।    
ভিতরে কেউ নেই ।  
অমাঃ ।  মামী !  পূর্ণায় গেল কই ?  রাবেয়া আর্তচিৎকার করে ওঠে ।  
লাল প্লাস্টিকের বড় বালতিটা ওলটানো ।  মেঝের ওপর পানি ।  মগটাও মেঝেতে পরে আছে ।  ওপাশের  দেয়ালে গভীর  ফাটল ,  ওপরের ছোট জানালার কাঁচ ভাঙা ।  হু হু করে রোদ ঢুকেছে ।   
তোমার মেয়ের একবার খোঁজ নাও তো মা ।  স্নিগ্ধকন্ঠে সাধন আচার্য্য বললেন ।  বৃদ্ধ ঘেমে গেছেন ।  পকেট থেকে রুমাল বের করে  কপালের ঘাম মুছে নিলেন ।  
মোবাইলটা  ড্রইংরুমের মেঝের ওপর পড়ে ছিল ।  নিগার দৌড়ে ড্রইংরুমে আসে ।  তারপর মিসেস ফাতেমা আখতারকে ফোন করে  ।   হ্যালো ,  আপা ,  পূর্ণির  কি খাওয়া হয়ে গেছে ?  
হ্যাঁ হ্যাঁ ।  ও এখনি রওনা দেবে ।  আপনার মেয়ে  তো কিছুই খেল না আপা ।  এত কষ্ট করে কাশ্মীরী পোলাও আর টমেটো চিকেন করলাম ,  আপনার মেয়ে ছুঁয়েও দেখল না ,  ডিমের মিহিদানাও না ,   আমার শ্বশুরবাড়ির রসভরি পিঠাও না  ।  যা একটু ওই আপেলের সালাদ খেল  .  .  . 
 উৎসর্গ :  দোলনচাঁপা চক্রবর্তী ।    

                    




কপটস :  বিপদজনক ভাবে বেঁচে থাকা মিশরীয় এক  শিকড়সংলগ্ন  জাতিগোষ্ঠী

 কপটিক ক্রশ ।  মিশরের সংখ্যালঘু খ্রিষ্টান ধর্মাবলম্বী জনগন কপটস  ( Copts )  নামে পরিচিত ।  এদের ভাষাটিও কপটস বা  ‘ কপটিক ’  নামে পরিচিত ।  কপটসদের বিশ্বাস অনুযায়ী এদের শিকড়টি প্রোথিত  প্রাচীন মিশরীয় সভ্যতায়  ।  কপটসরা ধর্মে খ্রিস্টান হলেও তাদের ধর্মীয় বিশ্বাস ও আচরণে ইহুদি সংস্কৃতির প্রভাব রয়েছে ।   মিশরের জনগোষ্ঠীর অবিচ্ছেদ্য অংশ হয়েও আজও কপটিকরা নিজস্ব স্বকীয়তা  বজায় রেখেছে ।  চিহ্নিত জঙ্গীগোষ্ঠীর আক্রমনের পর্যুদস্ত কপটসরা মিশরের এমন এক  শিকড়সংলগ্ন  জাতিগোষ্ঠী -  যাদের ভাষার বর্ণমালার মূলে রয়েছে  গ্রিক ভাষার অক্ষর ,  যদিও কপটিক ভাষাটি প্রাচীন মিশরীয় ভাষার সর্বশেষ স্তর  .  .  .  . 
   মিশরের মানচিত্র ।   খ্রিস্টপূর্ব সময়ে গ্রিকরা মিশরকে  বলত Aigyptioi .  যা  ইংরেজিতে Egyptos অথবা Egypt .   এই শব্দের উৎস প্রাচীন মিশরের শব্দ :    ‘ হুট - কা - তাহ ’   ।  প্রাচীন মিশরের রাজধানী ছিল মেমফিস ।    ‘ হুট - কা - তাহ ’  শব্দ দিয়ে এই মেমফিসকেই বোঝাতো  ।   আরবরা মিশর জয় করে ৬৪১ খ্রিস্টাব্দে ।  মিশরীয়দের তারা বলত Gypt; এই শব্দের উৎস হল গ্রিকদের Egypt শব্দটি .   এই ইজিপ্ট শব্দটিরই আর একটি আরবি প্রতিশব্দ হল  qubt  ।  এই  qubt শব্দটির অর্থ -  ‘ মিশরীয় ’  ।  Copt শব্দটির উদ্ভব এই আরবি qubt শব্দ থেকেই ।  আগেই উল্লেখ করেছি কপটস বলতে মিশরীয় সংখ্যালঘু খ্রিস্টানদের বোঝায় ।  
    মিশরের মানচিত্রে আলেকজান্দ্রিয়ার অবস্থান  ।    আগেই বলেছি কপটিকরা ধর্মে খ্রিস্টান ।  মিশরের আলেকজান্দ্রিয়া শহরে প্রথম খ্রিস্টান ধর্ম প্রচার করা হয়েছিল ।  এই কারণে মিশরের কপটিকদের ইতিহাস  আলেকজান্দ্রিয়া শহরটির সঙ্গে সর্ম্পকিত ।  মিশরের আলেকজান্দ্রিয়ায় খ্রিস্টপূর্ব সময় থেকেই ইহুদিরা বসবাস করত ।  এদেরই কেউ কেউ  প্রথম খ্রিস্টধর্ম গ্রহন করেছিল ।  সময়টা খ্রিষ্টীয় প্রথম শতক ।  মিশরে রোমান শাসন চলছিল ।  রোমের স¤্রাট নিরো ।   সেন্ট  মার্ক আলেকজান্দ্রিয়ায় এসে  ‘ চার্চ অভ আলেকজান্দ্রিয়া ’  প্রতিষ্ঠা করলেন ।  এর ফলে মিশরের জগনের একটি অংশ নবপ্রচারিত  ধর্মমতটি গ্রহন করে ,  ২০০০ বছর পরে যে জন্য তাদের চড়া মূল্য দিতে হয়েছিল  .  .  . 
    সেন্ট মার্ক ।  মিশরে খ্রিস্টান ধর্ম প্রচারের অর্ধ শত বছরের মধ্যেই ধর্মটি মিশরে ছড়িয়ে পড়েছিল ।      গ্রিকরা খ্রিস্টপূর্ব তৃতীয় শতকে মিশর জয় করেছিল ।  মিশরের নিজস্ব ভাষাটির বিকাশ হচ্ছিল ।  সে সময়ই গ্রিক বর্ণমালার সমন্বয়ে মিশরে নতুন এক ভাষার প্রচলন হয় ।  যে ভাষার নাম হয়  ‘ কপটিক ’  ভাষা ।  যে ভাষাটি পরবর্তীকালে মিশরীয় কপটিকদের ধর্মীয় ভাষা হয়ে ওঠে এবং এই জন্য   ২০০০ বছর পরে তাদের কঠিন মূল্য দিতে হয়েছিল  .  .  . মিশরে  খ্রিস্টানধর্ম প্রচারিত হওয়ার ফলে মিশরে কপটিক ভাষার উদ্ভব হওয়ার ফলে কপটিক ভাষায় খ্রিস্টান ধর্মচর্চা হওয়াই স্বাভাবিক ।  এ প্রসঙ্গে একজন লেখক লিখেছেন :   In the 2nd century ,  Christianity began to spread to the rural areas ,  and scriptures were translated into the local language ,  namely Coptic .  ওই সময়ের মিশরে কপটিক ভাষায় সেন্ট জন  - এর লেখা বাইবেলের কিছু অংশ আবিস্কৃত হয়েছে । 
    কপটিক বর্ণমালা; যা  আসলে  গ্রিক অক্ষরেরই এক প্রকরণ ।  তবে অতিরিক্ত কিছু অক্ষর রয়েছে ,  যা গ্রিক বর্ণমালায় নেই ।    ভাষাবিজ্ঞানীদের মতে কপটিক ভাষাটি আফ্রো - এশিয়াটিক ভাষা পরিবারের মিশরীয় শাখা ।  যার শিকড় প্রাচীন মিশরীয় ভাষায় প্রোথিত ।  খ্রিস্টীয় তেরো শতক অবধি কপটি ভাষাটি ছিল মিশরের রাষ্ট্রীয় ভাষা  ।  তারপর মিশরের রাষ্ট্রভাষা হয় আরবি ভাষা ।  
    কপটিক ভাষায় লিখিত একটি অনুচ্ছেদ  ।  ভাষাবিজ্ঞানীদের মতে  ‘ কপটিক ’  শব্দটি দিয়ে লিপি বোঝায় ।  তার মানে গত ২০০০ বছর ধরে মিশরীয় লিপির যে বিবর্তন ঘটেছে সেটিই হল  ‘ কপটিক ’  ।   গত ২০০০ বছর ধরে মিশরে কপটিক ভাষা এবং এই ভাষায় কথা বলা মানুষের সংস্কৃতির বিকাশ হয়েছে ।  এটিই স্বাভাবিক ।  কপটিকরা যেহেতু খ্রিস্টান ধর্মাবলম্বী ,  সে কারণেই গত ২০০০ বছর ধরে মিশরে  ‘ কপটিক ’  খ্রিস্ট ধর্মটিরও বিকাশ হয়েছে ।  বর্তমানে অবশ্য কপটিকরা  আরবি ভাষায় কথা বললেও এদের ধর্মীয় জীবনের ভাষা কপটিক । 
    মিশরের  কপটিক জনগন ।    মিশরে কপটিক গির্জা  ‘ কপটিক অর্থডক্স চার্চ ’  নামে পরিচিত ।  কপটিক গির্জার  নিজস্ব গির্জাপিতা বা পোপ রয়েছে ।  পোপ বাস করেন কায়রো শহরে ।  পোপকে ধর্মজীবনের বিধিবিধান  অত্যন্ত কঠোর ভাবে মেনে চলতে হয়  ।  পোপকে বছরে ২০০ দিনই উপবাসে কাটাতে হয় ।  এ সময় যে কোনও ধরণের পশুজাত খাবার খাওয়া নিষিদ্ধ ।  যেমন দুধ ,  ডিম ,  মাংস ,  এবং চিজ তিনি পরিহার করেন ।  কপটিকদের ধর্মীয় আচরণে ইহুদি ধ্যানধারণার প্রভাব রয়েছে  ।  যেমন ,  জুতা খুলে প্রার্থনাগৃহে প্রবেশ করা বা লিঙ্গের ত্বকচ্ছেদ ।  এ কারণ সম্ভবত মিশরের আলেকজান্দ্রিয়ায় খ্রিস্টপূর্ব সময় থেকেই ইহুদিরা বসবাস করত ।  এদের মধ্যে অনেকেই  প্রথম খ্রিস্টধর্ম গ্রহন করেছিল ।  মিশরের কপটিকরা অর্থডক্স ,  ক্যাথলিক এবং প্রোটেস্ট্যান্ট সম্প্রদায়ে বিভক্ত ।  তবে ক্যাথলিকদের সংখ্যাই  বেশি ।  
   মিশরে একটি কপটিক গির্জা ।     কপটিকরা কেবল মিশরে নয় ,  উত্তর আফ্রিকার অন্যত্রও রয়েছে ।  এরা শিকড় আঁকড়ে ধরে রেখেছে বলে চিহ্নিত জঙ্গীগোষ্ঠীর আক্রোশের শিকার  .  .  .  
    ইথিওপিয়ার কপটিক মা ও শিশু ।    মিশরে কপটিকদের সংখ্যা প্রায় ১ কোটির কাছাকাছি ।  আরও দশ লক্ষ কপটিক মার্কিন যুক্তরাষ্ট্র ,  কানাডা ,  অস্ট্রেলিয়া ,  ব্রিটেন ,  ফ্রান্স ,  জার্মানি ,  অস্ট্রিয়া ,  হল্যান্ড ,  ব্রাজিল এবং এশিয়া ও আফ্রিকার নানা দেশে ছড়িয়ে আছে ।  মিশরে নানা প্রদেশে কপটিকরা বাস করলেও কোনও প্রদেশেই এরা সংখ্যা গরিষ্ঠ নয় ।  
    ইউরোপে একটি কপটিক গির্জা ।   এই পোস্টে শুরুতে বলেছি কপটিকরা মিশরের জনগোষ্ঠীর অবিচ্ছেদ্য অংশ হয়েও আজও কপটিকরা নিজস্ব স্বকীয়তা বজায় রেখেছে ।  এবং এই স্বকীয়তার জন্যই এরা উগ্র ধর্মীয় গোষ্ঠীর রোষের শিকার ।  চিহ্নিত কিছু জঙ্গীগোষ্ঠী ১৯৯০ সাল থেকে এদের ওপর  নির্মম হত্যা নির্যাতন অব্যাহত রয়েছে ।  কপটিকদের ওপর অমানবিক আক্রমনের বিরুদ্ধে তাদের মুসলিম প্রতিবেশিরা তীব্র  প্রতিবাদ করেছে যদিও তবে এতে লাভ হয়নি ।  একটি সূত্র এ বিষয়ে লিখেছে :   
 This violence horrified Muslim neighbors who were quick to condemn the attacks ,  but these condemnations did little to stem the attacks  -  it certainly did not move the government to actually treat the Copts like real citizens worthy of protection .    ( দেখুন :   ) 
    বিপদজনক ভাবে বেঁচে থাকা মিশরীয়  শিকড়সংলগ্ন  কপটস জাতিগোষ্ঠীর এক বিয়ের অনুষ্ঠান  .  .  .     মিশরের কপটিকরা জনসংখ্যার ১০ %  হয়েও এরা চিহ্নিত জঙ্গীগোষ্ঠার আক্রোশের শিকার ।  এ প্রসঙ্গে একজন লেখক পিটার বার্জার লিখেছেন   .  .  .  
 Muslims  ( including leading imams )  not only loudly condemning the attacks ,  but forming protective patrols around Coptic churches .  And Muslims and Christians joined together in interfaith celebrations on Tahrir Square .  But there have been attacks on Copts since then . 
   ইতিহাস কথা কয় ?   ছবি :  ইন্টারনেট । 
 তথ্যসূত্র : 
      http :  /  / en . wikipedia . org / wiki / Coptic _ history http :  /  / st - takla . org / Coptic - church - 1 . html  http :  /  / www . omniglot . com / writing / coptic . htm 

                    




ভৌতিক  গল্প :  মধ্যরাতের অতিথি



                        ভৌতিক অভিজ্ঞতা বা অপ্রাকৃত ঘটনা আমার জীবনে  খুব বেশি ঘটেনি ।  তবে তরুণ বয়েসে আমি একটি অস্বাভাবিক ঘটনার মুখোমুখি হয়েছিলাম ,  যে ঘটনাটির ব্যাখ্যা আজও আমি পাইনি  .  .  .   তখন আমি একটি ওষুধ কোম্পানির  বিক্রয় - প্রতিনিধির কাজ নিয়ে সদ্য নাজিরপুর  এসেছি ।   নির্জন ,  ছিমছাম মফস্বল শহর ।  শহরের  নিরিবিলি এলাকায় একটি মেসে থাকি ।  সকালবেলায়  খেয়েদেয়ে কাজে বের হই ।  রাতে ফিরি ।  শুক্রবার ছুটি ।  তবে সেদিন আমি বাড়িওয়ালার অনুরোধে তার ছোট মেয়েটিকে পড়াই ।  বাড়িওয়ালা  জয়নাল হাজি  বেশ ধনী এবং গম্ভীর ধরনের মানুষ ।  পরিবার - পরিজন নিয়ে  দোতলায় থাকেন ।  তাঁরই ছোট মেয়ে মুক্তি ,   ক্লাস এইটে পড়ে ।  ভারি ফুটফুটে আর হাসিখুশি মেয়ে ।  তবে মুক্তির পড়ায় একেবারে মন নেই ,   পড়ার চেয়ে  গল্প করার ঝোঁকই বেশি ।  তবে  মুক্তির গল্প বলার স্টাইলটি কিন্তু ভারি চমৎকার ।  আর ওর ঝুলিতে কত যে গল্প রয়েছে !  ওর এক মামা ছিল ।  সেই মামাটি ছিলেন  আজব চরিত্রের এক মানুষ ।  তার গল্পই মুক্তি বেশি শোনায় ।   মুক্তির ছোটমামা ছিলেন অনেকটা ছন্নছাড়া ভবঘুরে ধরনের ।  ম্যাজিক - ট্যাজিক জানতেন ।  আবার সার্কাসেও নাকি মোটরসাইকেলের খেলা দেখাতেন ।  নীল রঙের একটা  ইয়ামাহা হানড্রেড চালাতেন ।  মুক্তি ওর ছোটমামার ফ্যান ।  ছোটমামার গল্পই মুক্তি বেশি করে ।  অনেক বছর হল ভদ্রলোক নাকি নিখোঁজ  .  .  .   তো ,  মুক্তিকে পড়িয়ে আর ওর মুখে মজার মজার গল্প শুনে আমার মফস্বলের নিঃসঙ্গ দিনগুলি বেশ কেটে যাচ্ছিল  .  .  .  তো ,  অদ্ভূত সেই  ঘটনাটা ঘটল এক রাতে  .  .  . আমি সতীরহাট থেকে ফিরছিলাম ।  রেললাইনে কী সমস্যা ছিল ,  ট্রেন লেট ছিল ।  নাজিরপুর স্টেশনে ফিরতে -  ফিরতে রাত দশটা বেজে গেল ।  কার্তিক মাস বলে  চারধার  নিঝুম হয়ে ছিল  ।  আর বেশ শীতও পড়েছিল ।  স্টেশনটা ছিল নাজিরপুর শহর থেকে আধ - কিলোমিটার দূরে ।  ওটুকু পথ হেঁটেই যাই ।   রিকশা নিই না ।  বাবা মারা যাওয়ার পর ঘাড়ের ওপর পুরো সংসার ।  প্রতিটি পাইপয়সা হিসেব কষে চলি ।  সে রাতেও   হাঁটছিলাম ।  অবশ্য রাস্তায় আমি একা নই ।  অন্য লোকজনও ছিল ।   বেশির ভাগই স্থানীয় হাটুরে লোকজন ।  গায়ে কাঁথামুড়ি দিয়ে কথা বলতে -  বলতে বিড়ি -  সিগারেট টানতে -  টানতে তারা হাঁটছিল ।  আকাশ থেকে ফুটফুটে  জ্যোস্না ঝরে ঝরে পড়ছিল ।  সরু এবড়োখেবড়ো পিচ রাস্তায় ঘন কুয়াশা  ।  দু ’ পাশে জ্বোনাক - জ্বলা বাঁশঝাড়  ।  মাঝে - মাঝে একটি - দুটি রিকশা চলে যায় টুংটাং শব্দে বেল বাজিয়ে ।   আমার মাথায় ক্যাপ ,  গলায় মাফলার প্যাঁচানো ,  পরনে  ফুলহাতা সোয়েটারের ওপর জিন্সের জ্যাকেট আর  জিন্সের প্যান্ট; পায়ে কেডস ।  তবু বাঁশঝাড়ের ওপাশেই গ্রাম আর দিগন্ত অবধি ধূ ধূ পাথার বলেই কনকনে শীত জেঁকে ধরছিল  ।   ঘন কুয়াশা সত্ত্বেও চারধার পরিস্কার চাঁদের আলোয় ঝকঝক করছিল ।  হঠাৎ লক্ষ করলাম রাস্তায় লোকজন নেই ।  যেন বাতাসে মিলিয়ে গেছে ।  পরক্ষণেই মনে হল বাঁশঝাড়ের ভিতর দিয়ে সরু পথ চলে গিয়েছে গ্রামের দিকে  ।  লোকগুলোর বাড়ি হয়তো সেই সব গ্রামে ।  হঠাৎ দেখতে পেলাম রাস্তার পাশে একটা মোটর সাইকেল থেমে আছে ।  একজন লোক চাকার কাছে উবু হয়ে ঝুঁকে কী যেন দেখছে ।  মোটর সাইকেলটা  বিগড়ে গেছে মনে হল  ।  উবু হয়ে বসে থাকা  লোকটা মধ্যবয়েসি ।  পরনে সাদা রঙের সোয়েটার ও কালো রঙের কর্ডের প্যান্ট ।  পাশে একজন মহিলা দাঁড়িয়ে ছিলেন ।  বৃদ্ধা বলে মনে হল ।  বৃদ্ধার পরনে  সাদা শাড়ি ,  গায়ে কালো রঙের  দামি  চাদর ,  চোখে সোনালি ফ্রেমের চশমা ।   আমি আবার মোটরসাইকেলের পাগল ।  ওই দুই চাকার যান্ত্রিক  বাহনটার প্রতি আশৈশব আমি ভীষণ দূর্বল ।  আমার নীল রঙের একটা ইয়ামাহা হানড্রেড ছিল ।  সেকেন্ড হ্যান্ড অবশ্য ।  ওটা বছর দুয়েক চালিয়েছি ।  বাবা মারা যাবার পর বেচে দিতেই হল । আমি মোটরসাইকেলের পাশে এসে দাঁড়ালাম ।  ঠিক তখনই কেমন  আঁশটে গন্ধ পেলাম ।  বৃদ্ধার মুখটি কেমন ফ্যাকাশে ,  হলদে রঙের ,  যাকে বলে পেইল ।  পায়ের শব্দে  মাঝবয়েসি লোকটি মুখ তুলে আমার দিকে তাকালেন ।  মাথায় ব্যাক ব্রাশ করা চুল ।   মুখটি ভীষণ কালো ।  মুখভরতি বসন্তের দাগ ।  চোখে  নীল রঙের সানগ্লাস ।  ভদ্রলোক এত রাতে সানগ্লাস পরে আছেন কেন ?  ব্যাপারটা আমার কাছে কেমন যেন  বেখাপ্পা ঠেকল ।  আর সেই আঁশটে গন্ধটা তীব্র হয়ে উঠল মনে হল । কি সমস্যা ?  মৃদু হেসে আমি জিজ্ঞেস করলাম ।   লোকটা বিরক্ত হয়ে বলল ,  আর বলবেন না ভাই ।  এই  সেদিন ক্লোজ এক আত্মীয়র কাছ থেকে  কিনলাম । আমি বললাম ,  দেখি তো ,  আমি একবার ট্রাই করি ।  বলে হাতের ব্যাগটা মাটির ওপর রেখে চাকার সামনে  ঝুঁকে বসলাম ।  মিনিট দশেক পর  এটাওটা নেড়েচেড়ে ভারি অবাক হলাম ।  সবই তো ঠিকই আছে ।  গিয়ার  - ক্লাচ - ব্রেক সব ।  তাহলে চলছে না কেন ? বৃদ্ধা বলল ,  তখন অত করে মানা করলাম কিনিস না ।  লোকমান লোকটা সুবিধা না ।  আহ্ মা !  কী শুরু করলা ।  অখন চুপ করো তো । ছেলের ধমক খেয়ে বৃদ্ধা কেমন মিইয়ের গেল । লোকটা আমাকে জিগ্যেস করল ,  আপনার নাম ? বললাম ।  কী করি তাও বললাম ।  আরও বললাম যে নাজিরপুরে আমি নতুন এসেছি ।  কথায় কথায় জানতে পারলাম ।  ভদ্রলোকের নাম আমিনুল ইসলাম সিকদার ।  বাড়ি ধুরুলিয়ার সিকদার বাড়ি ।  ধুরুলিয়া জায়গাটা নাজিরপুর  ছাড়িয়ে আরও অন্তত সতেরো - আঠারো কিলোমিটার ।   বাইকটা এখন অচল হয়ে গেলে মুশকিল । আমার কপালেও চিন্তার রেখা ফুটে উঠল । আমারও ফেরা দরকার  ।  খিদে পেয়েছে ।   ট্রেনে সন্দেশ আর ঝালমুড়ি খেয়েছি আটটার দিকে ।  মেসে খাবার ঢাকা আছে ।  আজ বুধবার ।  সিরাজগঞ্জের আফজাল - এর  আজ বিরিয়ানি রাঁধার কথা  ।  পিচ রাস্তার ওপর কার যেন দীর্ঘ ছায়া পড়ল ।  চমকে উঠলাম ।  তাকিয়ে দেখি  কুয়াশার ভিতর কে যেন এদিকেই এগিয়ে আসছে ।  ভালো করে ঠাওর হতে বুঝলাম বুড়োমতন একটা  লোক ।  মাথায় মাঙ্কিটুপি , গায়ে   চাদরমুড়ি দেওয়া  ।  কাছে এসে দাঁড়াতেই ভালো করে চেয়ে দেখলাম ।  বুড়োর ফরসা মতন চেহারা ,  টিকালো নাক ।  তবে চোখ দুটি ভীষণ প্রাণহীন ,  ঘোলা ।  মুখে খোঁচা খোঁচা পাকা দাড়ি ।  তবে বেশ শক্ত সমর্থ শরীর ।  বুড়ো বলল ,  সার ,  গাড়ি নষ্ট হইছে নাকি ?  হ্যাঁ ।  আমি মাথা নেড়ে বললাম । বুঝছি ।  তয় এত রাইতে মেকানিক কই পাইবেন ।  আইজ রাতটা আমার বাড়িত থাকেন ।  গরম গরম চাইট্টা ডাইল - ভাত খান ।  কাল বিহানে  একটা যাহা হউক ব্যবস্থা কইরা দিমুনে । আমিনুল ইসলাম জিগ্যেস করলেন ,  তোমার নাম কি ?  বুড়ো হাত কচলে বলল ,  এই দীনদরিদ্রের নাম হইল গিয়া নায়েব আলী সার ।  খেয়াল করলাম বুড়োর হাতে লেদারের গ্লাভস পরা ।  থাক  কোথায় ?  এবার আমি জিগ্যেস করলাম ।  কাছেই ।  ঐ পাইকার তলা ।   বলে হাত তুলে বাঁশঝাড়ের দিকে দেখাল বুড়ো । বৃদ্ধা বলল ,  ও ফজলু ,  চল বাবা ।  এর সঙ্গেই চল ।  ঠান্ডায় আমার দম বন্ধ হয়ে আসতেছে ।  তখন কত কইরা বললাম রাতটা আফরোজাদের বাড়ি থাকি ,  তুই রাজি হইলি না তখন ।   আমিনুল ইসলাম বললেন ,  আইচ্ছা ।  থাকুম ।  অখন তুমি চুপ কইরা থাক ।  আমি বললাম ,  আমি তাহলে যাই ।  আমিনুল ইসলাম আমার দিকে তাকালেন ।  হাসলেন ।  তারপর  বললেন ,  আপনাকে অনেক ধন্যবাদ ।  বলে চোখ থেকে সানগ্লাস খুলে ফেললেন ।  দেখি লোকটার একটা চোখ পাথরের আর  .  .  .  আর অন্য চোখে কিছু নেই ।  গর্ত ! আমি কোনওমতে বললাম ,  না ,  না ঠিক আছে ।  বলে ব্যাগটা তুলে দ্রতপায়ে হাঁটতে থাকি ।  আমার বুক কাঁপছিল ।  আমিনুল ইসলাম -  এর এক চোখে গর্ত কেন ?  ভাবছিলাম ।  একবার মুখ ফিরিয়ে দেখলাম আমিনুল ইসলাম আর নায়েব আলী মিলে  মোটরসাইকেলটা ঠেলছে ।  কিন্তু মোটরসাইকেলটা এক চুলও নড়ছে না ।  আমি দাঁড়িয়ে পড়লাম ।   আমার কি ওদের সাহায্য করা উচিত ।  দ্রুত ভাবছি ।  তারপর কখন যে আমি  মোটরসাইকেলটার কাছে চলে এলাম ,  কীভাবে এলাম ,  বুঝতে পারলাম না ।  আমি বললাম ,  কি ব্যাপার ?  নড়ছে না ।  দেখি তো  ।  বলে আমিও ধাক্কা দিলাম ।   মোটরসাইকেলটা এবার চলতে শুরু করল ।  সরু একটা রাস্তা  বাঁ পাশের বাঁশঝাঁড়ের ভিতর দিয়ে চলে গেছে ।  বাঁশগাছের  ফাঁকেফোঁকড়ে জ্যো¯œার আলো পড়ে আছে ।  শুকনো পাতায় ভরতি একটা পুকুর দেখা দেখতে পেলাম ।  আর কলাঝোপ ,   খড়ের স্তূপ ।  কী  নির্জন রাত !  বাতাসে বাঁশপাতা - মাখা  শিশিরের গন্ধ ভাসছিল ।  নির্জনতা ভেঙে হঠাৎ গরুর হাম্বা ডাক ভেসে এল ।  মোটরসাইকেল  ঠেলতে -  ঠেলতে আমিনুল ইসলাম আমাকে বললেন ,  মাকে নিয়ে শ্বশুরবাড়ি গিয়েছিলাম ,  বুঝলেন ।  দাওয়াত ছিল ।  আমার বোর আবার বাচ্চা হবে ।  আমার শ্বশুরবাড়ি হৈল সিদ্দিকগঞ্জ  । সিদ্দিকগঞ্জ কোথায় সার ?  নায়েব আলী জিগ্যেস করে ।  আতাইখোলা ।  চিনছি সার ।  আমার আব্বার মামার বাড়ি হইল আতাইখোলা মন্ডলবাড়ি ।  আপনি মোনাফ মন্ডলরে চিনেন ছার ? না ।   রাতে থাকবার জন্য আফরোজার বাবায় মানে আমার শ্বশুরে জোরজবস্তি করছিলেন ।  এইদিকে ঘরবাড়ি খোলা ।  ভাইদের সঙ্গে আবার আমার পৈত্রিক সম্পত্তি লইয়া মামলা - মোকদ্দমা চলতাছে ,  বুঝলেন না । কথাবার্তায় আমিনুল ইসলাম কে  ভীষণ আন্তরিক মনে হল । তবে তখন আমার বুক কাঁপছিল ।  আমিনুল ইসলাম -  এর এক চোখে গর্ত কেন ?  ভাবছিলাম ।  বৃদ্ধা হাঁটতে হাঁটতে পিছিয়ে পড়েছিলেন ।    খুঁড়িয়ে  খুঁড়িয়ে হাঁটছিলেন ।  পায়ের কোনও ধরণের সমস্যা আছে বলে মনে হল ।  ঠেলাঠেলি করে আমা মোটর সাইকেলটা বিশাল একটা খড় - ছড়ানো  উঠানে তুলে আনলাম ।   উঠানের চারপাশে টিনের চৌচালা ঘর ।  একপাশে গোহাল ঘর ।  বাড়ির চারধারেই ঘন বাঁশঝাড় ।   এটা কি নায়েব আলীর বাড়ি ?  তাহলে তো তাকে বেশ অবস্থাসম্পন্ন গৃহস্থ বলতেই হয় ।  আমি বললাম ,    আমি তাহলে যাই ।  নায়েব আলী বলল ,  যাবেন কী ছার ।  আপনি হইলেন আমার অতিথি ।  আমাগো লগে অখন গরম গরম চাইট্টা ভাত খান ।  ঘরে গাওয়া ঘি আছে ।  মনোয়ারায় গরম গরম বেগুন ভাইজা দিবনি ।  আমিনুল ইসলাম অত্যন্ত আন্তরিক কন্ঠে বললেন ,  আরে !  আপনি আসুন তো আমাদের সঙ্গে ।  আসুন ,  আরাম করুন ।  আপনি হৈলেন গিয়া বিদেশি মানুষ ।  মেহমান ।  এই অঞ্চলের মানুষ কেমন অতিথিপ্রবন হয় সেইটা  স্বচক্ষে দেইখে যান ।  মাইঝরাতের অতিথি গো আমরা কী রকম যতœআত্তি  সম্মান করি দেখবেন না ?   এবার বৃদ্ধা বললেন ,  তুমি আমাদের সাথে থাক না বাবা ।  তুমি এত ভালো মানুষ ।  আমাদের কত সাহায্য করলা ।  এই রকম কেউ করে ।  আমি চুপ করে থাকি ।  আমি প্রচন্ড খিদে টের পাচ্ছিলাম ।  ওপাশের একটা ঘরে সাদা আলো দেখা যাচ্ছিল ।    চুড়ির রিনরিন শব্দ শোনা গেল ।  ছ্যাঁত ছ্যাঁত  শব্দ শুনতে পেলাম ।  চুলায় ডাল বাগার দেবার সময় যে রকম শব্দ হয় ,  ঠিক তেমন ।  মনোয়ারা ?  নায়ের আলীর বউ না মেয়ে ?  বৃদ্ধা সাবলীল ভঙ্গিতে  দাওয়ায় উঠে সেই ঘরের ভিতরে চলে গেলেন ।  যেন  পরিচিত ঘরদোর ।  আমার কেমন খটকা লাগল ।  নায়েব আলী আমাকে আর আমিনুল ইসলামকে বাঁ পাশের বড় একটা  ঘরে নিয়ে এল ।  কাচারিঘরই মনে হল ।   মেঝের ওপর একটা হ্যাজাকবাতি ।  সাদা আলো ছড়িয়ে  ছিল ।  ঘরে চৌকি কিংবা খাট - পালঙ্ক কিছু নেই ।  মেঝেতেও খড় বিছানো ।  তবে একটি বড় পাটি বিছানো ।  ভিতরে ঢুকে টের পেলাম ঘরটা বেশ গরম ।  আরামই লাগছিল ।  ঠান্ডায় হাত পা জমে আছে ।  ব্যাগ রেখে বসলাম হাত - পা ছড়িয়ে । নায়েব আলী বেড়িয়ে গেছে ।  সম্ভবত খাবার আনতে ।  বাড়িঘর শুনশান করছে ।  এ বাড়িতে কারা থাকে ?  আর কারও সাড়াশব্দ পাচ্ছি না কেন ? নায়েব আলীর সঙ্গে দেখা না হইলে কী যে মুশকিলে পড়তাম ।  বলে আমিনুল ইসলাম চোখ থেকে সানগ্লাস খুলে ফেললেন ।  গর্তের ওপর আমার চোখ আটকে গেল ।  এরই মধ্যে  আমার অনেক ঘনিষ্ট হয়েছি ।  তবে আমি কিছুটা অর্ন্তমুখি বলেই চোখ নিয়ে  কিছু জিজ্ঞেস করলাম না ।   নায়েব আলী বড় একটি গামলা নিয়ে পাটির ওপর রাখল ।  গামলায় গরম পানি  ।  পকেট থেকে  কসকো সাবান বের করল সে ।  তার কাঁধের ওপর একটি গামছা ।  গামছাটা নতুন মনে হল ।  আমার খটকা লাগল ।  যেন সব তৈরিই ছিল ।  কিন্তু ,  তা কি করে সম্ভব ?  হাত মুখ ধুয়ে আমি জুত করে বসলাম ।  একটু পর নায়েব আলী গামলা ভর্তি ধোঁওয়া ওঠা গরম ভাত নিয়ে এল ।  আর একটা থালায় বেগুন ভর্তা ,  বাটিতে মাসকলাইয়ের ডাল ।  ভাত মুখে দিয়ে দেখি কাঁকর ,  ভর্তায় ভীষণ ঝাল আর লবণ বেশি ,  ডালে লবণই  হয়নি ।  মুখ ফুটে কিছু বললাম না ।  হাজার হলেও আমি অতিথি ।  আড়চোখে দেখি আমিনুল ইসলাম নিশ্চিন্তে খেয়ে চলেছেন ।  খেতে খেতেই আমার ভয়ানক  ঘুম পেল  .  .  . কীসের যেন আবছা  ডাক শুনতে পাচ্ছিলাম ।  একটু পাখিদের ডাক ।  আর মুখের ওপর গরম লাগছিল ।  বুঝলাম রোদের তাত ।  ঘাড়ের নীচে ভেজা ভেজা । শিশির ভেজা ঘাসের ওপর শুয়ে আছি বুঝতেই  ধড়ফড় করে জেগে উঠলাম ।  মাথা ভীষণ ভার ভার ঠেকল ।  কপালের দু ’ পাশের রগ টনটন করছে ।  আমি এখানে কেন ?   চারিদিকে চেয়ে দেখি ভোরের আলো ফুটতে শুরু করেছে ।  ধীরে ধীরে সব মনে পড়ে গেল ।  নায়েব আলীর বাড়িঘর গেল কোথায় ?  চারিদিকে বাঁশঝাড় ।  আর কিছু নেই ।  পিচরাস্তা চোখে পড়ে ।  একটা মোটরসাইকেল চলে যাচ্ছে ।  দূরে  আমার ব্যাগটা পড়ে আছে ।  পকেট হাতড়ে ব্যাগ খুলে দেখলাম  টাকাপয়সা কিছুই  খোয়া যায়নি ।  তাহলে অজ্ঞান পার্টি নয় ?  তাহলে আমি কী স্বপ্ন দেখছিলাম ?  কিন্তু ,  কিন্তু স্বপ্ন এত বাস্তব হয় ?  ক্লান্ত অবসন্ন শরীরে ধীরে ধীরে শহরে ফিরে এলাম ।  আমি ইনট্রোভার্ট গোছের মানুষ ।  সেই রাতের অস্বাভাবিক ঘটনাটি সর্ম্পকে  কাউকে কিছু বললাম না   .  .  . শুক্রবার ।  সিপাহি পাড়ার  দারুল ইহসান জামে মসজিদে জুম্মার নামজ পড়তে গেলাম ।  আমার সঙ্গে বাড়িওয়ালা জয়নাল হাজি  ।  প্রতি শুক্রবার আমি আর জয়নাল হাজি একসঙ্গে নামাজ পড়তে যাই ।  জামে মসজিদটা কাছেই ।  আমরা হেঁটেই যাই ।    আজ মসজিদে যাওয়ার সময় জয়নাল হাজি সরাসরি তার ছোটকন্যা মুক্তির সঙ্গে আমার বিয়ের প্রস্তাব দিলেন । মুক্তি এইটে পড়ে ।   আমি খানিকটা হকচকিয়ে গেলাম ।  ধাক্কা সামলে নিয়ে বললাম ,  মুক্তি আগে এইচ এস সি পাস করুক চাচা ।  তারপরে আপনি আমার মাকে বলবেন । হাজি সাহেবের প্রতিক্রিয়া বোঝা গেল না ।  মুক্তিকে পড়ানোর সুবাদে শুক্রবার জুম্মার নামাজের পর  আমি জয়নাল হাজির বাড়িতেই খাওয়াদাওয়া করি ।  হাজি সাহেব এলাহি আয়োজন করেন ।  জয়নাল হাজি আমার সঙ্গে খেতে বসেন ।    গল্পটল্প করেন ।  জয়নাল হাজি জিন - পরি ,  পির - আউলিয়ার মনোরম জগতে বাস করেন ।   সেসব গল্পই বেশি হয় ।  শুনতে আমার ভালো লাগে ।  খাওয়ার আগে ড্রইংরুমে বসে আছি ।  আড়চোখে দেখলাম মুক্তি গোলাপি রঙের সালোয়ার কামিজ পরে পরির মতন উড়ছে ।  হাতে মুঠোফোন ।  একবার বারান্দায় যাচ্ছে তো একবার ঘরে ।  মুক্তি  জয়নাল হাজির তৃতীয় পক্ষের মেয়ে ।  অনেক আদরের ।  ভারি ফুটফুটে মেয়ে ।  সারাক্ষণ মুখে হাসি লেগেই আছে ।  এত চটপটে আর হাসিখুশি মেয়ে ।  ওকে আমার দুপুরবেলা পড়াতে হয় ।  বিকেলে একেবারে চা আর সাত পদের নাশতা খেয়েই ঘরে ফিরি ।   তবে পড়ার চেয়ে মুক্তির গল্প করার ধাতই বেশি ।  আর ওর গল্প বলার ধরনটা দারুন ।  প্রাণবন্ত বর্ণনা আর সংলাপ থাকে ।  মুক্তি কে আমার বর্ন স্টোরি টেলার বলে মনে হয় ।  খাবার পরিবেশন করেন মুক্তির মা  ।  জয়নাল হাজির তৃতীয়পক্ষের এই  স্ত্রীটির বয়স তিরিশের বেশি না ।  অসম্ভব সুন্দরী ।  তবে কথাবার্তা বলেন খুবই কম  ।  রান্নার হাতও চমৎকার ।  ভাবলে অবাক লাগে এই সুন্দরী ভদ্রমহিলার অস্থিরচিত্ত ভবঘুরে ছোট ভাইয়ের গল্পই মুক্তি প্রায়ই আমাকে বলে  .  .  .  অনেক বছর হল ভদ্রলোক নাকি নিখোঁজ  .  .  .   ছন্নছাড়া ছোটভাইয়ের কথা ভেবে চোখের পানি ফেলেন  .  .  . আজ খেতে বসে হাজি সাহেবকে বললাম ,  আচ্ছা চাচা ,  আপনি  কি ধুরুলিয়ার সিকদার বাড়ির কাউকে চিনেন ? হাজি সাহেব জিগ্যেস করলেন ,  ধরুলিয়ার আপনে কার কথা কন ?   ( মুক্তির মা স্বামীর প্লেটে কাবাব তুলে দিলেন ।  ) আমিনুল ইসলাম সিকদার ?   ( মুক্তির মা আমার প্লেটে সালাদ তুলে দিলেন ।  )  নাহ্  ।  বলে মাথা নাড়লেন হাজি সাহেব ।  কাচ্ছি বিরিয়ানি চিবুচ্ছেন ।  একটু পর  বললেন ,  বুঝলেন ,  আমরা হইলাম গিয়া এই অঞ্চলের লোক ।  ধুরুলিয়ায় আমার ছুটফুপুর শ্বশুরবাড়ি ।  গত পঞ্চাশ বৎসর ধইরা আমার অত্র এলাকায় যাতায়াত ।  আর আমার দ্বিতীয় পক্ষের স্ত্রী মোছাম্মৎ গুলবদন খানমের মামার বাড়িও হইল  ধুরুলিয়ার ।  নাহ্ ,  আমি  সিকদার বাড়ির নাম কখনও শুনি নাই ।  বলে বোরহানির গ্লাসে চুমুক দিলেন ।  ওহ্  ।    আজ খাওয়া - দাওয়ার পর মুক্তিকে পড়াতে বসলাম । দোতলার দক্ষিণের ঘরটা মুক্তির ।  সাদা চুনকাম করা দেয়ালে শাহরুখ খানের ছোটবড় মিলিয়ে ৬ / ৭টি পোস্টার ।  বইয়ের তাকে বইয়ের চেয়ে ডিভিডির সংখ্যাই বেশি ।  বিছানার ওপর ৬ / ৭টি সেলফোন ।   ( বেশির ভাগই নকিয়া ।  )  আর একটি ডেল ল্যাপটপ ।  আজ পড়তে বসে মুক্তি বলল ,  জানেন স্যার ,  আমার  ছুটমামার সঙ্গে না একবার কার্তিক মাসে রাইতের বেলা নীল রঙের গগলস পরা একটা লোকের দেখা হইছিল ।  লোকটা একটা চোখ আছিল পাথরের আর অন্য চোখে গর্ত ।  তারা মাইঝরাতে এক বুড়ার বাড়িত দাওয়াত খাইছিলো । মুক্তিকে ধমক দিতে যাব ,  পারলাম না ।  আমার শরীর ভীষণ অবশ -  অবশ ঠেকছিল । কিছু বলতে চাইলাম ।  ঠিকমতো স্বর ফুটল না ।  দশ বছর আগের কথা ।  আমি তখন ছুট ।  আমার ছুটমামায় নাজিরপুর  স্টিশন থেইকা আমাগো বাড়ি ফিরতেছিল ।  মামা কী কামে জানি  সতীরহাট গেছিল ।  টেরেনের লাইনে কী সমস্যা ছিল ,  টেরেন লেইট করছিল ।  রাইত তখন দশটা ।  কার্তিক মাসের রাত ।  ভালো ঠান্ডা পড়ছিল ।  তয় রাস্তা খালি আছিল না ।   গেরামের লোকজন ছিল ।  তারা গায়ে কাঁথা জড়াইয়া জোরে জোরে কথা বলতে -  বলতে বিড়ি -  সিগারেট টানতে -  টানতে হাঁটতেছিল ।  আমি অভিভূত হয়ে শুনছি  .  .  টের পাচ্ছি কপালে ঘাম ফুটেছে ।  আকাশে ফুটফুইটা পূর্ণিমার আলো ছিল ।  রাস্তার দুই পাশে আছিল বাঁশগাছ ।  বাঁশগাছ কুয়াশায় ঢাইকা ছিল ।  রাস্তার পাড়ে গেরাম আর মাঠ ।   স্যার  আপনি দেখছেন না পাইকার তলা ?  হু ।  বলে আমি মাথা নাড়লাম ।  ভীষণ অন্যমনস্ক হয়ে যাচ্ছিলাম ।  সিলকের পাঞ্জাবির ওপর সোয়েটার পরে ছিলাম ।  তারপরও  আমার শীত করছিল  .  .  . হাতের তালু ঘেমে যাচ্ছিল  ।  মাথার ভিতরে কুয়াশা ছড়িয়ে পড়ছিল  .  .  . তারপরে কী হইল শুনেন ।  চারিদিকে ঘন কুয়াশা ।  তার মইধ্যে পরিস্কার চাঁন্দের আলোয় ছুটমামায়  দেখল  কুনও লোকজন নাই ।  যেন গায়েব হইয়া গেছে ।  পরক্ষণেই মনে হইল বাঁশঝাড়ের ভিতর দিয়া রাস্তা চইলা গেছে গ্রামের দিকে  ।  লোকগুলার বাড়ি মনে হয় সেই গ্রামে ।  তারপরে কী হইল শুনেন ।  আমার ছুটমামায় দেখল রাস্তার পাশে একখান মোটরসাইকেল থাইমা আছে ।  একটা লোক উবু হইয়া ঝুঁইকা কী যেন দেখতাছে ।  মোটরসাইকেল মনে হইল নষ্ট ।   পাশে সাদা শাড়ি পরা এক বুড়ি খাঁড়ায় আছিল ।  চশমা পরা বুড়ির গায়ের রং ধবধবে ফরসা  ।   বুড়ির গায়ে চাদর ছিল ।  আর লোকটা  সোয়েরটার আর  কালো প্যান্ট পইরা ছিল । আমি অভিভূত হয়ে শুনছি  .  .  . আমার ছুটমামায় মিনার্ভা সার্কাসে মোটরসাইকেলের খেলা দেখাইত ।  আমার ছুটমামায় তো  মোটরসাইকেল মেরামত করতে  পারেই । আর ছুটমামার মন ছিল অনেক বড় ।   আপনেরে বলছি না স্যার  .  .  .  আমার ছুটমামার একটা  নীল রঙের ইয়ামাহা হানড্রেড ছিল ।  ঐ মোটরসাইকেলে চইড়া  কত ঘুরছি ।  হায় ,  আমার ছুটমামায় কোথায় যে হারাইয়া গেল !  বলে মুক্তি চুপ করে রইল ।  দু ’ হাতে মুখ ঢাকে ।  ওর লালচে চুলের ওপর গোলাপি ওড়না ।  ফরসা কপাল ।  নীল রঙের টিপ ।   কাঁদছে বলে মনে হল ।  আমি ছোট্ট শ্বাস ফেলে মুখ ফিরিয়ে দেয়ালের দিকে তাকালাম ।   কালো রঙের জ্যাকেট পরা শাহরুখ খান - এর পোস্টার ।  দৃশ্যটা বাস্তব না অবাস্তব ঠিক বুঝতে পারলাম না ।  জানালার ওপাশে কার্তিক দুপুরের ধূসর আকাশ ছড়িয়ে আছে ।  ছেঁড়া  - ছেঁড়া শুভ্র মেঘ ভাসছিল ।   সারা বাড়ি কী রকম শুনশান করছিল ।  এ ঘরের দরজা খোলা ।  আমি যেখানে বসে আছি সেখান থেকে খাওয়ার ঘরের তোশিবা ফ্রিজটা  চোখে পড়ে ।  ফ্রিজের সামনে মুক্তির মা দাঁড়িয়ে ।   টল ফিগার ।   কালো রঙের সালোয়ার কামিজে শরীরের দুধে আলতা রঙ চমৎকার ফুটেছে ।  মুক্তির মা একবার এদিকে তাকালেন ।  মুখে হাসির রেখা ।  হাজি সাহেব কি করছেন ?  ঘুমাচ্ছেন মনে হল । মুক্তি ওড়না দিয়ে চোখ মুছছে - মুছতে একবার নাক টানল ।  তারপর  বলল ,  তারপরে কী হইল শুনেন ।   ( এখন আমি জানি ও কী বলবে )   .  .  .  আমার ছুটমামায় লোকগুলার কাছে গিয়া দাঁড়াইল ।  ঠিক তখনই আমার ছুটমামায় কেমন জানি পচা গন্ধ পাইল  ।  জানেন স্যার ,  বুড়ির  মুখটা না কেমন হলুদ রঙের ।   মরা - মরা ।  আর লোকটা যেই না মুখ তুইলা তাকাইল  .  .  . আমার ছুটমামায় পাতিলের তলার মতন কালা মুখ দেখল ।  মুখ ভরতি বসন্তের দাগ ,  চুল পিছন দিকে আঁচড়ানো ।   চোখে  নীল রঙের গগলস  ।  লোকটা রাইতের বেলায় গগলস পড়ছে দেইখা আমার ছুটমামার কেমন সন্ধ হইল  .  .  . আমি অভিভূত হয়ে শুনছি  .  .  . উৎসর্গ :  সোহামনি আর তার মাকে  .  .  . 






গল্প :  দেবী বাউরীর প্রেতাত্মা



মজুরি বাড়ানোর ন্যয্য অন্দোলনের সময়  গুম হয়ে গিয়েছিল হৈমছড়ি চা বাগানের নারী - শ্রমিক দেবী বাউরী ।   তরুণির ক্ষবিক্ষত শরীর পড়ে ছিল একটি পাহাড়ি টিলার পিছনে একটি করমচা গাছের নীচে ।  শোনা যায় আজও দেবী বাউরী কে দেখতে পাওয়া যায় কমলগঞ্জের হৈমছড়ি টি গার্ডেনে .  .  .    দু ’ পাশে সবুজের ঢেউ ।  কমলগঞ্জের চা বাগানে শেষ শরতের  সকাল বেলার স্নিগ্ধ আলো আকাশ থেকে ঝরে ঝরে পড়ছিল ।  রোদ ঝলমলে পাহাড়ি টিলা ঘিরে হালকা কুয়াশা ছড়িয়েছিল ।  সিলেটে বেশ শীত ।  অবশ্য ঢাকায় এই সময়ে এখনও অত শীত পড়েনি ।  এই সকালে নারী শ্রমিকরা চা বাগানে  কাজ শুরু করেছে ।  
টুম্পা বলল ,  কী সুন্দর ! 
আদনান কিয়া স্পোটেজটা ডাইনে টার্ন নিয়ে বলল ,  হুমম ।  রিয়েলি ওয়ান্ডারফুল ।  আদনানকে খুশি খুশি দেখায় ।  গত বছর বিখ্যাত এক মালটি - ন্যাশনালে জয়েন করে সে কিয়া স্পোটেজটা কিনেছে ।   
আদনান -  এর পাশে বসে ছিল শম্পা ।  ফরসা ,  ঘন কালো বয়কাট চুল ,  চোখে সানগ্লাস ,  সাদা শার্ট পরনে ।  ক্লিক করে একটা  ছবি বলল ,  অসাম ।  তোর শ্বশুরবাড়িটা আসলে অনেক সুন্দর রে আদনান । 
আদনান হাসে ।  বিয়ে এখনও হয়নি বলে ব্লাশ করল খানিকটা ।   ফরসা হ্যান্ডসাম চেহারা ওর ।  ঘিয়ে রঙের টিশার্ট পরেছিল । তন্বীর মুখটি মনে পড়ল ওর ।  তন্বী পড়াশোনা করছে লন্ডনে ।  ও এই ডিসেম্বরে ফিরে এলই বিয়ে  .  .  . তন্বীর  বাবা  আজীজ আঙ্কেল  আদনান - এর বড় মামার বন্ধু  ।  হৈমছড়ি টি গার্ডেনের পার্টনার ।  
শ্রীমঙ্গল শহর থেকে আজ খুব ভোরে রওনা দিয়েছে ওরা ।  এখন অবশ্য দশটা বাজে ।  প্রায় পৌঁছে গিয়েছে ওরা ।   আদনান আগেও এ দিকটায় এলেও টুম্পা ,  শম্পা ও রাহাত আসেনি ।  কাজেই যখন এবারের পূজার ছুটিতে বেড়াতে যাবার কথা উঠল ।  তখন  হৈমছড়ি টি গার্ডেনই সিলেক্ট হয়ে গেল । 
পিছনের সিটে টুম্পার পাশে বসে ছিল  রাহাত  ।  ওর পরনে জিন্সের ওপর নীল রঙের সোয়েটার । চিন্তাপ্রিয় তরুণ বলেই ওর  শ্যামলা মুখটি কেমন গম্ভীর দেখায় ।  রাহাত আত্মমগ্ন হয়ে সিগারেট টানছিল ।  
টুম্পা বলল ,  এইসব চা বাগানে নাকি ভূত আছে ? 
যাঃ তোকে কে বলল  ।  বলে শম্পা মুখ ঘুরিয়ে পিছনে তাকালো ।  
টুম্পা বলল ,  হ্যাঁ ।  আনিকা বলেছে ,  প্রায়ই নাকি রাতে বেলা একটা মেয়েকে চা পাতা তুলতে দেখা যায় ।  একবার এক নাইট গার্ড মেয়েটার কাছে যায় ।  জিজ্ঞেস করে ,  এই মেয়ে ,  এত রাতে তুই এখানে  কী করছিস ।  মেয়েটি তখন খনখনে কন্ঠে বলে ,  পাতা তুলছি ।  বলে বিকট মুখ করে হাসে  ।  সে কি বিভৎস চেহারা ।  মুখে বসন্তের দাগ ।     
যাঃ ।  আজগুবি সব কথা । 
আজগুবি নাও তো হতে পারে ।  পৃথিবীতে কত কিছু তো ঘটে ।  সুপারন্যাচারাল ।   টুম্পা মিনমিন করে বলে ।  
গল্পটা ভূতের ব্লগে পড়ছিস না ? 
হুমম ।  তবে আমি না আনিকা । 
শম্পা বিরক্ত হল ।  টুম্পাটার বুদ্ধিশুদ্ধি খব কম ।  আরে কে -  কী বলল আর তাই সত্যি হয়ে গেল । আশ্চর্য !  চোখকান খোলা রেখে বিশ্লেষ করবি না ।  এটা একুশ শতক ।  
রাহাত ছবি - পাগল মানুষ ।  সব সময় শর্ট ফিলম তৈরির করার ভাবে ।  ভাবছিল ওর শর্ট ফিলমে  ওই ভূতের ব্যাপারটা কীভাবে ইনক্লুড করা যায় ।  
আদনান বলল ,  সিলেটে প্রায় দেড়শো চা বাগান ।  এখানে কত ঘটনাই তো ঘটে ।  
রাহাত খুশ খুশ করে কাশল ।  তারপর বলল ,  দেড়শ না ।   আরও বেশি ।  সিলেট ছাড়া  পঞ্চগড়েও চা বাগান আছে ।  
জানলাম ।  
মজার কথা কি জানিস তোরা ?   
কি ? 
বাংলাদেশে প্রথম পরীক্ষামূলকভাবে চায়ের চাষ হয় সিলেটে না ।  চট্টগ্রামে ।   ১৮৪০ সালে  .  .  . 
 ইউক্যলিপ্টাস গাছে ঘেরা চমৎকার একটি লাল রঙের দোতলা বাংলো বাড়ি ।  আদনান ওর কিয়া স্পোটেজটা সেই বাড়ির  পোর্টিকোয় থামাল  ।  কয়েকজন লোক দৌড়ে এল ।   যেন জমিদারের জুরী গাড়ি এসে থেমেছে ।  
পোর্টিকোয় মধ্যবয়েসি একজন মহিলা দাঁড়িয়ে ছিলেন ।  ভারি সুন্দরী মহিলা ।   পরনে নীল রঙের কাতান ।  ফরর্সা ।  সামান্য পৃথুলা হলেও চোখমুখের গড়ন অসাধারণ ।  বয়স পঞ্চাশ ছাড়িয়ে গেছে ।  তবে বোঝা যায় না ।  মহিলাকে দেখে টুম্পা ও শম্পা দু ’ জনেই মুগ্ধ ।  
শায়লা আন্টি ।  গাড়ি থেকে নেমে আদননান বলল ।  তারপর ওদের সঙ্গে পরিচয় করিয়ে দিল ।  
 এসো ,  তোমরা ।  এসো ।  রাস্তায় অসুবিধে হয়নি তো ।  শায়লা আন্টি বললেন ।  কী মিষ্টি কন্ঠস্বর । 
না ,  আন্টি । 
শায়লা আন্টি ভিতরে ঢুকে  ‘ রাজু ’  ,   ‘ রাজু ’  বলে চিৎকার করে কাকে যেন ডাকলেন ।  
শ্যামলা মতন খাকি হাফপ্যান্ট আর সাদা গেঞ্জি পরা একটি ছেলে এল ।  মলিন চোখমুখ ।  ছেলেটির উরুর ওপর কাটা দীর্ঘ  দাগ ।  দাগটায়  রাহাতের চোখ আটকে গেল ।  
শায়লা আন্টি  বললেন ,  এদের ব্যাগগুলি নিয়ে দোতলার গেস্টরুমে রেখে আয় ,  যা ।  
না ,  না আন্টি ।  আমরাই নিতে পারব  । রাহাত বলল । 
না ,  না ।  ওই নিক ।  এখানে আমরা কোনও কাজ করি না ।  
কথাটা রাহাতের কানে খট করে বিধঁল ।  রাহাত চা বাগানের জীবন নিয়ে একটা নতুন ধরণের শর্টফিল্ম করার কথা ভাবছে ।  এ নিয়ে পড়াশোনাও করছে ।  চা বাগানের কর্মচারীদের নিয়ে ব্রিটিশ সাংবাদিক ফ্রান্সিস রোল্ট ১৯৯১ সালে লিখেছেন ,   " The tea gardens are managed like an extreme hierarchy :  the managers live like gods ,  distant ,  unapproachable ,  and incomprehensible .  Some even begin to believe that they are gods ,  that they can do exactly what they like .  "  অথচ দেশি এক ওয়েব সাইট  লিখেছে ,   ‘ সকালে চা শ্রমিকদের লাইন ধরে রঙ - বেরঙের জামাকাপড় পড়ে যাতায়াতটি এ অঞ্চলেই দেখা যায় ।  বিকেলে তোলা চা পাতা বাগানের ফ্যাক্টরিতে জমা দেয় ।  শ্রমিকেরা সারাদিন শ্রমিকরা চায়ের সবুজে বিচরণ করে ।  পাতা তোলার সাথে সাথে ভেজা ও তাজা পাতার স্বাদ ও গন্ধ শুঁকে নেয় ।  হাঁটতে হাঁটতে পথেই শরীরের ঘাম শুকিয়ে বাড়ি ফেরে তারা ।  ’   রাহাত দীর্ঘ নিঃশ্বাস ফেলল । 
বসার ঘরটি বেশ বড় ।  বড় বড় জানালা ।   রোদ ঝলমল করছিল ।  সিলিংয়ে ঝাড়বাড়ি ।  লাল রঙের মখমলের পর্দা ।   দেয়ালে বাঘের ছাল ও হরিণের কাটা মাথা টাঙানো ।  
বাঁ পাশে সিঁড়ি ।  রাজু ব্যগ নিয়ে উঠে যাচ্ছে ।  
চল বাড়িটা তোমাদের দেখাই ।  শায়লা আন্টি বললেন ।   
সিঁড়ির পাশ দিয়ে করিডোর ।  সিলিংয়ে পুরনো আমলে কড়িবড়গা ।  লাল সিমেন্টের  মেঝে ।  শায়লা আন্টি  বললেন ,  পুরনো বাড়ি ।  রিচার্ডসন নামে এক ইংরেজ সাহেব তৈরি করেছিলেন ।  তোমার আঙ্কেলের বাড়িটা পছন্দ হয়েছিল বলে আমরা  সামান্য রিনোভেট করিয়ে নিয়েছি ।  
বাড়ি  পিছনে আঙিনাটি বিশাল ।  মাঝখানে  সুইমিংপুল ।  তাতে টলটলে নীল জল । সুইমিংপুলের পাড়ে আমব্রেলা ।  আবব্রেলার  নীচে বেতের সোফা আর ইজিচেয়ার ।  
ওরা আমব্রেলার নীচে বসল ।  
একটি বিমর্ষ চেহারার মেয়ে ট্রেতে চা আর বিসকিট  নিয়ে এল ।  শায়লা আন্টি  বললেন ,  নাও ,  চা নাও ।  
মেয়েটি চলে যাচ্ছিল ।  শায়লা আন্টি  বললেন ,  রেলী ।  মুরগি কষিয়েছিস ? 
হ্যাঁ ,  মা । 
অমল গোয়ালা  টক দই দিয়ে গেছে ? 
হ্যাঁ ,  মা । 
আচ্ছা যা তুই ।   মেয়েটি চলে যেতেই শায়লা আন্টি  বললেন ,  তোমরা তো এখন ঘুরতে বেরুবে ? 
হ্যাঁ ,  আন্টি ।  রাহাত চায়ে চুমুক দিয়ে বলল ।  অসাধারণ স্বাদ চায়ের । 
তাহলে শ্রমিকদের লাইনের  দিকে যেও না কিন্তু । 
এনি প্রোবলেম আন্টি ।  বলে আদনান মুখ তুলে তাকালো ।  
না ,  না ।  ঠিক প্রোবলেম না ।   তবে ওখানে শুনলাম কীসব গন্ডগোল করছে ।  একটা ছেলে নাকি মারা গেছে  ।  এখন ওরা বলছে রেশনের আটা ভালো না ।  তাই খেয়ে পেটের অসুখ করেছে ।  মজুরি বাড়াও ,  মজুরি বাড়াও বলে ওরা চিল্লাচ্ছিল ।  মজুরি বাড়িয়ে এখন দৈনিক ৫৫ টাকা করা হয়েছে ।  ওদের খালি বাহানা ।  
রাজু এল ।  শায়লা আন্টি  চুপ করে গেলেন । 
চা খেয়ে ওরা ঘুরতে বেরুলো । 
সকাল সাড়ে এগারোটার মতন বাজে ।  চারিদিকে মিষ্টি রোদ ।  সবুজ রং ।  দারুন কনট্রাস্ট ।  চোখে ধাঁধাঁ লাগে ।   শীত শীত ভাব । লালমাটির পথ ।   বাগানে নারী শ্রমিকদের মাথার ওপর থেকে দড়ি দিয়ে পিঠের সঙ্গে বাঁধা বেতের ঝুড়ি ।   নানা রঙের শাড়ি পরা মেয়েরা পাতা তুলছে ঝুড়িতে  । 
কারা যেন  শ্যুটিং করছিল । পরিচিত কাউকেই অবশ্য দেখতে পেল না ওরা ।  নাটক না শর্টফিলম ঠিক বোঝা গেল না ।  সালোয়ার কামিজ পরা শ্যামলা মতন একটা মেয়ে দাঁড়িয়ে ।  ক্যাপ পরা একজন মাঝবয়েসি লোক মেয়েটিকে কী বোঝাচ্ছে ।  
রাহাত কৌতূহলী হয়ে ওঠে ।  
 ঠিক তখনই দেবী বাউরীর প্রেতাত্মা শম্পার ওপর ভর করে  .  .  . 
 খসখসে কন্ঠে শম্পা বলল ,  চল ,  আমরা শ্রমিকদের লাইনে যাই ।  
আদনান খানিকটা ক্ষিপ্ত হয়ে উঠে বলল ,  না ,  না ।  শায়লা আন্টি ওখানে যেতে নিষেধ করেছেন ।  
শম্পা তীক্ষ্ম শ্লেষের সুরে বলল ,  আহা ,  চল না ।  দেখবি মালিকপক্ষ কেমন খাওয়ার অযোগ্য রেশনের আটা দেয় শ্রমিকদের ।  যে আটা খেয়ে শিশুদের  পেটের অসুখ হয় । 
চুপ কর ! 
সবুজ সুন্দর এই চা বাগানের শ্রমিকদের জন্য ন্যূনতম চিকিৎসার ব্যবস্থাও  নেই ।   ফলে শিশুমৃত্যু অনিবার্য ।  ডাক্তার অবশ্য আছেন ।  তবে  সব সময় তাকে পাওয়া যায় না ।  ডাক্তার প্রায় সব রোগের জন্য একই ওষুধ দেন ।  অ্যাম্বুলেন্স নেই । 
শাট আপ !  
চাবাগানের মালিকপক্ষের বাড়িতে সুইমিংপুল থাকলেও  শ্রমিক বস্তিতে  বিশুদ্ধ পানির বড় অভাব ।   আগে দৈনিক মজুরি ছিল ৪৮ টাকা  ।  এখন হয়েছে ৫৫ টাকা ।  তাও আবার কম দেয় বেতন দেবার সময় ।  
আদনান এর মুখ লাল টকটকে হয়ে উঠেছে ।  যেন ওর শ্রেণিকে গালাগাল করছে শম্পা ।  
টুম্পা বলল ,  এই শম্পা !  কি যা তা বলছিস তুই  ।  চা বাগানে বেড়াতে এলে এমন কথা কেউ বলে ।  
বেড়াতে এসেছিস না !  যা  না ,  বাগানে যা ।  গেলেই বুঝবি ।  বলে হাত তুলে শম্পা বলল ,  ওই যে দুর্গামনী বাউরী  .  .  .  ছেলের মৃত্যু শোক ভুলে এই মুহূর্তে বাগানে পাতা তুলে যাচ্ছে  ।  ভোর থেকে কাজ করছে ।  সন্ধ্যের আগ পর্যন্ত ২৩ কেজি পাতা তুলতে হবে ।  ওর সাত বছরের ছেলে লালচান ওরাং গতকালই মারা গেছে খাওয়ার অযোগ্য রেশনের আটা খেয়ে । 
শাট আপ ! 
শম্পা তীক্ষ্ম কন্ঠে বলে ,  চামুট বাউরী এই মুহূর্তে জ্বরে আচ্ছন্ন ।  ডাক্তার পাওয়া যায়নি  .  .  .  এই মুহূর্তে  ভবানী রেলী অসুস্থ শরীরে চাপাতা তুলে যাচ্ছে  .  .  .  এই মুহূর্তে অরুণ হাড়ি পেটের পীড়ায় আক্রান্ত  .  .  .  এই মুহূর্তে  অনিতাভ রেলী এক ফোঁটা বিশুদ্ধ পানির সন্ধানে হন্যে হয়ে ঘুরে বেড়াচ্ছে  .  .  .  এই মুহূর্তে  শরীরে জ্বর নিয়ে অমল গোয়ালা চা ফ্যক্টরিতে চায়ের পাতা মেশিনে তুলছে  .  .  .  এই মুহূর্তে  গোপাল তাঁতি ক্ষুধার্ত ।  এই মুহূর্তে মুজুরি বৃদ্ধির দাবি তোলার জন্য  জয়মাহাত্ম কুর্মী পুলিশের জেরার সম্মূখীন  .  .  .  এই মুহূর্তে  ওই একই কারণে  বিদ্যাসাগর কর্মকার গুম হয়ে যাচ্ছে  .  .  .  এই মুহূর্তে শায়লা আন্টি রাজুকে টর্চার করছে ! 
আদনান চিৎকার করে বলল ,  রাবিশ ! শাট আপ ! 
শম্পা তীক্ষ্মস্বরে বলে ,  তুই শায়লা আন্টির মেয়ে তন্বীকে বিয়ে করবি তো ? 
আদনান অস্থির হয়ে টুম্পার  হাত ধরে বলল ,  টুম্পা ,  তুই আমার সঙ্গে  আয় তো ।  শম্পা পাগল হয়ে গেছে ।  
শম্পা বলল ,  যা ,  টুম্পা যা ।   হিলারি ক্লিনটন তোর আদর্শ  .  .  .  তোর কাছে পৃথিবী কিছু আশা করে না ।  শম্পার কন্ঠস্বর কেমন খনখনে শোনালো । 
টুম্পা আগুনচোখে শম্পার দিকে তাকালো । 
শম্পা বলল ,  রাহাত ,  তুই আমার সঙ্গে আয় ।  তুই না শর্ট ফিলম বানাবি ।  বলে শম্পা হাঁটতে থাকে । 
রাহাত ওর পিছন পিছন যেতে থাকে ।  ওর অনেক কিছুই ধোঁয়াটে লাগছে ।  গত বছর শম্পা একটা ইংরেজি দৈনিকে জয়েন করেছে ।  শম্পা সমাজসচেতন সোস্যাল অ্যাক্টিভিস্ট ।  তাই বলে এতটা অস্বাভাবিক  আচরণ ওর কাছে আশা করেনি রাহাত ।   
রাস্তায় সবুজ গন্ধ ।  ইউক্যাপিস্টাস আর কৃষ্ণচূড়ার ছায়া ।  এ দিকটায় লোক চলাচল কম ।  চা ভরতি একটি ট্রাক চলে যায় সবুজ গন্ধ ছড়িয়ে ।  হয়তো সে গন্ধের রং লাল  .  .  .   
শম্পা বলে ,  রাহাত ? 
বল ।  
তুই আমার জীবন নিয়ে শর্টফিলমটা কর ।    
তোর জীবন মানে ?  বলে ও কাঁপা কাঁপা হাতে একটা সিগারেট ধরায় ।  ওদের পাশ দিয়ে পুলিশের একটি জিপ   চলে যায় ।  শ্রমিকদের লাইনে কী সব অসন্তোষ চলছে ।  ওই দিকেই গেল কিনা কে জানে ?  
হ্যাঁ ,  আমার জীবন ।  দেবী বাউরীর জীবন ।  দেড়শ বছর আগে ভারতের মধ্য প্রদেশ থেকে আমাদের  কাজের লোভ দেখিয়েকমলগঞ্জের এই হৈমছড়ি টি গার্ডেনে   আনা হয়েছিল ।  তারপর থেকে আমাদের দাসত্বের শুরু ।  সে সময় এই চাবাগানের মালিক ছিল রিচার্ডসন নামে   অতি লোভী বিকৃত রুচির পাষন্ড একজন ইংরেজ সাহেব ।   রিচার্ডসন সাহেবের হাতি ছিল আর ছিল চাবুক  ।  আমার বাবা  রামখেলান বানিয়া কে চাবুক দিয়ে পিটিয়ে হত্যা করেছিল রিচার্ডসন সাহেব !  
রাহাত চমকে ওঠে । 
হ্যাঁ ।  আমাদের জীবনের জুলুম অত্যাচারের  কোনও প্রতিকার কখনও হয়নি ।  আমাদের মুক্তির জন্য  ভারতীয় স্বাধীনতা আন্দোলন হয়নি ।  
এসব কি বলছিস তুই ! 
সত্যি বলছি ।  আমরা কে ?  সিডিউল কাস্ট ।  অন্ত্যজ ।  নিম্নবর্গীয় ।   অবাঙালি ।  পরদেশি ।  দলিত ।  পদদলিত ।  হরিজন ।   এসব বললে যে আমাদের শাসন করতে সুবিধা ।  আজ শায়লা আন্টির বাড়ি রাজু বাউরী কে দেখলি না ? 
হ্যাঁ । 
 শায়লা আন্টি ওকে টর্চার চেম্বারে আটকে রেখে টর্চার করে । 
টর্চার করে  !  কেন ? 
শম্পা হিসহিস করে বলে ,  শায়লা আন্টি স্যাডিস্ট ।  পারভার্টস ।    রিচার্ডসন সাহেবও ছিল স্যাডিস্ট  ।  পারভার্টস ।  রিচার্ডসন সাহেবের বাড়ির নিচে একটা টর্চার চেম্বার আছে ।  
রাহাত চমকে ওঠে ।  
আজ যে সুইমিংপুল দেখলি না ।  
হ্যাঁ । 
তার পাশ দিয়ে যেতে হয় ।  
ওহ্  । 
ওই ঘরেই বাগানের শ্রমিকদের টর্চার করত রিচার্ডন সাহেব ।  বলে চুপ করে রইল শম্পা ।  যেন অতীতে ফিরে গেছে  ।  তারপর সম্বিত ফিরে পেয়ে বলল ,  ইংরেজ আমলে কমলগঞ্জের হৈমছড়ি টি গার্ডেনের রিচার্ডসন সাহেব বিকৃতির শিকার হয়ে কত মেয়ে যে আত্মহত্যা করেছে । 
রাহাত বিবমিষা বোধ করছিল ।  এ্ মুহূর্তে সে তার শর্ট ফিলমের নামটিও পেয়ে গেল ।  বিবমিষার মানে  বমি বমি ভাব বা vomiting feeling আশ্চর্য !  চা - বাগানের মানুষের জীবন নিয়ে নির্মিত প্রামাণ্যচিত্রের নাম  - ভমিটিং ফিলিং ।   
পথটা এখানে অনেকই সরু ।  দু ’ পাশে ঘিঞ্জি ঘরবাড়ি ।  সবই মাটির ঘর ,  ছনের চাল ।  জায়গাটা কেমন বস্তির মতন ।  চা বাগানের সৌন্দর্য এখানে নেই ।  কোনও কোনও  বাড়ির সামনে কলাগাছ ,  গোয়াল ঘর ।   গোয়ালের সামনে গরু ।   বাতাসে শুকনো খড়ের গন্ধ । 
শম্পা বলল ,  এটাই  শ্রমিকদের লাইন ।  গত দেড়শ বছরে একদমই বদলায়নি ।  বলতে বলতে একটা ঘরের সামনে এসে দাঁড়াল ও ।  ছনের চাল  আর মাটির ঘর ।  ভাঙাচোরা দরজা ।  শম্পা বলল ,  এটা চামুট বাউরীর ঘর ।  
মানে তখন যে বলছিলি এই মুহূর্তে চামুট বাউরীর  জ্বরে আচ্ছন্ন ।  
হুমম । 
রাহাত দ্রুত ভাবছিল - বাউরী ?  চামুট বাউরী কি দেবী বাউরীর রিলেটিভ ?  কথাটা শম্পাকে জিজ্ঞেস করতেই ও বলল ,    হ্যাঁ । ওর মা আমার বাবার দিকের আত্মীয়  ।  বলে দরজা ঠেলে ভিতরে ঢুকল ও ।  
ঘরের বাতাসে শুটকি মাছের গন্ধ ।  রোদের আলোয় চোখে পড়ে মাটির মেঝের ওপর  চাটাই পাতা ।  কাঁথামুড়ি দিয়ে কে যেন শুয়ে ।  শনের মতন চুল ।  কপালের চামড়া কুঁচকে গেছে ।  
চামুট বাউরী ?  রাহাত ফিসফিস করে জিগ্যেস করে । 
হুমম ।  বস ।  শম্পা বলল । 
রাহাত মাটির দেয়ালে ঠেস দিয়ে পা ছড়িয়ে বসে ।  ঘরে আর কিছু নেই ।  শূন্য দেয়াল ।  শূন্য কুলঙ্গী ।    কেবল একখানি শিবের ছবি আঁকা পুরনো বাংলা বর্ষপঞ্জী  ।  
শম্পা চাটাইয়ের ওপর পা গুটিয়ে বসল ।  তারপর বলল ,  এই  চামুট বাউরীর ছেলের নাম জয়মাহাত্ম কুর্মী ।   এই মুহূর্তে মুজুরি বৃদ্ধির দাবি তোলার অপরাধে  পুলিশের জেরার মুখোমুখি  .  .  . 
ওহ্  । 
৫৫ টাকায় দৈনিক মজুরিতে জীবন ধারণ কী ভাবে সম্ভব তুইই বল ?  আমাদের  .  .  .  আমাদের সময়ে মজুরি ছিল চার আনা ।  তাতেও সংসার চলত না ।  আমরা প্রতিবাদ আরম্ভ করলাম ।  সময়টা ১৮৭৬ খ্রিস্টাব্দ ।  নেতৃত্ব দেওয়ার আমার সহজাত ক্ষমতা ছিল ।   আমার ডাকে বাগানের  শ্রমিকরা কাজ বন্ধ করে দিল ।  এক রাতে পুলিশ এল লাইনে ।  আমাকে নিয়ে গেল  .  .  . 
থানায় ? 
না ।  
রিচার্ডসন সাহেবের চর্টার চেম্বারে  .  .  . 
ওহ ! 
শম্পা বলল ,  বড় একটা কড়াইয়ে পানি সেদ্ধ হচ্ছিল  ।  কড়াইয়ের ওপর লোহার শেকল  .  .  . থাক  .  .  . ওসব কথা থাক এখন  .  .  .  আমাদের জীবনের জুলুম - নির্যাতনের প্রতিবাদে  ভারতীয় স্বাধীনতা আন্দোলন হয়নি ।  চট্টগ্রামের মাস্টারদার ইংরেজবিরোধী  লড়াইও আমাদের মুক্তির জন্য ছিল না  ।   বাংলার ইতিহাসে এ বড় তিক্ত সত্য ।  ব্রিটিশ আমলে শায়লা আন্টির পূর্বপুরুষ আন্দোলন সংগ্রাম করেছে রিচার্ডসন সাহেবের ওই চাবুকটা কেড়ে নেওয়ার জন্যই  ।  
রাহাত কী বলবে ।  ও মাথা নীচু করে থাকে ।  
রাহাত । 
বল । 
শম্পা ফিসফিস করে বলল ,  আদনান শায়লা আন্টির কাছে সব খুলে বলেছে ।  এই মুহূর্তে  শায়লা আন্টি কমলগঞ্জ থানায় ফোন করছেন ।   
করপোরেট বাস্টার্ড !  রাহাত গর্জে উঠল ।  
ওরা আসছে ।  শম্পা বলল ।  ওর কন্ঠস্বর কেমন খসখসে শোনায় ।   
কে ?  কারা আসছে বললি ।  রাহাত চমকে ওঠে । 
পুলিশ ।  দেড়শ বছর আগে যেভাবে এসেছিল ।  ঠিক সেভাবে  .  .  . 
রাহাতের চোয়াল শক্ত হয়ে উঠল
রাহাত তুই এই দরজা দিয়ে পালিয়ে যা । 
পালিয়ে যাব আমি  ।  রাহাতকে কেমন হতভম্ব দেখায় ।  
হ্যাঁ ।  তুই দেবী বাউরীর জীবনের ওপর  শর্টফিলমটা শেষ কর  .  .  . 
আর তুই ? 
আহ্ যা তো ।  দেরি করিস না  .  .  . 
রাহাত উঠে দাঁড়ায়  .  .  . 
 এই দুটি সূত্র থেকে অনেক তথ্য নিয়েছি : 
  এবং
   উৎসর্গ :  যাঁরা চা বাগানের শেকলবদ্ধ অন্ত্যজ মানুষগুলির জীবন বদলে দেবার জন্য মরণপন লড়াই করে যাচ্ছেন  .  .  .  

                    




এবারের প্রবারণা পূর্ণিমার আলোয় যখন বাকখালি নদীতে ঐতিহ্যবাহী জাহাজ ভাসল না



                        এবারের প্রবারণা পূর্ণিমার আলোয় যখন বাকখালি নদীতে ঐতিহ্যবাহী জাহাজ ভাসল না .  .  .  তখন  আমার সেই ছেলেটির কথা মনে পড়ে গেল  .  .  .  
ছেলেটির বাড়ি বিক্রমপুর ,  বসবাস ঢাকা শহরে ,  চাকরি একটি পোশাক রপ্তানিকারক প্রতিষ্ঠানে ।  শ্যামল ,  বলিষ্ট গড়নের মিশুক ,  আলাপি ,  হাসিখুশি একটি ছেলে ।   এ ধরণের মানুষ দেখলে আমি অর্ন্তগত চিন্তাস্রোত ছিন্ন করে খোলস ছেড়ে বেড়িয়ে আসি ,  বই মুড়িয়ে রেখে দীর্ঘ আলোচনায় প্রস্তুত হই ।  ছেলেটি একটানা কথা বলতে ভালোবাসত ।   (  ভালোবাসত বললাম এই কারণে যে ছেলেটি আমাদের বহুতল থেকে বছর তিনেক হতে চলল চলে গেছে; যা হয় ,  এখন আর ওর সঙ্গে আমার এমন কী টেলিফোনেও যোগাযোগ নেই ।  )  নানা বিষয়ে  উৎসাহ ছিল ছেলেটির  ।  বিশেষ করে ধর্মেকর্মে এবং ভ্রমনে ।  নামাজ পাঁচ ওয়াক্তই পড়ত ।  তবে ধর্ম নিয়ে মনের মধ্যে  বিন্দুমাত্র গোঁড়ামি ছিল না ।  এর এক কারণ হয়তো ছেলেটির জ্ঞানতৃষ্ণা ।   তিন আলমারি ভর্তি নাকি বই ছিল ,  ‘ নাকি ’  বললাম এই কারণে যে আমরা একই বিল্ডিংয়ে পাশাপাশি বসবাস করলেও বইয়ের ছেলেটির আলমারি আমার কখনও স্বচক্ষে দেখা হয়নি ।  তবে যা বুঝেছিলাম আলমারির বেশির ভাগ বইই রোমেনা আফাজ  - এর  ‘ দস্যু বনহুর ’  বা পশ্চিম বাংলার নীহাররঞ্জন গুপ্তের উপন্যাস ।  তার মানে মাসুদ রানা পড়ার জন্য মনের যে আধুনিক গড়ন দরকার হয় , তা যে কারণেই হোক ছেলেটির মধ্যে তৈরি হয়নি ।  কাজেই ছেলেটিকে আমি ভারি পছন্দ করতাম ।   তবে এই নয় যে ছেলেটি ছিল নিতান্তই অনাধুনিক ।  আমার কম্পিউটারের সামনে বসে  ফরেন  বায়ারদের ঝটপট ইংরেজিতে মেইলে উত্তর দিয়েছে ,  আপলোড করে কাপড়ের স্যাম্পল পাঠিয়েছে এবং আমাকে বায়িং হাউজের নানান মারপ্যাঁচ সম্বন্ধে বিস্তর জ্ঞান দিয়েছে  - এমন কী ব্যক্তিগত মানসিক যন্ত্রণার কথাও খুলে বলেছে ।   
ছেলেটির প্রথম যন্ত্রণা  .  .  .  কাজের চাপে  বউ - বাচ্চাকে সময় দিতে না পারা ।  বায়িং হাউজ থেকে ফিরতে -  ফিরতে রাত দশটা - এগারোটা বেজে যেত ,  আর অফিসে রওনা হতে হত সকাল সাতটা মধ্যেই ,  তখন  বাচ্চাকে ঘুমিয়ে থাকতে দেখত; রাতে ফেরার পরও ওই একই অবস্থা ।  ছেলেটির দ্বিতীয় যন্ত্রণা ছিল অনেকটা পরাধীনতার গ্লানির ।  ছেলেটি থাকত বড় ভাইয়ের সঙ্গে ।  প্রথম বাচ্চা হওয়ার পর একসঙ্গে থাকার ব্যাপারটা ছেলেটির বউয়ের যথারীতি না - পছন্দ ।  কাজেই ,  বউ আলাদা হতে ক্রমশ চাপ দিচ্ছিল ।  ছেলেটির বউ আবার ধনী শ্বশুরের একমাত্র মেয়ে !  সুতরাং ,  বউয়ের কথার জোর আছে ।  অথচ ,  যা বেতন তাতে আলাদা হওয়া সম্ভব হলেও বহুতলে থাকার স্বাচ্ছন্দ্য থাকে না ।  ইত্যাদি  .  .  .  ইত্যাদি ।  
কাজেই অভিমানী বউকে মাঝেমাঝেই শ্বশুরালয়ে রেখে আসতে হত  .  .  . 
শ্বশুরালয়টি দক্ষিণাঞ্চলের এক বন্দরনগরীতে ।   ছেলেটি ভ্রমনপ্রিয় বলেই বাসযাত্রা উপভোগ করত ।  পরে একা ঢাকায় ফিরে এসে দুঃখী ছেলেটি আমাকে সেসব কথা খুঁটিয়ে - খুঁটিয়ে বলত ।  
অর্ন্তগত দহনের কথা যতটা না তার চেয়ে বেশি তুচ্ছ বাস ভ্রমনের অভিজ্ঞতা ! 
তো ,  এমন ছেলে ছাত্রজীবনে কক্সবাজার -  বান্দরবান -  রাঙামাটি ইত্যাদি প্রকৃতির সৌন্দর্যমন্ডিত  এলাকা  ঘুরে বেড়াবে না তা কি হয় ?  
তো ,  ছেলেটি একবার রামু গিয়েছিল ।  
 ( রামু শব্দটি এখন আমাদের মনে যে রকম  সচেতনা সৃষ্টি করে ২ / ৩ বছর আগে তেমন করত না )    .  .  .  ঘুরতে ঘুরতে বিকেলের দিকে একটি বৌদ্ধবিহারে গিয়ে উপস্থিত হয়ে ছেলেটি ঘুরে ঘুরে বিহার দেখল ।  
তারপর বৌদ্ধবিহারে বসেই বিহারের অধ্যক্ষের সঙ্গে অনেক ক্ষণ ধর্মালোচনা হল ছেলেটির ।  
কথায় কথায় সময় গড়াল ।  
মাগরিবের আজানের সময় হল ।  
ছেলেটি বলল ,  আমি অজু করব ,  আমাকে  পানি দেন ।   
ছেলেটির ভাষ্য অনুযায়ী বৌদ্ধবিহারের অধ্যক্ষ অত্যন্ত খুশি হয়েই পানির ব্যবস্থা করলেন । 
ছেলেটি অজু করল ।  
তারপর বৌদ্ধবিহারের মধ্যেই মাগরিবের নামাজ পড়তে শুরু করে দিল  .  .  .   


                    




শাহ সুজার ডুলা হাজারা থেকে কক্সবাজারে রোহিঙ্গা জঙ্গী সংগঠন রোহিঙ্গা সলিডারিটি অর্গানাইজেশন প্রতিষ্ঠার সংক্ষিপ্ত ইতিবৃত্ত

কক্সবাজারের মানচিত্র ।   কক্সবাজারের যে রামু এই মুহূর্তে ক্ষুব্দ - নিস্তব্দ ২৯ সেপ্টেম্বরের অগ্নিদাহর পর ,    -  রাখাইনরা এককালে সেই রামুর নাম রেখেছিল  ‘ হলুদ ফুলের গ্রাম ’  ।  যে সময়টায় কক্সবাজারের নাম কক্সবাজার হয়নি ।   যে সময়টায় কক্সবাজার ছিল আরাকান -  এর একটি প্রদেশ  .  .  . পাঠ করুন : 
 At that time Ramu  ( present one of the thana  ( বর্তমানে উপজেলা )  
of Cox ’ s Bazar )  was province of Arakan .  The Arakanese called Ramu  " Panwa "  ,  which ,  in the Arakanese dialect means " the village of Yellow flower "  .  (  দেখুন  http :  /  / www . ebbd . info / origin - of - rakhaing . html ) 
 তো ,  কারা এই রাখাইন ?  
আরাকানই -  বা কোথায় ? 
   দক্ষিণ এশিয়ার মানচিত্রে আরাকান এর অবস্থান    রামুর পূর্ব দিকে বান্দরবান ,  দক্ষিণে উখিয়া; এই উখিয়ার পূর্ব দিকে ছিল আরাকান - যা পরবর্তী সময়ে বর্মিজাতি গ্রাস করে নিয়েছিল !  এককালে ঐ আরাকানেই ছিল রাখাইন জাতির বাস ।  আরাকান রাজ্য পরবর্তীকালে কক্সবাজারে বাকখালি নদীর তীরবর্তী অঞ্চলে সম্প্রসারিত হয়েছিল ।  
পশ্চিমে কক্সবাজার ছাড়াও আরাকান রাজ্যের উত্তরে ভারত ,  পূর্বে বার্মা ,  দক্ষিণ - পশ্চিমে বঙ্গোপসাগর ।  প্রত্নপ্রস্তর যুগে উক্ত অঞ্চলে   রাকসা গোত্রের মানুষ প্রথম বসতি স্থাপন করেছিল - পুরাতাত্ত্বিকদের এই অভিমত ।  ওই  ‘ রাকসা ’  শব্দটিই কালক্রমে পরিবর্তিত হয়ে হল :   ‘ রাকখা ’  ।   ‘ রাকখা ’  শব্দ হতেই পরবর্তীতে  ' রাখাইন '  শব্দটি উদ্ভূত ।  রাখাইন শব্দটি সংস্কৃতভাষায়  ‘ রক্ষাপুর ’  এবং পরবর্তীকালে  ‘ রাক্ষসপুরী ’  !  খ্রিস্টপূর্ব সময়ে আরাকানে ধান্যবতী  ( ধান্য বা ধান দ্বারা আর্শীবাদ পুষ্ঠ )   নামে রাখাইনদের একটি রাজ্য গড়ে উঠেছিল ,  যে রাজ্যটির আয়তন ছিল ২১ , ৬৯৪ বর্গমাইল । 
এই আরাকান রাজ্যের  সঙ্গেই এক মুগল যুবরাজের শেষ জীবনের দুঃসহ বেদনাদায়ক  স্মৃতি জড়িয়ে রয়েছে ।  তিনি হলেন শাহ সুজা ।  
    শাহ সুজা  ( ১৬১৬ - ১৬৬০ খ্রিস্টাব্দ )  
  মুগল সম্রাট শাজজাহান  ( ১৫৯২ - ১৬৬৬ খ্রিস্টাব্দ )  অসুস্থ হয়ে পড়ার পর তাঁর ছেলেরা ক্ষমতার লোভে সংঘর্ষে লিপ্ত  হয়  ।  সম্রাটের  মেজ ছেলে শাহ সুজা রাজমুকুট পরে রাজকীয় উপাধি গ্রহন করেন ।  অবশ্য সুজা  প্রথমে যুবরাজ  দারাশুকোর কাছে পরাজিত হন; এরপর  ১৬৫৮ সালে যুবরাজ আরঙ্গজেবের কাছেও পরাজিত হন ।  সুজা বাংলায় চলে এলেও শেষ রক্ষা হয়নি ।  বাংলার সুবেদার মির জুমলা  তাঁকে সসৈন্য অনুসরণ করেন ।  সুজা ২ বছর পর তাঁর কাছে পরাজিত হন ।  ফলে  পরাজিত হতাশ সুজার  আরাকান চলে যাওয়া ছাড়া অন্য উপায় ছিল না ।  সুজা প্রথমে ঢাকা এবং পরে নৌযোগে নোয়াখালি হয়ে  চট্টগ্রাম পৌঁছলেন ।  সুজা কক্সবাজার হয়ে যে পথে আরাকান গিয়েছিলে সে সড়কটি  " শাহ সুজা সড়ক "  নামে আজও পরিচিত ।   সুজা কক্সবাজারের নির্জন সৈকত আর অনুচ্চ পাহাড় শ্রেণি দেখে মুগ্ধ হন ।  আর যে জায়গায় তিনি ঈদের নামাজ পরেছিলেন সে জায়গাটি পরে ডুলাহাজরা নামে পরিচিত হয় ।  
 Thousand palanquins  ( carriers )  carried the harem ladies and Shuja prayed Eid prayer at a place Edgoung  ( Eidgah )  in Dulahzara which is still in Chittagong on the way to Arakan . 
 (  উইকিপিডিয়া ) 
  সুজার বহরে ছিল হাজার  ‘ পালকি ’  বা  ‘ ডুলা ’  ।  এই কারণে  কক্সবাজারের  সঙ্গে  ‘ ডুলা হাজরা ’  শব্দটি জড়িত  ।  কক্সবাজারের নাম কক্সবাজার হওয়ার আগে এর নাম ছিল  ‘ পালঙ্কি ’  ।   This name  ‘ Palonki ’  is closely related with the Mughal history .  Mughal Prince Shah Shuja was passing through this area with his companions as well as troops .  While passing this locality ,  Shuja was attracted to the scenic and captivating beauty of the place .  He commanded his forces to camp there as the entire convoy halted into this place .  The entire convoy contained with thousands of  ‘ palki ’  /  ' palonki ’ s which were halted and kept after camping in that aria . This break of Shah Shuja ’ s  ‘ palonki ’  convoy has led this areas name to be  ‘ Palonki ’  .  Another local expression of  ‘ palonki ’  is  ‘ dula ’  .  Thousands of  ‘ palonki ’ s were kept at once which was sounded as  “ Hazar Dula ”  or ,   “ Dula Hazra ”   ( means ,  Thousands of Palonkis )  .  Following this ,  an area near Cox ’ sbazar called  ‘ Dulahazra ’  ,  kept this story into its name  
  সুজা কক্সবাজারে মঙ্গোলয়েড চেহারার যাদের দেখেছিলেন তারা ছিল রাখাইন ।  কেননা ,  সুজার  হাজার  ‘ পালকি ’  বা  ‘ ডুলা ’ র বহর যেখানে যে বছরে থেমেছিল  ( ১৬৬০ খ্রিস্টাব্দ  )  তারও প্রায়  ২৫ বছর আগে অর্থাৎ ১৬৩৩ খ্রিস্টাব্দে  এক রাখাইন যুবরাজ সেখানে একটি গ্রাম প্রতিষ্ঠা করেছিলেন ।  
 Today ’ s Cox ’ sbazar was named  “ Palonki ”  before it became Cox ’ sbazar .  If we converge to a little 5 / 7 km south from Cox ’ sbazar town ,  there are some villages into that area and the entire locality over there is largely known as  “ Kolatoli ”  these days .  Palonki was basically situated into that locality ,  where most of the residents where people from a tribe called  “ Rakhain ”  .   [  ' Burmese Market '  is very well known as a respective part of Cox ' sbazar tourism for many decades .  Most of here ' s merchants  &  their employees are basically from this  ' Rakhain '  tribe ]  .  
  তখন বলেছি যে আরাকান রাজ্যের পূর্বে বার্মা; ঐতিহাসিক কালে  দেখতে পাই বর্মী শাসক আরাকান গ্রাস করতে সামরিক অভিযান পরিচলনা করছেন ।  ১৭৮৪ সালে সাম্রাজ্যবাদী বর্মি শাসক বোধপায়া ২১ , ৬৯৪ বর্গমাইলের আরাকান রাজ্যটি ভেঙেয়া দু - টুকরো করে ফেললেন ,  এতে রাখাইনদের ভাগে জুটল মাত্র ১৮ , ৫০০ বর্গমাইল ! 
  ১৬৩৩ খ্রিস্টাব্দে  আরাকানরাজ থিরি থুদাম্মা এক মন্ত্রী কর্তৃক নিহত হলেন  ।  এতে আরাকান রাজ্যে নিদারুণ বিশৃঙ্খলা দেখা দেয় ।  সে সময় আরাকানের রাজধানী ছিল ম্রউক -  উ ।  আরাকান যুবরাজ নাগ -  থুনকিনে ছিলেন শান্তিপ্রিয় মানুষ ।  তিনি অরাজকতা এড়াতে আরাকান পরিত্যাগ করে পশ্চিমে অগ্রসর হয়ে   ‘ বাকলি ’   ( কক্সবাজারের বাকখালি নদী !  মানচিত্র দেখুন ।    )   বাকখালি নদীর তীরে এলেন; এবং সেই নদীর পাশের একটি টিলার পাদদেশে আশ্রয় নিলেন ।  তারপর  সেখানে  আরাকান যুবরাজ  ‘ আয়ুঙ কিয়ে সা ’  নামে একটি গ্রাম প্রতিষ্ঠা করলেন ।  রাখাইন ভাষায় এর অর্থ   ‘ শান্তির গ্রাম ’  ।   
এর ২৫ বছর পর  হাজার  ‘ পালকি ’  বা  ‘ ডুলা ’ সহ মুগল যুবরাজ শাহ সুজার বহর এই শান্তির গ্রামের কাছাকাছি  থেমেছিল  .  .  . 
অস্টাদশ শতকের মধ্যভাগ থেকে বিদ্রোহ আর ক্ষমতার লড়াইয়ের জেরে  আরাকানের রাজনৈতিক অবস্থার চরণ অবনতি হতে লাগল ।   সাধারণ মানুষের জীবন বিপন্ন হয়ে উঠল ।  ১৭৮৪ সনে বার্মিজ রাজা বোদপায়া  আরাকানের সর্বশেষ রাজা থামাদা কে সিংহাসন থেকে উৎখাত করেন  ।  এরপর থেকে আরাকান বার্মার একটি প্রদেশে পরিনত হয় ।  বার্মিজ বৌদ্ধ সৈন্যরা বৌদ্ধ আরাকানিদের উপর নিপীড়ন অব্যাহত রাখে ।  তারা ,  অর্থাৎ ,  আরাকানিরা    ‘ বাকলি ’  নদীর পার্শে¦ আরাকান যুবরাজ নাগ -  থুনকিনে প্রতিষ্ঠিত  ‘ আয়ুঙ কিয়ে সা ’  গ্রামে চলে যেতে বাধ্য হয় ।   স্থানটি তৎকালীন ইস্ট ইন্ডিয়া কোম্পানির এখতিয়াভূক্ত ছিল ।  আরাকানিরা বলল ,   ‘ আমরা আর আরাকানে ফিরে যাব না ।   ‘ সো ,  ইষ্ট ইন্ডিয়া কোম্পানি  এনট্রাস্টেড ক্যাপটেন হিরাম কক্স উইদ অনরাস রেসপনসিবিলিটি অভ রিহ্যাবিলিটেটিং দেম ইন দ্যাট এরিয়া ’  ।  (  দেখুন http :  /  / www . ebbd . info / origin - of - rakhaing . html ) 
 এই ঐতিহাসিক বিষয়টি সর্ম্পকে  রাখাইন  মাতৃভাষায় ভাষ্য এইরূপ : 
 কক্সবাজারে রাখাইন জাতি পয়লা আহেসিলা ১৭৯৭ সালে ।  কাদাহার দেশ মিয়ানমারেত্ত ।  জাতিগত বিদ্বেষর শিকার অয়া তানু মিয়ানমারার আরাকান প্রদেমেকত্ত কক্সবাজারে আহানির পিসে তৎকালীন বৃটিশ ক্যাপ্টেইন হিরাম কক্স তানুরে এহাতে পুনর্বাসিত করেছিল ।  সময় আহাৎ এপেই বাজার অহানউ হঙ করেসিলা ।  সময় অহত্ত পর্যটন নগরী এহার নাঙহান কক্সবাজার বুলিয়া ফঙইল ।  এতার আগে কক্সবাজাররে  ‘ প্যানোয়া ’  বা  ‘ পালংক্যি ’  বুলিয়া মাতলা ।  রাখাইন ইতিহাসবিদর র  মতে খ্রিস্টপূর্ব ৩৩২৫ সালে আরাকানর রাজা মারাইয়্যা রাখাইন জনগোষ্ঠীর জনকগো ।  রাখাইন এতা ধর্মীয়ভাবে বৌদ্ধ ধর্মালম্বী ।  তবে তানুর নিজর কৃষ্টি - কালচার আছে ।  এতারমা উল্লেখযোগতা অইতা সাং গ্রেং পোয়ে বা নববর্ষ উৎসব  .  .  .  
  ( দেখুন :   ) 
 ক্যাপটেন  হিরাম কক্স  এক আপতৎকালীন সময়ে  ‘ পালঙ্কি ’  তে  আবির্ভূত হয়েছিলেন ।  অধ্যাপক এন .  এম .  হাবিব লিখেছেন ,  
  ‘ কিছুটা মানবিক কারণ এবং প্রধানত সর্বদক্ষিণের পতিত পাহাড়ি অঞ্চলকে আবাদ করার জন্যে আরাকান থেকে আগত বিপুলসংখ্যক শরণার্থীদের পুনর্বাসনের জন্যে ১৭৯৮ খৃঃ মতান্তরে ১৭৯৯ খৃঃ জুন মাসে ক্যাপটেন হিরাম কক্সকে জাভা থেকে এনে পাঠানো হয় এই অঞ্চলে ।  ’  ( রোহিঙ্গা জাতির ইতিহাস; পৃষ্ঠা , ২৩ ) 
    কক্সবাজারের বার্মিজ মার্কেট ।  ক্যাপটেন  হিরাম কক্স বাকখালি নদীর তীরে একটি বাজার প্রতিষ্ঠা করেন; এতে বিপন্ন রাখাইনদের নানাবিধ অর্থনৈতিক সুবিধা হয় ।  উল্লেখ্য ,  ক্যাপ্টেইন হিরাম কক্স -  এর নামেই সৈকত নগরী  ‘ কক্সবাজার ’  নাম হয়েছে ।  ক্যাপটেন হিরাম কক্স কে বাখখালি নদীর তীরে সমাধিস্থ করা হয়েছিল .  .  . যে সমাধিটি পরে শনাক্ত করা যায়নি ।  
  ইতিহাসে এই বিচিত্র প্রেক্ষাপটেই কক্সবাজার - আরাকান সীমান্তটি ক্রমশ আরেকটি জাতির ভাগ্যের নির্ধারক মঞ্চ হয়ে উঠছিল ।  
রোহিঙ্গা জাতি  .  .  .  
   সপ্তম শতকে কিংবা তারও আগে  আরব নৌযান চট্টগ্রামের উপকূলে ভিড়েছিল ।  ওই সময়েই আরব নৌযান  আরাকান রাজ্যের পশ্চিম উপকূলেও ভিড়েছিল ।  
  সুতরাং ,  সপ্তম - অষ্টম শতকের দিকে কক্সবাজার সীমান্তসংলগ্ন আরাকান রাজ্যে মধ্যপ্রাচ্যীয় মুসলমান এবং স্থানীয় আরাকানি মিশ্রণে জাতির উন্মেষ হচ্ছিল ।  যে জাতিটি পরবর্তীকালে   রোহিঙ্গা নামে পরিচিত ।  যাদের সর্ম্পকে বলা হয় : 
 They are branded as one of the most persecuted communities in the world by the UN ,  yet nobody knows their name .  They are the forgotten people .  Rohingya  -  The Forgotten People . Documentary :  http :  /  / www . youtube . com / watch ? v = rLlh2WpTqj0   পার্শ্ববর্তী রাজ্য বলেই  আরাকানের সঙ্গে চট্টগ্রামের সর্ম্পক ঐতিহাসিক ঘনিষ্ট ।  অধ্যাপক এন .  এম .  হাবিব উল্লাহ লিখেছেন : 
  ‘ রোঁয়াই ,  রোয়াং চট্টগ্রামের জনগণের কাছে অত্যন্ত সুপরিচিত ।  এককালে চট্টগ্রামের মানুষ  ‘ রোয়াং ’  যেতো অর্থ উপার্জনের জন্য ।   আরাকানের  ‘ ম্রোহং ’  ছিল রাজধানী শহর ।  অতএব চট্টগ্রামের মানুষের  ‘ রোহাং ’  গমনের ঐতিহ্য এখান থেকেই সৃষ্টি হয়েছিল বলে আমাদের ধারণা ।  ’   ( রোহিঙ্গা জাতির ইতিহাস ।  ভূমিকা ।  )  
 রোহিঙ্গা শব্দটির উদ্ভব রোহাং হতেই হয়েছিল ।  একদা ম্রউক -  উ ছিল আরাকানের রাজধানী ।  পরবর্তীকালে এর নাম হয়  ‘ ম্রোহং '  ।  এই শব্দ থেকেই  রোহিঙ্গা শব্দটির উদ্ভব বলে ডক্টর মুহাম্মদ শহীদুল্লাহ মনে করতেন ।  
সে যা হোক ।  ক্রমশ  ১৩ / ১৪ শতকের দিকে চট্টগ্রামের অধিবাসী ,  রাখাইন ,  বার্মিজ ,  বাঙালি ,  ভারতীয় ,  মধ্যপ্রাচ্য ,  মধ্য - এশিয়া এবং দক্ষিণ - পূর্ব এশিয়ার মানুষদের মিশ্রণে এই মিশ্রজাতি পূর্নাঙ্গ জাতিতে পরিনত হল  ।   রোহিঙ্গারা ধর্মে মুসলিম ।  পঞ্চদশ হইতে সপ্তদশ শতক অবধি আরাকানে রোহিঙ্গা অধ্যূষিত রাজ্য ছিল তবে ধানবতীতে বোধহয় রাখাইনরাই সংখ্যাগরিষ্ঠ ছিল । 
 বর্তমানে রোহিঙ্গরা স্থানীয় বৌদ্ধ রাখাইনদের দাপেটে  এক রকম কোণঠাসা হয়েই রাখাইন রাজ্যের উত্তরাংশে মানবেতর জীবনযাপন করছে  ।  সংখ্যায় তারা  আরাকান রাজ্যের তিন ভাগের এক ভাগ; সব মিলিয়ে আট লক্ষ ।   ( সূত্র :   ) 
ধর্মে মুসলিম হওয়ায় এবং বাংলাদেশ - আরাকানি সীমান্তের কাছাকাছি বাস করায় কুড়ি শতকে রোহিঙ্গাদের একটি আতঙ্ক - জড়ানো হিমশীতল বাক্যের মুখোমুখি হতে হল ।  
 Burma for Burmese Only !    এবং বিশ্ববাসী দেখল  : 
 Persecution of Muslims in Burma !   কী নিদারুণ মর্মান্তিক হতে পারে ! 
 মহাত্মা গান্ধী বলেছেন , The greatness of a nation can be judged by the way its animals are treated . কিন্তু ,  বিংশ শতকের আগ্রাসী বার্মা কর্তৃক রোহিঙ্গা জনগোষ্ঠীর নিপীড়ন প্রতক্ষ করলে মহাত্মাও লজ্জ্বিত হতেন  বৈ কী !  কেননা ,   Burma for Burmese Only এই সংকীর্ণ শ্লোগান তুলে  মিয়ানমার সেনাবাহিনী  ১৯৭৮ সালে  ' Operation Nagamin Sit Sin Yay '   ( Dragon King )  বাস্তবে রূপ দিয়ে যে জাতিগত নিধন  আরম্ভ করল তাতে  ১ , ৬৭ , ০০০আতঙ্কিত রোহিঙ্গা  বাংলাদেশে আশ্রয় নিতে বাধ্য হয় ।  ওই সময়ে মিয়ানমার সেনাবাহিনী রোহিঙ্গাদের ব্যাপক খুন ,  ধর্ষন করেই ক্ষান্ত হয়নি ,  তারা মসজিদও ধ্বংস করে ।   ( সূত্র : SAFHR :  South Asian Forum for Human Rights ) 
এর পর উদ্বাস্তু রোহিঙ্গারা খুঁজতে থাকে  প্রতিশোধের উপায় ।  এরই পরিপ্রেক্ষিতে  বাংলাদেশের মাটিতে গঠিত হয় মিয়ানমারের আরাকানভিত্তিক জঙ্গী সংগঠন  আর এস ও  বা রোহিঙ্গা সলিডারিটি অর্গানাইজেশন  .  .  . 
  ছবি :  ইন্টারনেট ।  
মানচিত্র  : বাংলাপিডিয়া । 
 

                    




পূজা  কেন করা হয় পূজা  কাকে করা হয়



সাধকানাং হিতার্থায়ৈ ব্রহ্মণে রূপকল্পনা  .  .  .  পূজা করা হয়  ‘ চৈতন্যময়ী ’  প্রকৃতিকে ।   কেন করা হয় ?  চৈতন্যময়ী প্রকৃতিকে তুষ্ঠ করতেই  পূজা করা হয়; যাতে পূজারী / ভক্তের জীবন হয়ে ওঠে আনন্দময় ,  হয়ে ওঠে  কল্যাণময়  ।  কিন্তু ,   প্রকৃতিকে কেন  চৈতন্যময়ী বলে মনে করা হয়  ?  এ প্রশ্নের উত্তর আমরা একটু পরে খুঁজব ।  তার আগে বলি যে ,   বাংলায়  ‘ পূজার ’  ধারণাটি অতি সুপ্রাচীন ।  প্রায় তিন হাজার বছর আগে প্রাচীন বাংলায়   ‘ পূজার ’  প্রাথমিক ধারণার উন্মষ বলে মনে করা হয় ।  কেননা ,   ‘ পূজা ’   শব্দটি কিন্তু বৈদিক আর্য দের সংস্কৃত ভাষার শব্দ নয়;  ‘ পূজা ’  শব্দটি অস্ট্রিক ভাষার একটি শব্দ ।  সুপ্রাচীন বাংলার মানুষ কথা বলত ওই অস্ট্রিক ভাষায় ।  সেই প্রাগৈতিহাসিক সময়ে সুপ্রাচীন বাংলায় বাস করত  কিরাত ও আদি -  অস্ট্রাল জাতি  ।  তবে সুপ্রাচীন বঙ্গে  কিরাতদের সংখ্যা ছিল কম; এদের চেহারা ছিল মঙ্গোলয়েডদের মত   এবং আদি - অস্ট্রালদের সংখ্যা ছিল বেশি;  এদের চেহারা ছিল অষ্ট্রেলিয়ার আদি অধিবাসীদের মতন !  এরাই ছিল বাঙালির পূর্বপুরুষ; এরাই কথা বলত  ‘ অষ্ট্রিক ’  ভাষায় ।   ‘ পূজা ’  শব্দটি সুপ্রাচীন বাংলায় প্রচলিত এই অস্ট্রিক ভাষারই শব্দ ।  এরাই প্রকৃতিকে  ‘ চৈতন্যময়ী ’  মনে করত ।   ‘ চৈতন্যময়ী ’  প্রকৃতিকে পূজা করত ।  তা হলে প্রাচীন বাংলার অষ্ট্রিকভাষী   কিরাত ও আদি -  অস্ট্রাল জাতি  ‘ চৈতন্যময়ী ’  প্রকৃতিকে  পূজা করলেও বর্তমানে কালীপূজা এবং শারদীয় দূর্গাপূজার  মন্ত্রপাঠ এবং অন্যান্য কৃত্যের ক্ষেত্রে কেন সংস্কৃত ভাষা ব্যবহার করা হয় ?  বিশেষ করে আমরা দূর্গাপূজার সময় দূর্গাকে  ‘ বিদ্যা রূপেণ সংস্থিতা ’  , কিংবা  ‘ জ্ঞান রূপের সংস্থিতা ’  এসব অভিধায় ভূষিতা হতে শুনি ।  এর কারণ কী ।  খুলে বলছি ।  পন্ডিতদের অনুমান ,  বৈদিক আর্যরা প্রাচীন বাংলায়  এসেছিল পশ্চিম দিক থেকে  ।  সময়টা ?   ৮০০ থেকে ৬০০  খ্রিস্টপূর্বের মধ্যে ।  কিরাত ও আদি অস্ট্রালরা অরণ্যচারী শিকারী ছিল বলেই   বৈদিক আর্যরা তাদের বলত  ‘ নিষাদ ’   (  এর মানে  ‘ ব্যাধ ’  বা  ‘ শিকারী ’  )  জাতি  ।  তারপর কি হল ?  আর্যদের বৈদিক ধর্মীয় বিশ্বাস নিষাদরা গ্রহন করল ।  এর মানে প্রাচীন বাংলার  নিষাদ জনগোষ্ঠীর ধর্মীয় বিশ্বাস ,  আচার - আচরণ ইত্যাদি বদলে গিয়েছিল ।   বৈদিক ধর্মশাস্ত্র সংস্কৃত ভাষায় লেখা হয়েছিল বলে এবং সেই প্রাচীন সময়ে জীবনের প্রতিটি স্তরেই ধর্মীয় বিধিনিষেধ প্রবল ছিল বলেই প্রাচীন বাংলার  নিষাদরা  তাদের নিজস্ব ভাষার বদলে সংস্কত ভাষায় অভ্যস্ত হয়ে পড়েছিল ।  অবশ্য আর্যরাও অনার্য নিষাদদের ধর্মীয় চিন্তায় আচ্ছন্ন হয়েছির ।   অনার্য নিষাদদের আদিম ও স্বতঃস্ফূর্ত ধর্মবিশ্বাস ছিল সাংখ্য ,  তন্ত্র এবং  যোগ ।  আর্যরা এই তিনটি মতবাদ দ্বারা প্রভাবিত হয়েছিল ।  এ প্রসঙ্গে ড .  আহমদ শরীফ লিখেছেন :  বৈদিক ভাষায় দেশী শব্দ যেমন গৃহীত হয়েছে ,  তেমনি যোগপদ্ধতিও হয়েছে প্রবিষ্ট ।  বস্তুত এই দ্বিবিধ প্রভাব ঋগে¦দেও সুপ্রকট ।  তা ছাড়া দেশী জন্মান্তরবাদ ,  প্রতিমা পূজা ,  নারী ,  পশু ও বৃক্ষ - দেবতার স্বীকৃতি ,  মন্দিরোপসনা , ধ্যান ,  কর্মবাদ ,  মায়াবাদ এবং প্রেততত্ত্ব দেশী মানস প্রসূত ।  কাজেই যোগ ও তন্ত্র সর্ব ভারতীয় হলেও অষ্ট্রিক , নিষাদ ও ভোট  - চীনা কিরাত অধ্যূষিত বাঙলা - আসাম - নেপাল অঞ্চলেই হয়েছিল এসবের বিশেষ বিকাশ ।  যোগীর দেহশুদ্ধি এবং তান্ত্রিকের ভূতশুদ্ধি মূলত অভিন্ন ও একই লক্ষ্যে নিয়োজিত ।  বহু ও বিভিন্ন মননের ফলে ,  কালে ক্রমবিকাশের ধারায় সাংখ্য ,  যোগ এবং তন্ত্র  - তিনটে স্বতন্ত্র দর্শন ও তত্ত্বরূপে প্রতিষ্ঠা পায় ।  এবং প্রাচীন ভারতের আর আর ঐতিহ্যের মতো এগুলি আর্যশাস্ত্র ও দর্শনের মর্যাদা লাভ করে ।  ( বাঙলা বাঙালি ও বাঙালীত্ব; পৃষ্ঠা , ৪১ ) আর এভাবেই বৈদিক আর্যদের  সংস্কৃত ভাষায় নিষাদদের মাতৃভাষার শব্দও গৃহিত হয়েছিল ।  যেমন :   ‘ পূজা ’  শব্দটি ।   ‘ পূজা ’  শব্দের  অর্থ - শ্রদ্ধা ।  এর কয়েকটি বৈশিষ্ট্য এরকম ।   ( ১  )  প্রাকৃতিক  শক্তিকে  ‘ চৈতন্যময়ী ’  বলে মনে করা;  ( ২ )  সেই চৈতন্যময়ী শক্তিকে নিষাদের মানবীয় উপলব্দির সীমানায় নিয়ে আসা;   ( ৩ )  সেই চৈতন্যময়ী শক্তির সঙ্গে মাতাপিতার সর্ম্পক স্থাপন করা; এবং  ( ৪ )  সেই চৈতন্যময়ী শক্তির পূজা করা ।  এই ছিল প্রাচীন বাংলার নিষাদদের  ধর্মীয় বিশ্বাস এবং কৃত্য  ( রিচুয়াল )  ।  তবে পূজা করার আরেকটি কারণ হল :  ভক্তি  ।  এই বিষয়টি সহজেই বোঝা যায় ।  পূজারীর হৃদয়ে ভক্তি না এলে সে পূজারই - বা  কি অর্থ ?  এই কথাটা আমরা সহজেই উপলব্দি করতে পারি ।  ভক্তির উন্মেষ যে সুপ্রাচীন বাংলার নিষাদসমাজেই হয়ে এটি আমরা অনুমান করতে পারি ।  কিন্তু ,  নিষাদরা প্রকৃতিকে কেন   ‘ চৈতন্যময়ী ’  বলে মনে করেছিল  ? নিষাদদের কৌম  ( গোত্রীয় )  সমাজটির গড়ন ছিল মাতৃতান্ত্রিক ।  সমাজবিকাশের অনিবার্য নিয়মে প্রথমে নিষাদসমাজ ছিল শিকারী ও খাদ্যসংগ্রকারী ।  তারা বাংলার প্রাচীন অরণ্যে ফলমূল কুড়োত ।   পরে হাতিয়ারের উন্নতি হল; তারা  বনভুমি কেটে জমি চাষ করতে থাকে ।  এভাবে ওদের   কৃষিজীবনে উত্তরণ ঘটে  ।  তবে অনুন্নত হাতিয়ারের  ( টুলস )  কারণে   কৃষিজীবন ছিল ভারি অনিশ্চিত ।  ওদিকে গোত্রের জনসংখ্যা ক্রমেই বাড়ছিল ।   কাজেই প্রকৃতির কৃপার ওপর নির্ভর করা ছাড়া উপায় কী !  সেই আদিম নিষাদসমাজটি  মাতৃতান্ত্রিক ছিল  বলেই প্রকৃতিকে তারা  ‘ চৈতন্যময়ী ’  ভেবেছিল ।  তারা নারীকে জগতের আদি কারণ বলেও ভাবল  ।  কাজেই  অদৃশ্য প্রকৃতিক শক্তিটি ওদের আদিম মনে  একজন দেবী হিসেবে প্রকাশ পেলেন ,  দেবতা হিসেবে নন ।  তবে আমাদের মনে রাখতে হবে আর্যরা ভারতবর্ষে আসার পূর্বে শিব ছিলেন ভারতীয় উপমহাদেশের  প্রধানতম অনার্য দেবতা ।  একইভাবে ,  প্রাচীন বাংলাতেও আর্যরা আসার পূর্বে শিব ছিলেন প্রধানতম অনার্য দেবতা ।  যে কারণে প্রকৃতিকে দেবী কল্পনা করলেও শিব এর  গুরুত্ব কখনওই হ্রাস পায়নি ।  আজও  .  .  . সে যাই হোক ।  বাঙালিসমাজে পরবর্তীকালে দেবী ধারণার স্বতঃস্ফূর্ত বিবর্তন দেখতে পাই ,  যে দেবী ধারণার উন্মেষ ঘটেছিল সুপ্রাচীন বাংলায় নিষাদদের মাতৃতান্ত্রিক ধর্মীয় ভাবনায় ।  এই দেবী বাঙালিসমাজে  ' শক্তি '  দেবী নামে পরিচিতা ।  যারা শক্তি দেবীর উপাসনা করেন তারাই  ' শাক্ত '  বলে পরিচিত । ধর্মতত্ত্বের ভাষায় :  শাক্ত - তান্ত্রিক ।    শক্তিদেবী অবশ্য বাঙালিসমাজে আরও নানা নামে পরিচিতা ।  যেমন :  কালী ,  কামেশ্বরী ,  ভীমাদেবী ,  জগদ্বাত্রী ,  গন্ধেশ্বরী ,  অন্নপূর্ণা ,  বাসুলি ,  বিপদনাশিনী ,  সন্তোষীমাতা এবং দূর্গা ।  এই যে প্রকৃতিকে দেবীরূপে ভজনা -  এই বিশ্বাস ,  সাধনা ,  দর্শন ও আরাধনার সমস্ত প্রক্রিয়াকে আমরা একত্রে বলতে পারি -   ‘ তন্ত্র ’  ।  যে  তান্ত্রিক বিশ্বাসের উন্মেষ হয়েছিল নিষাদদের ধর্মীয় চেতনায়  ।   কাজেই তন্ত্রের উদ্ভব প্রাচীন বাংলায় ।   (  দেখুন; তন্ত্র :  দুলাল ভৌমিক ।   বাংলাপিডিয়া )  আলোচনার এ পর্যায়ে এবার একবার  মূল প্রশ্নে ফিরে যাওয়া যাক ।   পূজা  কাকে করা হয় ?  এবং কেন করা হয় ?  পূজা করা হয়  ‘ চৈতন্যময়ী ’  প্রকৃতিকে ।   কেন করা হয় ?  চৈতন্যময়ী প্রকৃতিকে তুষ্ঠ করতেই  পূজা করা হয়; যাতে পূজারী / ভক্তের জীবন আনন্দময় ,  কল্যাণময় হয়ে ওঠে ।  তন্ত্র হচ্ছে দর্শন বা তত্ত্ব ।  আর পূজা হচ্ছে পদ্ধতি ।   পূজার উপচার বা উপকরণ নিষাদরা তাদের  নিজস্ব পরিবেশ থেকেই সংগ্রহ করেছিল ।  পরবর্তীকালে বাংলায় তাদের এই ধারণার  ( প্রকৃতি কে   ‘ চৈতন্যময়ী ’  বলে মনে করে দেবীরূপে ভজনা করা )  বিবর্তিত হয়েছিল ।  এবং  এই নারীকেন্দ্রিক তান্ত্রিক   ধারণাটি পল্লবিত হয়েছিল ।  তন্ত্র সর্ম্পকে একটি ইউরোপিয় সূত্র  লিখেছে ,  The word  " tantra "  is derived from the combination of two words  " tattva "  and  " mantra "  .   " Tattva "  means the science of cosmic principles ,  while  " mantra "  refers to the science of mystic sound and vibrations .  Tantra therefore is the application of cosmic sciences with a view to attain spiritual ascendancy .  In another sense ,  tantra also means the scripture by which the light of knowledge is spread  . তন্ত্রের প্রধান একটি  সিদ্ধান্তই  হল এই যে প্রাকৃতিক শক্তিকে চৈতন্যময়ী মনে করা ।  কিন্তু ,  শক্তি কি ?  বিশ্বজগতে সবই তো শক্তির সমাহার ।  যে শক্তিকে  বিজ্ঞান  নিয়ন্ত্রণে আনতে চায় ।  আধুনিক সভ্যতা এই মূলতত্ত্বের ওপরই প্রতিষ্ঠিত ।  প্রকৃতির সূত্র আবিস্কার করে এই শক্তিকে নিয়ন্ত্রণ করা কতটা যৌক্তিক এই প্রশ্নও তো আজকাল উঠছে  ।  এই দৃষ্টিভঙ্গি হটকারী কিনা ,  পরিবেশ বিপর্যয়ের মূলে এই দর্শন সক্রিয়  কিনা -  এসব প্রশ্নও নিয়েও তো আমরা আজ উদ্বিগ্ন ।  তো ,  প্রাকৃতিক শক্তির নিয়ন্ত্রণ প্রসঙ্গে তন্ত্রের সিদ্ধান্ত কি ?     তন্ত্র প্রাকৃতিক শক্তির নিয়ন্ত্রণ করতে চায় না ।  তার কারণ ,  তন্ত্র  প্রাকৃতিক শক্তিকে চৈতন্যময়ী জেনেছে ,  মা বলে জেনেছে ,  মায়ের দেবীপ্রতিমা কল্পনা করেছে; দেবী মা  ( প্রাকৃতি কে )  কে একজন তান্ত্রিক নিষ্ঠাভরে ভজনা করতে চায় ,  আরাধনা করতে চায় ,  পূজা করতে চায় ।   পাশাপাশি একজন তান্ত্রিক   মনে করেন ,  একজন ভক্ত চৈতন্যময়ী শক্তির অনুগত থাকলে চৈতন্যময়ী শক্তির কৃপায় তার অশেষ কল্যাণ সাধিত হতে পারে ।  এই হল বিজ্ঞান এবং তন্ত্রের মধ্যে পার্থক্য ।  চৈতন্যময়ী প্রকৃতিরূপী  নারীবাদী তন্ত্রের দেবী দূর্গা -  কালী -  বাসুলী  -  তারা -  শিবানী ।  কিন্তু তন্ত্রের কেন্দ্রে রয়েছেন  ( আমি আগেই একবার ইঙ্গিত দিয়েছি )  অনার্য দেবতা শিব ।  তন্ত্রমতে  শিব তাঁর শক্তি পেয়েছে কালীর কাছ থেকে ।  আবার শিব -  এর রয়েছে পৃথক নিজস্ব শক্তি ।  তন্ত্রমতে পুরুষ শক্তিলাভ করে নারীশক্তি থেকে ।  শিব শক্তি লাভ করেছেন তাঁর নারীশক্তির প্রকাশ -  গৌড়ীর শক্তি থেকে ।  তবে শিবের নিজস্ব শক্তিও স্বীকৃত ।  তন্ত্রসাধনার মূল উদ্দেশ্যই হল -   ( প্রাকৃতিক )  শক্তি দেবীর সাধনা করে  " শিবত্ব "  লাভ তথা শক্তিমান হওয়া । এখানেই  বলে রাখি যে -  প্রাচীন ও মধ্যযুগের বঙ্গবাসী  পরবর্তীকালে  নগর গড়ে তুললেও সে তার আদিম পূর্বপুরুষের ঐতিহ্য কখনও পরিত্যাগ করেনি কিংবা বিস্মৃত হয়নি ।  এই বাঙালি মননের অন্যতম বৈশিষ্ট্য ।  নগরেও পূজা হয়েছে ।  উপচার হল পূজার উপকরণ ।  এমন কী ,   পূজার উপচারেও দেখা যায় নিষাদ উপকরণ ।  আপত চাল ,  তিল ,  জল ,  দুধ ,  কুশাগ্র ,  দই ,  যব ,  শ্বেতসরিষা ,  চন্দন ,  বিল্বপত্র বা বেলপাতা ,  কচু ,  হরিদ্রা ,  জয়ন্তী ,  ডালিম ,  বেল ,  অশোক ,  মানকচু ,  ধান ,  কলাগাছ ,  গম ,  মাষকলাই ,  তিসি ।  এ সবই প্রাচীন বাংলার লোকজসমাজের কৃষিপণ্য । এখানেই বলে রাখি যে প্রাচীন বাংলার নিষাদসমাজের তান্ত্রিক বিশ্বাস ও বাহিরাগত  ( আর্যরা প্রাচীন বাংলার বাইরে থেকে এসেছিল বলে )  আর্যবৈদিক মতের কিছু পার্থক্য রয়েছে ।  বহিরাগত আর্যদের বৈদিক ধর্মবিশ্বাসটি মূলত পুরুষতান্ত্রিক; পক্ষান্তরে বাংলার অনার্যদের তান্ত্রিক মত মাতৃতান্ত্রিক ।  তা ছাড়াআর্যদের বৈদিক মত হল ঋষিজ :  তার মানে দার্শনিক বা  ফিলোফফিক্যাল ।  এ কারণে মানবকল্যাণে এর ভূমিকা প্রত্যক্ষ  নয় ,  পরোক্ষ ।  অন্যদিকে তান্ত্রিকমত মুণিজ বা বিজ্ঞান ভিত্তিক হওয়ায় জগৎসংসারে জীবজগতে এর প্রভাব প্রত্যক্ষ ।  সনাতনধর্মের একটি গুরুত্বপূর্ণ সিধান্ত হল -  দর্শনের সামগ্রিক দৃষ্টি এবং তন্ত্রমতের খন্ডিত বা বৈজ্ঞানিক দৃষ্টি একত্রিত হলেই জ্ঞান সম্পূর্ণ হয় ।  এ কারণেই  বেদের যজ্ঞ এবং তন্ত্রের পূজা সম্মিলিত ভাবে সনাতনধর্মকে একটি দৃঢ় ভিত্তি দিয়েছে ।   ( দেখুন;রণজিৎ কর; সনাতনধর্ম :  মত ও মতান্তর ।  ) তন্ত্র থেকে তত্ত্ব ।  তন্ত্রের  বৈশিষ্ট্য বা উদ্দেশ্য হল তত্ত্বের সিদ্ধান্তকে জীবনের  কর্মক্ষেত্রে রূপদান করা ।  কাজেই তন্ত্রের প্রচারের মাধ্যম আচরণ বা থিউরি নয় ,  প্র্যাকটিস ।   তন্ত্রমতে নারী জগতের আদি কারণ ।  তন্ত্রের উদ্ভব  প্রাচীন বাংলার মাতৃতান্ত্রিক নিষাদসমাজে হয়েছিল বলেই এমনটাই ভাবা অত্যন্ত স্বাভাবিক ছিল ।   কিন্তু ,  তন্ত্রমতে কেন নারী জগতের আদি কারণ ?  ঈশ্বর নিরাকার ।  রূপহীন ।  যে কারণে প্রাচীন বৈদিক আর্যরা ঈশ্বরের রূপ বর্ণনা করেছেন এভাবে -  ‘ রূপংরূপ বিবর্জিতস্য ভবতো ধ্যানেন যদবর্ণিতং ।  ’  এর মানে হল -   ‘ হে রূপহীন ঈশ্বর !  ধ্যানে তোমার রূপ বর্ণনা করেছি ।  ’ তন্ত্রমতে নারী জগতের আদি কারণ এই জন্য যে এই নিরাকার রূপহীন ইশ্বরকে যখন নারী ভাবা হয় তখন ঈশ্বরের মাহাত্ম ক্ষুন্ন হয় না ।  কাজেই ভক্তের মানসিক প্রবনার ওপরই মাতৃমূর্তির কল্পনা ।  যে কারণে বলা হয়েছে  -  ‘ সাধকানাং হিতার্থায়ৈ ব্রহ্মণে রূপকল্পনা ’  এর মানে হল -   ‘ সাধকের হিতের জন্য ঈশ্বরের রূপ কল্পনা করা হয়েছে ।  ’  সুপ্রাচীন বাংলার গুরুত্বপূর্ন এক অনার্য ধর্মীয় বিশ্বাস হল -  যোগ  (  যাকে আমরা ইয়োগা বলে জানি )  ।  পূজার সঙ্গে যোগ - এর অত্যন্ত ঘনিষ্ট সর্ম্পক রয়েছে ।  এই বিষয়টিও আমাদের জানতে হবে ।  নইলে পূজা কেন করা হয় ,  এবং কাকে করা হয় এসব নিগুঢ় বিষয় পরিস্কার হবে না  ।  আমরা জেনেছি যে তন্ত্র নারীবাদী হলেও এর কেন্দ্রে রয়েছেন শিব ; যিনি প্রধানতম অনার্য দেবতা ।  এবং তন্ত্রে নারীকে জগতের আদিকারণ মনে করা হলেও বিশ্বপ্রকৃতির সমস্ত শক্তির উৎস হলেন শিব ।  আর এই কারণেই তো ,  কাজী নজরুল ইসলাম আহিরি ভৈরব রাগে রচিত তাঁর বিখ্যাত  ‘ অরুণকান্তি কে গো যোগী ভিখারি ’   গানটিতে   শিব কে  ‘ ত্রিভূনের পতি ’  বলে উল্লেখ করেছেন -  ‘ নবমেঘ চন্দনে ঢাকি অঙ্গজ্যোতি / প্রিয় হয়ে দেখা দাও ত্রিভূবন পতিবিষাণ ফেলিয়া হও বাঁশরীধারী  .  .  . উত্তর ভারতে শিব সম্বন্ধে বলা হয়েছে -  ‘ সত্যম ’  ,  ‘ শিবম ’  ,  ‘ সুন্দরম ’  ।  এ সমস্ত কারণে যোগ -  এর উদ্দেশ্যই হল  ‘ শিবত্ব ’  অর্জন ।  মধ্যযুগের বাংলায় চন্দ্রদ্বীপবাসী   ( বরিশালের )  মীননাথ    শিবপন্থি নাথধর্ম প্রচার করেছিলেন  ।  মীননাথ - এর শিষ্যদের বলা হয় নাথযোগী ।  নাথযোগীরা সাহিত্যকে আশ্রয় করে তাদের ধর্ম - দর্শন প্রচার করেছিলেন ।    এদের লেখা কাব্য বাংলা সাহিত্যের অমূল্য রতœ বলে বিবেচিত ।  নাথযোগীদের লেখা    ‘ গোরক্ষ বিজয় ’  - এ  লেখা রয়েছে -  ‘ মুন্ডে আর হাড়ে তুমি কেনে পৈর মালাঝলমল করে গায়ে ভস্ম ঝুলি ছালা । পুনরপি যোগী হৈব কর্ণে কড়ি দিয়া ।  ’  এই চারটি চরণে আসলে একজন যোগীর ছবিই  আঁকা হয়েছে ।  যোগীর  ছবিটি আসলে অনার্য শিবেরই ছবি ।  এবং কড়ি জিনিসটা  অস্ট্রিকভাষী  নিষাদ /  কিরাতের উপচার  ( উপকরণ )  ।  এবার তাহলে বলি যোগ -  এর সঙ্গে চৈতন্যময়ী মা - প্রকৃতির কী সর্ম্পক ।  যোগীগণ শরীরের চৈতন্যকেই প্রাণশক্তি বা আত্মা বলে মনে করতেন ।  দেহের বাইরে চৈতন্য যেহেতু সম্ভবপর নয়; সুতরাং ,  শরীর সম্বন্ধেই অনার্য যোগীঋষিরা সুপ্রাচীনকালে কৌতূহলী  হয়ে উঠেছিলেন ।    ( পাঠক ,   এই সুপ্রাচীন ভাবনাকে বাউল দর্শনেরও ভিত্তি বলে মনে করতে পারেন কিন্তু )  দেহকে বোঝা ও একে নিয়ন্ত্রন করে ইচ্ছে মতন পরিচালিত করা যোগসাধনার অন্যতম লক্ষ্য ।   ‘ কায়া ’   মানে শরীর ।   ‘ কায়সাধন ’  মানে শরীরের সাধনা ।  ‘  কায়সাধন অতি প্রাচীন দেশী শাস্ত্র ,  তত্ত্ব ও পদ্ধতি ।  ’  ( বাঙলা বাঙালি ও বাঙালীত্ব :  আহমদ শরীফ; পৃষ্ঠা ৪৩ )  এ ছাড়া শরীর বিষয়ক বাঙালির ধর্মতত্ত্বের একটি বড় সিদ্ধান্ত এই  -  ‘ ব্রহ্মান্ডে য গুণাঃ সন্তি তে তিষ্টন্তি কলেবরে ’  ।  এর মানে ,   ‘ যা আছে ভান্ডে  ( মানে শরীরে / মানবদেহে )  তাই আছে বিশ্বভ্রহ্মান্ডে বা ইউনিভার্সে  ।  ’  ড . আহমদ শরীফ একবার মন্তব্য করেছিলেন :    ‘ বাঙালির ধর্মতত্ত্বে পাপ - পুন্যের কথা বেশি নেই ।  অনেক বেশি রয়েছে জীবন রহস্য জানবার বুঝবার প্রয়াস ।  ’   ( বাঙলা বাঙালি ও বাঙালীত্ব :  আহমদ শরীফ পৃষ্ঠা; ৪৮ )  পন্ডিতের এ কথা একালেও যেমন সত্য সেই আদিম নিষাদ - যুগেও সত্য ।   .  .  .  বলেছিলাম তন্ত্রের একটি বিরাট সিদ্ধান্ত হল শক্তিকে চৈতন্যময়ী মনে করা ।  সেই চৈতন্যময়ী শক্তি কি কেবল প্রকৃতিতেই বিরাজ করে ?   না ।  চৈতন্যময়ী শক্তি সর্বত্র বিরাজমান । মানবদেহে ? অবশ্যই ।  প্রাচীন বাংলার বাঙালি যোগীগণ শরীরের ভিতর  যে চৈতন্যকেই প্রাণশক্তি বা আত্মা মনে করেন তিনিই সেই চৈতন্যময়ী  ।  এই মানবচৈতন্য সেই শক্তিরই এক রূপ ।  দেহের বাইরে চৈতন্য সম্ভব নয় বলেই  জীবন রহস্য জানবার বুঝবার প্রয়াস  প্রাচীন বাংলার বাঙালি যোগীগণ  শরীর সম্বন্ধে কৌতূহলী হয়েছে এবং এভাবে  সুপ্রাচীন কালেই বাউল দর্শনের ভিত্তি স্থাপন করেছেন ।  ছান্দোগ্য উপনিষদেও এর সমর্থন  ‘ এই পৃথিবীতে দেহেরই পূজা করিবে ,  দেহেরই পরিচর্যা করিবে ।  দেহকে মহীয়ান করিলে এবং দেহের পরিচর্যা করিলেই ইহলোক ও পরলোক - এই উভয়লোকই লাভ করা যায় ।   ( বিরোচন ।  ৮ / ৮ / ৪ ) এবার বলি তন্ত্রমতে পূজার আধার ১১ টি ।  এসব আধার পূজারীর দেহের সঙ্গে সর্ম্পকযুক্ত ।   দেবীপ্রতিমা ,  প্রজ্জ্বলিত অগ্নি ,  পাত্রস্থিত জল ,  চিহ্নিত যন্ত্র ,  মন্দির পরিচায়ক ছবি অংকিত বিশেষ চিহ্ন  ( সাত্ত্বিক চিহ্ন ,  ঔঁ কার চিহ্ন )  মস্তক শিরোদেশ এবং পূজারীর হৃদয় ।  পূজায় দুটি বিষয় রয়েছে ।  এক মন্ত্র ও উপচার ।  একটি অন্তরের দিক ও অন্যটি বাহ্যিক দিক ।  মন্ত্র অন্তরের দিক ,  উপচার বাহ্যিক দিক ।  উপচার হল পূজার উপকরণ ।   আশ্চর্য এই যে  - পূজার উপচারও দেহের সঙ্গে গভীরভাবে সর্ম্পকিত ।   পূজায় প্রধান হল পঞ্চোপচার ।  যেমন সুগন্ধ দ্রব্য ,  পানীয় ,  প্রদীপ ,  পাখার বাতাস ও ফুল ।  এসবের রয়েছে গুরুত্বপূর্ণ তাৎপর্য ।  আসলে পঞ্চোপচার হল পূজারী  দেহের প্রাণের মনের বেদনের ও অহং এর প্রতীক যা দেবীর নিকট নিবেদন করা হয় ।  এর মানে পূজারী তার বস্তুময় জীবনক্ষেত্র ,  প্রাণময় জীবনক্ষেত্র ,  মনোময় জীবনক্ষেত্র ,  বোধময় জীবনক্ষেত্র এবং আনন্দময় জীবনক্ষেত্র প্রতীক হিসেবে দেবীর কাছে নিবেদন করলেন ।  এর নামই আত্ম নিবেদন ।  এভাবে উপাসক মানুষ তার সীমাবদ্ধতাকে অতিক্রম করল ।  এ পোস্টের গোড়ায়  এই দুটি প্রশ্ন ছিল যে  পূজা  কাকে করা হয় ?  পূজা  কেন করা হয় ? বাঙালি হিন্দু তান্ত্রিক বলেই  পূজা করে; বাঙালি হিন্দুর ঐতিহ্যে যোগসাধনার ভূমিকা রয়েছে বলেই তারা পূজা করে ।  বাঙালি হিন্দু তান্ত্রিক বলেই প্রাকৃতিক  শক্তিকে চৈতন্যময়ী মনে করে ।   এবং সেই চৈতন্যময়ী শক্তিকে বাঙালি হিন্দুর মানবীয় উপলব্দির সীমানায় নিয়ে এসে সেই চৈতন্যময়ী শক্তির সঙ্গে মাতাপিতার সর্ম্পক স্থাপন করে ,   সেই চৈতন্যময়ী শক্তিকে  দেবীরূপে কল্পনা করে পূজা করে ।  অষ্ট্রিক ভাষার শব্দ  ‘ পূজা ’  অর্থ - শ্রদ্ধা  .  .  .  এই পোস্টটির তথ্যের উৎস :  আহমদ শরীফ; বাঙলা বাঙালি ও বাঙালীত্ব ।  নরেন্দ্রনাথ ভট্টাচার্য; ধর্ম ও সংস্কৃতি; প্রাচীন ভারতীয় প্রেক্ষাপটড .  এম আর দেবনাথ; সিন্ধু থেকে হিন্দু  ।  রণজিৎ কর; সনাতনধর্ম :  মত ও মতান্তর । 






অ্যাঙ্গলো -  স্যাক্সোন ইংল্যান্ড


 ব্রিটিশরা ভারতীয় উপমহাদেশ দুশো বছর শাসন করলেও তাদের দ্বীপ - রাষ্ট্রটিও দীর্ঘকাল বহিরাগত রোমান ,  অ্যাঙ্গলো - স্যাক্সোন এবং নর্মানরা  জয় করেছিল ।  ব্রিটিশ দ্বীপপুঞ্জে  ৬০০ বছর ধরে  ( ৬৫৫ - ১০৬৬ খ্রিস্টাব্দ )  অ্যাঙ্গলো -  স্যাক্সোন যুগে  ব্রিটেনের সামাজিক - রাজনৈতিক বিপুল পরিবর্তন সাধিত হয়েছিল; এই সময়ে  ভাষা ও সাহিত্যেরও বিকাশ হয়েছিল ।  এসব কারণেই ব্রিটেনের ইতিহাসে অ্যাঙ্গলো -  স্যাক্সোন যুগটি এক বিশেষ তাৎপর্যপূর্ণ যুগ হিসেবে চিহ্নিত ।  অ্যাঙ্গলো -  স্যাক্সোন যুগেই দ্বীপ - রাষ্ট্র গ্রেট ব্রিটেন হয়ে ওঠে ইংল্যান্ড - যার অর্থ  :   ‘ এঙ্গেলদের ভূমি ।  ’ 
    ব্রিটিশ  দ্বীপপুঞ্জের মানচিত্র ।  ব্রিটিশ দ্বীপপুঞ্জ  রোমান ,  অ্যাঙ্গলো -  স্যাক্সোন এবং নর্মানরা  আসার আগে ব্রিটিশ দ্বীপপুঞ্জ  ব্রিটনরা বাস করত  ।  এরা ছিল কেলটিক জাতিরই একটি শাখা ।  
 অ্যাঙ্গলো -  স্যাক্সোনরা ব্রিটিশ  দ্বীপপুঞ্জে পৌঁছেছিল পঞ্চম এবং ষষ্ট শতকে ।  এদের সঙ্গে জুটরাও ছিল ।  জুটরা ছিল ডেনমার্কের উত্তর  অঞ্চলের লোক ।  এর আগে ৪৩ খ্রিস্টাব্দে  ব্রিটিশ দ্বীপপুঞ্জটি রোমানরা   আক্রমন করে অধিকার করে নেয় ।  এরপর ৪০০ বছর ধরে ,  বিশেষ করে ,  দক্ষিণ ব্রিটেনে রোমান শাসন অব্যাহত থাকে ।  খ্রিস্টীয় পঞ্চম শতকের শুরুতে রোমান সা¤্রাজ্যের কেন্দ্রটি দূর্বল হয়ে পড়লে এবং রোমানদের কাছে ব্রিটেনের গুরুত্ব কম থাকায় ৪১০ খ্রিস্টাব্দে রোমানরা ব্রিটিশ  দ্বীপপুঞ্জ ছেড়ে যায় । 
    ব্রিটেনে একটি রোমান স্নানাগার ।  
 খ্রিষ্ঠীয় পঞ্চম এবং ষষ্ট শতকে উত্তর সাগর  ( নর্থ সি )  থেকে  অ্যাঙ্গলো -  স্যাক্সোন ও জুটরা ব্র্রিটেনে আসতে থাকে ।  তারা ব্রিটিশ দ্বীপপুঞ্জে গিয়েছিল প্রধানত উত্তর জার্মানি ,  ডেনমার্ক এবং উত্তর হল্যান্ড থেকে ।  এরা ছিল মূল মিশ্রজাতি ।  তবে তাদের বেশির ভাগই ছিল স্যাক্সোন ,  এঙ্গেলস আর জুট ।  অবশ্য এদের মধ্যে কিছু  কিছু ফ্রাঙ্ক ও ফ্রিসিয়ানও ছিল  ।  স্যাক্সোন ,  ফ্রাঙ্ক ও ফ্রিসিয়ানরা ছিল জার্মান - ডাচ ।  এঙ্গেলসরা দক্ষিণ ডেনমার্কের অধিবাসী ।  
    অ্যাঙ্গলো -  স্যাক্সোনরা ছিল জার্মানিক জাতির অর্ন্তভূক্ত ।  তারা ব্রিটিশ দ্বীপপুঞ্জে গিয়েছিল প্রধানত উত্তর জার্মানি ,  ডেনমার্ক এবং উত্তর হল্যান্ড থেকে ।   ইউরোপের উত্তরাঞ্চল  ‘ জার্মেনিয়া ’  নামে পরিচিতি ছিল ।  অ্যাঙ্গলো -  স্যাক্সোনদের ব্রিটিশ দ্বীপপুঞ্জে আসার অন্যতম  কারণ  ছিল বন্যা । 
 রোমানরা ব্রিটেন অধিকার করে গড়ে তুলেছিল  প্রাচীর ঘেরা নগর ।  তারা প্রাচীর ঘেরা নগরেই বাস করলেও অ্যাঙ্গলো -  স্যাক্সোনদের গ্রামীণ মানসিকতার জন্য তারা বাস করত গ্রামে ।  অ্যাঙ্গলো -  স্যাক্সোনরা গ্রাম গড়ে তুলত  কখনও রোমান প্রাচীরের বাইরে বনজঙ্গল পরিস্কার করে কখনও -  বা রোমান প্রাচীরের ভিতরেই ।  অ্যাঙ্গলো -  স্যাক্সোনরা  নৌবিদ্যায় দক্ষ ছিল বলেই তাদের গ্রামগুলি ছিল নদীর কাছাকাছি ।  গ্রামের সবচে বড় বাড়িটিই ছিল গোত্র প্রধানের ।  গোত্র প্রধান ওই বাড়িতে সৈন্যসামন্ত নিয়ে থাকতেন ।  অ্যাঙ্গলো -  স্যাক্সোনদের গ্রামে মাটির কাজ ও কাপড়বোনার জন্যও ছিল আলাদা ঘরবাড়ি  ।  চরণভূমি ছিল অ্যাঙ্গলো -  স্যাক্সোনদের  এজমালি সম্পত্তি ।  
    অ্যাঙ্গলো -  স্যাক্সোন গ্রাম ।  
 অ্যাঙ্গলো -  স্যাক্সোন রা ব্রিটিশ দ্বীপপুঞ্জে পদার্পন করার পর থেকেই ব্রিটিশ দ্বীপপুঞ্জের পরিস্থিতি  ছিল সাংঘর্ষিক ।  প্রতিপক্ষ মূলত ব্রিটন এবং ভাইকিং ।  যে কারণে অ্যাঙ্গলো -  স্যাক্সোন  সমাজে সারা বছরই বিরাজ করত  যুদ্ধকালীন পরিস্থিতি  ।  রাজা ছিলেন যুদ্ধনেতা; যুদ্ধে নেতৃত্ব দান ও বিজয় অর্জনই ছিল রাজার দায়িত্ব ।  রাজা দূর্বল হলে তাকে হত্যা করা হত ।  যুদ্ধে প্রধানত ব্যবহৃত হত  সাত ফুট লম্বা  বর্শা ।  বর্শার মাথায় থাকত সুতীক্ষ্ম লৌহ ফলক ।  তরবারি ব্যবহার করতে পারত কেবল ধনী ও অভিজাতরা ।  অভিজাতরা থাকত  রাজার অধীনে  ।  এদের অধিকারে থাকত জমি ও দাস । 
     অ্যাঙ্গলো -  স্যাক্সোন  কুঁড়েঘর  । 
 কাঠের তৈরি  অ্যাঙ্গলো -  স্যাক্সোন  কুঁড়েঘরগুলির ছাদ তৈরি করা  হত খড় দিয়ে  ।  নেকড়ে ,  শেয়াল ও ভালুকের আক্রমন থেকে বাঁচতে কুঁড়ের চারপাশে তৈরি করা হত কাঠের  উঁচু বেড়া ।  কুঁড়েঘরের ভিতরে থাকত একটি মাত্র রুম ।  ওই রুমেই থাকত  রান্না ,  তাপ ও আলোর জন্য উনুন ।  গ্রামের বিশাল হলরুমে নিয়মিত উৎসব অনুষ্ঠিত হত ।  বড় একটি কড়াইয়ে মাংস - সবজি এসব একসঙ্গে সেদ্ধ করে স্টু তৈরি করা হত  ।  অ্যাঙ্গলো -  স্যাক্সোনরা  রুটি বানাতো গম এবং রাই দিয়ে ।  ফলাত গাজর ,  কপি ,  সীম ,  বীন ও রসুন ।  ফলের মধ্যে আপেল ,  চেরি ও পাম ।   শূকর এবং হেরিং  মাছ তারা  শীতে লবন দিয়ে সংরক্ষণ করত । 
    অ্যাঙ্গলো -  স্যাক্সোনদের  প্রধান দেবতা  ওডেন । 
 প্রথম যখন অ্যাঙ্গলো -  স্যাক্সোনরা ব্রিটিশ দ্বীপপুঞ্জে  এল -  তখন তারা  ছিল বহুদেবতায় বিশ্বাসী -  তারমানে প্যাগান ।   তারা সমাধিতে মূল্যবান সামগ্রী সংরক্ষণ করত ।  সপ্তাহের নির্দিষ্ট কয়েকটি দিন ছিল দেবতার নামে; অ্যাঙ্গলো -  স্যাক্সোনদের প্রধান দেবতা ছিলেন ওডেন ।  দেবতার পোশাক - আশাক রাজার মতন ; হাতে অভিজাত্যের প্রতীক  বর্শা  । প্রেমের দেবী ফ্রেয়া ।  ইনি ওডেন এর স্ত্রী ।  ফ্রেয়া এতই সুন্দরী যে ইনি কিছুই বহন করতেন না ।   সূর্যদেব ছিলেন  অ্যাঙ্গলো -  স্যাক্সোনদের জীবনদেবতা ।  সূর্যদেব ছিলেন তরুণ এবং তাকে ঘিরে ছিল জ্যোতির বলয় ।  চন্দ্র ছিলেন  শিকারের দেবী ।  পরণে সাদা রঙের দীর্ঘ ঢোলা পোশাক;  হাতে তীরধনুক । যুদ্ধের দেবতা ছিলেন টিউই ।  দেবতা টিউইয়ের  পোষাক ছিল অ্যাঙ্গলো -  স্যাক্সোন  যোদ্ধার মতন; হাতে কুঠার ।  বজ্রের দেবতা  ছিলেন : থুনর ।  পরনে  যোদ্ধার বেশ ,  যিনি বহন করতেন বজ্রপাত ।  আর ভারি হাসিখুশি আর  নাদুসনুদুস  দেখতে স্যার্টান ছিলেন কৌতুকের দেবতা  । 
   অ্যাঙ্গলো -  স্যাক্সোন রাজদরবার । 
 ৫৯৬ খ্রিষ্টাব্দে অ্যাঙ্গলো -  স্যাক্সোনদের খ্রিষ্ঠীয় সাধুগণ খ্রিষ্টধর্মে দীক্ষিত করার উদ্যেগ নেন । সেন্ট অগাষ্টিন এ ক্ষেত্রে গুরুত্বপূর্ণ ভূমিকা পালন করেন ।  এসব উদ্যেগের ফলে ৬৫০ সালের মধ্যেই সমগ্র ইংল্যান্ডই খ্রিষ্টধর্মে ধর্মান্তিত হয়ে পড়ে  ।  তবে অ্যাঙ্গলো -  স্যাক্সোনরা গির্জার ওপর অবিচল আস্থার কথা বললেও তাদের পূর্বতন প্যাগান বিশ্বাসটি অ্যাঙ্গলো -  স্যাক্সোন সমাজে প্রচলিত ছিল ।  তবে খ্রিষ্টধর্মে দীক্ষিত  হওয়ার ফলে অ্যাঙ্গলো -  স্যাক্সোন  সমাজে যুদ্ধবিগ্রহ কমে আসে । 
   ওল্ড ইংলিশে  অস্টম এবং একাদশ শতকের মধ্যে ৩১৮২ লাইনে   রচিত অ্যাঙ্গলো -  স্যাক্সোন  দের  বীরগাথা বেওউল্ফ -  এর প্রথম পৃষ্ঠা । 
 অ্যাঙ্গলো -  স্যাক্সোন  দের বর্ণমালা  Futhorc runic alphabet  নামে এবং ভাষাটি  ‘ ওল্ড ইংলিশ ’  নামে পরিচিত ।  ভাষাটি ব্রিটিশ দ্বীপপুঞ্জে  শতাব্দী থেেেক প্রচলিত ।  অল্প নমুনা টিকে আছে ।  স্যাক্সোনরা তাদের ভাষাকে বলত - Englisc ;  ওল্ড ইংলিশ -  এ sc উচ্চারণহয় sh  এর মতো ।   তার মানে Englisc  - এর উচ্চারণ ইংলিশ ।  বর্তমান ইংরেজি ভাষার প্রাথমিক কাঠামো এবং শব্দের উৎস ওই  ‘ ওল্ড ইংলিশ ’  ।  পরবর্তীতে নর্মান বিজয়ের পর  ইংরেজি ভাষায় নতুন শব্দ  ( ফরাসি )  যোগ করেছে মাত্র ।  
    ১০৬৬ সালের ১৪ অক্টোবর হেষ্টিংসের যুদ্ধ সংগঠিত হয়েছিল । 
 ১০৬৬ সালে উত্তর ফ্রান্সের অধিবাসী নর্মানদের ইংল্যান্ড বিজয়ের ফলে ব্রিটিশ দ্বীপপুঞ্জে অ্যাঙ্গলো -  স্যাক্সোন যুগের অবসান ঘটেছিল ।  নর্মান্ডির  ডিউক ২য়  উইলিয়াম  এই অভিযানের নেতৃত্ব দিয়েছিল ।  সে সময় ইংল্যান্ড রাজা ছিলেন দ্বিতীয় হ্যারল্ড ।  ইনি ১০৬৬ সালের ১৪ অক্টোবর হেষ্টিংসের যুদ্ধে ফরাসি নর্মান যৌথবাহিনীর কাছে পরাজিত হন ।  নর্মান্ডির  ডিউক ২য়  উইলিয়াম  ১০৬৬ সালের বড়দিনে লল্ডনে রাজ্যাভিষেক ।  নতুন যুগের সূচনা হয় ।  
    হেষ্টিংসের যুদ্ধ
   সোনার অলঙ্কার 
   অ্যাঙ্গলো -  স্যাক্সোন যোদ্ধা 
   অ্যাঙ্গলো -  স্যাক্সোন  দের  Futhorc runic alphabet  
 ছবি : ইন্টারনেট । 
তথ্যসূত্র : 
 http :  /  / saraalgoe . hubpages . com / hub / Anglo - Saxon     http :  /  / history . parkfieldict . co . uk / home     

                    




একদিন আরকুম শাহ



 ‘ কৃষ্ণ দিলায় রাধার গলে / রাধায় দিলা কৃষ্ণর গলে / আনন্দে সখীগণ নাচে /  দেখিয়া প্রেমের খেলা ।  ’  হযরত সুফি শাহ আরকুম আলী  ( র .  ) 
 আরকুম শাহ ১৯৩৭ সালের অক্টোবর মাসের এক কুয়াশাময় ভোরে সুরমা নদীর দক্ষিণ  পাড়ে দাঁড়িয়ে ছিলেন   । দিনটি ছিল আশ্বিন মাসের শেষ দিন; নদীর শীত - জড়ানো শীতল বাতাসে  বৃদ্ধের  ষাট বছরের শরীরটি একবার কেঁপে উঠল যেন ।  নদীর ওপরে ঘন কুয়াশার একটি চাদর বিছানো ।  নদীর ওই পাড়ে কাজিরবাজার;  কুয়াশার চাদর ভেদ করে দেখা যায় না ।   রোদও এখনও ফুটে ওঠেনি ।  ধূসর  কুয়াশার কারণে  নদীতে নৌকাও চোখে পড়ে না ।  কেবল পিছনের চালতাবাগান থেকে পাখিদের কিচিরমিচির শোনা যায় ।  চালতাবাগানের ভিতর দিয়ে সরু একটি পথ ।  তারপর ঘন বাঁশঝাড় ।  বাঁশঝাড় পেরিয়ে  একটা পানা পুকুরের ধারে  ধরাধরপুর গ্রামের  বায়তুল জান্নাহ জামে মসজিদ ।  ফজরের নামাজ শেষ করে তসবি হাতে নদীপাড়ে এসেছেন আরকুম শাহ ।  বৃদ্ধ প্রতিদিন ভোরেই সুরমাপাড়ে এসে দাঁড়ান ।  
বৃদ্ধের  পরনে কালো রঙের দীর্ঘ একটি আলখাল্লা ।  তার  ওপর একটি পুরনো তসরের  চাদর ।  মরমি গানের সাধক হিসেবে আরকুম শাহর নামডাক আছে সুরমা নদীর দুই পাড়ে ,  সিলেট অঞ্চলে ।  বরই কান্দির ভক্ত আবদুল জব্বার বড় শখ কইরা দিসিল এই চাদরখানা ।  
বৃদ্ধ বেশ লম্বা ,  তাঁর  গায়ের রং তামাটে ।  মাথায় কিস্তি টুপি ।  মুখ ভরতি দরবেশদের মতন পাকা লম্বা দাড়ি ।  তবে বৃদ্ধকে কেমন  এই মুহূর্তে কেমন বিষন্ন দেখায় ।  আজ শেষ রাত্রির খোয়াবে  পির সাহেবকে দেখা দিয়াছেন ।  মন এই কারণেই হয়তো বিমর্ষ  .  .  . 
আরকুম শাহর পিরের নাম শাহ আবদুল লতিফ ।  পীর ছাহেব বছর দশেক হইল ইন্তেকাল করিয়াছেন ।   পিরকে অত্যন্ত ভক্তিশ্রদ্ধা করতেন আরকুম শাহ ।  পিরের কাছেই বাতেনি - মারাফতের জ্ঞান লাভ করেছেন বৃদ্ধ ।   একমাত্র মরমি কাব্যগ্রন্থ  ‘ হকিকতে সিতারা ’   পিরের স্মরণেই লিখেছেন ।  সে বইতে লেখা আছে :   ‘ মুর্শিদ ধরিও কান্ডার /  অবুঝা বালাকের নৌকা ডুবিব তোমার ।  ’   .  .  .  
অনেক কাল হইল পির সাহেব শাহ আবদুল লতিফ তাঁর চিল্লাখানায় বসিয়া আল্লাহতালার শান ও  সিফাত বর্ণনা করতেছিলেন ।  উনিশ শো চব্বিশ সালের ঘটনা ।  বর্ষাকাল ।  গুঁড়ি গুঁড়ি বৃষ্টি পড়িতেছিল ।  চিল্লাখানার পিছনে একটি পানা ভরতি বিল; খোলা জানালা দিয়া পানার গন্ধ আসিতে ছিল ।  তখনও জুহরের ওয়াক্ত হয় নাই ।  আমি ,  আমার পিরজান শাহ আবদুল লতিফ এবং সিলেট সদর আদালতের মুন্সেফ শাহাবুদ্দীন আলী মজুমদার  চিল্লাখানার লাল সিমেন্টের মেঝেতে বসিয়া দ্বীনের আলোচনা করিতেছিলাম ।  পির সাহেব একখানা উঁচা তক্তপোশে  জায়নামাজ পাতিয়া বসিয়াছিলেন ।   পির সাহেব বলিলেন ,  আল্লাহতালার গুণ বান্দার পক্ষে বর্ণনা করা সম্ভব নয় ।  তাহার শান মুখে বলা যায় না ।   .  .  .   এই কথা শুনিয়া আমার ভাব আসিলে পরে আমি তখন গাহিয়া উঠিলাম :   ‘ এই নৌকা বানাইল যে কারিগরে /  তার তুল্য মেস্তরি নাই এই ভব সংসারে ।  '  এই গান শুইন্যা নি আমার পিরজান  আমারে জড়াইয়া ধরে কান্দন আরম্ভ করলেন ।  
এই সব কথা স্মরণ করে বৃদ্ধ আরকুম শাহ এই মুহূর্তে সুরমা নদীর পাড়ের  এই কুয়াশা ছড়ানো ভোরে দাঁড়িয়ে দীর্ঘ নিঃশ্বাস ফেলেন ।  
পির সাহেব বলছিলেন ,  আরকুম ?  
বলেন ,  হুজুর ।  
চিলমচিতে পানের পিক ফেলিয়া আমার পিরজান বলিলেন ,  তোমার জন্মের পরেই তোমার ফকিরির বয়েত হইয়া গেছে আরাকুম ।  তোমার আমার মুরিদ হওনের দরকার নাই । 
এই কথায় আমার কান্দন আসিল ।  আমার সিলেটের  দক্ষিণ সুরমার ধরাধরপুর গ্রামের কথা মনে পড়িয়া গিয়েছিল; দক্ষিণ সুরমার  ধরাধরপুর গ্রামেই আমার জন্ম  .  .  .  ছিয়াত্তরের মন্বন্তর হইল যেই বৎসর  ( ১৭৭০ ইং )  তার সাত বছর পরে  ।   বেনিয়া ইংরেজরা তখন বঙ্গদেশে পাকাপোক্ত ভাবেই ঘাঁটি গাড়িয়া বসিয়াছে ।  আমি আমার মায়ের মুখে শুনছি  .  .  .   দুর্ভিক্ষের বছরে বঙ্গদেশে প্রবল বৃষ্টিপাত হইছিল; ফলত ,  বন্যায় সমস্ত  ফসল তলাইয়া গিয়াছিল ।  মানুষ খাইব কী ।  তয়  দুর্ভিক্ষের বছরেও  বিয়া - শাদি বন্ধ হইয়া ছিল না ।  বেটুয়া নদীর পাড়েই আমার নানার বাড়ি ।  সেই নদীর পানি উছলিয়া উঠছিল  দুর্ভিক্ষের বছরে  ।   আমার পিতা শরিয়ত মোতাবেক দুই জন মাত্র মুরুব্বি লইয়া নৌকাযোগে দক্ষিণ সুরমার ধরাধরপুর গ্রাম হইতে যাত্রা করিয়া কন্যাগৃহে উপস্থিত হইলেন ।  আশ্বিন মাসের বারো তারিখে আমার মায়ের বিয়া হইয়া গেল ।  আমার মার কোল আলো করিয়া আমি ভুমিষ্ট হইলাম ।  আমার মা ছিলেন স্নেহশীলা রমনী ।  তিনি আমায় অতিশয় স্নেহ করিতেন ।  আমার মা গান জানিতেন ।  সৈয়দ আবদুর রহিম হোসাইনি চিশতির গান গাইতেন -   ' দয়াল রসুল হবিব বিনে কে আছে আমার / সকলি ছাড়িয়া দয়াল ধইরাছি চরণ তোমার '  .  .  .  কবি তাজ উদ্দীনের কবিতা সুর করিয়া পড়িতেন -  ' পূর্বেতে আছিলা প্রভূ নৈরূপ আকার / ইচ্ছিলেক নিজ সখা করিতে প্রচার /  নিজ সখা মোহাম্মদ প্রথমে সৃজিলা /  সেই জ্যোতি নুরে ত্রিভূবন নির্মীলা '   .  .  .  এই সকল মরমি গান আমার শৈশব জুড়িয়া ছিল ।  মায়ের মুখে এই সকল গান শুনিয়া আমি বড় হইতেছিলাম ।  আমাকে যথাসময়ে পাঠশালায় পাঠানো হইল ।   বেটুয়া নদীর ধারে পাঠশালা ।  আমি পাঠশালায়  যাইতে শুরু করিলাম ।  একদিনের কথা ।   পাঠশালায়  যাইতে যাইতে আমার মনের মধ্যে কথা ও সুরের উদয় হইল  .  .  .  ' মা বাপের ঘরে পয়দা জনমের স্থান / নাই জানি কোথায় আছে আখেরি মোকাম ।  '   .  .  .  আমি অবাক হইয়া গেলাম ।  কে গান গায় ?  আমি আশেপাশে  তাকাইয়া দেখি কেউ নাই ।  পানা ভরতি চৈত্যার মার খালের উপরে কেবল একখানা বাঁশের সাঁকো ধনুকের মতন বাঁকিয়া আছে ।  খালের যতখানি পরিস্কার পানি ,  তাহাতে আকাশের ছায়া পড়িয়াছিল ।  আমি তখন বুঝিলাম আমার মা কেবল গান গাহিতে পারেন; আমার মা গান বাঁধিতে জানেন না; আমি গান বাঁধিতে পারি ।  সিলেটের মাটি হইল উদাসী বাউরি মাটি ।  সে মাটির গুণে আর সুরমার বাতাসের টানে আমার পিতা একদিন  বিবাগী হইয়া গেলেন ।  আমার মায়ে কান্দিল আর কান্দিল ।  আমি গাহিলাম :  ‘ পাগল আরকুম বলে মিছা ঘরবাড়ি / সুয়াপাখি উড়িয়া গেলে পিঞ্জিরা হয় খালি রে ।  ’  আমার গান শুনিয়া আমার মা আর কাঁদিল না ।  আমার গান শুনিয়া মা ধন্য হইয়াছেন ।  তাঁহার আর কোনও দুঃখ নাই ।  পুত্র দয়াল রসুল হবিব  - এর রহমত লাভ করিয়াছে । 
আজ সুবেহ সাদিকে মুয়াযজিন এর মধুরকন্ঠে আমার ঘুম ভাঙিয়া গিয়াছিল ।  আস সালাতু খায়রুম মিনান নাউম  .  .  . ঘরের আবছা অন্ধকারে মেশক আতরের হাল্কা গন্ধ ।  আমার পিরজানকে খোয়াব দেখিলে পর ঘুম ভাঙিবার পর ঘরের মধ্যে  আতরের গন্ধ পাই ।  চৌকি হইতে নামিয়া পায়ে চটি গলাইয়া খিল খুলিয়া ঘর হইতে বাহির হইলাম ।  উঠানে কুয়াশা ছিল ।  পুত্ররা সব দোর বন্ধ করিয়া পুত্রবধূদের  লইয়া আয়েশ করিয়া ঘুমাইয়া আছে ।  আমার দীর্ঘশ্বাস পড়িল ।   পুকুরপাড়ে আসিয়া শীতল পানিতে অজু করিলাম ।  বাড়ির পিছনে গাবগাছ ,  খাল; তাহার পর রেললাইন ।  মোল্লারগাঁওগামী প্যাসেঞ্জার ট্রেনের ঝমঝম আওয়াজ শুনিতে পাইলাম ।  জমিন কাঁপিয়া উঠিল ।  আমি হাঁটিতে হাঁটিতে  সেই পানা পুকুর পার হইয়া ,  সেই ঘন বাঁশঝাড়ের ভিতর দিয়া বায়তুল জান্নাহ জামে মসজিদ আসিয়া উপস্থিত হইলাম । মসজিদে  মুসল্লির সংখ্যা কম এবং অধিকাংশই বৃদ্ধ ।  তাহাদের সঙ্গে  জামাতে নামাজ আদায় করিলাম ।  ফজরের নামাজ শেষ করিয়া তসবি হাতে মসজিদ হইতে বাহির হইতেই    কী এক সুর মাথায় গুঞ্জন করিয়া  উঠিল; সেই সঙ্গে তালও বাজিতেছিল ,  পরিচিত তাল; ছন্দও পরিচিত  ।  তবলা কিংবা মৃদঙ্গ নয় - ঢোলের বোল শুনিলাম যেন  ।  কিন্ত ,  হায় ,  সুরের সঙ্গে কথা আসিতেছিল না ।  এমন তো হয় না কখনও ।  আমি একপ্রকাশ  অস্বস্তি বোধ করিতে থাকি  ।  আমার কি যাওনের সময় হইল নাকি ?  আল্লাহতালার সঙ্গে  মিলনের সম্ভাবনায় আমি শিউরাইয়া  উঠিলাম ।  
সূর্যালোকে কুয়াশা ধীরে ধীরে মিলিয়ে যাচ্ছিল ।   চরাচরে  শাদা নরম রোদ ফুটে উঠছিল ।  ১৯৩৭ সালের আশ্বিন মাসের  ভোরের বাতাসে সুরমার দক্ষিণ  পাড়ের বিস্তীর্ণ  শুভ্র কাশফুল  দুলছিল ।  শরতের আসমান কী নীল দেখায় ।  নীল আসমানে সাদা - সাদা মেঘপুঞ্জ ভাসিয়া বেড়াইতেছে ।  বৃদ্ধ আরাকুম শাহ  গভীর শ্বাস টানলেন ।  বাতাসে দুর্বাঘাসের নরম গন্ধ ।   দেবী দূর্গা আইতেছেন ।  বৃদ্ধ যেন ঢাকের শব্দ শুনতে পেলেন ।  আজ মহালয়ার অমাবস্যা ।  আরকুম শাহ জানেন :  মহালয়ার তিথিতেই  দেবীপক্ষের সূচনা ।  সিলেটের হিন্দুসমাজে তাঁর ভক্তের সংখ্যা নেহাত কম নয় ।  তাঁর লেখা রাধাকৃষ্ণ বিষয়ক গান  .  .  .  যেমন  -  বিনা দরশনে অঙ্গ জ্বলিয়া হইল ছারখার /  মনের দুঃখ রইল মনে কলঙ্কী রাধার ।  .  .  .  . এই পদটি সুরমার দুই পাড়ের হিন্দুসমাজে বেশ জনপ্রিয়তা লাভ করেছে ।  আরকুম শাহর বন্ধু রমেশচন্দ্র বলেন ,   ‘  আরকুম ,  দূর্গাপূজা   মানে হইল অসুরের বিরুদ্ধে দেবী মায়ের সংগ্রামের সূচনা ।  দূর্গপূজা হইল অসুর বধের পূজা ।  ’  
এই অসুর হইল ইংরাজ  .  .  .  বৃদ্ধ এই মুহূর্তে ভাবলেন ।  ইংরাজদের ভেদবুদ্ধির যড়ষন্ত্রের  কারণে হিন্দু - মুসলমানের সম্প্রতি বিনষ্ট হইতেছে; হিন্দু - মুসলমানের  বন্ধন ছিন্ন হইতেছে  ।  আরকুম শাহ  আক্ষেপে ফুঁসে ওঠে ।    দিন কয়েক আগে  রাতের অন্ধকারে দুর্বত্তরা নাকি  মোল্লারগাঁও -  এ প্রতিমা ভাঙচুর করছে  ।  বৃদ্ধ দরবেশ ভারি  মর্মাহত বোধ করেন ।  এরা হইল ইংরাজের চর ।    তাঁর জন্মের পর তিনি মুসলমান জনগোষ্ঠীর সংকীর্ণ এবং অনুদার একটি অংশের এমন সাম্প্রদায়িক বিদ্বেষ ছড়াইতে দেখেন  নাই ।  ইংরাজের চর না হইলে এমন দুষ্কর্ম করে ?  নদীতে রোদ আর কুয়াশার মিশে ছিল ।  নদীর পাড় ঘেঁষে রেললাইন ।  মেইল ট্রেনের ঝমঝম শব্দ শুনতে পেলেন বৃদ্ধ ।  আগামী মঙ্গলবার রেলগাড়িতে চড়িয়া একবার মোগলা বাজার যাওয়ার কথা ।  মোগলা বাজার বাদাউরা বিলে ধলা চৌধুরীদের বাড়িতে গানের জলসা আছে  ।  এই বয়েসেও গানের ডাক আসে ।  আল্লাহর অশেষ রহমত ছাড়া আর কী !  
বাঁ পাশে নদীর পাড় ঘেঁষে  একটি বিশাল বটবৃক্ষ ।  বৃক্ষতলায়  নদীর ঘাট ।  চাদরমুড়ি দিয়ে কয়েকজন নারীপুরুষ দাঁড়িয়ে ছিল ।  বড় একটি দুধের ধামার পাশে গোয়ালা রাইচরণকে দেখতে পেলেন ।  মাছের ঝুড়ি নিয়ে ইন্নাসকে দেখতে পেলেন ।  খেয়া পারাপার শুরু হয়ে গেছে ।   একটি নৌকা এসে এইমাত্র  ভিড়েছে ঘাটে ।  নৌকা থেকে কয়েক জন নারী - পুরুষ নামল ।    
পরনে ধুতি আর গায়ে চাদর জড়ানো  বাইশ - তেইশ বছরের একটি তরুণ এদিকেই এগিয়ে আসছে ।  রাধানাথ ।  আরকুম শাহর প্রিয়  শিষ্য সে ।  রাধানাথ - এর  বাড়ি  সুরমা নদীর উত্তরপাড়ে  টুকের বাজার; থাকে অবশ্য  সিলেট শহরের শিবগঞ্জ ।  রাধানাথ -  এর  গায়ের রং  কালো মতন ।   মাথার চুল  কামানো ।  হাড় জিরজিরে শরীর  ।  তবে রাধানাথ সুকন্ঠে অধিকারী ।  রাধানাথ যখন গায় - বিনা দরশনে অঙ্গ জ্বলিয়া হইল ছারখার  / মনের দুঃখ রইল মনে কলঙ্কী রাধার ।  তখন  .  .  .   তখন  আরকুম শাহ কান্দেন । 
রাধানাথ দ্রুতপায়ে এসে উবু হয়ে গুরুর পদধূলি গ্রহন করল ।  
কি খবর রে রাধানাথ ? 
উঠে দাঁড়াতে দাঁড়াতে রাধানাথ বলল ,  খবর ভালা না গুরু ।  ।  টুকের বাজারে গত পরশু  রাতের আন্ধারে পাষন্ডরা  পূজা মন্ডপের প্রতিমা ভাঙচুর করছে  ।  এই বছর পূজা হয় কিনা সন্দ আছে ।  মানুষের মইধ্যে গুজগুজ ফিসফিস শুরু হইছে ।  এইসব কী শুরু হইছে ,  বাপের জন্মেও দেখি নাই । 
ইংরাজ গো চাল ।  বলে বৃদ্ধ দীর্ঘশ্বাস ফেললেন ।  
রাধানাথ কাতরকন্ঠে বলল ,  সেইটা আমরাও বুঝি ।  তয় আপনি আছেন গুরু ।  আপনি কিছু করতে পারেন না ? 
বৃদ্ধ দীর্ঘশ্বাস ফেলে বললেন ,  আরে বোকা !  পিরদরবেশরা কি ভারতবর্ষের মালিক নি ?  ভারতবর্ষের মালিক  হইল বেনিয়া ইংরাজরা ।  আমার তেমন জোর নাই যে  সরকারকে বইলা মন্ডপে -  মন্ডপে পাহারা বসামু ।  বলে বৃদ্ধ নদীর দিকে তাকালেন ।  নদীর বাতাসে তাঁর শুভ্র দাড়ি পতাকার মতন উড়ছিল ।  দীর্ঘকালো আলখাল্লা পরিহিত বৃদ্ধকে দরবেশের মতন দেখায় ।  
 সেই  খেয়া নৌকাটি আবার ঘাট ছেড়েছে ।  ভোর থেকে একটি - দুটি জেলে নৌকাও ভাসছিল ।  মাছ যা ধরা পড়েছে কাজির বাজার নিয়ে যাবে বেচতে ।   কাছেই সুরমা পাড়ের জেলেপাড়া ।  পাড়াটি হিন্দু অধ্যুষিত ।   এই দুঃসময়ে একবার ওদের কাছে গিয়ে খোঁজখবর নেওয়া দরকার ।  তিনি বললেন ,  চল রে রাধা ।  একবার হিন্দুপাড়ায় যাই ।  
চলেন গুরু ।  রাধানাথ বলল ।  রাধানাথ গুরু কে প্রায় দশ বছর ধরে চেনে ।  সে জানে কিছু একটা ঘটতে যাচ্ছে ।  গুরু  সুরমা পাড়ের নিম্নবর্গীয় অন্ত্যজসমাজে অত্যন্ত শ্রদ্ধাভাজন ব্যক্তি ।    গুরু তাদের কাছে   দরবেশ বলে পরিচিত ।  গুরুকে দেখে তারা ভরসা পাবে । 
উঁচু পাড় থেকে নেমে এলেন বৃদ্ধ ।  তাঁর ঠিক পিছনেই রাধানাথ ।  হাঁটতে হাঁটতে আরকুম শাহ তসবি জপছেন ।  কী মনে হতেই তিনি বললেন ,  বুঝলি রে রাধানাথ - 
কন ,  গুরু । 
আইজ ভোর থেইকা আমার মনে একটা সুরের খেলা চলতেছে ।  ফজরের নমাজ শেষ করছি , মসজিদ থেইকাও বাহির হইছি ,  সুরডা  তখনই আইল মাথায় ।  তয় কথা আর খুঁইজা পাই না ।  আমার কি যাওনের সময় হইল নাকি রে রাধা ? 
কি যে কন !  কথা যথাসময়ে পাইবেন গুরু ।  বলে সুর করে গেয়ে উঠল রাধানাথ -  আপনি হইলেন আরকুম শাহ / পিরের বয়েত  লইয়া /  ভাব - তরঙে কাটিল  জীবন /  সুরের নাও বাইয়া ।   .  .  .  বৃদ্ধ দরবেশ হাসেন ।  তা রাধায় কথা মিছা কয় নাই রাধায় ।   সেই যে বাল্যকালে পাঠশালায় যাওনের পথে সুর আইছিল মাথায় ,  এই ষাইট বছর বয়েসও সমানে সুর আইতাছে ।  আল্লাহর কী মেহেরবাণী !  আমার পিরজান শাহ আবদুল লতিফ কইতেন ,   ‘ সুর হইল আল্লাহর কুদরত রে আরকুম ,  আল্লাহর কুদরত ।  রব নিজে নিরাকার বইলা তিনি বান্দারে দেখা দেন না ,  রব  সুরের মাধ্যমে  বান্দারে জানান দেন  .  .  .  বলেন যে আমি তর কাছে আছি  .  .  .  তুই কান্দস ক্যান  .  .  .   ’  বলে আমার পিরজাম কান্দতেন । 
জেলেপাড়ার ঢোকার মুখে একটা একটা বিশাল কামরাঙা গাছ ।  তারই তলায় ধুতি পরে খালি গায়  দাঁড়িয়ে ছিল ঘনশ্যাম  ।  বলিষ্ট গড়নের মধ্যবয়েসি ঘনশ্যাম দক্ষিণ সুরমা অঞ্চলের বিশিষ্ট ঢাকি ।  জেলেপাড়ায় জন্ম হলেও ঢাকবাদ্যে এতদ্বঞ্চলে তার জুড়ি মেলা ভার ।   
আরকুম শাহ হেসে বললেন ,  কি রে ঘনশ্যাম ?  পোলাপাইনের মতন গাছতলায় দাঁড়ায় আছস ক্যান ? 
ঘনশ্যাম কথা কম বলা মানুষ; সে মাথা চুলকায় ।  যদিও  তার মাথাটিও মসৃনভাবে কামানো ।  ভোরে সুরমায় স্নান করে  গায়ে - মাথায় জবজব করে সর্ষের  তেল মেখেছে মনে হল ।  তবে ঘনশ্যামের মুখ ভার ।  সে গান পাগল মানুষ;  পুজার টাইমে মনের সুখে ধিতাং ধিতাং বোলে ঢোল - মাদল বাজাতে  না পারলে মুখ ভার তো হবেই ।  
আরকুম শাহ  বললেন ,  যা রে ঘনশ্যাম ,  তোর ঢোলখান বাইর কর ।  আজই আমি নতুন পদ বান্ধছি ।  আমার সঙ্গে তুই বাজাবি ।  আয় । 
ঘনশ্যামের মুখ উজ্জ্বল হয়ে উঠল ।  সে ঘুরে দৌড়াতে লাগল ।  
আরকুম শাহ খড়ের গাদা পেরিয়ে  কলাঝোপের ভিতর দিয়ে একটি বাড়ির উঠানে উঠে এলেন ।  এ ক ’ দিন  বৃষ্টি - বাদলা তেমন না হলেও উঠনে প্যাচপ্যাচে কাদা  ।  বাতাসে শুকনো মাছের গন্ধ ।  উঠানে  জাল শুকাতে দিয়েছে ।  এক বৃদ্ধ মুখ কালো করে ছেঁড়া জাল সেলাই করছিল ।   
বৃদ্ধ দরবেশ অতি মধুর সুরে  ‘ আসসালামু আলাইকুম ’  বলে জোরে গলা খাকারি দিলেন । 
বৃদ্ধ দরবেশ কে দেখে বাড়ির নারীপুরুষশিশুবৃদ্ধ সব ছুটে এল ।  দেখতে দেখতে উঠানে মনমরা কৌতূহলী মানুষের  ভিড় জমে ওঠে ।  কি ব্যাপার ?  দরবেশ এসেছেন যে  মহালয়ার ভোরে ! 
ঘনশ্যাম ঢোল নিয়ে আসে ।  আরকুম শাহ  ভোরে যে সুর পেয়েছেন -  এই মুহূর্তে ওপর কথা পেয়ে গেলেন  ।  তিনি জড়ো হওয়া পাংশু মুখগুলির দিকে একবার তাকালেন ।  তারপর গলা ছেড়ে গাইতে থাকেন : 
 কৃষ্ণ আইলা রাধার কুঞ্জে
ফুলে বাইলা ভোমরা , 
ময়ূর বেশেতে সাজুইন রাধিকা ।   ঘনশ্যাম ততক্ষণে তাল বুঝে ফেলেছে ।  সে হয়ে ঘুরে ঘুরে  ‘ ঢুকু ঢুকু /   ‘ ঢুকু ঢুকু ’  মধুর আওয়াজে  ঢোলের বোল তুলতে থাকে ।  রাধানাথও ততক্ষণে  সুরটি ধরে ফেলেছে ।  সে প্রাচীনকালের যমুনাপাড়ের গোপীদের মতন নাচতে থাকে ।  
 আরকুম শাহ  গাইতে থাকেন : 
 সোয়া চন্দন ফুলের মালা
সখিগণে লইয়া আইলা , 
কৃষ্ণ দিলায় রাধার গলে
বাসর হইল উজালা   রাধানাথ চিৎকার করে ধুয়া তুলল - 
 বাসর হইল উজালা গো
বাসর হইল উজালা
ময়ূর বেশেতে সাজুইন রাধিকা ।   জেলেপাড়ার শীর্ণকায় ,  কৃষ্ণকায় ,   বেঁটে বেঁটে অচ্ছুত  মানুষগুলির রক্তে আদিম ঢাকবাদ্যের বোলধ্বনি শব্দিত হতে থাকে; তাদের নিষাদ পূর্বপুরুষগণ একদা যেমন করে বোঙ্গা দেবতাকে ঘিরে    দুলে দুলে নাচত ,   .  .  .  হাজার বছর পরে  এক মহাত্মা দরবেশের মাদক - মাদক সুর ,  ছন্দ  ও দারুণ গায়কিতে দারুণ এক দুঃসময়ে  আরও একবার এই অন্ত্যজগণ  দুলতে শুরু করেছে; যেন তাদের মনে কোনও শঙ্কা নেই ,  আতঙ্ক নেই ,  তারা শোষক  ইংরেজের ষড়যন্ত্র উপেক্ষা করে  নির্ভয়ে গাইছে ,  নাচছে ,   কেউ কেউ আবার হাততালিও দিচ্ছে ,  যেমন বৃদ্ধরা দাওয়ার উপর দাঁড়িয়ে ; এমন কী শিশুরাও নির্ভয়ে গাইছে ,  নাচছে ,  তারাও  হাততালি দিচ্ছে ।  জাল ফেলে ছুটে এসেছে সেই দুঃখী বৃদ্ধটিও ।  হাসছে ফোকলা দাঁতে  .  .  .  ভগবানের কৃপা লাভের জন্য দু ’ হাত ওপরে ধরে রেখেছে সে  .  .  . 
  ‘ কৃষ্ণ দিলায় রাধার গলে
রাধায় দিলা কৃষ্ণর গলে
আনন্দে সখীগণ নাচে
দেখিয়া প্রেমের খেলা ।   জেলেপাড়ার রোগা -  ভোগা ,  কালো ,  ও কোণঠাসা মানুষগুলি  একে অন্যের শরীরে ঢলে পড়তে পড়তে সমস্বরে ধুয়া তুলে  – 
 দেখিয়া প্রেমের খেলা গো
দেখিয়া প্রেমের খেলা । 
ময়ূর বেশেতে সাজুইন রাধিকা । 
 কৃষ্ণ প্রেমের প্রেমিক যারা
নাচে গায় খেলে তারা , 
কূল ও মানের ভয় রাখে না
ললিতা আর বিশাখা  কৃষ্ণকায় হাড় জিরজিরে  অন্ত্যজ মানুষগুলি গাইতে থাকে - 
 ললিতা আর বিশাখা গো
ললিতা আর বিশাখা
ময়ূর বেশেতে সাজুইন রাধিকা ।   মহালয়ার এই সোনালি রোদের সকালে বৃদ্ধ দরবেশের গানের কথায় ও সুরে প্রাণস্পর্শী এমন কিছু ছিল -  যাতে সুরমাপাড়ের জেলেপাড়ার লড়াই করে টিকে থাকা নিম্নবর্গীয় কালো কালো মানুষগুলির পান্ডুর চোখে - মুখে  এক ধরণের স্বর্গীয় জ্যোতি প্রতিফলিত হচ্ছিল ।   তাদের এই মুহূর্তে বৃদ্ধ ফকিরকে বিষ্ণুর অবতার বলে মনে হয়  .  .  . 
 ঘটনাটি কাল্পনিক  .  .  .    সিলেটের মরমি গীতিকবি আরকুম শাহ   ( জন্ম ১৮৭৭ )   ১৯৪১ সালে মৃত্যুবরণ করেন  ।   তিনি একজন সাধক দরবেশ ছিলেন বলেই তাঁর মৃত্যু পরবর্তী সময়ে  দক্ষিণ সুরমার ধরাধরপুর গ্রামে তাঁর মাজার গড়ে উঠেছিল  ।  সিলেট অঞ্চলে  মরমি গীতিকবি আরকুম শাহ হযরত সুফি শাহ আরকুম আলী  ( র .  )  নামে পরিচিত ।  আর এই কারণেই এই কাল্পনিক আখ্যানে তাঁকে দরবেশ বলে উল্লেখ করা হয়েছে ।    সে যাই হোক ।  প্রতি বছর হযরত সুফি শাহ আরকুম আলী  ( র .  )  - র ভক্তেরা দক্ষিণ সুরমার ধরাধরপুর গ্রামে তাঁর  মাজারে সমবেত হয় ।  প্রতি বছরই ওরশ পালিত হয় ।  এ বছর দরবেশের সত্তরতম ওফাত দিবস উপলক্ষ্যে ভাবগম্ভীর পরিবেশে ওরশ শরীফ  উদযাপিত হয় ।  
বেশ কিছুদিন ধরে  আমি ভাবছিলাম  .  .  .  পৃথিবীতে যে এত গান আছে ,  সেই গানের মধ্যে  সবচে  নির্মল এবং নিস্পাপ চরণ কোনটি  ।  অনেকেই দ্বিমত পোষন করলেও আমি পৃথিবীর হাজারও গানের মধ্যে  হযরত সুফি শাহ আরকুম আলী  ( র .  )  রচিত এই দুটি চরণই সবচে  নির্মল ও নিস্পাপ চরণ মনে করি  .  .  .   ‘ কৃষ্ণ দিলায় রাধার গলে / রাধায় দিলা কৃষ্ণর গলে /  আনন্দে সখীগণ নাচে /  দেখিয়া প্রেমের খেলা ।  ’  কিছুদিন আগেও আমি জানতাম যে  ‘  কৃষ্ণ আইলা রাধার কুঞ্জে / ফুলে বাইলা ভোমরা ’   - এই গানটির রচয়িতা এবং সুরকার আরকুম শাহ নন ,  সুনামগঞ্জের উজান ধল গ্রামের শাহ আবদুল করিম ।  বাংলাদেশ ও পশ্চিমবঙ্গের তরুণ প্রজন্মের অনেকের মধ্যেই এই ভুল ধারণাটি রয়েছে  ।  তাদের ভুল ভাঙাতেই এই কাল্পনিক ঘটনাটির অবতারণা  .  .  . 
 তথ্যসূত্র :  
       সুমন কুমার দাশ সম্পাদনা করেছেন   ‘ আরকুম শাহ রচনাসমগ্র ’   ।  মরমি লোকগানের এই অমূল্য বইটি প্রকাশ করেছে উৎস প্রকাশন ।  আশা করি  বইটি অনেকই সংগ্রহে রাখতে চাইবেন ।  তাদের জন্যই নীচের এই ই - ঠিকানাটি  .  .  . 
 

                    




গল্প :  অন্ধকার সিঁড়িতে প্রেত



                        ফরিদা ভাবি বললেন ,   কলেজে পড়ার সময় আমাকে  .  .  .  আমাকে একজন ভালোবাসত ।   আমার  .  .  .  আমার বিয়ের কথা শুনে সে আত্মহত্যা করে ।  এখন  .  .  . এখন  .  .  .   আবার সে এত বছর পর  আমার কাছে ফিরে এসেছে ।  
আমি চমকে উঠলাম ।  ফরিদা ভাবি এসব কী যা তা বলছেন !  মানুষ মরে গেলে আবার ফিরে আসে নাকি ? 
ফরিদা ভাবি বললেন ,  আবু জাফর স্যার দূর্গাপুর মহিলা কলেজে আমাদের ইংরেজি পড়াতেন ।  উনি আমাকে ভালোবেসে ফেলেন ।  আমাকে তিনি  বিয়ের প্রস্তাব দিয়ে চিঠিও লিখেছিলেন ।  লিখেছেন ,  পরী ,  তোমায় আমি না -  পেলে আমার জীবন অর্থহীন হয়ে যাবে ।   কিন্তু  .  .  .  কিন্তু বিশ্বাস কর রায়হান ,   আমার  .  .  .  আমার করার কিছুই ছিল না ।  আমার বাবা - মা নেই ।  বড় মামার কাছে মানুষ হয়েছি ।  বড় মামা ছিলেন দূর্গাপুর থানার দারোগা ।  ভীষণ কড়া মেজাজের মানুষ ।  এই বলে  চুপ করে গেলেন ফরিদা ভাবি ।  হয়তো অতীতে ফিরে গেছেন ।  ফরিদা ভাবির কন্ঠস্বর কেমন কাঁপছিল ।  গোলপানা ভরাট ফরসা মুখে  নীল রঙের গভীর ছাপ । মুখে  ঘাম ফুটে আছে ।  চোখ দুটিতে কেমন যন্ত্রনার চিহ্ন ।  
কিছুক্ষণ আগে বাজার করে ফিরছি ।  দেখি যে সিঁড়িতে ফরিদা ভাবি  দাঁড়িয়ে আছেন  ।   আমাকে দেখে বললেন ,  তোমার সঙ্গে আমার কিছু কথা আছে রায়হান ।  ভাবলাম টুম্পার ব্যাপারে কিছু বলবেন ।  সেদিন অফিস থেকে ফেরার সময় দেখলাম টুম্পা রূপমতী সিনেমাহলের সামনে একটি ছেলের সঙ্গে কথা বলছে ।  কথাটা হয়তো ফরিদা ভাবির কানে গিয়েছে; টুম্পার বাবাকে বলতে সাহস পাচ্ছেন না ।  আমার সঙ্গে আলোচনা করতে চান ।  বললাম ,  আসুন ,  ঘরে আসুন ।   
ভাবি ঘরে এসে বললেন ,  টুম্পা কোচিংয়ে ।  আর তোমার ভাই ফরিদগঞ্জ থেকে কিছুক্ষণ আগে রওনা হয়েছেন ।  আমার হাতে বেশি সময় নেই ।   যা বলার তাড়াতাড়ি বলতে হবে । 
আচ্ছা ,  বলুন ।  
তখন আমি ভাবতেও পারছি না ফরিদা ভাবি এমন অবাস্তব ভৌতিক কাহিনি শোনাবেন  ।  ফরিদা ভাবির বয়স প্রায় ত্রিশ - পয়ত্রিশের কাছাকাছি ।  এই বয়েসে মহিলারা কী এমন অযৌক্তিক  ইমোশ্যনাল কথাবার্তা বলে ?     অবশ্য আমি সিওর নই ।  
ফরিদা ভাবি বললেন ,  আবু জাফর স্যারের বাড়ি ছিল কালিকাপুর ।  
আমি এবার অবাক হয়ে বললাম ,  কালিকাপুর মানে !  এখানে ? 
হ্যাঁ ।  আত্মহত্যার পর এখানেই জাফর স্যারকে কবর দেওয়া হয়েছিল ।  কবর থেকেই উঠে এসে জাফর স্যার  গতকাল গভীর রাতে আমার সঙ্গে দেখা করেছেন  ।  
কথাটা শুনে আমি কী বলব ভেবে পাচ্ছিলাম না ।  ফরিদা ভাবির সঙ্গে মৃত কারও দেখা হয়েছে  .  .  .   এমনটা আমি নটরডেম কলেজের সায়েন্স ক্লাবের একজন  প্রাক্তন সদস্য বলেই মেনে নিতে পারছি না ।  আমি জানি ফরিদা ভাবির   সমস্যাটি কোনওমতেই সুপারন্যাচারাল না ।  মনে হয় মানসিক ।  
ফরিদা ভাবির জন্য আমার  ভীষণ খারাপই লাগছিল ।  আমি নতুন চাকরি পেয়ে মাসখানেক হল এই মফঃস্বল শহরে  এসেছি ।  ফরিদা ভাবিরা থাকেন  আমার ঠিক পাশের ফ্ল্যাটে  ।  স্বামী - সন্তান নিয়ে কী সুখের সংসার   ।  পরিবারটি ভারি মিশুক আর অমায়িক ।  আমার নিঃসঙ্গ মফঃস্বল জীবন আনন্দে ভরিয়ে রেখেছে ।  ফরিদা ভাবি ভারি নরম মনের মানুষ ।  বড় বোনের মতো নিয়মিতই আমার খোঁজখবর নেন তিনি ।  প্রায়ই এটা - ওটা রান্না করে খাওয়ান ।  এমন একজন দরদি মানুষ মানসিক যন্ত্রনায় ভুগছেন   ।  আমার তো খারাপ লাগবেই ।  
ফরিদা ভাবি বললেন ,  তোমার ভাই কালিকাপুর বদলি হয়ে আসার পর থেকেই আমি জাফর স্যারকে  স্বপ্ন দেখতে থাকি ।  জাফর স্যার  বলেন .  .  .  পরী তুমি এখন আমার কাছে ফিরে এসেছ ।  তুমি আমার সঙ্গে দেখা করবে না পরী ?  আমি বললাম  .  .  . আপনাকে  কেমন করে করব ?  আপনি তো বেঁচে নেই ।  তখন জাফর স্যার  বলেন ,  আমি তোমাকে দেখব বলে আজও বেঁচে আছি পরী ।  আমি তোমার জন্য  তোমাদের বাড়ির সিঁড়িতে অপেক্ষা করে থাকব ।  রাতে সবাই ঘুমিয়ে গেলে তখন তুমি না হয়  এসো কেমন ।  একই স্বপ্ন পরপর কয়েক রাত দেখলাম ।  মাঝখানে অবশ্য দেখিনি ।   গতকালও অনেক রাতে ওই একই স্বপ্ন দেখে আমার ঘুম ভেঙে গেল ।  স্বপ্নে  জাফর স্যার বললেন আমি তোমার জন্য  সিঁড়িতে অপেক্ষা করে আছি ।  সবাই ঘুমিয়ে আছে ।  এখন তুমি আমার কাছে আস ।  আমার ভীষণ কৌতূহল হল ।  আমি সিঁড়িতে যাই ।  দেখি জাফর স্যার বসে আছেন ।  
আমি চমকে উঠলাম ।  এসব কী আজেবাজে কথা বলছেন ফরিদা ভাবী ।  মৃতের সঙ্গে অভিসার !  ফরিদা ভাবির কি মাথা খারাপ হয়ে গেল নাকি ?  ফরিদা ভাবিকে অবিলম্বে  মনোরোগ চিকিৎসক দেখানো দরকার ।  দরকার হলে ফরিদা ভাবি কে ঢাকায় নিয়ে যাব ।    মোজাফফর ভাইয়ের সঙ্গেও এ নিয়ে কথা বলা দরকার ।  
আমি কী  বলতে যাব -  ফরিদা ভাবির মোবাইল বাজল ।  মোবাইলে কার সঙ্গে খানিকক্ষণ কথা বললেন ।  তারপর ফোন অফ করে  বললেন ,  আমি এখন যাই ।  তোমার ভাইয়ের ফোন ।  তোমার ভাই রওনা দিয়েছেন ।  বলে দ্রুত পায়ে চলে গেলেন ।  
ফরিদা ভাবির স্বামী মোজাফফর ভাই ব্যাঙ্কার ।  চট্টগ্রামের মানুষ ।  ভীষণ আন্তরিক  ।  মাস দুয়েক হল  তিনিও কালিকাপুর বদলি হয়ে এসেছেন; মোজাফফর ভাইয়ের  পোস্টিং যদিও  ফরিদগঞ্জ ব্রাঞ্চে ।  জায়গাটা কালিকাপুর থেকে পঁচিশ - ছাব্বিশ কিলোমিটারের মতন ।  নিয়মিতই  যাতায়াত করেন বাসে কিংবা ট্রেনে ।  আবার  মাঝে মাঝে  ফরিদগঞ্জেই  থাকেন । 
বাজারের থলে নিয়ে রান্নাঘরে এলাম ।   বাজার প্রতিদিনই করি ।  আমার ফ্রিজ নেই  ।  আসলে এ বাড়িতে আসবাবপত্র তেমন কিছুই নেই ।  শোওয়ার ঘরের মেঝেতে একটা জাজিম;  দুটি কমলা রঙের প্লাস্টিকের চেয়ার ।  আর একটি আলনা ।  ব্যস ।  আসবাব বলতে এই ।  
হিটারে   চায়ের পানি চড়িয়ে দিলাম ।  আমি একা মানুষ ।  রান্নাবান্না নিয়ে বেশি ঝামেলা করি না ।  ফরিদা ভাবি অবশ্যি দু ’ বেলাই  খেতে বলেন ।  মাঝে - মাঝে খাইও; তবে  টুম্পাকেও পড়াই ।  টুম্পা ক্লাস টেন - এ  পড়ে ।  মেয়েটির মুখচোখ শার্প হলেও ওর গায়ের রং ওর বাবার মতন; শ্যামলা ।  বেশ উচ্ছ্বল আর প্রাণবন্ত মেয়েটি ।  তার তুলনায়  ফরিদা ভাবি কেমন যেন শীতল ।  
রান্নাঘরটি ছোটই ।  পশ্চিমের দিকের জানালায় রোদ ।    ঘন বাঁশঝাড়ের ফাঁকে আস্তরহীন প্রাচীর চোখে পড়ে ।  ওটাই স্থানীয় কবরস্থান ।  বেশ পুরনো  ।  হিটার থেকে সসপ্যান নামাতে - নামাতে ওদিকে চোখ যেতেই   চকিতে ভাবলাম  .  .  .  ওই কবরখানায়  আবু জাফর -  এর কবর হয়নি তো ?  বুঝতে পারছি না । 
 চা নিয়ে শোওয়ার ঘরে ফিরে এলাম । ভাবছি ,  ফরিদা ভাবি আসলে বিয়ের পর ওই ট্র্যাজিক ঘটনাটি  ভুলেই ছিলেন ।  টুম্পার বাবা  কালিকাপুর বদলি হয়ে আসার পরই পুরাতন স্মৃতির মনে পড়ে যাওয়ায় অত্যন্ত কাতর হয়ে পড়েছেন । 
মেঝের ওপর চায়ের কাপ রেখে জাজিমের ওপর শুয়ে পড়লাম ।   বাজার করে ফেরার সময়ই দৈনিক পত্রিকা কিনে আনি ।  এক সঙ্গে বেশ ক ’ টা পত্রিকাই কিনি ।  দৈনিক পত্রিকা  পড়েই আমার অবসর সময়টুকু কেটে যায় ।   আমি পত্রিকায় চোখ বোলাতে থাকি ।  দুঃসংবাদই বেশি ।   জানালা দিয়ে হু হু করে রোদ ঢুকে পড়েছে জাজিমের ওপর ,  পত্রিকায় ,  আমার মুখের ওপর   ।  নীচের গাছপালায় পাখিদের সরব কিচিরমিচির শুনতে পাচ্ছি ।   
পুরনো  এই  দোতলা বাড়িটি কালিকাপুরের বেশ নিরিবিলি এলাকায়  ।   একতলায় পিএন ফার্মা নামে একটি অষুধ কোম্পানির গুদাম ঘর ।  বাড়িওয়ালার নাম  হাজি সাদেকুর  রহমান ।  তিনি নাকি  নরসিংদীর বিরাট ব্যবসায়ী ।  অবশ্য তাকে আমি কখনও দেখিনি ।  বাড়ি ভাড়া দিই দারোয়ানের হাতে ।  তার নাম  দেলোয়ার হোসেন ।  মাঝবয়েসি লোকটাকে আমার তেমন পছন্দ না । 
অফিস এই বাড়ি থেকে কাছেই ।  হেঁটেই যাই ।   রেললাইন ক্রশ করতে হয় ।  কালিকাপুর রেলওয়ে স্টেশনটিও কাছেই ।  মাঝে মাঝে রাতে ঘুম না এলে  স্টেশনে চা খেতে চলে যাই ।  মধ্যরাতের নিঝঝুম স্টেশন আমার ভালো লাগে । 
মোবাইলটা বাজল ।  ঝুমুর ।  আমার ছোটবোন ।  ইডেনে পড়ছে ।  দিনে অন্তত দশবার ফোন করবে ।  বললাম ,   কী রে ?  কী হয়েছে বল ।  
ঝুমুর বলল ,  ভাইয়া ,  ভাইয়া ।   মা না চৈতী আপুকে পছন্দ করেছে ।  তোমার সঙ্গে  বিয়ে দেবে ।  তুমি রাজি হয়ো না কিন্তু ।  
  আমার মন বিষাদে ছেয়ে যায় ।  চৈতীকে আমার ভালো লাগে বলে ।  বললাম ,  কেন ?  আমি রাজি হব না কেন ? 
ঝুমুর বলল ,  ওই মেয়েটাকে আমার পছন্দ না । 
পছন্দ না কেন ? 
উফঃ বললাম তো ওই মেয়েটাকে আমার পছন্দ না । 
কেন পছন্দ না সেটাই তো আমি জানতে চাচ্ছি ?  আমার কন্ঠস্বর কি খানিকটা রূঢ় শোনালো ? 
ওকে একটা ছেলের সঙ্গে বসুন্ধরায়  দেখা গেছে  । 
আমার বুক ধক করে উঠল ।  কে বলল তোকে ? 
নাম বলা যাবে না । 
ঠিক আছে ।  ঠিক আছে ।  আমি ওকে বিয়ে করব না ।  এবার খুশি তো ?  
থ্যাঙ্কস ভাইয়া !   তুমি কবে ঢাকায় আসছো ? 
দেখি ।  পসিবলি বৃহস্পতিবার বিকেলের দিকে রওনা হব । 
রাখছি ,  কেমন ?  । 
ফোন রেখে বিষন্ন বোধ করি ।  মা আমার জন্য  চৈতীকে পছন্দ করেছে । চৈতী কে আমি চিনি ।  আমাদের পাশের ফ্ল্যাটের সালমা ভাবির কাজিন ।  চৈতী জাহাঙ্গীরনগরের  পড়ছে ।  ইংরেজি অনার্স  ।  শ্যামলা ,  লাবণ্যময়ী মেয়েটাকে আমি মনে মনে কল্পনায় নিয়ে আসি ।   এখন ঝুমুর বাগড়া দিচ্ছে ।  সমস্যা হল পাত্রী হিসেবে কোনও মেয়েকেই ঝুমুরের পছন্দ না ।  আজব সাইকোলজি ওর ।  ওর ওপর রাগও করতে পারি না ।  ও খুব ছোট থাকতে বাবা মারা গিয়েছে ।  ঝুমুর আমার অনেক আদরের  .  .  .  কিন্তু ,  আমার চৈতীকে ভালো লাগে ।   এই আমার বিষন্নতার কারণ ।  মফঃস্বলে একা একা থাকি ।  পাশে   চৈতী থাকলে ভালোই হত ।  আবার ভাবি এই একাকী নিঃসঙ্গ  জীবনও  তো একেবারেই মন্দ না  .  .  . 
ভাত প্রায় হয়ে এসেছে ।  কলিং বেল বাজল ।  দরজা খুলে দেখি টুম্পা ।  পরনে সাদা রঙের সালোয়ার - কামিজ  ।  সবুজ ওড়না ।  লাক্স সাবানের গন্ধ পেলাম ।  গোছল সেরে এসেছে মনে হল ।  চুল খোলা ।  টুম্পার  হাতে একটি ট্রে । 
এসো  ।  বললাম ।  
টুম্পা ঘরে ঢুকে চেয়ারের ওপর ট্রেটা রাখল ।   ট্রের ওপর ঢাকনা দেওয়া  তিনটি বাটি ।   ঢাকনা সরিয়ে দেখাল  .  .  .   একটা বাটিতে মেথি কলিজা; অন্যটিতে ঘন ডাল; আরেকটিতে  টমেটোর চাটনী
ধন্যবাদ ।  বললাম । 
টুম্পা  আদুরে গলায় বলল ,  ধন্যবাদ দিতে হবে না আঙ্কেল ।  আমি এখন যাই ।  বাটি থাক ।  পরে এসে নিয়ে যাব ।  
ঠিক আছে । 
টুম্পা  দরজার কাছে এসে বলল ,  ওহো ,  আঙ্কেল ।   তোমাকে একটা কথা বলতেই তো ভুলে গেছি ।  এই দ্যাখো ,  আজকাল আমার যে কী হয়েছে ।  
কী কথা শুনি ?  
টুম্পা বলল ,  আজ সকালে বাবা এসেছে ।  মা রাতে তোমাকে আমাদের সঙ্গে খেতে বলেছে ।  
আচ্ছা ,  আমি যাব । 
যাবে কিন্তু ,  নইলে অনেকক্ষণ ধরে মিস কল দেব । 
না ,  না ।  মিস কল দিতে হবে না ।  আমি সময়মতো চলে যাব ।   
টুম্পার মুখটা ওর মায়ের মতন ।  ফরিদা ভাবির জন্য উদ্বেগ টের পেলাম ।  সুখের সংসার  ।  এখন কী মানসিক যন্ত্রণায় ভুগছেন তিনি ।  সতেরো - আঠারো বছর বয়েসে আবু জাফর নামে একজন শিক্ষক ফরিদা ভাবির প্রেমে পড়ে আত্মহত্যা করেছিল ।  সেই অপরাধ বোধে ভুগছেন কালিকাপুরে এসে ।  আবার এমনও তো হতে পারে  .  .  .  হয়তো জাফর স্যারের সঙ্গে গভীর সর্ম্পক ছিল ফরিদা ভাবির ।  যে জন্য টুম্পার বাবার কাছে নিজেকে অপরাধী ভাবছেন ।  
 দুপুর কাটল চৈতীর স্বপ্নে ।  আমার চৈতীকে নিয়ে  স্বপ্ন দেখতে ভালো লাগে ।  গতবার যখন ফোন - টোন না করে হুট করে ঢাকা গেলাম ।  দেখি দরজায় তালা ।  ঝুমুর কলেজে ।  কিন্তু মা কোথায় ?  সালমা ভাবিদের ফ্ল্যাটের কলিং বেল বাজালাম ।  সালমা ভাবি দরজা খুলে আমাকে দেখে অবাক ।   সালমা ভাবি  বললেন ,  আরে তুমি ?  মাকে না দেখে অবাক ,  না ?  আমি মাথা নাড়লাম ।  সালমা ভাবি বললেন ,  খালাম্মা আমার শাশুড়ির সঙ্গে মিরপুর মাজারে গিয়েছেন  ।  এসো ভিতরে এসো ।  আমি ভিতরে ঢুকে অবাক ।  চৈতী সোফার ওপর বসে আছে ।  আমাকে দেখে খুশি হল মনে হল ।  বেগুনি রঙের আটপৌড়ে  সুতির শাড়ি পড়েছিল চৈতী  ।  সোফায় বসে শাদাবকে খাইয়ে দিচ্ছিল ।  শাদাব সালমা ভাবির ছেলে । ভীষণ দুষ্ঠু ।  
 আমি হাতমুখ ধুয়ে এলাম ।  খিদে পেয়েছে ।  খেতে বসলাম ।  চৈতীও এল ।  আমার আর চৈতীর ব্যাপারে সালমা ভাবির প্রশ্রয় আছে ।  চৈতী বলল ,  আমার না মফঃস্বল শহর খুব ভালো লাগে  .  .  . কথাটা শুনে আমি বুকের মধ্যে  আনন্দ টের পেলাম  .  .  .  
তো এখন ঝুমুর কেন যেন বেঁকে বসেছে  .  .  . 
 রাত ন ’ টার দিকে  গেলাম ফরিদা ভাবির বাসায় ।  
মোজাফফর ভাই লুঙ্গি আর পাঞ্জাবি পরে  ড্রইংরুমে বসে ছিলেন ।   টিউব লাইট জ্বলে ছিল ।  মোজাফফর ভাইয়ের মাথায় মস্ত টাক ।  কপালের বাঁ পাশে বড় আঁচিল ।  তবে বিদঘুটে দেখায় না ।   মোজাফফর ভাইয়ের স্বাস্থ বেশ ভালো ।   
ব্যাঙ্কাররা ঘরে বসেও নাকি ব্যাঙ্কেরই  আলাপ করে ।  আর আমিও ওইদিকেই পড়াশোনা করেছি ।  কাজেই অনিবার্যভাবেই ,  বাংলাদেশ ব্যাঙ্কের   রিজার্ভের পরিমান ,  সুদের হার ,  গ্রামীণব্যাঙ্ক ,  শেয়ার বাজার ,  শেয়ার বাজার  কেলেঙ্কারি  এবং সরকারি ব্যাঙ্কের কেলেঙ্কারি -  এসব প্রসঙ্গ উঠে এল ।  
 মোজাফফর ভাই একনাগাড়ে কথা বলে যাচ্ছিলেন ।  ড্রইংরুমের বাতাসে মশলার ঝাঁঝ ।  আমি পরদার ফাঁক দিয়ে ফরিদা ভাবি আর টুম্পাকে দেখতে পাচ্ছিলাম ।  ডাইনিং টেবিলে খাবার সাজাচ্ছে মা ও মেয়ে ।  ফরিদা ভাবির পরনে হলুদ  রঙের শাড়ি ,  লাল ব্লাউজ ।  মুখটা কেমন গম্ভীর ।  গাঢ় নীল রঙের সালোয়ার - কামিজ আর সাদা ওড়না পরে পরীর মতন উড়ছিল টুম্পা  । 
মোজাফফর  ভাই বললেন ,  অর্থমন্ত্রী একটা স্রেফ গ  .  .  .  কথা শেষ হল না -    টুম্পা এল  ।  হাতে একটা গ্লাস ।  গ্লাসে সাদা ঘন তরল ।  বোরহানি মনে হল ।  জিনিসটা আমার ভারি পছন্দের ।   গ্লাসটা আমার দিকে বাড়িয়ে দিয়ে  টুম্পা বলল ,  খেয়ে দেখ তো আঙ্কেল ,  কেমন হয়েছে । 
গ্লাসটা নিয়ে এক চুমুক দিয়েছি ।   লাচ্ছি মনে হল ।  তবে পুদিনা পাতার গন্ধ বেশি । 
এবার বল ,  কেমন হয়েছে ?  টুম্পা জিজ্ঞেস করল । 
নাইস ।  হেসে বললাম । 
সত্যি ? 
সত্যি । 
টুম্পা বলল ,   এটা হল পুদিনা লাচ্ছি ।  আমি বানিয়েছি ।  ঝুমুর আন্টি রেসিপি দিয়েছে ।  
আমি অবাক হয়ে বললাম ,  ঝুমুর ? 
হ্যাঁ ।  বলে সাঁই করে ঘুরে চলে গেল টুম্পা ।  আমি খানিকটা হতভম্বই হয়ে গেলাম ।  
মোজাফফর ভাই পোলাও - বিরিয়ানি খেতে পারেন না ।  ফরিদা ভাবি ভাতই রেঁধেছেন ।  ভাতের সঙ্গে বেগুন ভাজি ,  টমেটো  দিয়ে রূপচাঁদা মাছের শুঁটকি ,   কাচকি মাছ ও কাঁঠালের বিচির চচ্চড়ি; মাংসের মধ্যে পেস্তাবাটা দিয়ে সাদা মুরগী ,  আর মেথি কলিজা; ঘন ডাল ,  টমেটোর চাটনী ,  চমচম ,  ঘরে তৈরি নারকেলের সন্দেশ আর টুম্পার পুদিনা লাচ্ছি  । 
খেতে বসে মোজাফফর ভাইয়ের একটা  কথায় ভীষণ অবাক হলাম ।  মোজাফফর ভাই ভাত মাখতে মাখতে বললেন ,  শোন ,  রায়হান ?  কথাটা তোমাকে বলি । 
জ্বী ,  বলুন ।  
তোমার ভাবির এই বাড়িটা বেশ পছন্দ ।  আমাকে কিনে নিতে  বলছে  । 
আমি অবাক হয়ে ফরিদা ভবির দিকে তাকালাম ।  ফরিদা ভাবি মোজাফফর ভাইয়ের প্লেটে বেগুন ভাজি তুলে দিলেন ।  মুখ কেমন থমথমে মনে হল ।  
মোজাফফর ভাই ভাত মুখে ফেলে চিবুচ্ছেন ।  তারপর মাথা নেড়ে বললেন ,  আর তোমার ভাবিরও কপাল ।  আজ বাড়িওলা হাজিসাহেব নরসিংদী থেকে আমাকে ফোন করেছিলেন ।  তিনি অস্ট্রেলিয়া চলে যাচ্ছেন মেয়ের কাছে ।  এ বাড়ি অর্ধেক দামে ছেড়ে দেবেন যদি আমি কিনি ।  ভাবছি তোমার ভাবির যখন এতই  শখ ,  তখন রাউজানের পৈত্রিক জমিজমা বিক্রি করে আর ব্যাঙ্ক থেকে লাখ তিরিশেক লোন নিয়ে বাড়িটা কিনেই নেব ।  
টুম্পা খেতে বসেনি ।  ও হাততালি দিয়ে বলল ,  হ্যাঁ বাবা ,  হ্যাঁ ।  কিনো ফ্যালো ,  প্লিজ ।  এই বাড়ি আমারও খুব পছন্দ ।   
আমার কপালে ভাঁজ পড়ল  ।  আমার মনে হল ,  ফরিদা ভাবির সমস্যাটা নিয়ে খুব শিগগিরই  একজন মানসিক রোগ  বিশেষজ্ঞের পরামর্শ নেওয়া উচিত ।  দরকার হলে ফরিদা ভাবি কে ঢাকায় নিয়ে যাব ।  আমাদের বাড়িতে থাকবেন ।  সালমা ভাবির হাজব্যান্ড আবিদ ভাই ।  তার বড় বোন ড .  রেহনুমা আহমেদ মনোরোগ বিশেষজ্ঞ ।  গ্রিনরোডে চেম্বার ।  কথাটা   মোজাফফর ভাইকে কি বলব ?  উনি যদি আমাকে ভুল বোঝেন ?  তাহলে ?  আমি তো আর প্রমাণ করতে পারব না যে ফরিদা ভাবি বহু বছর আগে মরে যাওয়া এক মৃতের ভাবনায় আচ্ছন্ন ।  যাকে বলে অবসেসড ।   মাথা ভর্তি দুশ্চিন্তা  নিয়ে রাত সাড়ে দশটার দিকে ঘরে ফিরে এলাম ।  জামা - কাপড় খুলে ,  দাঁত  ব্রাশ করে ,  বাতি নিভিয়ে জাজিমের ওপর  টানটান হয়ে শুয়ে পড়লাম ।  মাথার কাছে খোলা জানালা দিয়ে হু হু করে ফুটফুটে জ্যোস্না  ঢুকছিল ঘরে ।  আর উথাল - পাথাল হাওয়ায় জানালায় পাল্লায় শব্দ হচ্ছিল ।   একটা   সিগারেট ধরালাম ।  আমার মাথায় তখন থেকে একটাই প্রশ্ন ঘুরছিল ।  ফরিদা ভাবি কেন কালিকাপুরে স্থায়ী ভাবে  থেকে যেতে চাইছেন ?  টুম্পারই - বা এই জায়গা কেন এত পছন্দ  ?  আমাকেই -  বা কেন ফরিদা ভাবি আজ সকালে ঘটনাটা  বললেন ?  যতই ভাবছি তালগোল পাকিয়ে ফেলছি ।  কোনও কূলকিনারা পাচ্ছি না ।  মগজের গোড়ায় তামাকের ধোঁওয়া দিয়েও  জট খুলছিল না ।  রাত  কেবল বাড়ছিল  .  .  .  
আমার ঘুম আসছিল না ।  ভিতর ভিতর ভীষণ অস্থিরতা টের পাচ্ছিলাম ।  এক এক করে বেশ ক ’ টা সিগারেট শেষ করলাম ।    নীচের রাস্তায় কুকুর ডাকছিল ।  দায়োয়ান দোলোয়ার হোসেন জড়ানো গলায় কুকুরদের  ধমক দিল ।    দোলোয়ার হোসেন নেশা করে মনে হল ।  কথাটা একবার তাকে  জিজ্ঞেস করেছিলাম ।  সে অস্বীকার করেছিল ।  
কুউউ ঝিকঝিক শব্দ করে একটি  ট্রেন যাচ্ছিল । কবরস্থানের ওপাশ দিয়ে রেললাইন ।   শেষ সিগারেটটা এ্যাশট্রেতে গুঁজে রাখলাম ।   আমি রাতেও মোবাইল অফ করি না ।  কেবল মোবাইলের রিং টোন ডিজঅ্যাবল করে ভাইব্রেশন মোড সেট করে রাখি । 
আমার কেমন ঘুম পাচ্ছিল ।  আধোঘুমে আধোজাগরণে দেখলাম আবছা আলোয় ঘন বাঁশঝাড় ।  মাঝখানে সরুপথ  .  .  .   চৈতী হাঁটছে ।  কোথায় যেন যাচ্ছে ও ।  চৈতী না টুম্পা ?  ঠিক বোঝা যাচ্ছিল না ।  হঠাৎ চৈতী কিংবা টুম্পা দৌড়াতে লাগল ।  ঝাঁক ঝাঁক   মৌমাছি ওদের তাড়া করেছে ।  বন বন বন বন  শব্দ হচ্ছে ।  শব্দটা আস্তে আস্তে বাড়ছিল  .  .  .   আমার মনে হল মৌমাছি না ,  মোবাইলটা ভাইব্রেইট করছে ।  বালিশের পাশ থেকে আমি এলজিটা তুলে নিলাম ।   ঝুমুর  !  এত রাতে ?  আমার বুক ধক করে উঠল ।   
ভাইয়া  .  .  .  মা না  .  .  .  
মা - র কি  .  .  . আমার গলায় স্বর ফুটল না । 
আমি আর মা টিভি দেখছিলাম  .  .  .  মা হঠাৎ সেন্সলেস হয়ে পড়ে গেলেন  ।  আমি চিৎকার করতেই আবিদ ভাইয়া আর সালমা ভাবি এলেন ।  ওরা মাকে নিয়ে হাসপাতালে গেছে ।  আমি   .  .  .  আমি ভীষণ ভয় পাচ্ছি ভাইয়া ।  বলে ফুঁপিয়ে উঠল ঝুমুর ।   
আমি আসছি ।  বলে ফোন অফ করে দিলাম ।   খালি গায়ে লুঙ্গি পরে ছিলাম ।  দ্রুত প্যান্ট আর টি - শার্ট পরে নিলাম ।   পকেটে  মানিব্যাগ আর তালাচাবি ঢুকালাম ।  আর কিছু নেব না ।  কিন্তু ,  এখন কি ট্রেন বা বাস পাব ?  রেন্ট -  এ -  কার -  এর দোকান কি খোলা পাব ?  আমার সারা শরীর কাঁপছিল ।  মায়ের কিছু হলে  .  .  . আমি কিছু ভাবতে পারছি না ।  
দরজা খুলে বাইরে এলাম ।  সিঁড়ি ঘরে অন্ধকার ।  অসুবিধে নেই মোবাইলে টর্চ আছে ।  পকেট থেকে তালা বের করলাম ।   ঠিক তখনই ভীষণ পচা গন্ধ পেলাম ।  আমার সমস্ত শরীর গুলিয়ে উঠল ।   সিঁড়িতে কোথাও ইঁদুর মরে পচে আছে ।  কই তখন তো ইঁদুরের গন্ধ পাইনি ।  
দরজায় তালা লাগাতে যাব ঠিক তখুনি অন্ধকারে নারীকন্ঠ ফিসফিস করে বলছে ,  তুমি আমায় ভুলতে  পার না কেন জাফর ?  আশ্চর্য !  ফরিদা ভাবির কন্ঠস্বর ।  
কে যেন খনখনে কন্ঠে বলল ,  আমি যে তোমায় ভালোবাসি পরী ।  
আমি শিউরে উঠলাম । 
 সিঁড়ি দিয়ে কয়েক ধাপ নেমে আসি ।  নীচে বাল্ব জ্বলেছিল ।  আবছা আলোয় দেখলাম একটি নারীমূর্তি একটি লম্বা শীর্ণ ছায়া ছায়া শরীরের সঙ্গে ঠেস দিয়ে বসে আছে ।  নারীকন্ঠ বলল ,  আমি এখন যাই জাফর ।  আমার স্বামী ঘুমিয়ে আছে । ঘুম ভেঙে আমাকে না দেখলে আমি বড় বিপদে পড়ব যে । 
আচ্ছা যাও ।  কাল আবার এসো কেমন । 
আসব ।  তুমি অপেক্ষায় থেকো ।  কেমন ? 
আমি চট করে সিঁড়ি দিয়ে ওপরে উঠে দরজার আড়ালে চলে এলাম ।  পাল্লার ফাঁকে দেখি আবছা অন্ধকারে নারীমূর্তি ।  দরজার পাল্লা ঠেলে ভিতরে  ঢুকে দরজা বন্ধ করে দিল ।  ফরিদা ভাবি ?  
আমার কৌতূহল হল ।  আমি দ্রুত রান্নাঘরে চলে আসি ।  রান্নাঘরে  অন্ধকার ।  জানালার ওপাশের ধবল পূর্ণিমার আলো ।      বাঁশঝাড়ে বাতাসের শনশন শব্দ ।  কে যেন কবরস্থানের  দিকে হেঁটে যাচ্ছে ।  লম্বা ,  শীর্ণ ,  ছায়া - ছায়া শরীর ।  আবু জাফর ?  না তার প্রেত ?  প্রেত পিছন ফিরে ঘুরে ওপরে তাকালো ।  রান্নাঘরে তো অন্ধকার ।  কী করে টের পেল যে আমি তাকে দেখছি  ?   আমি কেঁপে উঠলাম ।  দ্রুত ভাবছি উর্ধ্বশ্বাসে দৌড়ে আমার কালিকাপুর স্টেশনে পৌঁছতে কত সময় লাগবে  .  .  . 


                    




একদিন বিদিত লাল দাশ



 ‘ কবর জিয়ারত করিয়া  /  দোওয়া করিবায়  /  দরবারে খোদায়
মাফ করিয়া দিও আল্লায় /  গিয়াস পাগেলায় ।  ’  গিয়াসউদ্দিন আহমেদ । 
 সিলেট শহর ১৯৮২ সালের জুলাই মাসের এক মেঘলা মধ্যাহ্নে  ঝিরিঝিরি বৃষ্টিতে ভিজে যাচ্ছিল ; ভিজে যাচ্ছিল সিলেট শহরের রাস্তাঘাট;  মাঠ - গলি - ময়দান ।  শহরটির শেখঘাটের  একটি অতি পুরনো দালানের বৈঠকখানার  মেঝের কার্পেটের ওপর বসে তন্ময় হয়ে বৃষ্টির ঝিরঝির  শব্দ শুনছিলেন বিদিত লাল দাশ ।   তাঁর ৪৭ বছর বয়েসি দীঘল শরীরটি স্তব্দ ।  ভরাট মুখে পুত্রশোকের চিহ্ন স্পষ্ট ।  তাঁর  পরনে সফেদ পায়জামা - পাঞ্জাবি ,  চোখে রূপালি ফ্রেমের চশমা ।  সৌখিন মানুষ বলেই  গলায় সব সময় একটি সোনার চেইন পরেন ।  তবে এই শোকার্ত সময়ে আর সেটি পরছেন না ।  
মেঝের ওপর পাতা  কার্পেটটি  পুরনো ।  এক সময় কার্পেটের রং যে ঘন নীল ছিল তা বোঝা যায় ।  কার্পেটের  ওপর একটি কালো রঙের ডবল রিড -  এর  মিনি বোম্বে কির্তন  হারমোরিয়াম ।  বিদিত লাল দাশ  যেন অনেকটা অন্যমনস্ক হয়ে  হারমোনিয়ামের সাদাকালো রিড - এ আঙুল বুলিয়ে ভীমপলশ্রী রাগের সুর তুলছিলেন : 
 ণ্ স জ্ঞ ম প ণ র্স  .  .  . 
 তিনি এই মুহূর্তে বিষন্ন হয়ে ভাবলেন - ভীমপলশ্রীর বিষাদিত সুর   ওস্তাদ ফুল মোহাম্মদ -  এর অত্যন্ত প্রিয় ছিল ।   শান্ত্রীয়সংগীতের ভান্ডারে যা কিছু ছিল  আমৃত্যু ওস্তাদ ফুল মোহাম্মদ তাঁর প্রিয় শিষ্য বিদিত লাল দাশকে  উজার করে দিয়েছেন  ।  তবে বিদিত লাল দাশ -  এর মার্গসংগীতের গভীরতম প্রদেশে  আর যাওয়া হয়নি ।  লোকসংগীতের অমোঘ আকর্ষনে গাজির গান  ,  মালজোরা ,  পির - মুর্র্শিদি ,  দেহতত্ত্ব ,  ভাটিয়ালি ,  জারিসারি ,  বিচ্ছেদী ,  রায় বিচ্ছেদ ,  শ্যাম বিচ্ছেদ ,  মঙ্গলা ,  গুষ্ঠ ,  ফিরা গুষ্ঠ ,  নৌকাবাইচ ,  ধামাইল -  এসব লোকজ গানেই অবগাহন করেছেন ।  বাংলার মরমি গানের ভাবদর্শন তাঁর হৃদয়কে মথিত করে রেখেছে ।   সিলেট অঞ্চলে অনেক মরমি সাধক ছিলেন ।   ( এখনও আছেন ।  )  আরকুম শাহ ,  কালা মিয়া ,  মুন্সি ইরফান আলী ।  এরা প্রত্যেকেই ছিলেন সাধক ,   দরবেশ ও গীতিকবি ।   সিলেট অঞ্চলের প্রায় ৯৭ জন মরমি কবির গান বিদিত লাল দাশ  - এর  সংগ্রহে রয়েছে ।  এঁদের গানের মর্মার্থ বোঝা অত্যন্ত কঠিন ।  বিদিত লাল দাশ বিশ্বাস করেন ,   .  .  .  এঁদের গান চর্চা করলে ঈশ্বর - সাধনা হয়ে যায় ।   মার্গসংগীতেও ঈশ্বর সাধনা হয় ঠিকই ।   তবে মাতৃভাষার মিঠা বুলি আর বিবাগী সুর মন বড় বেশি  কাড়ে  .  .  .   
জানালায় বৃষ্টির শব্দ আর ভীমপলশ্রীর বিষাদিত সুরে আমার শোক ঘনীভূত হয়ে উঠতে থাকে ।  গত বছর আমার ছোট ছেলে  আমাদের ছেড়ে চলে গেছে । নীলম - এর বয়েস ছিল চার ।    তারই স্মৃতিরক্ষায় আমি এই পৈতৃক বাড়িতেই  প্রতিষ্ঠা করেছি   ‘ নীলম লোক সংগীতালয় ’  ।  তিন বেলায় শিক্ষার্থীরা গান শিখতে আমার কাছে আসে ।   আজ আর এই মেঘলা দুপুরে  ছাত্রছাত্রী কেউ আসেনি ।  আকাশের যা অবস্থা তাতে আসবে বলেও মনে হয় না ।  ওরা এলে ওদের গান শেখালে আমার শোকশূন্য হয়ে যায় ।  আমার  বুকে তখন বিষাদ জমে না । 
 আজ আমার একা একা দুঃখ পাবার দিন ।   
গতকাল সুবীর এসেছিল  ।  সুবীর -  সুবীর নন্দী ।  ঢাকায় সংগীতমহলে দিনদিন  ওর কদর বাড়ছে ।  আর বাড়বেই না কেন - সিলেটের  ওই গানপাগল যুবকটির    কন্ঠে যে মধু আছে ।  তা ছাড়া সুবীর যথেষ্ট বিনয়ী ।  ওর সাফল্য অবধারিত ।  সংগীত বিষয়ে আমি যা যা জেনেছি ,  সব ওকে উজার করে  শিখিয়েছি ।  দিন কয়েক আগে আমি ওকে বললাম ,  বাংলার লোকসংগীত সাধানায় লাভ কী জান সুবীর । 
বলুন ,  শুনি ।  
এতে তোমার  ঈশ্বর - সাধনা হয়ে যাচ্ছে ।  প্রত্যেকদিন  আধ ঘন্টা কিংবা এক ঘন্টা করে বাংলার লোকসংগীত সাধনা করো ,  দেখবে যে  তুমি প্রার্থনার কাছাকাছি পৌঁছে গেল । 
এই কথা শুনে সুবীর আমার পদধূলি গ্রহন করল  .  .  . 
এই বিষন্ন বর্ষার দিনে আমার মনে আজ বারবার নীলম -  এর নিষ্পাপ মুখটি মনে পড়ে যা্চ্ছে ।  নীলম ছিল আমার আর কনক  - এর চোখের মনি ।  আমাদের যাদুধন ।  তাকে হারিয়ে আমার বুকে সারাক্ষণ  কী এক শূন্যতার হাহাকার ঘুরপাক খায় ।  হে ঈশ্বর ,  আমায় তুমি এত গভীর দুঃখ দিলে ?   আমার পুত্রের মৃত্যুশোক আর গভীর বেদনা বহনে আমি অপারগ হে ঈশ্বর  ।  আমি ওর শোক ভুলতে কখনও গানের সুরে ,  কখনও স্মৃতির গভীরে হারিয়ে যাওয়ার চেষ্টা করি ।   তখন আমার দীর্ঘশ্বাস আর শূন্যতা ছড়িয়ে পড়ে শেখঘাটের  শত বছরের পুরাতন এই রংহীন আস্তরহীন জমিদার বাড়িতে  .  .  .  
কিন্তু ,  কিন্তু ,  এ বাড়ি দেখে কে বলবে এ দালান একদা শত মানুষের ভিড়ে গমগম করত ।  সিলেট অঞ্চলে আমার ঠাকুর্দার জমিদারি ছিল ।  ১৯৬৫ সালে আইয়ুব শাসনের আগ পর্যন্ত এ বাড়ির ঈর্ষণীয় রমরমা ছিল ।  দূর্গাপুজার সময় লখনৌ শহর থেকে বাইজীরা আসত; তারা গানবাজনা করত ।  আমার বাবা ছিলেন ফিলমের ডিষ্ট্রিবিউটর আর আসাম সংসদের সদস্য ।  আজ আর সেই জুরীগাড়ী নেই ,  সেই নফর - নায়েব - বাঁদী - গোলামও নেই ,  সেই পোষা বুলবুলিও নেই ।  কেবল ঘুলঘুলিতে অলস পায়রাগুলি পাখা ঝাপটায় ।  কিন্তু ,  এ বাড়ি দেখে কে বলবে ১৯৪৬ সালে এই বাড়িতে ভারতীয় জাতীয় কংগ্রেসের নেতা পন্ডিত  জওহরলাল নেহরু এসেছিলেন ?   আমার  বাবা সনাতন ধর্মাবলম্বী হলেও তাঁর চোখে ছিল পাকিস্তানের স্বপ্ন ।  করতেন  মুসলিম লিগ  ।  আর আমি ?  আমি  পরবর্তীকালে গেয়েছি - 
 সিলেট প্রথম আজান ধ্বনি বাবায় দিয়াছে  .  .  .   কিংবা;  কবি দিলওয়ার সাহেবের এই  গানটি
 রহমতের নদীয়া তুমি রহমতের নদীয়া ,  
দয়া করো মোরে হজরত শাহজালাল আউলিয়া । 
 ১৯৪৬ সালে  আমার বাবাকে আসামের সংসদ সদস্যের টিকিট দিতেই আমাদের এই বাড়িতে নেহরু এসেছিলেন ।   এসব ভাবলে আজ আমার বড় আশ্চর্য লাগে  .  .  . যখন  .  .  . যখন  বর্তমান বাংলাদেশে রাজনৈতিক অঙ্গনে গভীর কালো ছায়া পড়েছে ।   অ - গনতান্ত্রিক পথে ক্ষমতার পটপরিবর্তন হচ্ছে ।  গত বছর  ( ১৯৮১ )  তিরিশ মে চট্টগ্রাম সার্কিট হাউজে নিহত হলেন প্রেসিডেন্ট জিয়াউর রহমান ।   বর্তমানে বংলাদেশের  হর্তাকর্তা হয়ে বসে আছেন লেফটেন্যান্ট জেনারেল হুসেইন মোহাম্মদ এরশাদ ।  এ বছর ২৪ মার্চ তিনি নিজেকে চিফ মার্শাল ল অ্যাডমিনিস্ট্রেটর ঘোষনা করেছেন ।  সর্বত্র কানাঘুঁষা শোনা যাচ্ছে এরশাদই নাকি অতি শীঘ্র  বাংলাদেশের প্রেসিডেন্ট হতে যাচ্ছেন ।  সব মিলিয়ে তাহলে কী দাঁড়ায় ? 
বিদিত লাল দাশ  দীর্ঘশ্বাস ফেলেন  .  .  .  
তিনি স্বাধীন বাংলা বেতার কেন্দ্রের শিল্পী ছিলেন ।  একটি  স্বাধীন ও সার্বভৌম রাষ্ট্রের জন্মের প্রত্যাশায় দিনরাত খেটে মরেছেন; যে রাষ্ট্র জনগণকে দেবে  স্বাধীনতা ,  নিরাপত্তা ,  যে রাষ্ট্র করবে মানুষের অন্নবস্ত্রের সংস্থান ;  একটি শোষনহীন ,  বৈষম্যহীন এবং অসাম্প্রদায়িক সমাজ প্রতিষ্ঠার লক্ষ্যে যে রাষ্ট্র  দেবে নেতৃত্ব ।  অথচ  .  .  .  অথচ  স্বাধনীতার মাত্র দশ বছরের মাথায় সামাজিক - রাজনৈতিক পরিমন্ডলে এমন  গভীর হতাশা ,  অ - গনতান্ত্রিক আচরণ এবং গভীর নৈরাশ্য দেখতে হবে তা কে জানত  .  .  .   ।  
বাংলাদেশ তো তাহলে আইয়ুব শাসনেই ফিরে গেল !  হায় ! 
যে স্বৈরাচারি আইয়ুব শাসন আমাদের সম্পদ গ্রাস করেছিল ।  এককালে জকিগঞ্জ এবং সিলেট শহরে আমাদের বিস্তর জমিদারি ছিল ।  যার অধিকাংশ  সম্পদ পাকিস্তানি শাসামলে  বেহাত হয়ে গেছে ।  অবশ্য অনেক সম্পদ আমরা বিক্রিও করে দিয়েছি  । বিস্তর সম্পদ  দানও  করেছি ।  সিলেট সরকারি স্কুল ,  মধুবন মার্কেট ,  কুদরত উল্লাহ মসজিদ চত্বর এবং স্টেশন ক্লাব  - এসব আমাদেরই দান করা জমির ওপর গড়ে উঠেছে ।   আমরা দান করেছি এই ভেবে যে  .  .  .  কি হবে ঘরবাড়ি সহায় - সম্পদ  দিয়ে ?   সবই যে শূন্য  .  .  .  হায় !  এই শূন্যতায় আমি আমার যাদুধন নীলমকে হারালাম ।   কবে যেন নির্মলেন্দু চৌধুরীর কন্ঠে শুনলাম  হাসন রাজার গান ? 
 লোকে বলে বলে রে ঘর বাড়ি বালা নায় আমার ,  কি ঘর বানাইমু আমি শূণ্যেরও মাঝার । 
 এই গানটি শুনে আমি এতই অভিভূত হয়ে যাই যে  শাস্ত্রীয় সংগীত ছেড়ে জীবনভর হাছন রাজার গান গাইব বলে সিদ্ধান্ত নিয়েছিলাস ।  কবে যেন ?  কবে  .  .  . 
আমার শরীরের শিরা - উশিরায় যে রক্ত বইছে তাতে রয়েছে সংগীতের অদৃশ্য স্বর ।  আমার  বাবা গান করতেন; মা বাজাতেন সেতার  ।  সাত বছর বয়েসে গুরু প্রাণের দাশ -  এর কাছে আমার গানের হাতেখড়ি হয়েছিল ।  তবে তাঁর কাছে বেশিদিন শেখা হয়নি ।   যে বছর আমাদের এই শেখঘাটের বাড়িতে পন্ডিত নেহরু এলেন  .  .  .  সে বছরই  ( অর্থাৎ ১৯৪৬ সালে )  বাবা আমাকে আর আমার ভাইকে সিলং নিয়ে গিয়ে একটি ইংলিশ মিডিয়াম  স্কুলে ভর্তি করিয়ে দিলেন  ।  সিলং থেকে সিলেট ফিরে এলাম ১৯৫৮ সালে  ।  আমাদের সঙ্গে ওস্তাদ ফুল মোহাম্মদ ।  ভারতীয় মার্গসংগীতে তালিম  আমি তাঁর কাছেই  নিয়েছি ।  তবে লোকগানেই  আমার নিয়তি ঈশ্বর  নির্ধারিত করে দিয়েছিলেন   ।  ১৯৬২ সালে ঢাকা রেডিওতে অনুষ্ঠান শুরু করি ।  আশির দশকে  বাংলাদেশ টেলিভিশনে বর্ণালী অনুষ্ঠানের মাধ্যমে প্রথম বাংলাদেশের মানুষ আমার কথা জানতে পারে ।  অবশ্য  তার অনেক আগেই   নির্মলেন্দু চৌধুরীর কন্ঠে হাছন রাজার গান শুনে আমি হাছন রাজার গানে মগ্ন হলাম ।  বাংলার মরমি লোকগানের যাদুতে আমি তখন আচ্ছন্ন  ।  হাছন রাজার বাড়ি গিয়ে  ‘ হাছন উদাস ’  বইটি নিয়ে এলাম ।  গাইলাম  - 
 হাছন রাজায় কয় 
আমি কিছু নয় রে /  আমি কিছু নয়
অন্তরে বাহিরে দেখি
শুধু দয়াময়  .  .  .   আমি তখন এই গান গাই আর কান্দি ।  
সাহস করে উজান ধল গ্রামের শাহ আবদুল করিম এর একটি গান সুর করলাম । 
 প্রাণ কান্দে মনো কান্দেরে ,  কান্দে আমার হিয়া ,  
হায়রে দেশের বন্ধু বৈদেশ গেলো 
আমায় ফাসরিয়া রে । 
 হায় !  আজ আমি নীলম -  এর জন্য কান্দি । ওর এলোমেলো লালচে চুল ,  সফেদ রং ,  টলটলে চোখ ,  আধো আধো বোল ।  কত স্বপ্ন ছিল নীলমকে গান শেখাবো ।   হাছন রাজার গান ,  রাধরমনের গান ,  উকিল মুন্সির গান ,  রশীদ উদ্দিনের গান ,  শীতালং শাহের গান ,  দূরবীন শাহর গান ,  শাহ আবদুল করিমএর গান ,  ক্বারি আমির উদ্দিনের গান  .  .  . হায় !  ঈশ্বর আমার স্বপ্ন সার্থক করলেন না  !   
হাছন রাজায় কয়  / আমি কিছু নয় রে /  আমি কিছু নয় / ভিতরে বাহিরে দেখি /  শুধু দয়াময়  .  .  .  এই কথায় আমার মনে প্রশ্ন জাগে  .  .  .  নীলম কি আমি ?  কিংবা আমিই নীলম ?    মেঘলা অপরাহ্নে পুরনো জমিদার বাড়িতে কেমন সোদা গন্ধ ছড়িয়েছে ।  ঘুলঘুলিতে আলসে ঘুম - পাওয়া কবুতরের গুমগুম গুমগুম শব্দ ।  মনে হয় অলিন্দের  আবছা আঁধারে একটি পালক ঝরে পড়ে ।  জানালার পাল্লায় এলোমেলো অস্থির বাতাসের ঝাপটা ।    ঝিরিঝিরি বৃষ্টির শব্দে আমার  নেশা ধরে যায় ।  অতীত বর্তমান ভবিষ্যৎ  একাকার হয়ে যায় ।   
শিশুর কান্নার কন্ঠে সম্বিত ফিরে পেলাম ।  পাশের ঘরে বিশ্বদিত কাঁদছে ।  কনক ওকে সান্ত্বনা দিচ্ছে ।  কনক - কনক রাণী দাশ আমার সমস্ত সুখ - দুঃখের সঙ্গী ।  সুখে - দুঃখে আমার পাশে এতকাল ছায়ার মতন অটল দাঁড়িয়েরয়েছে ।  কিন্তু .  .  . কিন্তু  কনককে এখন সান্ত্বনা দেয় কে ?  সন্তান হারানোর যে কী কষ্ট ।  নীলম ছিল আমার আর কনক  - এর হৃদয়ের জাদুধন ।  ও আর ফিরে আসবে না ।  হায় !  
আজ সকালের দিকে মেঘহীন আকাশে ঝলমলে আলো ছিল ।  তখন  গিয়াসউদ্দিন আহমেদ এসেছিলেন ।  একটা গান নিয়ে ।  গিয়াসউদ্দিন আহমেদ সিলেটের একজন মননশীল মরমি গীতিকবি ।  আমার দীর্ঘদিনের সুহৃদ ।  তাঁর অনেক গানেই আমি সুরারোপ করেছি ।   আমি যখন কালা শাহর লেখা  ‘ সাধের লাউ বানাইছে মোরে বৈরাগী ’  গানটি সুর করলাম সে সময় গিয়াসউদ্দিন আহমেদ ওই গানটির একটি অন্তরা লিখেছিলেন ।   ‘ সাধের লাউ বানাইছে মোরে বৈরাগী ’  গানটিকে যৌথ প্রযোজনাই বলা যায় ।  কেননা ,  ওই গানের আরেকটি অন্তরা লিখেছিলেন সুনির্মল কুমার দেব মীন ! 
আমি হারমোনিয়ামের ওপর একটি কালো ডায়েরির ভাঁজে গিয়াসউদ্দিন আহমেদ -  এর গানের কাগজটি রেখেছি ।  এখন টেনে বার করে  নিলাম ।  ঝকঝকে লেখা গিয়াসউদ্দিন আহমেদ -  এর ।  পড়তে থাকি - 
 সুরা ইয়াছিন পাঠ করিলাম  /  বসিয়া কাচায় /  
আমার প্রাণ  যাবার বেলায় /  বিদায়কালে পড়ি না যেন 
শয়তানের ধোকায় / 
মরিলে কান্দিস না আমার দায় /  ও যাদুধন । 
 বুক বান্ধিয়া কাছে রইয়া /  গোছল করাইবাই 
আমার কথা রাখিবায় / কান্দনের বদলে মুখে কলমা পড়িবায়
মরিলে কান্দিস না আমার দায় ও যাদুধন । 
 কাফন পিন্দায়া আতর গোলাপ দিয়া আমার গায় 
যখন বিদায় করিবায় 
তেলাওয়াতের ধ্বনি যেন ঘরে শোনা যায় 
মরিলে কান্দিস না আমার দায় ও যাদুধন । 
 কবর জিয়ারত করিয়া /  দোওয়া করিবায় /   দরবারে খোদায়
মাফ করিয়া দিও আল্লায় গিয়াস পাগেলায় ।  
মরিলে কান্দিস না আমার দায় ও যাদুধন । 
  বিদিত লাল দাশ দীর্ঘনিঃশ্বাস ফেললেন ।  গিয়াসউদ্দিন আহমেদ এর কাছ থেকে এর আগে কখনও এত মর্মস্পশী গান তিনি পাননি  ।  গিয়াসউদ্দিন আহমেদ অসামান্য প্রতিভার অধিকারী  ।  ভাবলে বিশ্বাস করতে কষ্ট হয় এই গিয়াসউদ্দিন আহমেদই হালকা মেজাজে লিখেছেন - 
 আমি গয়া গেলাম কাশী গো গেলাম সঙ্গে নাই মোর বৈষ্ণবী
সাধের লাউ বানাইছে মোরে বৈরাগী  .  .  .   বিদিত লাল দাশ এই বিষন্ন অপরাহ্নে হারমোনিয়ামের সাদাকালো রিড - এ আঙুল বুলিয়ে  ক্রমশ এমন শোকার্ত কথার ওপর এমন এক বিষাদী  সুরে যে গান দাঁড় করলেন সে গান শুনে আসন্ন মৃত্যু উপলব্দি করে কাঁদতেন  নেত্রকোনার কাজল মাটির আরেক মরমি সন্তান  হুমায়ুন আহমেদ   .  .  . 
 স্বাধীন বাংলা বেতার কেন্দ্রের শিল্পী এবং বাংলাদেশ সংগীত সংগঠন সমন্বয় পরিষদ সিলেট বিভাগের সভাপতি বিদিত লাল দাশ ৮ অক্টোবর ভোর ৫টায় ঢাকার স্কয়ার হাসপাতালে শেষ নিঃশ্বাস ত্যাগ করেন ।  সিলেটের সুরানীবাজার শশ্মানঘাটে দাহ করা হয় ।  আশির দশকে ,  আমার শৈশবে ,  আমাদের সাদাকালো প্যানাভিশন টিভিতে বিটিভি - র বর্ণালি অনুষ্ঠানে বিদিত লাল দাশ  - এর গাওয়া বেশ কয়েকটি গানের দৃশ্য আজও আমার স্মৃতিপটে অম্লান ।  বিদিত লাল দাশ  ‘ পটলবাবু ’  নামে পরিচিত ছিলেন ।  গত  ৯ অক্টোবর ২০১২ সালে প্রকাশিত মানবজমিন পত্রিকায়  ‘ সিফোর কারপেন্টার ’  নামে একজন পাঠক বিদিত লাল দাশ সম্বন্ধে  লিখেছেন :   ‘ পটলদার হৃদয় ছিল ভালোবাসায় পরিপূর্ণ ,  কালজয়ী এই মহান শিল্পীর প্রয়াণে আমরা গভীর মর্মাহত তার আত্মার শান্তি কামনা করি ।  ’ 
  উল্লেখ্য ,  বিদিত লাল দাশ ব্যান্ড মিউজিককে বিশুদ্ধ লোকসংগীত চর্চার অন্তরায় বলে মনে করতেন ।  তবে বাংলাদেশের বাস্তবতায় ব্যান্ড মিউজিককে অস্বীকার করার উপায় নেই ।  ব্যান্ড মিউজিক -  এর আঙ্গিনায় দাঁড়িয়ে থেকে টিংকু কিছুকাল আগে সিলেটের পাঁচজন গীতিকবির গানের অ্যালবাম বের করেছেন । টিংকুর এই উদ্যেগের মূল্যই বা কম কী ।   এ ক্ষেত্রে  ‘ লালন ’  ব্যান্ডের অগ্রযাত্রাও স্মরণীয়  .  .  .  বিদিত লাল দাশ  এর সুরে গিয়াসউদ্দিন আহমেদ -  এর লেখা  আনুশেহ আনাদিল -  এর গাওয়া বাংলা ব্যান্ড - এর  ‘ মরিলে কান্দিস না আমার দায় ও যাদুধন ’  গানটির লিঙ্ক  .  .  . 
  -  Bangla  -  Morile Kandish Na . mp3 . html
 কিংবা
 http :  /  / www . mediafire . com /  ? aag64b7jj0sh09g  স্বীকার করছি :   .  .  .  আমি এই পোস্টটি লিখেছি গত ১২ অক্টোবর ২০১২ সালে প্রথম আলোয় প্রকাশিত শাকুর মজিদ  - এর লেখা নিবন্ধ   ‘ সিলেটের পটলবাবু ’  - র তথ্যের ওপর ।  বিশিষ্ট প্রামান্যচিত্র নির্মাতা ও সংগীত - গবেষক শাকুর মজিদ এই নিবন্ধটি না লিখলে এই পোস্টটি লেখা সম্ভবপর ছিল না ।   শাকুর মজিদ কে আন্তরিক কৃতজ্ঞতা জানাই ।  নীচে নিবন্ধটির পিডিএফ লিংকটি রয়েছে  .  .  . 
 http :  /  / www . mediafire . com / view /  ? 8hmvhp8ty1ls2u2 

                    




প্রাচীন ভারতের মৌর্য সম্রাট অশোক যে সব  কারণে বৌদ্ধধর্ম গ্রহন করেছিলেন

  মৌর্য  সম্রাট অশোক ।   ( খৃঃ পূঃ ২৭২ - ২৩২ অব্দ )  মৌর্য সম্রাট অশোক কেবল ভারতবর্ষের ইতিহাসেই নয় - তাঁর মহানুভবতার জন্য বিশ্বের ইতিহাসেও তাঁর স্থান অনন্য ।  অশোক সম্বন্ধে ইংরেজ লেখক H . G .  Wells -  এর একটি মন্তব্য এরকম -  
 Amidst the tens of thousands of names of monarchs that crowd the columns of history  .  .  . the name of Asoka shines ,  and shines almost alone ,  a star .  
 ইতিহাসের লক্ষ - কোটি নৃপতির নামের ভিড়ে অশোক নামটি একাকী একটি নক্ষত্রের মতন জ্বলজ্বল করছে  ।    অশোক তাঁর প্রজাদের সন্তানতুল্য মনে করতেন ।  খৃঃ পূঃ ২৬২ - ২৬১ অব্দে সংঘটিত কলিঙ্গ যুদ্ধটি অশোকের সাম্রাজ্যবাদী  মনোভাব সম্পূর্ণরূপে পালটে দেয়; তিনি  অহিংস শান্তিবাদী বৌদ্ধধর্ম গ্রহন করেন ।  যে কারণে ঐতিহাসিক রোমিলা থাপর লিখেছেন ,   ‘ অশোকা ওয়াজ সারটেইনলি অ্যাট্রাক্টেড টু বুডইজম অ্যান্ড বিকেইম আ প্রাকটিসিং বুড্ডিস্ট ।  ’   ( আ হিস্ট্রি অভ ইন্ডিয়া; প্রথম খন্ড; পৃষ্ঠা;৮৫  )  অশোক তাঁর ধর্মীয় নীতিকে  ‘ ধম্ম ’  বলে অবহিত করেছেন ।  এবং এই ধম্ম প্রচারে তিনি  ‘ অনারম্ভ প্রাণায়াম ’   ( প্রাণিহত্যা না করা )  এবং  ‘ অভিহিশ ভূতানাম ’   ( জীবিত প্রাণির ক্ষতি না করা )  নীতি গ্রহন করেন এবং পাথরের স্তম্ভের ওপর ধর্মীয়  বাণী খোদাই করে  প্রচার করার আদেশ দেন ।   তবে অশোকের এই ধম্ম প্রচারের  ভিন্ন   ব্যাখ্যা - বিশ্লেষনও সম্ভব  .  .  .  এই পোস্টে এই বিষয়ে আলোচনা করা হয়েছে ।  
     সম্রাট অশোকের সময়কার প্রাচীন ভারতের মানচিত্র ।  পশ্চিমে আফগানিস্তান; পুবে বাংলাদেশ; উত্তরে আসাম; দক্ষিণে কেরালা এবং অন্ধ্র প্রদেশ ছিল অশোকের বিশাল সাম্রাজ্যটির সীমানা ।  এর মধ্যে অনেক রাজ্য ছিল ।  তবে  সবচে শক্তিশালী রাজ্য ছিল মগধ ।  মগধের  রাজধানী ছিল পাটলিপুত্র  ( বর্তমান ভারতের  বিহার রাজ্য  )  ।  অশোকের রাজপ্রাসাদটি পাটলিপুত্র নগরীতে অবস্থিত ছিল ।  
 অশোক সম্বন্ধে জানার উৎস প্রাচীন ভারতীয় সাহিত্য এবং পুরাতত্ত্ব ।  সাহিত্য বলতে  ‘ দিব্যবদান ’  এবং সিংহলী ইতিবৃত্ত বোঝায় ।   ‘ দিব্যবদান ’  সংস্কৃত ভাষায় লেখা এবং এর অন্তর্ভুক্ত   ‘ অশোকাবদান ’   ( অশোকের জীবনী )   ।  সিংহলী ইতিবৃত্ত দুটি :  দীপবংশ এবং মহাবংশ ।  এই দুটি গ্রন্থই পালি ভাষায় লেখা ।  সে যাই হোক ।  অশোকের জন্ম খৃঃ পূঃ ৩০৪ অব্দে ।  পিতার নাম  বিন্দুসার ।  পিতামহ চন্দ্রগুপ্ত মৌর্য ছিলেন মৌর্যবংশের প্রতিষ্ঠাতা  ।  পিতার মৃত্যুর পর অশোকের বড় ভাই সুমন মগধের সিংহাসনে বসেন ।   কিন্তু ,  বিচক্ষন মন্ত্রীরা এবং উচ্চপদস্থ রাজন্যবর্গ  সুমনকে যোগ্য মনে করতেন না ।  রাজন্যবর্গ অশোককে মগধের সিংহাসনে বসাতে ইচ্ছুক ছিলেন ।  কাজেই দু ' পক্ষের যুদ্ধ বাঁধল ।   তিন বছরের যুদ্ধের পর  খৃঃ পূঃ  ২৭২ অব্দে অশোক মগধের সিংহাসনে বসলেন ।  
    মৌর্যযুগের রিংস্টোন ।  পাথরের ওপর খোদাই করা সূক্ষ্ম কারুকাজ খ্রিস্টপূর্ব তৃতীয় শতাব্দীর ভারতবর্ষের শিল্পকলায় উন্নতির চিহ্ন বহন করছে ।  
 অশোক ছিলেন দক্ষ শাসক  ।  তিনি যুদ্ধবিগ্রহের মাধ্যমে মৌর্য সাম্রারাজ্যের সীমানা বৃদ্ধি করলেন ।  অশোকের রাজত্বকালে মৌর্য শাসন ছিল এককেন্দ্রিক  ।  অশোক ছিলেন কেন্দ্রের মাঝমধ্যিখানে ।  রাজকীয় কর্মচারীরা অশোকের কাছেই কেবলমাত্র দায়বদ্ধ থাকত ,  রাষ্ট্রের কাছে নয় ।  
  বাংলাদেশ - ফরাসি যৌথ প্রত্নতাত্ত্বিক দল বাংলাদেশের বগুড়ার মহাস্থানগড়ে মৌর্যযুগের প্রাচীর খুঁড়ে বের করেছে   মৌর্য শাসনের  অন্যতম প্রতিষ্ঠান ছিল গুপ্তচর সংস্থা ।  কৌটিল্য ছিলেন অশোকের পিতামহ চন্দ্রগুপ্ত মৌর্যের মন্ত্রী / উপদেস্টা ।  কৌটিল্যের লেখা অর্থশাস্ত্র বিখ্যাত বই ।  এ বইতে তিনি রাষ্ট্র্রের স্বার্থে  গুপ্তচরবৃত্তির প্রয়োজনীয়তা আলোচনা করেছেন ।   কৌটিল্যের উপদেশ দিল :  গুপ্তচররা সন্নাসী ,  ভবঘুরে ,  গৃহী ,  বণিক ,  ছাত্র ,  চিকিৎসক ,  নারী ও যৌনকর্মীর ছদ্মবেশে কাজ করবে ।  গুপ্তচরের মাধ্যমে অশোক সাম্রাজ্যের দূরবর্তী প্রান্তের খুঁটিনাটি বিষয় সম্বন্ধে ওয়াকিবহাল ছিলেন  ।  
   অশোকের চিত্তাকর্ষক জীবনের ওপর বলিউডে ছবি হয়েছে ।  সেরকমই একটি ছবির পোস্টার  ।  
 ক্ষমতা লাভের আট বছরের মাথায় অশোক উড়িষ্যায় সামরিক  অভিযানের নেতৃত্ব দেন ।  উদ্দেশ্য সাম্রাজ্যের সম্প্রসারণ ।  উড়িষ্যার কলিঙ্গ অঞ্চলের দায়া নদী; সেই দায়া নদীর তীরে ধৌলি পাহাড়ের পাদদেশে  দু ' পক্ষের ভয়ানক যুদ্ধ সংঘটিত হয় ।  সমসাময়িক বৌদ্ধ সাহিত্যে লেখা আছে  .  .  .  
 ছিন্নভিন্ন মৃত সৈন্যের রক্তে  দায়া নদীর জল রক্তিম  হইয়া উঠিয়াছিল ।  কলিঙ্গ যুদ্ধে  অশোক জয়লাভ করিলেন বটে তবে অজস্র মৃত্যু ও রক্তপাত দর্শন করতঃ তাঁহার পাষান হৃদয় গলিয়া গেল ।  তাঁহার লৌহহৃদয় ভাঙিয়া গেল ।  তিনি গভীর আত্মগ্লানিতে ভুগিতে লাগিলেন ।  রক্তপাত দর্শনে তাঁর মন  করুণার্দ্র হইয়া উঠিল ।  তিনি যুদ্ধবিগ্রহে  বিতৃষ্ণ হইয়া ভাবিলেন আর যুদ্ধ নহে ।  এইরূপ ভাবিয়া তাঁহার হৃদয়ে হাহাকার ধ্বনি উঠিল ।  তাঁর সান্ত্বনা দরকার ।  বুদ্ধের  অহিংসবাণীতে তিনি সান্ত্বনা  লাভ করিলেন ।  তিনি বৌদ্ধধর্মে ধর্মান্তরিত হইলেন  .  .  . 
 এই কাহিনি আমরা কমবেশি জানি ।  তবে সম্রাট অশোককে  পশ্চিমে আফগানিস্তান; পূবে বাংলাদেশ; উত্তরে আসাম; দক্ষিণে কেরালা এবং অন্ধ্র প্রদেশ অবধি বিস্তিৃত এক সুবিশাল সাম্রাজ্যের পরিচালনা করতে হয়েছিল ।  আগেই একবার বলেছি অশোক তাঁর ধর্মীয় নীতিকে  ‘ ধম্ম ’  বলে অবহিত করেছেন । এবং পাথরের স্তম্ভের ওপর ধর্মীয়  বাণী খোদাই করে  প্রচার করার আদেশ দেন ।  এখানে লক্ষণীয় : 
 ১ .  পাথরের স্তম্ভের ওপর  খোদাই করে  প্রচার করা ধর্মীয়  বাণী অশোকের নিজস্ব; মহামতি বুদ্ধের নয় । 
 ২ .  সম্রাট অশোক ধম্ম গ্রহন করার পরও গুপ্তচর সংস্থা বিলোপ করেন নি ।  
   অশোক স্তম্ভের ওপর অশোকলেখ ।  কলিঙ্গ যুদ্ধের পর সম্রাট অশোকের নির্দেশে পাথরের স্তম্ভের ওপর  খোদাই করে ধর্মীয় অনুশাসন প্রচার করা হয়েছিল ।  এই পাথরের স্তম্ভগুলি অশোকস্তম্ভ নামে পরিচিত ।  আর লেখাগুলিকে বলা হয় অশোকলেখ ।  
 বৌদ্ধ সাহিত্য যদিও একজন নিষ্ঠুর রাজার কথা রয়েছে  যিনি একটি রক্তাক্ত যুদ্ধের পর বৌদ্ধধর্মে দীক্ষিত হয়েছিলেন এবং ভারতবর্ষ জুড়ে প্রতিষ্ঠা করেছিলেন ন্যায়বিচার ,  শান্তি ও পূণ্য  -  তবে  অশোক সম্বন্ধে উনিশ শতক অবধি সুনিদিষ্ট ঐতিহাসিক তথ্যের বড় অভাব ছিল ।  আমি আগেই বলেছি অশোক সম্বন্ধে জানার উৎস প্রাচীন ভারতীয় সাহিত্য এবং পুরাতত্ত্ব ।  সাহিত্য বলতে  ‘ দিব্যবদান ’  এবং সিংহলী ইতিবৃত্ত বোঝায় । এগুলি তে  লাগামহীন কল্পনার উপাদান থাকায় ঐতিহাসিকদের কাছে গ্রহনযোগ্য ছিল না ।  উনিশ শতকে ভারত ,  নেপাল ,  পাকিস্তান ও আফগানিস্তানে পাথরের স্তম্ভের ওপর অশোকলেখ আবিস্কৃত হয় । ১৮৩৮ খ্রিস্টাব্দে কলকাতা টাকশালের কর্মচারি এবং এশিয়াটিক সোসাইটির সঙ্গে যুক্ত জেমস প্রিনসেপ সর্বপ্রথম অশোকলেখর পাঠোদ্ধার করেন ।  (  কলকাতার গঙ্গাপাড়ের প্রিনসেপ ঘাটটি এঁর নামেই রাখা হয়েছে ।  )      অশোকলেখ । বেশির ভাগ অনুশাসনের ভাষা প্রাকৃত; লিপি ব্রাহ্মী ।  তবে দুটি অনুশাসন খরোষ্ঠী ভাষায় লেখা ।  কয়েকটি অনুশাসন আবার লেখা হয়েছিল গ্রিক এবং আরমীয় ভাষায়  । 
 একটি অশোকলেখ পাঠ করা যাক - 
  ‘ ধম্মা সাধু ,  কিয়াম কু ধাম্মে তি ?  আপাসিনাভে ,  বাহু কায়ানে ,  দায়া ,  দানে ,  সাসি ,  সোচায়ে ।  ’ 
 এই বাণীটি মৌর্য সম্রাট অশোক -  এর একটি ধর্মীয় বাণী ।  তবে ভাষাটি প্রাকৃত না পালি তা আমি বলতে পারছি না ।  তবে এর বাংলা মানে হল : 
  ‘ ধর্ম উত্তম ,  কিন্তু ,  ধর্মে কি রয়েছে ?  ধর্মে রয়েছে অল্প পরিমান অশুভ ,  বেশি পূণ্য ,  দয়া ,  বদান্যতা ,  সত্যবাদিতা এবং শুদ্ধতা ।  ’    কলিঙ্গ যুদ্ধের পর অশোক তাঁর  ধম্ম প্রচারে    ‘ প্রাণিহত্যা না করা ’  এবং  ‘ জীবিত প্রাণির ক্ষতি না করা ’  ইত্যাদি নীতি গ্রহন করেছিলেন ।   তবে আধুনিক ঐতিহাসিকদের মতে অশোক এই বাস্তব পরিস্থিতি বিবেচনা করেই এইরকম সিদ্ধান্ত নিয়েছিলেন ।  
অশোকের সময় মৌর্য রাষ্ট্রের শ্রেণির উদ্ভব হয়েছিল ।  অর্থশাস্ত্রের প্রনেতা কৌটিল্যকে যে সামাজিক সমস্যার মুখোমুখি হতে হয়নি অশোককে তাই হতে হয়েছিল ।  এই সমস্যাটি ছিল বিভিন্ন শ্রেণির স্বার্থের সংঘাত এড়ানো ।  এই ক্ষেত্রে অশোকের অন্যতম হাতিয়ার ছিল  - তাঁর  ‘ ধম্ম ’   ।  ধম্মের মধ্যে শাসক এবং প্রজা সাধারণ অভিন্ন কাতারে এসে মিলেছিল । 
   মধ্যপ্রদেশের ভূপাল - এর বৌদ্ধদের পবিত্র তীর্থ সাঁচী স্তূপ । অশোকের অন্যতম কীর্তি ।  এটিই ভারতবর্ষের সবচে পুরনো পাথরের স্তূপ  । 
 মৌর্যযুগে জীবনধারায় মৌলিক পরিবর্তন ঘটছিল ।  এই জীবনধারা আগে ছিল যাযাবর এবং পশুচারণ ভিত্তিক ।  নতুন আর্যসংস্কৃতি ছিল অপেক্ষাকৃত স্থির এবং নগরকেন্দ্রিক ।  নগরজীবন সংহত করার জন্যে প্রয়োজন ছিল  সুর্নিদিষ্ট সামাজিক সংগঠনের  ।  
   সাঁচী স্তূপ এর উত্তরের অলঙ্কৃত তোরণদ্বার
  তাছাড়া মৌর্যসমাজটি ছিল জটিল ।  এই সমাজে বণিক শ্রেণি নতুন স্বীকৃতি অর্জন করতে চেয়েছিল ।  ব্রহ্মণরা  এই জটিলতা অবসানের জন্যে সমাজে  জাতিভেদ প্রথা কঠোর করার উদ্যেগ নিয়েছিল ।  অপরদিকে বৌদ্ধধর্মে একটি বিশ্বজনীন এবং সামাজিক সচেতনার দিক রয়েছে ।  যেটি অশোক উপলব্দি করেছিলেন ।  কৃতকর্মের জন্য ব্যক্তিগত দায়িত্ববোধের জন্য বুদ্ধের বাণীকেই অশোক শ্রেষ্ঠতর সমাধান বলে মনে করেছিলেন ।  যে কারণে ঐতিহাসিক রোমিলা থাপার তাঁর A History of India বইতে লিখেছেন :  
 Dhamma was aimed at building up an attiude of mind in which social responsibility ,  the behaviour of one person towards another ,  was considered of great relevance .  ’     ( page 86 ) 
  তাছাড়া ,  আমি আগেই বলেছি ,   মৌর্যসাম্যারাজ্যটি ছিল কেন্দ্রীয় শাসনভিত্তিক ।   কেন্দ্রীয় শাসনের জন্য অনিবার্য  আমলাতন্ত্র ,  উন্নত যোগাযোগ ব্যবস্থা এবং একজন শক্তিশালী শাসক ।  কাজেই কেন্দ্রীয় শাসনকে সংহত করতে অশোক - এর সামনে  দুটি পথ খোলা  ছিল ।  এক :  কৌটিল্যের নির্মম নীতি গ্রহন; দুই :  নতুন ধর্মমত প্রচার ।  অশোক একটি নতুন ধর্মমত প্রচার করে সেই ধম্মের মাধ্যমে সাম্রারাজ্যের সংহতি জোরদার করতে চেয়েছিলেন ।   ( বহুবছর পর মুগল সম্রাট আকবরও তাই করেছিলেন ।  )  রাজনৈতিক দিক থেকে এই ধর্মমত গ্রহন করে অশোক জনগনের উদার সহনশীল অংশের সমর্থন লাভ করতে চেয়েছিলেন ।  এই অংশে বণিক শ্রেণি থাকায় তাদের সমর্থন অশোকের কাছে গুরুত্বপূর্ণ ছিল ।  অধ্যাপক সুনীল চট্টোপাধ্যায় লিখেছেন ,  
 সাংস্কৃতিক দিক থেকেও মৌর্য সাম্রারাজ্যের অভ্যন্তরে বহুতর বৈষম্য ছিল ।  তাই অশোক নতুন ধর্মমত গ্রহন ও প্রচারের মধ্যে একটি প্রয়োজনীয় বন্ধনগ্রন্থি খুঁজে পেয়েছিলেন ।  (  প্রাচীন ভারতের ইতিহাস; প্রথম খন্ড ;পৃষ্ঠা ২১৫ )   ওই একই কারণে ঐতিহাসিক রোমিলা থাপার লিখেছেন : 
  Buddhism of his age was not merely a religious belief; it was in addition a social and intellectual movement at many levels ,  influencing many aspects of soceity  .    (  A History of India . Vol . 1; page ,  85 )   
  ছবি :  ইন্টারনেট । 
তথ্যসূত্র : 
 অধ্যাপক সুনীল চট্টোপাধ্যায়; প্রাচীন ভারতের ইতিহাস; প্রথম খন্ড Romila Thapar; A History of India . Vol . 1       

                    




একদিন কবিয়াল রমেশ শীল



                        ১৯৬৭ সালের আশ্বিন মাসের এক পরিপূর্ণ পূর্ণিমার সন্ধ্যায় কর্ণফুলি নদীর তীরে দাঁড়িয়ে কবিয়াল রমেশ শীল  তাঁর শিষ্য রাইগোপাল কে শ্লেষ্মাজড়িত কন্ঠে বললেন ,  আমার জইন্যে কবর খুঁইড়া রাখিয়ো রাইগোপাল  ।  আমার যাওনের সময় হইছে ।   
রাইগোপাল গুরুর হাত ধরে ছিল ।  এখন হাত ছেড়ে সে  দু ’ হাতে মুখ ঢেকে  ডুকরে  কেঁদে উঠতেই রমেশ শীল টলে উঠলেন ।  নদীপাড়ের দমকা বাতাসে বৃদ্ধের নব্বুই বছরের পলকা শরীরখানি  একবার ধাক্কা খেল ।  কোনওমতে সামলে নিলেন বৃদ্ধ ।  দূরন্ত বাতাসে  তাঁর পরনের খয়েরি রঙের বার্মিজ  লুঙ্গি - আর ঘিয়ে রঙের সিলকের পাঞ্জাবি পতপত করে উঠছে ।  বৃদ্ধের মাথায় ছোট ছোট করে ছাঁটা পাকা চুল ,  ভাঙা চোয়ালে খোঁচা খোঁচা পাকা দাড়ি ।  তবে চোখের জ্যোতি এই বয়েসেও ম্লান হয়ে যায়নি ।   
নদীর বাতাসের আশটে গন্ধ ভাসছিল ।  আজ কোজাগরী পূর্ণিমা ।  আকাশে রূপার থালার মতন একটি চাঁদ ।  ঝলমলে আকাশ থেকে রূপালি - সফেদ আলো   কচুরীপানাহীন টলটলে পানির  ওপর ঝরে ঝরে পড়ছিল ।  নদী এখানে ভারি নির্জন ।  উঁচু দু - পাড়ে অন্ধকার - অন্ধকার  ঝোপঝার ।  নদীতে একটি বাঁশের ভেলা ভাসছিল ।  লুঙ্গি আর পাঞ্জাবি পরা একজন বৃদ্ধ লগি হাতে দাঁড়িয়ে ।  এই সন্ধ্যায় দৃশ্যটি বড় মায়াময় ।  
রাইগোপাল শব্দ করে কাঁদছিল ।  কর্ণফুলি  নদীতে  বাঁশের ভেলার পাশে  একটি সাম্পান  ভাসছিল ।  সন্ধ্যার নির্জনতায় কান্নার শব্দ ছড়িয়ে গেলে  সাম্পানওয়ালা দ্রুত দাঁড় বেয়ে পাড়ের দিকে এগিয়ে আসতে থাকে ।  
রমেশ শীল দীর্ঘনিঃশ্বাস ফেললেন ।   .  .  .  আইজকাল আমার বিছানায় শুইয়া দিন কাটে ।  চলাফিরায় কষ্ঠ হয় ।  আইজ আমার মরণের আগে একবার এক নজর কর্ণফুলি নদী দেখার সাধ হইল ।  আমি যেই গেরামে থাকি ,  সেই গেরামের নাম গোমদন্ডী ।   এই নদী গোমদন্ডী থেইকা আতি কাছে বইলা অতি কষ্ঠ হইলেও আইতে পারলাম ।  রাইগোপাল আমারে ধইরা ধইরা আনছে ।  আমার পুত্র যজ্ঞেশ্বর; সে  আসতে দিতে চায় নাই ।  তবে বোয়ালিয়ার শাকপুরার হারুন মল্লিক - এর বাড়িত গানের আসর বসছে ।  তার ডাক  আসছিল বইলা সে তাড়াতাড়ি চইলা গেল ।  মাশাল্লা !  গান গাইয়া  বোয়ালখালি থানায়  ( বর্তমানে উপজেলা )  যজ্ঞেশ্বর ভালো নামডাক করছে ।   .  .  .  কর্ণফুলি নদীর পাড়ে আসতে পারলাম ঠিকই ,  তয় আমার ইচ্ছা ছিল মরণের আগে একবার ফটিকছড়ি যাই ।   ফটিকছড়ি  থানার  ( বর্তমানে উপজেলা  )  মাইজভান্ডার গ্রামে   আমার  পীরজান সৈয়দ গোলামুর রহমান -  এর মোকাম ।  বহু বৎসর হইল আমি তাঁহার তরিকায়  দীক্ষা নিছি ।  তারপর   হক মওলার ইশারায় মাইজভান্ডারি তরিকার সাধনসঙ্গীত রচনা করছি ।   " নুরে দুনিয়া "  ,   " এস্কে সিরাজিয়া "  ,   " ভান্ডারে মওলা "  - এই পুস্তকাগুলি মাইজভান্ডারি গানের সঙ্কলন ।  দুঃখের কথা কী বলব - আমি  পীরজান সৈয়দ গোলামুর রহমান  - এর তরিকায় দীক্ষা নিছিলাম বলিয়া আমি আমার সমাজে নিন্দিত ধিকৃত হইছিলাম ।  আমারে একঘরে করা হইছিল ।  আমার এখন পৃথিবী ছাইড়া যাওনের সময় হইছে ।   আমি জানি তারা আমার দাহ করব না ।  তাই রাইগোপাল রে  কবর খুঁইড়া রাখার কথা বললাম ।  বোয়ালিয়ার হিন্দুসমাজ আমার ওপর ক্রন্ধ হইয়া আছে ।  কারণ আমি বলছিলাম -  ‘ হিন্দু মুসলিম খ্রিস্টান বৌদ্ধ সকল ধর্মের এককথা ’  ।  আর বলছিলাম :   ‘ মাটির মূর্তির পূজা ছেড়ে মানুষ পূজা কর ।  ’  বোয়ালিয়ার হিন্দুসমাজ যে আমার ওপর ক্রন্ধ হইয়া আছে তাহার আরও কারণ আরও আছে ।  ১৯৪৪ সালে আমি কমিউনিস্ট পার্টির সদস্যপদ লাভ করি ।  অবিভক্ত বাংলায় কমিউনিস্ট শব্দের  মানে লোকে বুঝিত  ‘ নাস্তিক ’  !  ইহার যে অন্য মানে হইতে পারে ,  কূপমুন্ডকেরা তাহা ভাবিতে পারে নাই ।  কাজেই  ১৯৪৮ সালে কলিকাতার বিদগ্ধজন আমারে শ্রদ্ধানন্দ পার্কে  ‘ বঙ্গের শ্রেষ্টতম কবিয়াল ’  উপাধি দিলে কী হইব -  আমি আমার আপন সমাজে অন্ত্যজই থাকিয়া গেলাম  ।  পাকিস্তান সরকারও আমারে নির্যাতন করছিল ।  ১৯৫৪ সালে  গ্রেফতার হইয়া জেল খাটছি ।  কারণ  .  .  .  কারণ আমি লিখছিলাম :  
 দেশ জ্বলে যায় দুর্ভিক্ষের আগুনে  /  
এখনও লোকে জাগিল না কেনে । 
 ১৯৬২ সালে পাকিস্তানি সরকার আমার সরকারি  মাসোহারা বন্ধ কইরা দিল ।  পাকিস্তানি সরকারের মতন আমার আপন সমাজও আমারে কম ভোগায় নাই ।  জানি ,  এখন আমার যাওনের সময় হইছে ।   আমি জানি তারা আমার মৃতদেহ দাহ করব না ।  তাই রাইগোপাল রে  কবর খুঁইড়া রাখার কথা বললাম ।  আমার মুখে এই মর্মান্তিক কথা শুইনা না রাইগোপাল এখন কান্দতেছে ।  যেন  ‘ জন্মিলে মরিতে হইবে ’  -  এই কথা সে জানে না ! 
রাইগোপাল  কাঁদছে ।  তবে এই মুহূর্তে  শব্দ করে কাঁদছে  সে ।  নীরবে কাঁদছে ।   বৃদ্ধ কবিয়াল রমেশ শীল পরম স্নেহে  তাঁর প্রিয় শিষ্যকে  জড়িয়ে ধরে  পূর্ণিমা - প্লাবিত নির্জন নদীটির দিকে তাকিয়ে আছেন ।  মুহূর্তেই কী এক অজানা কারণে তাঁর পূর্বস্মৃতি জেগে ওঠে ।  তাঁর প্রথম স্ত্রী অপূর্ববালার কথা মনে পড়ে ।   অপূর্বর  সঙ্গে আজ থেইকা ৬৭ আগে আমার বিবাহ হইয়াছিল ।  এর এক বছর আগে  ( ১৮৯৯ সালে )  বাংলার কয়েকজন শ্রেষ্ঠ কবিয়ালকে পরাজিত করে তেরো টাকা পাই ।  তারপর আমি কবিগান কে পেশা হিসাবে নেওয়ার কথা ভাবলাম ।   অপূর্ব কে ঘরে তুলি ।  অপূর্ব রাউজানের মেয়ে ।   (  বোয়ালখালীর উত্তরে রাউজান ,  আর রাউজানের উত্তরে ফটিকছড়ি .  .  .  যেখানে মাইজভান্ডার গ্রাম ।  যে গ্রামে আমার পীরজাম  মাইজভান্ডারির গদিনশিন পীর সৈয়দ গোলামুর রহমান এর মোকাম )  ,   .  .  .   অপূর্ব  জ্যোস্না বড় ভালোবাসিত  ,  বিশেষ করিয়া আশ্বিন মাসের কোজাগরী জ্যোস্না  ভালোবাসিত ।  আমরা চট্টগ্রামের মানুষেরা বড় প্রকৃতিপ্রেমিক ।   তখন আমি ২৩ বছরের যুবক; কোজাগরী পূর্ণিমায় আমি আর অপূর্ব একটি সাম্পান করিয়া কর্ণফুলি নদীতে রাত্রিভর ভাসিয়া বেড়াইতাম ।  বৈঠা বাইতে বাইতে আমি অপূর্বকে চাটগাঁইয়া ভাষায় বলিতাম :  একখানি গান কর অপূর্ব  ।  অপূর্ববালা বলিত যে -  সে গান করিতে জানে না ।  এই কথা শুনিয়া আমি তাঁহাকে জিজ্ঞাসা করিতাম ,  তাহা হইলে তুমি কী জান ?  অপূর্ব বলিত ,  আমি কী ভাবে বলি যে আমি কী জানি ।  আমি বলিলাম ,  তুমি বলিবে না তুমি কী জান ?  সে বলিল ,  বলিলাম তো আমি কী ভাবে বলি যে আমি কী জানি ।  এইভাবে আবোলতাবোল বকিয়া  সময় কাটিয়া যাইত ।  আর  নির্জন  পূর্ণিমালোকে বাতাসের তোরে একখানি সাম্পান ভাসিয়া যাইত  .  .  . 
এই সব কথার স্মরণ হওয়ায় এই মুহর্তে  নব্বুই বছরের বৃদ্ধর চোখে জল আসে  .  .  .  
সেই সাম্পানটি এসে তীরে ভিড়েছে ।   দু ’ দিকে দুটি  দাঁড় ধরে   ফণী বড়ুয়া সাম্পাসে দাঁড়িয়ে আছে  ।  ফণী বড়ুয়া কবিয়াল রমেশ শীল -  এর আরেক প্রিয় শিষ্য ।  ফণী বড়ুয়ার পরনে লুঙ্গি আর নীল রঙের হাফশার্ট ।  গোলপানা  মুখখানি হলদেটে ।  
বৃদ্ধ রমেশ শীল বললেন ,   আমারে ধর রে রাইগোপাল ।  আমারে ধইরা নৌকায় তুল । 
চোখ মুছে নিয়ে রাইগোপাল গুরুকে নৌকায় তুলে ।   এতে নৌকা দুলে ওঠে ।  রাইগোপাল তার গুরুকে পরম যত্নে গলুইয়ের ওপর  বসিয়ে দেয় ।  এতে  বৃদ্ধের  হাড় মটমট করে ওঠে ।  
গুরুন অনুমতি নিয়ে ফণী বড়ুয়া ধীরে ধীরে  সাম্পান ঘুরিয়ে নেয় ।  জ্যোস্নার তুফানে  ফণী বড়ুয়ার মন নেচে উঠেছে ।  সে গলা ছেড়ে  গেয়ে উঠল : 
  ‘ বাংলার জন্য জীবন গেলে হব স্বর্গবাসী / 
আমার বাংলার দাবি ঠিক থাকিবে /  যদিও হয় ফাঁসী ।  ’ 
 গান শেষ হলে খনখনে কন্ঠে বৃদ্ধ জিজ্ঞেস করে ,  ও ফণী ?  এইটা কার গান রে  ? 
দ্যাহ ওস্তাদে কয় কী ?  বলে ফণী হাসে । 
এইটা আপনের গান গুরু । আপনের গান ।   বলে রাইগোপাল হাসে ।  
 আমার গান ?  কও কী ।  জ্যোস্নার আলোয় বৃদ্ধের মুখে গভীর  বিস্ময়চিহ্ন ফুটে উঠতে দেখা গেল ।   
ফণী  বলল ,  আপনের বয়স হইছে না গুরু ।  জীবনে কত গান লিখছেন ।  সব কী আর মনে থাকে ? 
কথা সত্য বটে ।  বৃদ্ধ  জিজ্ঞেস করেস ,  ও ফণী ,  তুমি নাকি ঢাকা শহরে গেছিলা শুনলাম ? 
হ ,  গুরু ।  ঢাকার কমলাপুরে বৌদ্ধ বিহার দেখতে গেছিলাম ।  
শিষ্যের কথায় বৃদ্ধ অবাক হলেন মনে হল ।  তিনি জিজ্ঞেস করলেন ,  কমলাপুরে বৌদ্ধ বিহার ?  কও কী ?  কবে হইল ? 
আজ থিকা তিন বছর আগে । 
বুঝছি ।  তয় ঢাকার কি খবর ? 
ফণী বলল ,  ছয় দফা দাবি - দাওয়া  নিয়া ঢাকা শহর গরম হইয়া আছে ।  রাস্তায় রাস্তায় ছাত্রজনতা আইয়ুব সরকারের বিরুদ্ধে তুমুল আন্দোলন শুরু কইরা দিসে ।  কমলাপুর থেইকা গেছিলাম তোপখানা রোডে । 
ক্যান গেছিলা ?  
গেছিলাম বিরানি খাইতে ।  ঢাকায় গেছি আর বিরানি খামু না ? 
খাইবা না ক্যান ? 
হ ।  বিরানি  খাইয়া নি হোডেলতুন বাইর হইছি মাত্র ।  পল্টনে  ছাত্রজনতার  মিছিল পন্ড করতে পুলিশে ধাওয়া দিছিল ।  সেগুনবাগিচার গলির ভিতর দিলাম দৌড়  ।  দৌড় দিলে কী হইব - আইয়ুব খানের পোষা  পুলিশের লাডির বাড়ি ঠিকই খাইতে হইল ।  ঘ্যাসও খাইছি ।  পাকিস্তানিরার ভয় পাইছে গুরু ।  পাইব না -  ছয় দফা কি সহজ কথা ।  মানীগুণী লোকেরা লিখছেন ।  
রমেশ শীল বললেন ,  ছয় দফার কথা শুনছি তোতা মিঞার কাছে ।  মানীগুণী লোকেরা লিখছে কইলা ।   কারা লিখছে ? 
লিখছেন মুনির চৌধুরী ,  রেহমান সোবহান ,  গোবিন্দ চন্দ্র দেব  আর কামাল হোসেন । 
অ ।  এদের মধ্যে গোবিন্দ চন্দ্র দেব আর  মুনির চৌধুরীর সঙ্গে পরিচয় আছে রমেশ শীল -  এর ।  গোবিন্দ চন্দ্র দেব ঢাকা বিশ্ববিদ্যালয়ের শিক্ষক ।  বাড়ি সিলেট ।  সিলেটের বিয়ানীবাজারে এক গানের জলসায় তাঁর সঙ্গে দেখা হয়েছিল ।  রমেশ শীল এর মুখে মাইজভান্ডারি গান শুনে মুগ্ধ ।  জড়িয়ে ধরে বললেন ,  আমি আমি সমন্বয়ী দর্শন নিয়ে ভাবছি ।  তাহলে সমন্বয় সম্ভব কি বলেন ?  রমেশ শীল বলেছিলেন ।  জ্বী ,  সম্ভব ।  মুনির চৌধুরীর সঙ্গে প্রথম দেখা  ১৯৫৮ সালে ঢাকা কেন্দ্রীয় কারাগারে ।  কারাজীবনের স্মৃতি স্মরণ হতেই রমেশ শীল কেঁপে উঠলেন ।  পূর্ব পাকিস্তানের মানুষের ভবিষ্যতের কথা ভেবে কম্পন অনুভব করলেন ।   .  .  .  পূর্ব পাকিস্তানেপূর্ব পাকিস্তানে  অখন আইয়ুবশাহী  শাসন চলতেছে ।  গতবছর থেইকা  ( ১৯৬৬ )  বাঙালির প্রাণপ্রিয় নেতা শেখ  মুজিব কারাগারে ।  মুজিবের দুঃখে  প্রান কান্দে বৃদ্ধের ।  আমাগো যৌবনে আমরা পাকিস্তানের বিরুদ্ধে আন্দোলন  - সংগ্রাম করছি ।  পাক সরকার  আমার  ‘ ভোট রহস্য ’  পুস্তকখানা  নিষিদ্ধ করছিল ,  আমারে জেলে ভরছিল ।  মুজিবের যৌবনে মুজিব অখন পাকিস্তানি শাসনশোষনের বিরুদ্ধে যুদ্ধ করব ।  হে হক মওলা !   তুমি তারে দেইখো ।  তাঁর দ্বারা বাঙালির স্বাধীন রাষ্ট্র প্রতিষ্ঠিত হইবে ।  হায় !  আমি তখন বাঁচিয়া থাকিব না ।  মুজিব নেতা বলিয়াই একাকী গহীন গাঙে নাও বাহিতেছে ।  তাঁর গুরু  হোসেন শহীদ সোহরাওয়ার্দী সাহেব আজ বাঁইচা নাই ।  তিষট্টি সালের ডিসেম্বর মাসে  তারে লেবাননের  বৈরুত শহরের হোটেল রুমে মৃত পাওয়া গেছে ।  তারে বিষ দিয়া মারছে কিনা কে জানে ।   হোসেন শহীদ সোহরাওয়ার্দী বড় ভালো লোক আছিলেন ।  উনিশ  ’ শ তেত্রিশ সনে তাঁহার  কইলকাতার সদর স্ট্রিটের বাড়িতে গিয়া দেখা করছিলাম ।  দীর্ঘশ্বাস ফেললেন বৃদ্ধ ।  দেশ - বিভাগের প্রাক্কালে যে দাঙ্গা হইল -  সেই দাঙ্গার  সময় আমি ছিলাম কইলকাতায়  ।  দাঙ্গা বাঁধায় হিন্দু আর মুসলমানে ।  আমি হিন্দুও না মুসলমানও না ।  আমি হইলাম মানুষ ।    এই ভাবনায় উজ্জীবিত হয়ে বৃদ্ধ শিষ্যদের খোঁচা মেরে  বললেন ,  ফণী বড়ুয়ায় হইল বুদ্ধ । আর  তুমি রাইগোপাল হইলা হিন্দু । 
আর আপনে ?  রাইগোপাল জিজ্ঞেস করে ।  
আমি হইলাম মানুষ ।  বৃদ্ধ বললেন ।  বলে হাসলেন ।  
এই কথা শুনে রাইগোপাল গেয়ে উঠল : 
  ‘ হিন্দু মুসলিম খ্রিস্টান বৌদ্ধ /  সকল ধর্মের এককথা ’  ।   নিজের লেখা গান শুনে বৃদ্ধ লজ্জ্বা পেলেন বোধ হয় ।  মুখ ফিরিয়ে জ্যোস্নাময় কর্ণফুলির দিকে তাকালেন ।  অপূর্ববালা এমন করিয়া আমাকে লজ্জ্বায় ফেলিয়া দিত ।  হায় !  অপূর্ব সন্তানহীনা অবস্থায় মরিয়াছিল ।  তাঁহার শোক বুকে চাপিয়া  দ্বিতীয় স্ত্রী অবলাবালা কে ঘরে তুলিলাম ।  অবলাবালার গর্ভে  হক মওলায় আমারে  চারপুত্র এবং এক কন্যা উপহার দিয়েছেন ।  গান করে বলিয়া পুত্রদের মধ্যে যজ্ঞেশ্বর শীল হইল আমার যাদুধন ।   বোয়ালিয়া থানার  ( বর্তমানে উপজেলা )  সে এক সংগীতরত্ন বিশেষ ।  আসলে এসবই মাইজভান্ডারির গদিনশিন পীর সৈয়দ গোলামুর রহমান এর দুআ ।  তিনি আজ থেইকা তিরিশ বছর আগে বলেছিলেন ,  তোমার জন্য দুআ করি রমেশ । এই সব ভেবে বৃদ্ধ আবেগতাড়িত হয়ে উঠলেন  ।  দূরে কর্ণফুলি নদীর ওপর রেলব্রিজ ।  কুউউ ঝিক ঝিক শব্দে রেলব্রিজের  ওপর দিয়ে একটি ট্রেন চলে যায় ।  সেই শব্দে বৃদ্ধের হৃদয়ে কী এক তোলপাড় হয়ে যায় ।  যে কথা শিষ্যদের বহুবার বলেছেন রমেশ শীল ,  আজও শেষবারের মতো সে কথাই বলতে লাগলেন ।  বললেন ,  শুন তুমরা দুইজন ।  ১৯৩৭ সালের কথা ।  আমার বয়স তখন ষাইট ।  আমি মাইজভান্ডারির গদিনশিন পীর সৈয়দ গোলামুর রহমান -  এর তরিকায় দীক্ষা নিলাম ।   দীক্ষা নিয়া হক মওলারে লইয়া গান বান্ধলাম ।  বলে গেয়ে উঠলেন বৃদ্ধ - 
 স্কুল খুইলাছে রে মওলা ,  স্কুল খুইলাছে 
হই হই  .  .  .  গাউসুল আজম মাইজভান্ডারী খুইলাছে   এই গান মাইজভান্ডারির গদিনশিন পীর সৈয়দ গোলামুর রহমান -  এর কানে গেল ।  তিনি বলেন ,  এই গান কার ?  তাঁহার এক মুরিদ বলে ,  হৌজুর ,  এই গান বোয়ালিয়া থানার গোমদন্ডী গ্রামের রমেশচন্দ্র শীলের  ।  পীর ছাহেব তখন জানতে চান ,  বোয়ালিয়া থানার গোমদন্ডী গ্রাম তো পূর্ব এবং পশ্চিমে বিভক্ত ।  পূর্ব গোমদন্ডীর কাছে রেললাইন; আর পশ্চিম গোমদন্ডীর কাছে  কর্ণফুলি নদী ।   রমেশ শীলের বাড়ি গোমদন্ডী গ্রামের পূর্ব না পশ্চিম ?  নালায়েক সাগরিদ সে কথা বলতে পারে না ।  পীর ছাহেব তখন বলেন ,  যাও তারে আমার কাছে নিয়া আস ।  রমেশের গান শুনে আমার চোখে কান্দন আসে ।  আমি তারে দুই চোখ ভরে দেখতে চাই ।  আমি তখন হাটহাজারী ছিলাম ।  হাটহাজারীর  নয়ন তালুকদার - এর বাড়িতে গানের আসর বসছিল । পীরের এত্তেলা  পাইয়া তড়িঘড়ি  ফটিকছড়ি গেলাম ।  আমাকে দেইখা পীর ছাহেব  বললেন ,  স্কুল খুইলাছে রে মওলা ,  স্কুল খুইলাছে  ।  এই গান কার ?  তুমার ?  আমি বললাম ,  জ্বী হুজুর ,  আমার ।  পীর সাহেব আমারে খুঁটায় খুঁটায়  দেখলেন ।  তারপর আমারে তার খাস কামড়ায় লইয়া গেলেন ।  বড় একখানা কক্ষের দেয়ালে সবুজ রং ।  পবিত্র মক্কা শরীফের ছবি ।  মেঝেতে কালো মার্বেল পাথর  ।  বাতাসে মেশক আতরের গন্ধ ।  পীর সাহেব একখানা আরামদায়ক  ইজি -  চেয়ারে বসলেন ।  বসে আমারে বললেন ,  বস ,  রমেশ ।  আমি সুন্দর একখান বার্মিজ কাঠের চেয়ারে বসলাম । পীর ছাহেব বললেন ,   যুগ যুগ ধইরা এই দেশের মানুষ এই গান শুনব ।  মাইজভান্ডারি গ্রামের আমরা ঠিক কী ছিলাম এই গান শুইয়া সেইটা তারা জানব ।  তারা জানব   " আমরা সিনায় সিনায় "  লেখাপড়া শিক্ষা দিতাম ।  তারা জানব আমরা  " খাতাকলম ছাড়াই "  শিক্ষা দিতাম । বলিয়া পীর ছাহেব হুহু করিয়া কাঁদিয়া উঠিলেন ।  আমার বুকে মোচড় দিয়া উঠিল ।  আমি বুঝিলাম আমার সংগীতশিক্ষা আজ পূর্ণতা পাইল ।  পীর ছাহেব কান্না সামলাইয়া বলিলেন ,   আল্লাহর অশেষ রহমত তুমি আমার মুরীদ হইছ ।  তোমার জন্য আমি আল্লাহর দরবারে খাস কইরা দুআ করি ।  এই কথা শুইনা না আমি চুপ কইরা রইলাম ।  আমার সারা অঙ্গ কাঁপতেছিল ।   পায়ের তলায় সাদাকালো মার্বেল পাথরের মেঝে কাঁপতে ছিল মনে হইল ।  আতরের গন্ধ ঘন হইয়া উঠিল ।   পীর সাহেব বলিলেন ,  তোমার বাবার নাম কি ? 
আমি বলিলাম ,  চন্ডিচরণ শীল ।  
পেশা ? 
কবিরাজি ।  
হুমম । 
বুঝিলাম পীর ছাহেব আরও কিছু জানিতে চাহেন ।  বলিলাম ,  আমি তখন ৪র্থ শ্রেণির ছাত্র ।  আমার বাবার মৃত্যু হইল ।  আমার বয়স তখন এগারো ।  আমি ছাড়া সংসার দেখিবার কেউ নাই ।  মনের দুঃখে গান বান্ধলাম :  আমিই বালক ,  চালক ,  পালক ,  আমার আর কেহ নাই /  মায়ের অলংকার সম্বল আমার বিক্রি করে খাই ।   .  .  .  স্কুলে আর পড়া হইল না ।  কুড়ি বছর বয়েস  ( ১৮৯৭ সালে )  প্রথম মঞ্চে গান গাইলাম ।  গান সবার পছন্দ হইল ।  ভরসা পাইলাম ।  সেই শুরু হুজুর ।  এর দুই বছর পরে আমি নদীয়ার ওসমান কবিয়ালকে পরাজিত করে তেরো টাকা পাই ।  এর পর আমি কবিয়াল বলে পরিচিত হইলাম ।  আগে  কবি গান ছিল অশ্লীল হুজুর ।  জীবনবিচ্ছিন্ন পৌরাণিক কাহিনীতে ভরপুর  ।  আমি কবিগানকে  মাটিতে নামাইয়া আনি ।  সমাজ পরিবর্তনের হাতিয়ার করিয়া তুলি ।  গাইলাম :  ব্যবসার ছলে বণিক এল / ডাকাত সেজে লুট করিল মালকোঠার ধন হরে নিল / আমারে সাজায়ে বোকা / কৃষক মজদুর একযোগেতে / হাত মেলালে হাতে হাতে /  শ্বেতাঙ্গ দুষমনের হতে / যাবে জীবন রাখা ।  পীর ছাহেব উৎফুল্ল হইয়া উঠিয়া বলিলেন ,  বাহ্  ।  বেশ ।  বেশ ।  এই রকম গান আরও একখান গাও ।  
আমি গাইলাম -  দেশ জ্বলে যায় দুর্ভিক্ষের আগুনে  /  এখনও লোকে জাগিল না কেনে ।  হুমম ।  বলিয়া পীর ছাহেব চুপ করিয়া গেলেন ।  
আমি বলিলাম ।  হুজুর  আমি কবিয়াল সমিতি গঠন করব ভাবতেছি  । 
কর ,  কর  ।  তোমার জন্য আমি দুআ করি রমেশ ।   
বলে চুপ করে রইলেন বৃদ্ধ কবিয়াল ।    রাইগোপাল ও ফণী বড়ুয়া কে বলতে হল না  ।  তারা গুরুর পীরের সম্মানে গাইতে শুরু করিল - 
 স্কুল খুইলাছে রে মওলা ,  স্কুল খুইলাছে 
হই হই  .  .  .  গাউসুল আজম মাইজভান্ডারী খুইলাছে 
গাউসুল আজম মাইজভান্ডারী খুইলাছে
 বৃদ্ধ রমেশ শীল ওদের সঙ্গে গলা মেলালেন - 
 স্কুল খুইলাছে রে মওলা ,  স্কুল খুইলাছে 
হই হই  .  .  .  স্কুল খুইলাছে রে মওলা ,  স্কুল খুইলাছে 
গাউসুল আজম মাইজভান্ডারী খুইলাছে
গাউসুল আজম মাইজভান্ডারী খুইলাছে
 সেই স্কুলের এমনি ধারা মাইনে ছাড়া পড়ায় তারা 
আরে খাতা  কলম ছাড়াই   তারা শিক্ষা দিতাছে 
গাউসুল আজম মাইজভান্ডারী খুইলাছে  .  .  .  হই হই 
গাউসুল আজম মাইজভান্ডারী খুইলাছে হই হই 
 সেই স্কুলের এমনি ধারা নাইকো হিসাব জুয়ানবুড়া 
আরে সিনায় সিনায় সিনায় লেখাপড়া শিক্ষা দিতাছে 
গাউসুল আজম মাইজভান্ডারী খুইলাছে 
স্কুল খুইলাছে রে মওলা স্কুল খুইলাছে 
হই হই  .  .  . গাউসুল আজম মাইজভান্ডারী খুইলাছে 
 গানের সুর বোয়ালখালির আশ্বিনের বাতাসে ছড়িয়ে পড়ে ।  
কোজাগরী পূর্ণিমায় কর্ণফুলি নদীতে একটি  সাম্পান ভেসে যায়  .  .  . 
 মরমি - সমাজতন্ত্রী কবিয়াল রমেশ শীল  ( জন্ম :  ১৮৭৭ )  ১৯৬৭ সালে মারা যান ।  মৃত্যুর পর তাঁকে কবর দেওয়া হয়েছিল  .  .  . 
 তথ্যসূত্র :  
 বাংলাপিডিয়ায় ওয়াকিল আহমেদ এর লেখা কবিয়াল রমেশ শীল এর ওপর নিবদ্ধ; 
http :  /  / www . banglapedia . org / HT / S _ 0341 . HTM 

                    




একদিন তাজউদ্দীন আহমদ



                        ১৯৭১ সালের অগস্ট মাসের মাঝামাঝি রাত দশটায় কলকাতার  হ্যারিংটন স্ট্রিটের  ফুটপাতে ধীর এবং নিশ্চিত পদক্ষেপে হাঁটছিলেন বাংলাদেশের প্রথম প্রধানমন্ত্রী তাজউদ্দীন আহমদ ।  ঝিরঝির করে বৃষ্টি পড়ছিল ।  তাজউদ্দীন আহমদ - এর চুল এবং পরনের শার্টটি  ভিজে গিয়েছে ।  চশমায় বৃষ্টিবিন্ধু পতনের ফলে  দৃষ্টি ঝাপসা ।  যদিও বৃষ্টির শীতল ফোঁটার র্স্পশে দেহমনে গভীর  প্রশান্তি ছড়িয়ে পড়ছিল ।  
তাজউদ্দীন আহমদ - এর  বাঁ পাশে হাঁটছেন একজন বৃদ্ধ ।  বৃদ্ধের পরনে সাদা চুড়িদার পায়জামা আর মেরুন রঙের পাঞ্জাবি ।  কাঁধে শান্তিনিকেতনি ঝোলা ।   ইনি ডা .  স্মরণজিৎ চক্রবর্তী ।  কলকাতার বিশিষ্ট এই চিকিৎসকের  বয়স প্রায় ষাটের কাছাকাছি ।  মাথায় ধবধবে পাকা চুল ।  চোখে পুরু লেন্সের  চশমা ।  গায়ের রংটি অবশ্য  শ্যামলা ।  তবে বেশ নাদুসনুসুস চেহারা বৃদ্ধের ।  ডা .  স্মরণজিৎ চক্রবর্তীর বাড়ি পশ্চিমবঙ্গের  মেদিনীপুর ।   তবে ইনি বাংলাদেশের একজন অকৃত্রিম বন্ধু ।  নির্বাসিত  মুজিবনগর সরকারের ৮নং থিয়েটার রোডের  অস্থায়ী কার্যালয়ে দিনরাত  পড়ে থাকেন ।  যুদ্ধরত নতুন সরকারকে যথাসাধ্য সাহায্যের চেষ্টা করেন ।   কখনও যশোর সীমান্তে গিয়ে অসুস্থ শরনার্থী কিংবা আহত মুক্তিযোদ্ধাদের  চিকিৎসা করেন ।  প্রখ্যাত  চলচিত্রকার ঋত্বিক ঘটক প্রাক্তন  পূর্ব 
পাকিস্তানের বাঙালি শরণার্থীদের সাহায্য করার জন্য কলকাতার রাস্তায় রাস্তায়  ভিক্ষে করছেন ।  কখনও তাঁর পাশেও দাঁড়িয়ে যান  ভারতবর্ষের শ্রেষ্ঠ এই বাঙালি চিকিৎসকটি । 
রাত দশটার বৃষ্টিভেজা চৌরঙ্গী প্রায় ফাঁকা । ঝিরঝির করে বৃষ্টিটা পড়েই যাচ্ছিল ।  দু ’ জনেরই অবশ্য শ্রাবণ রাতের বৃষ্টিতে  ভিজতে ভালোই লাগছিল ।  ওদের ঠিক পিছনেই সাদা পোশাকের কয়েকজন নিরাপত্তা কর্মী অনুসরণ করছে ।  তাজউদ্দীন আহমদ বাংলাদেশে প্রথম প্রধানমন্ত্রী   ।  আজ রাতে তিনি বাইরে বেরুলেও  তিনি  রাষ্ট্রীয় প্রোটোকলের বাইরে নন ।  
দূরে  হেডলাইটের আলো ।  রাস্তায় পানি জমেছিল ।  সে পানি ছিটিয়ে একটা সাদা অ্যাম্বাসেডর হ্যারিংটন মিউজিয়ামের দিকে চলে যায় ।  
হ্যারিংটন স্ট্রিটটি ৮নং থিয়েটার রোডের নির্বাসিত  মুজিবনগর সরকারের অস্থায়ী কার্যালয়ের কাছেই ।   ডা .  স্মরণজিৎ চক্রবর্তী হ্যারিংটন স্ট্রিটের একটি  ছ ’ তলা দালানের সামনে দাঁড়ালেন ।  ভবনের নাম :   ‘ দয়াময়ী ভবন ’  ।   লাল রঙের ইটের তৈরি অত্যন্ত পুরনো দালানটি  ব্রিটিশ আমলে তৈরি বলে মনে হয় ।  
ডা .  স্মরণজিৎ চক্রবর্তী বললেন , এই ভবনেই অধমের নিবাস গুরু ।  আসুন ।   
 ডা .  স্মরণজিৎ চক্রবর্তী বাংলাদেশের প্রথম প্রধানমন্ত্রী তাজউদ্দীন আহমদ -  এর গুণমুগ্ধ ।  তিনি এই প্রজ্ঞাবান ও বিচক্ষণ মানুষটিকে গভীর ভাবে ভক্তিশ্রদ্ধা করেন ।  বয়েসে তাজউদ্দীন আহমদ ডা .  স্মরণজিৎ চক্রবর্তী - র অনেক ছোট হলেও উদার বৃদ্ধটি তাঁকে  ‘ গুরু ’  বলে সম্বোধন করেন ।   কাঠের  চওড়া সিঁড়ি ।  ম্লান আলো জ্বলছিল ।  সিঁড়িতে ধূপের গন্ধ ।  আর কেমন ঠান্ডা ।  সন্ধ্যের পর থেকে একটানা বৃষ্টি হচ্ছিল বলেই ।  
তাজউদ্দীন আহমদ বললেন ,  শুনেছি কুমার শরৎ রায় কলকাতায় এলে নাকি এই দয়াময়ী ভবনেই থাকতেন স্মরণদা ? 
হুমম ।  আমিও তেমন শুনেছি ।  বলে  মাথা ঝাঁকালেন ডা .  স্মরণজিৎ চক্রবর্তী । 
তাজউদ্দীন আহমদ ক্ষণিকের জন্য অতীতে ফিরে যান ।  নাটোরের  দিঘাপতিয়া রাজপরিবারের কুমার শরৎ রায়   ১৯১০ সালের এপ্রিল মাসে  পূর্ববাংলার প্রথম জাদুঘর রাজশাহীর বরেন্দ্র গবেষনা জাদুঘর প্রতিষ্ঠা করেছিলেন  ।  বাংলাদেশে প্রত্নগবেষনার পথিকৃৎ মানুষটির উদ্দেশে মনে মনে সালাম পাঠালেন তাজউদ্দীন আহমদ । 
ছ ’ তলায় উঠে  ডা .  স্মরণজিৎ চক্রবর্তী বললেন ,  বিশিষ্ট পন্ডিত কুমার শরৎ রায়  ছিলেন রবীন্দ্রনাথের ঘনিষ্ট বন্ধু  । 
তাজউদ্দীন আহমদ বললেন ,  আমিও তেমন শুনেছি ।   সব জমিদার তাহলে জুরিগাড়ি কিনে আর পায়রা - বুলবুলি   উড়িয়ে ফতে হয়ে যায়নি ?  বলে হাসলেন । 
সেরকম হলে কি জগৎ - সংসার চলত গুরু ?  কলিংবেল চেপে ডা .  স্মরণজিৎ চক্রবর্তী  বললেন । 
দরজা খুললেন মাঝবয়েসি এক মহিলা ।  মহিলার বয়স  পঞ্চাশের কাছাকাছি  মনে হল ।  গোলপানা ফরসা মুখটিতে লাবণ্য টলটল করে ।  মহিলার পরনে লাল পাড়ের গরদের শাড়ি ।  কপালে বড় একটি লাল রঙের টিপ ।  খোঁপায় বেলিফুলের মালা । 
ডা .  স্মরণজিৎ চক্রবর্তী  বললেন ,  গুরু ,   এ হল আমার স্ত্রীলক্ষী স্বাগতালক্ষ্মী  চক্রবর্তী ।  আর ,  স্বাগতা ইনি হলেন তিনি -  যার জন্য তুমি পঞ্চব্যাঞ্জন রেঁধে 
অধীর আগ্রহে অপেক্ষা করছ ।  
স্বাগতালক্ষ্মী  ছেচল্লিশ বছর বয়েসি ঋষিপ্রতিম মানুষটির বুদ্ধিদীপ্ত মুখের দিকে মন্ত্রমুগ্ধ হয়ে চেয়ে রইলেন ।  তারপর সম্বিৎ ফিরে পেয়ে দু ’ হাত হাত জোড় করে মিষ্টি করে  বললেন ,  নমস্কার ।  আসুন ।  ভিতরে আসুন ।  
তাজউদ্দীন আহমদ হাত জোড় করে মিষ্টি করে হাসলেন ।  তারপর  ভিতরে ঢুকলেন ।   ছিমছাম ড্রইংরুম ।  সাদা চুনকাম করা দেয়াল ,  মেঝেতে জুট কার্পেট পাতা ।  বেতের সোফাসেট ,  দুটি বইয়ের বড় আলমারি ,  দেয়ালে রবীন্দ্রনাথের একটি সাদাকালো ছবি ,  একপাশে ছোট একটি ডিভান ।  তার ওপর তানপুরা আর ডুগি - তবলা ।  আর  মেঝের ওপর একটা হারমোনিয়াম । 
স্বাগতালক্ষ্মী তাজউদ্দীন আহমদ - এর পদধূলি গ্রহন করতে যাবেন -   ‘ থাক ’  ,   ‘ থাক ’  বলে এক পাশে একটু সরে গেলেন তিনি ।   স্মরণদার স্ত্রী স্বাগতা  বৌদি বয়েসে বড় ।  এজন্যেই হয়তো  তাজউদ্দীন আহমদকে  কিছুটা  বিব্রত মনে হল ।  
একটি ছিপছিপে তরুণি  কলাপাতা রঙের সুতির শাড়ি পরে গোলাপি রঙের একটি তোয়ালে নিয়ে দাঁড়িয়ে ছিল ।  তরুণির গায়ের রং শ্যামলা; চোখে চশমা ,  মাথায় বেণি ।  
স্বাগতালক্ষ্মী  বললেন ,   এ আমার বড় মেয়ে ।   ইন্দ্রাণী ।  যাদবপুরে পড়ছে ফিলজফিতে ।  সুচিত্রা মিত্রের কাছে রবীন্দ্রসংগীত শিখছে ।   
মেয়েটি  দু ’ হাত হাত জোড় করে মিষ্টি করে  বলল ,  নমস্কার । 
তাজউদ্দীন আহমদ মিষ্টি করে হাসলেন । 
ইন্দ্রাণী  তাজউদ্দীন আহমদ - এর দিকে তোয়ালে বাড়িয়ে দিয়ে রিনরিনে কন্ঠে বলল ,  কাকা ,  আপনি কিন্তু ভিজে গেছেন ।   এই নিন ,  মাথা মুছে নিন । 
তোয়ালে নিয়ে মাথা মুছে নিলেন তাজউদ্দীন আহমদ ।   
তরুণির পাশে নীল রঙের  গেঞ্জি আর কালো ট্রাউজার পরে শ্যামলামতন একটি কিশোর দাঁড়িয়ে ছিল ।  ভারী মেধাবী চেহারা ।   স্বাগতালক্ষ্মী  বললেন ,  আর এ হল আমার ছেলে শুভ ।  শুভব্রত ।  ও সিটি কলেজে পড়ছে ।  সায়েন্সে ।   ফুটবল খেলায় খুব ঝোঁক ।  
শুভব্রত  দু ’ হাত হাত জোড় করে বলল , নমস্কার । 
তাজউদ্দীন আহমদ মিষ্টি করে হাসলেন ।  
বস ,  গুরু ।  ডা .  স্মরণজিৎ চক্রবর্তী  বললেন  । 
তাজউদ্দীন আহমদ বেতের সোফায় বসলেন ।  স্বাগতালক্ষ্মী  সোফায় বসে   মেয়েকে চোখের ইঙ্গিত করতেই  ইন্দ্রাণী ভিতরে চলে যায় ।  শুভব্রত বসল ওর বাবার পাশে ।   স্বাগতালক্ষ্মী  হেসে বললেন ,  কত ইচ্ছে ছিল আপনাকে চারটি ডালভাত রেঁধে খাওয়াব ।  আপিসে কী খান না খান ।   জানি ভীষণ ব্যস্ত থাকেন  ।  তবু সময় করে আজ এসেছেন ।  আমি ধন্য বোধ করছি ।  বলে ,   ‘ গোপা ’  ,   ‘ গোপা ’  বলে কাকে যেন ডাকলেন মহিলা ।  
ভিতর থেকে নারীকন্ঠ ভেসে এল :  কি হল মা ?  অত ডাকচ কেন ? 
এদিয়ে আয় তো একবার ।    
সবজে রঙের শাড়ি পরা থলথলে চেহারার কালোমতন এক মাঝবয়েসি মহিলা ছুটে এল ।  বলল ,  কি বলবে বল ।  
পেঁপে কেটেছিস ? 
হ্যাঁ ,  মা ।  কেটেচি । 
আর বরফকুচি ? 
তাও গেলাসে ঢেলেচি । 
তালে যা ,  শরবত নিয়ে আয় । 
অতিথির দিকে একবার তাকিয়ে গোপা চলে যায় ।  
ডা .  স্মরণজিৎ চক্রবর্তী  বললেন ,  সীমান্তের ওপারে মুক্তিযোদ্ধারা যা খেল দেখাচ্ছে না লক্ষী -  কী বলব ।  হানাদার সব মেরেকেটে সাফ করে দিচ্ছে । 
শুভব্রত তাজউদ্দীন আহমদ এর দিকে তাকিয়ে বলল ,  কাকা ,  শরনার্থীদের সাহায্য করার জন্য আমাদের কলেজ থেকে আমরা  চাঁদা তুলছি ।  নেক্সট উইকে একটি চ্যারিটি শো করছি ।  গৌতম চট্টোপাধ্যায় আসবেন ক্যাম্পাসে ।  ইনি গতবছর   ‘ মহিমের ঘোড়াগুলি ’  নামে একটি গানের দল করেছেন ।  বলতে বলতে শুভব্রত খানিকটা উত্তেজিত হয়ে পড়ে ।   
তাজউদ্দীন আহমদ স্নেহের দৃষ্টিতে কিশোরের দিকে তাকিয়ে রইলেন ।  সারা বিশ্বের মানুষ আজ বাংলাদেশের মুক্তিসংগ্রামে শরিক হয়েছে   ।  বোম্বের ভিটি রেলস্টেশনের বুট - পালিশ বালকের দল এক দিনের রোজগার তুলে দিয়েছে মহারাষ্ট্রের বাংলাদেশ সহায়ক সমিতির কাছে ।  তবে তাজউদ্দীন আহমদ তখনও জানতেন না যে ইংল্যান্ডের  লিভারপুলের  ‘ লি ব্রেনান ও তাঁর সঙ্গীরা ’  নির্বিচারে বাঙালি হত্যায় বিচলিত হয়ে দুটি গান লিখেছেন  ।  অনেক কষ্ট করে একটি  ছোট স্টুডিও থেকে  গান দুটির ৪৮টি রেকর্ড বের করেছেন ।  তাজউদ্দীন আহমদ তখনও জানতেন না যে -  জঁ ইউজিন পল কে নামে বাংলাদেশের মুক্তিসংগ্রামের সঙ্গে একাত্মতা ঘোষনা করা একজন ফরাসি লেখক ১৯৭১ সালের ৩ ডিসেম্বর প্যারিসের অরলি বিমানবন্দরে ব্যাগে বোমা নিয়ে পাকিস্তান ইন্টারন্যাশনাল এয়ারলাইন্সের ফ্লাইট ৭১১ বিমানটি দখল করতে সমর্থ হবেন ।    ইন্দ্রাণী আজ বিকেলে ভেটকি মাছের পকৌড়া আর বাটার ফ্রাই করেছিল ।  একটা প্লেটে সেগুলি এনে রাখল টেবিলের ওপর ।   গোপাও একটা ট্রেতে দই শরবত নিয়ে এল ।  ট্রেটা টেবিলের ওপর রাখল ।  স্বাগতালক্ষ্মী  বললেন ,  সামান্য দই শরবত করেছি ।  নিন । 
ধন্যবাদ ।  বলে ঝুঁকে একটি গ্লাস তুলে নিলেন তাজউদ্দীন আহমদ ।  এক চুমুক খেয়ে গ্লাসটা টেবিলের ওপর নামিয়ে রাখলেন ।  স্বাগতালক্ষ্মী খেয়াল করলেন ব্যাপারটা ।  মেয়ের দিকে আড়চোখে তাকালেন একবার ।   স্বাগতালক্ষ্মী  স্বামীর কাছে শুনেছেন তাজউদ্দীন আহমদ সামান্য আহার করেন ।  থিয়েটার রোডের অফিসের মেস থেকে যা খেতে দেওয়া হয় তাই খান ।  এঁটো বাসনকোসন নাকি নিজেই ধোন ।   স্মরণজিৎ আরও বলেছে   
তাজউদ্দীন আহমদ বেগুন দিয়ে ইলিশ মাছের ঝোল খেতে ভালোবাসেন ।  বেশ সময় নিয়ে ওই পদটি রেঁধেছেন স্বাগতালক্ষ্মী ।   ইলিশ মাছের ডিমের অম্বলও  রেঁধেছেন ।  কিন্তু ,  তাজউদ্দীন আহমদ  খাবেন কিনা কে জানেন ।  স্বাগতালক্ষ্মী দীর্ঘশ্বাস ফেললেন । 
বাইরে এখন অঝোর ধারায় বৃষ্টি পড়ছে ।  শ্রাবণমাসে   অনেক সময় রাতভর বৃষ্টি হয় ।   তখন কলকাতার রাস্তায় জল জমে যায় ।  রাস্তায় পানি থইথই করে ।  ধর্মতলার মোড়ে সাদা - কালো অ্যাম্বাসেডর দাড়িয়ে থাকে ।  সে এক দেখার মতন দৃশ্য হয় বৈকী ।  
স্বাগতালক্ষ্মী  বললেন ,  আমার বাবা  কিন্তু ওপারের । 
তাই নাকি ?  তাজউদ্দীন আহমদ এর মুখেচোখে কৌতূহল ফুটে উঠেছে ।  
হ্যাঁ ।  আমার দাদু পার্টিশনের পর ওয়েস্ট বেঙ্গল চলে আসেন  ।  প্রথমে ব্যারাপুরে ছিলেন ।  তারপরে কলকাতার তালতলায় জমি কেনেন । 
তাজউদ্দীন আহমদ জিজ্ঞেস করেন ,  ওহ্  ।  তা পূর্ববাংলায় কোথায় ?  
স্বাগতালক্ষ্মী  বললেন ,  শ্রীপুর ।  
তাজউদ্দীন আহমদ - এর কপালে ভাঁজ পড়ে ।  বাংলাদেশে শ্রীপুর নামে বেশ ক ' টি জায়গা আছে ।  স্বাগতাবৌদি কোন শ্রীপুরের কথা বলছেন ?  গাজীপুরের শ্রীপুর নয় তো ?  তিনি বললেন ,  গাজীপুরের শ্রীপুর কি ?  ঢাকার কাছে ? 
হ্যাঁ ।  হ্যাঁ ।  ঢাকার কাছে ।  বলতে বলতে উচ্ছ্বসিত হয়ে ওঠেন স্বাগতালক্ষ্মী  
আশ্চর্য !  আমি  .  .  .  আমি কিন্তু ,  ওই অঞ্চলেরই মানুষ । 
তাই ? 
হ্যাঁ ।   গাজীপুরের  কাপাসিয়ার দরদরিয়া গ্রামে আমার জন্ম  ।  জানেন বৌদি ,  কাপাসিয়া খুব সুন্দর জায়গা   ।  সোনার বাংলা যেমন হয় ।  রূপসী বাংলা যেমন হয় ।  বলতে বলতে কন্ঠস্বর গভীর আবেগে কেঁপে উঠল বাংলাদেশের প্রধানমন্ত্রীর । 
স্বাগতালক্ষ্মী  বললেন ,  আমার এক বিধবা পিসিকে ছোটবেলায় দেখেছি ।   আমরা তাঁকে মনোরমা পিসিমা বলে ডাকতাম ।  তিনি একটা নদীর কথা বলতেন ।   
তাজউদ্দীন আহমদ -  এর বুক ধক করে উঠল ।  তিনি অস্ফুট স্বরে বললেন ,  কি নদী ? 
সালদা । 
হ্যাঁ ।  হ্যাঁ ।  সালদা ।  শ্রীপুরের বুক চিরে বয়ে গেছে । 
স্বাগতালক্ষ্মী  বললেন ,  নদী ছাড়াও মনোরমা পিসিমা কয়েকটা জায়গার নাম বলতেন ।  
যেমন ? 
যেমন মীর্জাপুর । 
 হ্যাঁ ।  হ্যাঁ ।  মীর্জাপুর । মীর্জাপুর ।  ছেলেবেলায় মীর্জাপুরে এক মেলায় হারিয়ে গিয়েছিলাম । 
স্বাগতালক্ষ্মী  বললেন ,  হ্যাঁ ,   আরও একটা নদীর নাম মনে পড়েছে
কি নাম ? 
লবণদহ । 
হ্যাঁ ।  হ্যাঁ ।  লবণদহ ।  লবণদহ । চমৎকার নদী । শীতে ওই নদীর চরে বনভোজনে যেতাম । 
ইজ্জতপুর রেলস্টেশন । 
হ্যাঁ ।  হ্যাঁ ।  ইজ্জতপুর রেলস্টেশন ।  আমার এক মামাবাড়ি ওখানে ।  
কাউলতিয়া । 
হ্যাঁ ।  হ্যাঁ ।  কাউলতিয়া । আমার এক ছোট ফুপু মানে পিসি থাকেন ওখানে ।  
বালু নদী । 
হ্যাঁ ।  হ্যাঁ ।  বালু নদী । চমৎকার নদী ।  নৌকাবাইচ দেখার মতন ।  
বাসন । 
হ্যাঁ ।  হ্যাঁ ।  বাসন ।  বাসন । আমার এক বন্ধুর বাড়ি বাসন । 
পূবাইল । 
হ্যাঁ ।  হ্যাঁ ।  পূবাইল ।  আমার এক খালা মানে মাসীর বাড়ি পূবাইল । 
টঙ্গী খাল । 
হ্যাঁ ।  হ্যাঁ ।  টঙ্গী খাল ।  গাজীপুরের একমাত্র খাল ।  খুব টলটলে পানি । 
স্বাগতালক্ষ্মী  বললেন ,  ব্যাস ।  আর কিছু মনে নেই ।  আমি ছোট থাকতে মনোরমা পিসিমা মারা যান ।  আমি তখন ক্লাস সিক্সে পড়ি ।  একা একা বিড়বিড় করে বলতেন পূর্ববঙ্গের কথা ।  আমি পুতুল খেলতে খেলতে শুনতাম ।  হায় ,  দাদু  কেন যে অত সুন্দর দেশ ছেড়ে এলেন । 
কেন এলেন ? 
স্বাগতালক্ষ্মী  বললেন , কী আর বলব ।  বাবার মুখে শুনেছি ।  দেশবিভাগের পর পাকিস্তানপন্থী একদল কট্টর কাঠমোল্লা মল্লিকবাড়ি  পুড়িয়ে দেবার হুমকি দিচ্ছিল ।  দাদু তখন ইন্ডিয়া  চলে আসার সিদ্ধান্ত নেয় ।  দাদুর বন্ধু মাওলানা নুরুল ইসলাম  অবশ্য দাদুকে থাকার জন্য জোর করেছিলেন ।  বলেছিলেন ,   ইস্ট পাকিস্তান হইল বাঙালির রাষ্ট্র ।  তুমি থাক হৃদয়নাথ  ।  আমরা তোমার ভিটামাটি  বুক দিয়ে  আগলে রাখব ।  আমার দাদু হৃদয়নাথ মল্লিক কেন জানি বন্ধুর কথায় ভরসা পাননি ।  
ঘরে নীরবতা নামল ।  
একটু পর স্বাগতালক্ষ্মী   নীরবতা ভেঙে বললেন ,  ভাবলে কষ্ট হয় অত সুন্দর দেশ আজ হানাদাররা ধ্বংস করছে ।  ভগবান সব দেখছেন ।  জানেন ,   আমার বড় মেয়ে  ইন্দ্রাণীর স্বপ্ন না সত্যি হয় ।  ও ক ’ দিন আগে বাংলাদেশ নিয়ে ভোররাতে  একটা স্বপ্ন দেখেছে  ।  
তাজউদ্দীন আহমদ ইন্দ্রাণীর  তাকালেন ।  মেয়েটির মায়াভরা মুখে কেমন ঘুমঘুম ভাব ।  আধ্যাত্মিক শক্তির অধিকারীদের মুখচোখে  নাকি এমন ভাব থাকে ।  তাজউদ্দীন আহমদ নরম স্বরে বললেন ,  বলত মা শুনি ,  কি দেখলে  ? 
ইন্দ্রাণী বলল ,  ডিসেম্বরের মাঝামাঝি  বাংলাদেশ স্বাধীন হয়েছে  ।  
কথাটা শোনামাত্র তাজউদ্দীন আহমদ শরীরে প্রগাঢ় বিদ্যুৎতরঙ্গপ্রবাহ টের পেলেন ।  পলকহীন   তাকিয়ে রইলের একটি  বাঙালি তরুণির মায়াবী মুখোশ্রীর দিকে ।  তাঁর চোখে জলের আভাস ।  
স্বাগতালক্ষ্মী  বললেন ,  অ্যাই শুভ ।  এবার গুলজারের মার  ঘটনাটা বল না তোর কাকাকে ।  
শুভব্রত বলল ,  ওহ্  ।  বলছি ।   আমরা যে মাঠে ফুটবল খেলি তার পাশে একটা  বিহারি বসতি ।  বেশির ভাগই মুসলমান ঘর ।  সে বসতিতে থাকে এক  থুরথুরে  বুড়ি ।  তাকে সবাই  ‘ গুলজারের মা ’  বলে ডাকে ।  তো ,   গুলজারের মা দেশভাগের সময় যখন বিহারে  দাঙ্গা বেঁধেছিল সেসময় শেখ মুজিবকে দেখেছিল ।  শেখ মুজিব  বিহারের ত্রানশিবিরে দিনরাত খাটছেন ।   বুড়ির স্বামী সালামত পাঠান দাঙ্গায় নিহত হন ।  তো বুড়ি  বাংলাদেশের  স্বাধীনতার জন্য এই বয়েসেও হুগলীর  গাজী পীরের মাজারে যায় ।   সেখানে নাকি সিন্নি চড়িয়েছে ।  গুলজারের মার  নাতী  উমর আমাদের সঙ্গে ফুটবল খেলে ।  এসব তার মুখেই শোনা । 
তাজউদ্দীন আহমদ অভিভূত হয়ে শুভব্রতর মুখের তাকিয়ে আছেন ।  তাঁর চোখে জলের রেখা স্পস্ট  ।  চশমা খুলে রুমাল বের করে চোখ মুছে নিলেন ।  
ডা .  স্মরণজিৎ চক্রবর্তী  স্ত্রীকে চোখের ইশারা করলেন ।   স্বাগতালক্ষ্মী  বললেন ,  ওহ্ ।  আসুন ,   খেয়ে নিই ।  বলে উঠে দাঁড়িয়ে  ‘ গোপা ’  ,   ‘ ও গোপা ,  বলি তোর পটল ভাজা হল ?  ’  বলতে বলতে রান্নাঘরে চলে গেলেন ।  
ভাত আর ডাল ছাড়া  স্বাগতালক্ষ্মী আজ মাছের পদই বেশি রেখেছেন ।   রুই মাছের তিনটি পদ রেঁধেছেন ।  রুই মাছের মালাইকারি ,  দো পেঁয়াজা আর পটলের দোরমা । আর রেধেঁছেন  চিতল মাছের মুঠির ডালনা ,  কই মাছের গঙ্গা - যমুনা ,  নারকোল কোরা দিয়ে পার্শেবাটার পাতুরি ।  পটল ভাজি ,  করলা ভাজি ,  আমের আচার ।  ব্যাস ।  মিষ্টির মধ্যে চৌরঙ্গীর বিখ্যাত  রাঘব নাগ -  এর দই আর বউবাজারের সন্তোষ ঘোষের রাবরী । 
 তাজউদ্দীন আহমদ খাওয়ার টেবিলে বসে স্তম্ভিত ।  বললেন ,   সর্বনাশ !  একি করেছেন বৌদি !  এত কে খাবে ? 
স্বাগতালক্ষ্মী  বললেন ,  এ  আর কী এমন ?   সামান্য আয়োজন ।  সবই আমার বড় মেয়ে  ইন্দ্রাণীই   রেঁধেছে ।  খাওয়া আর কী বলুন ।  আপনি এসেছেন - এই তো অনেক ।  
তাজউদ্দীন আহমদ কী বলবেন বুঝতে পারলেন না ।  টেবিল ভরতি ভাত - তরকারি দেখে দীর্ঘশ্বাস ফেললেন ।  স্বাগতালক্ষ্মী  একটা প্লেটে ভাত তুলে দিলেন ।  বললেন ,  আপনার যা ইচ্ছে তুলে নিন ।  আমি জোর করব না ।   
তাজউদ্দীন আহমদ অল্পখানি করলা ভাজি তুলে মাখতে লাগলেন ।  
ডা .  স্মরণজিৎ চক্রবর্তী এই বয়েসেও খেতে পারেন ।  রান্নার প্রশংসাও করছেন ।  শুভব্রতও বাবার সঙ্গে পাল্লা লাগালো । ইন্দ্রাণী প্লেটে অল্পখানি  রুই মাছের মালাইকারি নিয়ে চামচ দিয়ে নাড়তে লাগল ।  খাওয়ার ইচ্ছে নেই মনে হল ।  
অল্পখানি ভাত খেতে  তাজউদ্দীন আহমদ - এর সময় লাগল না ।  স্বাগতালক্ষ্মী কী বলতে যাবেন -  ডা .  স্মরণজিৎ চক্রবর্তী  স্ত্রীকে চোখের ইশারা করলেন ।  স্বাগতালক্ষ্মী  বললেন ,  খাওয়া হয়ে গেল ?  থাক ,  তাহলে । 
খাওয়ার পর সোফায় এসে বসলেন তাজউদ্দীন আহমদ ।  আরও কিছুক্ষণ এটা ওটা নিয়ে কথাবর্তা হল ।  শুভব্রত ঘনঘন হাই তুলছিল ।   স্বাগতালক্ষ্মী  বললেন ,  যা ,  তুই  শুয়ে পড় ।  
শুভব্রত  চলে যায় ।    তাজউদ্দীন আহমদ ঘড়ি দেখলেন ।  বললেন ,  বৌদি আজ উঠি তাহলে ? 
স্বাগতালক্ষ্মী  বললেন ,  যাবেন ?  কিন্তু আমার বড় মেয়ে  ইন্দ্রাণী যে আপনাকে গান শোনাতে চায় ।  
ঠিক আছে মা ,  শোনও ।  তাজউদ্দীন আহমদ বললেন ।  এই পরিবারটিকে তাঁর ভালো লাগছে ।  এদের যদি একবার কাপাসিয়া নিয়ে যেতে পারতাম ।  স্বাধীন বাংলাদেশের কাপাসিয়ায় ! 
ইন্দ্রাণী হারমোনিয়ামের সামনে বসে সাদাকালো রিডের ওপর কিছুক্ষণ আঙুল বোলালো ।  তার পর গাইতে থাকে  - ও আমার দেশের মাটি /  তোমার পরে ঠেকাই মাথা  তোমাতে বিশ্বময়ী /  তোমাতে বিশ্বমায়ের আঁচল পাতা ।  
গান শেষ হল ।  ইন্দ্রাণীর কন্ঠের মাধুর্যে তাজউদ্দীন আহমদ মুগ্ধ ।  সুচিত্রা মিত্রের যোগ্য শিষ্যাই বটে ।   বৃষ্টিটা আর থামছেই না ।  তাজউদ্দীন আহমদ ঘড়ি দেখলেন ।  তিনি খানিকটা উদ্বেগ বোধ করেন ।  
স্বাগতালক্ষ্মী   বললেন ,  আজ মনে হয় না বৃষ্টি কমবে ।  আপনি বরং আজ রাতটা আমাদের এখানে থাকুন না ।   
তাজউদ্দীন আহমদ ডা .  স্মরণজিৎ চক্রবর্তী - র দিকে তাকলেন ।   ডা .  স্মরণজিৎ চক্রবর্তী  উঠে দাঁড়িয়ে বললেন ,  থাকুন ,  গুরু ।  বিদেশ দপ্তরকে আমি ম্যানেজ করব ।   আমি এখুনি নীচে গিয়ে সিকুরিটির লোকজনের সঙ্গে কথা বলে আসছি ।  বলে তিনি দরজার দিকে এগিয়ে গেলেন ।  
স্বাগতালক্ষ্মী  ডাকলেন ,  গোপা ,  গোপা !  
ভিতর থেকে গোপা চেঁচিয়ে বলল ,  আবার কি হল শুনি ?  
একবার   এদিয়ে আয় তো ।   
গোপা এসে বলল ,  বল ,  কি বলবে ? 
শোন ,   আমাদের শোওয়ার ঘরটা না ভালো করে পরিস্কার করে দে ।  বিছানার চাদর আর বালিশের কভার বদলে দিস ।  যা ।   
গোপা চলে যায় ।   স্বাগতালক্ষ্মী  বললেন ,  ও ,  ইয়ে ।   মানে ,  ধোওয়া লুঙ্গি আছে ।  এনে দেব ? 
না ,  থাক ।   বলে তাজউদ্দীন আহমদ হাসলেন ।  বললেন ,  আরেকটা গান ধর তো মা ।  
ইন্দ্রাণী হারমোনিয়ামের সাদাকালো রিডের ওপর কিছুক্ষণ আঙুল বোলায় ।  তারপর  গাইতে থাকে  - আজি বাংলাদেশের হৃদয় হতে কখন আপনি /  তুমি এই অপরূপ রূপে বাহির হলে জননী / ওগো মা তোমায় দেখে দেখে আঁখি না ফেরে /  তোমার দুয়ার আজি খুলে গেছে সোনার মন্দিরে  .  .  .  তাজউদ্দীন আহমদ টের পাচ্ছেন তাঁর শরীরের শিরায় শিরায় তরল আগুন ছড়িয়ে পড়েছে ।  তিনি এক গভীর তীব্র আবেগ বোধ করছেন ।  যে আবেগের নাম দেশপ্রেম ।   
ইন্দ্রাণী এবার গাইছে - যে তোমায় ছাড়ে ছাড়ুক /  আমি তোমায় ছাড়ব না মা   .  .  . 
গান শেষ হতেই গোপা এল ।  বলল ,  মা ,  ঘরখানা বেশ করে গুচিয়ে দিয়েচি ।  
আচ্ছা  যা ।  তুই  এখন শুয়ে পড়গে যা ।  
গোপা চলে যায় ।  স্বাগতালক্ষ্মী  বললেন ,  যা ইন্দ্রাণী  ।  অরেক রাত হয়েছে ।  তুই্র  শুয়ে পড় গে যা । 
ইন্দ্রাণী চলে গেলে স্বাগতালক্ষ্মী তাজউদ্দীন আহমদ কে  বললেন ,  গোপা শোওয়ার ঘরটা গুছিয়ে দিয়েছে ।  আপনি না হয় শুয়ে পড়ুন ।  অনেক রাত হয়েছে ।  ভোরে উঠতে হবে ।  
তাজউদ্দীন আহমদ হেসে বললেন ,  থাক ।  রাতটা  এখানেই কাটিয়ে দেওয়া যাবে ।   
ও আচ্ছা । 
দরজা ভেড়ানো ছিল ।  ডা .  স্মরণজিৎ চক্রবর্তী ফিরে এলেন । 
স্বাগতালক্ষ্মী স্বামীকে বললেন ,  উনি ড্রইংরুমে থাকবেন বললেন ।   
ডা .  স্মরণজিৎ চক্রবর্তী হেসে কাঁধ ঝাঁকালেন ।  বললেন ,   গুরু যা বলে তাইই সই ।  এসো ।  আমরা যাই শুয়ে পড়ি । 
তাজউদ্দীন আহমদ সম্ভবত ক্লান্ত ছিলেন ।  তিনি গায়ের শার্ট না খুলেই মেঝের ওপর টানটান হয়ে  মেঝেতে শুয়ে পড়লেন । 
বাতি নিভিয়ে দিলেন ডা .  স্মরণজিৎ চক্রবর্তী  ।  
শোওয়ার ঘরে এসে স্বাগতালক্ষ্মী  বললেন ,  একি !  উনি তো মেঝের ওপরই শুয়ে পড়লেন !   
পাঞ্জাবি খুলতে খুলতে ডা .  স্মরণজিৎ চক্রবর্তী বললেন ,  থিয়েটার রোডের অফিসে গুরু মেঝেতেই শোন ।  এখানে তাও তো  কার্পেট জুটেছে । 
ওহ্  ।  বাট হোয়াই ? 
আলনা থেকে তোয়ালে তুলে নিয়ে ডা .  স্মরণজিৎ চক্রবর্তী বললেন ,  বোঝোই তো বাংলাদেশ স্বাধীন করার জন্য  মুক্তিযোদ্ধারা দিনরাত কী দুঃসহ পরিস্থিতি মোকাবেলা করছে ।  এদের অবিভাবক হয়ে ইনি যদি বিলাসিতা করেন তো ঈশ্বর সইবেন ? 
আমি ওনাকে লুঙ্গি দিতে চেয়েছিলাম ।   নিলেন না ।  
ওনার পরনে  যে ড্রেস দেখলে ।  যুদ্ধ শুরু হওয়ার পর থেকে  ওই পরে আছেন ।  স্নানও নাকি করেন না ।  বলে বাথরুমের দিকে চলে গেলেন  ডা .  স্মরণজিৎ চক্রবর্তী ।  
স্বাগতালক্ষ্মী স্তব্দ হয়ে গেলেন ।   শোওয়ার ঘরের বাতি নিভিয়ে  ব্যালকনি এলেন ।  তিনি  ব্যালকনিতে চলে এলেন ।  মানুষের সংসারে তো কান্না উপলক্ষ্য থাকেই ।  কখনও কান্না পেলে স্বাগতালক্ষ্মী  এখানে আসেন ।  নিভৃতে কাঁদেন ।  বৃষ্টিতে ভিজে যাচ্ছে মধ্যরাতের চৌরঙ্গী ,  হ্যারিংটন স্ট্রিট ,  হ্যারিংটন মিউজিয়াম ,  ডান দিকের  ক্যামাক স্ট্রিট ,  বর্ধন মার্কেট ,  বাঁয়ের  সিকিম ট্যুরিজম ইনফর্মেশন সেন্টার , আরও দূরের মিডিলটন ষ্ট্রিট ।  
অন্ধকারে একটানা বৃষ্টির শব্দ । অঝোর বৃষ্টির শব্দ ।  কেন জানি বাবার কথা মনে পড়ছে ।   স্বাগতালক্ষ্মীর বাবার নাম গৌড়কৃষ্ণ মল্লিক ।  তালতলা মহিমা বিদ্যানিকেতন  স্কুলে   পড়াতেন ।  বাবার কাছে ছোটবেলায় রামায়ণ -  মহাভারত ।  শুনেছেন   স্বাগতালক্ষ্মী; শুনেছেন  যোগীঋষিদের কথা ।  বালিকা জিজ্ঞেস করত ,  আমাদের  ঋষি কে বাবা ?  বাবা   বলতেন ,   কলিযুগে ঋষির আবির্ভাব সম্ভব নয় মা ।  কেন নয় বাবা ?  বাবা বলতেন দেখছিস না চর্তুদিকে কত পাপ ।  বিশ্বজুড়ে কেমন যুদ্ধ হয়ে গেল ।  
বাবার কথা  মিথ্যে হওয়ায় ছ ’ তলার ব্যালকনিতে স্বাগতালক্ষ্মী মনের আনন্দে কাঁদছেন  .  .  .   যখন ড্রইংরুমের   মেঝের ওপর  শুয়ে আছেন এক ঋষি  .  .  .  
 ঘটনাটি কাল্পনিক  .  .  . 
 তথ্যসূত্র : 
 http :  /  / fourleaders . webs . com / tajuddinahmed . htm 

                    




একদিন নলিনীকান্ত ভট্টশালী



                        ১৯২০ সনের এপ্রিল মাসের এক মধ্যাহ্নে কুমিল্লার গোমতী নদীর পাড়ের এক প্রত্যন্ত গ্রামে একটি বাদাম গাছের নীচে বসে দরদর করে ঘামছিলেন  বত্রিশ বছরের  শ্যামলবরণ যুবক নলিনীকান্ত ভট্টশালী ।  মাঝে মাঝে রুমাল দিয়ে ঘাড় আর মুখ মুছে নিচ্ছিলেন ।  তাঁর পাশে একটি মাটির ঘট ।  মাঝে মাঝে ঘট তুলে পানি খাচ্ছিলেন ।  তৃষ্ণা তবু মিটছিল না যেন  ।  গাছতলায় বসে  প্রচন্ড  গরমে সিদ্ধ হচ্ছিলেন নলিনী ।  স্তব্দ ,  উষ্ণ দুপুর ।   বাদাম গাছের ডালে বসে তৃষ্ণায় দাঁড়কাক ডাকছিল ।   এক ফোঁটা বাতাস নেই ।  বাদাম গাছের পাতারা নড়ছিল না ।  ছাতার হাতল অবধি গরম হয়ে উঠেছে ।   বিবর্ণ আকাশের  জ্বলন্ত সূর্যটা  ধরনীতে কী এক আক্রোশে মাত্রাতিরিক্ত তাপ উগড়ে দিচ্ছিল  । 
 নলিনী এভাবে কত কত দিন নিদারুণ তাপদাহ সহ্য করে পূর্ব বাংলার পথে প্রান্তরে প্রত্নবস্তুর সন্ধানে ঘুরে বেড়িছেন ।  নলিনী ১৯১২ সালে ঢাকা কলেজ থেকে এম . এ পাস করে  কুমিল্লার ভিক্টোরিয়া কলেজে ইতিহাস পড়িয়েছে কিছুদিন ।  কুমিল্লা জেলার প্রাচীন নাম ছিল সমতট ।  শিক্ষকতার পাশাপাশি প্রাচীন  সমতটের ইতিহাস সম্বন্ধে নিবিড় অনুসন্ধানে মগ্ন থেকেছেন ।  পাঠ করেছেন প্রাচীন পুথি ,  পান্ডুলিপি ,  ধর্মশাস্ত্র; সংগ্রহ করেছেন স্থানীয় লোককাহিনী  ।  এভাবে এক নিঃসঙ্গ জ্ঞানসাধকের পথচলা আরম্ভ হয়েছিল ।  যে পথের শেষে মাথা উঁচু করে দাঁড়িয়ে আছে একটি ভবন ।  শাহবাগের ঢাকা কেন্দ্রীয় জাদুঘর  .  .  .   এই গ্রামটির নাম সাধুপুর । এই গ্রামেই নলিনীর ছাত্র কালীনাথ বসাক -  এর  বাড়ি ।  সে কুমিল্লা ভিক্টোরিয়া কলেজে পড়ত  ।  পুরাতত্ত্বে উৎসাহী কালীনাথ  চিঠিপত্রের মাধ্যমে প্রিয় শিক্ষক নলিনীর সঙ্গে যোগাযোগ রেখেছে ।  কালীনাথ চৌদ্দগ্রামে একটা স্কুলে শিক্ষকতা করে ।   ঢাকা গেলে দেখা করে নলিনীর নিমতলীর বাড়িতে ।  
 নলিনী ঢাকা জাদুঘরের কিউরেটর ।  জাদুঘরটি প্রথমে ছিল  ঢাকার  সচিবালয়ের  (  পরবর্তীকালে যে ভবনটি ঢাকা মেডিক্যাল কলেজ হাসপাতাল )  একটি কক্ষ ।  ১৯১৪ সালে জাদুঘরের উদ্বোধন হয়  । নলিনীর অক্লান্ত পরিশ্রমের ফলে  ঢাকার জাদুঘরটি পূর্ববঙ্গের  সুধীসমাজের দৃষ্টি আকর্ষন করেছে ।  এদের অনেকের কাছেই প্রাচীন সামগ্রী   ছিল ।  তারা সেসব জাদুঘরে উপহার দিয়েছেন ।    এসব কারণে সচিবালয়ের জাদুঘরটিতে ঠিক  স্থান সঙ্কুলান হচ্ছিল না ।   ১৯১৫ সালের জুলাই মাসে নলিনী নিজস্ব প্রচেষ্টায় সচিবালয় থেকে নিমতলীর বারদুয়ারী ভবনে জাদুঘরটি সরিয়ে আনেন ।   জাদুঘরের কর্মচারী একজন দারোয়ান আর একজন চাপরাশি ।   আয় - ব্যয়ের হিসেব রাখেন একটি রেজিস্টার খাতায় ।  
নিমতলীর বারদুয়ারী ভবনের ঠিক ৫০ মিটার পশ্চিমে ছিল গাছগাছালি ঢাকা ছায়াময় একটি একতলা বাড়ি  ।  সে বাড়ির নাম :  ‘ বিনয়কুঠি ’  ।  নলিনী সেই বাড়িতেই থাকেন ।  এ বাড়িতেই   তাঁর গ্রন্থাগার আর অফিসঘর ।   প্রত্নপাগল ওই মানুষটি  সরকারি ছুটিছাঁটা নেন না ।  তিনি এখন উঠেছেন জাদুঘরের ২৪ / ৭ কর্মি এবং গবেষক ।  
  কালীনাথ দিন কয়েক আগে নলিনীকে চিঠি লিখে জানাল :   তার মায়ের অসুস্থতার কথা শুনে সে চৌদ্দগ্রাম থেকে সাধুপুরে আসে ।  এসে দেখে জলকষ্ট দূর করার জন্য কুমারপাড়ায়  জমিদার শ্যামকৃষ্ণ রায়চৌধুরীর বদান্যতায় একটি পুস্করিণী কাটা হচ্ছে ।  পুকুরের মাটির স্তূপের মধ্যে খোঁজাখুঁজি করে  সে একটি টেরাকোটা মূর্তির কান পেয়েছে ।    নলিনী  চিঠি পাওয়া মাত্র কুমিল্লা রওনা হয়েছেন ।   যদিও ছোট ছেলেটি প্রবল জ্বরে আচ্ছন্ন ।  এনিয়ে স্ত্রীর সঙ্গে খানিকটা মনোমালিন্যও হয়েছে ।    কালীনাথ অবশ্য এখন  এই গ্রামে নেই ।  ওর কাকা  যদুনাথ বসাক ।  তাঁরই জিম্মায় সে টেরাকোটা - কানটি রেখে গেছে ।  নলিনী যে সাধুপুর গ্রামে আসতে পারে সেটিও সে তার কাকাকে জানিয়ে রেখেছে ।   
নলিনী গোমতী নদীর পাড়ের এই  সাধুপুর গ্রামে এসেছেন আজই ।  গতকাল রাত্রে কুমিল্লা শহরে কান্দিরপাড়ে ভিক্টোরিয়া কলেজের  ইতিহাসের অধ্যাপক শ্রী অসিত মজুমদার এর -  বাড়িতে ছিলেন ।  আজ ভোরে গরুর গাড়িতে যাত্রা করে সকাল এগারোটায় গোমতী  পাড় হয়েছেন ।  নদীর পাড় থেকে মিনিট দশেক হাঁটলেই সাধুপুর  ।  কালীনাথ -  এর কাকা যদুনাথ বসাক - এর সঙ্গে দেখা করে কানটি খুঁটিয়ে খুঁটিয়ে দেখেছেন ।  নির্মাণকাল নবম শতক বলেই  মনে হয়েছে ।  নলিনীর শরীরে তখন শিহরণ বয়ে যাচ্ছিল ।    
যে পুকুরটি কাটা হচ্ছে সেটি চতুস্কোন ।  এখনও পানি ওঠেনি ।  চারধারের  পাড়ে কাদামাটির  উঁচু স্তূপ ।  নলিনী নিজেও ঘন্টা কয়েক মাটি ঘাঁটাঘাঁটি করেছেন ।  তেমন কিছু পাননি ।  এখন বাদাম গাছের তলায় বসে  বিশ্রাম নিচ্ছেন ।  সঙ্গে ঝোলায় চিঁড়া আর গুড় ছিল ।  তাই খেয়েছেন ।   যদুনাথ বসাক অবশ্য মধ্যাহ্নের আহারের নিমন্ত্রণ করেছিলেন ।  নলিনী সবিনয়ে প্রত্যাখান করেছেন ।  কখনও গাঁ - গঞ্জে পুরনো জিনিসের সন্ধানে বেরুলে তিনি কারও বাড়িতে কিছু খান না ।  বরং উপোস করেন  .  .  . 
কখনও নির্জন অবকাশ পেলে  নলিনী ইতিহাস - সংক্রান্ত গভীর ভাবনায় মগ্ন হন ।  তিনি এ মুহূর্তে রাজশাহীর কাছে একটি মাটির ঢিবি খুঁড়ে পাওয়া সুলতানি আমলের একটি মুদ্রা নিয়ে গভীরভাবে ভাবছিলেন ।  যদিও নলিনীর প্রধান গবেষনার বিষয়  প্রাক - মুসলিম বৌদ্ধ - হিন্দু আমল ।  তবে সে আমলের ইতিহাসচর্চায়  তিনি সীমাবদ্ধ নন ।  তিনি বাংলার মুসলিম ইতিহাস - ঐতিহ্য নিয়েও যথেষ্ট আগ্রহী  ।  নলিনী দীর্ঘকাল ধরে সুলতানি আমলের মুদ্রা অসীম ধৈর্যের সঙ্গে পরীক্ষা - নিরীক্ষা করছেন ।  আসলে নলিনী  মুসলিম মুদ্রাবিদ্যায় অসাধারণ পান্ডিত্য অর্জন করেছিলেন ।  
 নলিনীকান্ত ভট্টশালীর   ‘ কয়েনস অ্যান্ড ক্রোনোলজি অভ দি আরলি ইন্ডিপেন্ডেন্ট সুলতানস অভ বেঙ্গল ’  বইটি ১৯২২ সালে কেমব্রিজ বিশ্ববিদ্যালয় থেকে প্রকাশিত হয়েছিল ।  এই বইটি আজও আকরগ্রন্থ হিসেবে বিবেচিত  ।   ১৯৩৬ সালে  ‘ মুসলিম কয়েনস ইন দি ঢাকা মিউজিয়াম ’  নামে একটি ক্যাটালগ  প্রকাশ করেছিলেন নলিনী  ।  মুসলিম আমলের মুদ্রার ওপর ভিত্তি করে তিনিই সর্বপ্রথম মুঘল - পূর্ব মুসলিম আমল সম্বন্ধে এক যৌক্তিক বর্ণনা উপস্থাপন করেন ।   সুলতানী আমলের মুদ্রা ছাড়াও নলিনী এই নির্জনে বসে বাংলার স্বাধীন  মুগলবিরোধী শাসক বারো ভুঁইয়াদের নিয়ে ভাবছিলেন ।   
   ‘ বেঙ্গল পাস্ট অ্যান্ড প্রেজেন্ট ’  -  এর ৩৫ তম খন্ডে  নলিনীর লেখা  ‘ বেঙ্গল চিফস স্ট্রাগল ফর ইন্ডিপেন্ডেনস ইন দি রেইন অভ আখবার অ্যান্ড জাহাঙ্গীর ’  নামে এক সুদীর্ঘ প্রবন্ধ বেরিয়েছিল  ।  এই প্রবন্ধে তিনি   বাংলার বারো ভুঁইয়াদের ওপর বিস্তারিত আলোচনা করা হয়েছে - যা আজও বারো ভুঁইয়াদের ওপর আমাদের জ্ঞানের উৎস ।   নলিনী গাছতলায় বসে বিশ্রাম নিলেও মাটি - কাটিয়েদের বিশ্রাম নেওয়ার ফুসরত নেই ।  এই খর রৌদ্রে ওরা পুকুরে নীচে মাটি কেটে যাচ্ছে ।  দিন আনি দিন খাই ওই মানুষগুলির পরনে খালি ছেঁড়া ময়লা ধুতি  ।  তাদের কালো চকচকে পিঠ ঘামে পিচ্চিল ।  নলিনী ওদের বলে রেখেছেন মাটি খোঁড়ার সময় মাটির চারা বা পাথর পেলে যেন আলাদা করে রাখে ।  ওদের কিছু পয়সা দিলে ভালো হত ।  কিন্তু ,  সে উপায় নেই ।   নলিনীর মাসিক বেতন দুশো টাকা ।  অবশ্য  হাতে পান আরও ৫ টাকা কম ।   তার মানে ১৯৫ টাকা ।  ব্রিটিশ আমলাতন্ত্রের লালফিতার দ্যেরাত্ম আর কী !  এই টাকায় সংসারের খরচ মেটাতে হয় ।  ছুটতে হয় পূর্ববাংলা এপ্রান্ত থেকে সে প্রান্তে ।  সংসারে টানাটানি লেগেই আছে ।  যার ফলে  স্ত্রীর সঙ্গে মনোমালিন্য অনিবার্য  হয়ে ওঠে । 
নলিনী উদ্বেগ বোধ করেন ।  প্রবল জ্বরে আচ্ছন্ন ছোট ছেলেটির মুখটি বারবার মনে পড়ছে  ।  অবিলম্বে  ঢাকায় ফেরা দরকার ।  তাছাড়া জাদুঘরেও কাজ পড়ে রয়েছে ।  ঢাকা জাদুঘর আর নলিনীকান্ত ভট্টশালী  যে অভিন্ন ।  গভীর মমতায় সদ্যজাত প্রতিষ্ঠানটি গড়ে তুলছেন; আবিস্কৃত প্রত্নবস্তুর দীর্ঘ  বিবরণ লিখে রাখছেন ।  জাদুঘরের গ্যালারিতে ডিসপ্লের জন্য লেবেল কিংবা  ক্যাপশন তিনিই লিখেন ।  ছবিও নিজেই তুলেন ।  শোকেসের নকশার জন্য কোনও কাঠমিস্ত্রির কাছে ছুটে যাননি কখনও ।  শোকেস তিনিই বানান ।  সব সময় ভাবেন কীভাবে আরও আকর্ষণীয় করে প্রতœবস্তু উপস্থাপন করা যায় ।  জাদুঘরের শ্রীবৃদ্ধির জন্য  প্রত্নবস্তুর সংগ্রহের উদ্দেশ্যে হন্যে হয়ে প্রত্যন্ত গ্রামেগঞ্জে ঘুরে বেড়ান ক্লান্তিহীন ।  সঙ্গে একটি ঝুলিতে চিঁড়ে ,  মুড়ি ,  আখের গুড় ,  কাগজ ,  ক্যামেরা ,   চর্টলাইট ,   বেতারযন্ত্র ।  
  আজ থেকে একশ বছর আগে   পথঘাট আজকের দিনের মতো ছিল না ।  পদ্মা - মেঘনা পেরুতে হত নৌকায় ।  আজ আমরা কত সহজে কুমিল্লার কোটবাড়ি যাই ।  শাহবন বিহারে ঘুরে বেড়াই ।  তখনকার দিনে কুমিল্লা শহর থেকে শালবন বিহারে গরুর গাড়ি কিংবা পালকি ছাড়া যাওয়ার উপায় ছিল না ।  তা সত্ত্বেও এই  তরুণ প্রত্নপাগলটি দমে যান নি ।  শীতগ্রীষ্ম উপেক্ষা করে মাইলের পর মাইল হেঁটেছেন অচেনা গ্রাম্যপথে ।  তবে তাঁর এই প্রত্নগবেষনা কাজে বেতনের অর্থ ছিল অপর্যাপ্ত ।  তবে তিনি চাকরি ছাড়ার কথা ঘুনাক্ষরেও ভাবেননি ।   
 পুকুর থেকে এক মাটি কাটিয়ে উঠে এল ।  এদিকেই আসছে সে ।  হাতে কী যেন ।  কাদা মাখা ।  সে নলিনীর কাছে এসে বলল ,  বাবু ,  এই লন । মাখি খুঁড়তে গিয়া পাইলাম ।  
জিনিসটা হাতে নিয়ে এক ঝলক দেখেই নলিনীর শরীরে বিদ্যুৎ খেলে গেল ।  কষ্টি পাথরের ধ্যানীবুদ্ধ মূর্তি ।  ছোট ।  মাত্র ছ ’ ইঞ্চি ।  এ ধরণের মূর্তি এই প্রথম দেখলেন নলিনী ।  তাঁর  বুক কাঁপছে ।  হাতও কাঁপছিল ।  
নলিনী তন্ময় হয়ে ছিল ।  মুখ তুলে দেখেন গ্রামের লোকজন জড়ো হয়েছে ।  এদের মধ্যে কালিনাথ এর কাকা যদুনাথ বসাকও রয়েছেন ।  মাঝবয়েসি লোকটার গায়ের রং কুচকুচে কালো ।  সাদা রঙের ধুতি পরা ।  কাঁধে একটি উড়নি  ।   তিনি বললেন ,  পুকুরে নাকি মূর্তি পাওয়া গেছে স্যার ?  কন্ঠস্বর কেমন ক্যানক্যানে ।  
হ্যাঁ । এই যে ।  বলে মূর্তিটা দেখালেন । 
ভিড়ের মধ্যে চাপা গুঞ্জন উঠল । 
স্যার ,  এরা মূর্তি চায় ।  যদুনাথ বসাক বলল । 
কেন ? 
এরা পরতিমা   পূজা করতে চায় ।  এগো কাছে পরতিমা হইল পবিত্র জিনিস ।  
নলিনী যা বোঝার বুঝলেন ।  তিনি লোকগুলোর দিকে তাকিয়ে বললেন ,  শোনেন ,  আমি একজন শিক্ষক ।  কুমিল্লা শহরের ভিক্টোরিয়া কলেজে পড়াইতাম ।  আপনাদের গেরামের বসাকবাড়ির কালীনাথ বসাক আমার ছাত্র ছিল ।  কথাটা কালীনাথের কাকারে জিজ্ঞাসা করেন ।  
ক্যানক্যানে কন্ঠে যদুনাথ বসাক বললেন ,  হ ।  হ ।  ইনি হইলেন একজন পন্ডিত মানুষ ।  ইনার নাম নলিনীকান্ত ভট্টশালী ।  বাড়ি বিক্রমপুর ।  আমার ভাইপো কালীনাথে ইনার ছাত্র আছিল । 
নলিনী বললেন ,  আমি এখন ঢাকা শহরে থাকি ,  বুঝলেন ?  ঢাকা শহরে যে জাদুঘর আছে ,   .  .  .  আপনারা জাদুঘর বুঝেন ? 
হ ।  হ ।  বুঝি ।   বুঝি ।   লোকগুলি একসঙ্গে বলল । 
আমি সেই জাদুঘরের বড়বাবু ।  এই মূর্তিখান আমারে দেন ।  এই মূর্তি আমি  যত্ন করে জাদুঘরে রাইখা দিব ।  
যদুনাথ বসাক বলল ,  স্যার , এরা গ্রামের লোক ।  পুরাতন মূর্তি পাইলে সিন্দুর লাগাইয়া পূজা দেয় ।  তারা সহজে এই মূর্তিডা গ্রামের বাইরে নিয়া যাইতে  দিব না । 
নলিনী মাথা নাড়েন । অলখে দীর্ঘশ্বাস ফেলেন ।   তিনি ব্যাপারটা জানেন ।  তাঁকে এর আগেও বহুবার এই রকম অভিজ্ঞতার মুখোমুখি হতে হয়েছে ।  তাঁর কপালে ভাঁজ পড়ে ।   ভুরু কুঞ্চিত হয়ে ওঠে ।  মূর্তির ব্যাপারটা  ধর্মীয়  বলেই ভারি সেনসেটিভ ।  কিন্তু কী করা যায় ।  ওদিকে বেলা পড়ে আসছে ।  আজই ঢাকায় ফিরে যেতে হবে ।  ছেলেটার কথাও মনে পড়ছে ।  তিনি অনেকটা মরিয়া হয়ে বললেন ,  আহা ,  এতো বুদ্ধমূর্তি ।   এরা বুদ্ধমূর্তি পূজা করে নাকি ?  এটা হিন্দু গ্রাম না ? 
যদুনাথ বসাক বলল ,  এরা অতশত বোঝে না স্যার ।  মূর্তিটা শিবের কৃষ্ণের না বুদ্ধের সেইটা আপনি বুঝবেন স্যার ।  আপনি হইলেন পন্ডিত মানুষ ।  
মাটির নীচ থেইকা মূর্তি বাহির হইলেই হইল - ব্যস ।  এরা সিন্ধুর লাগাইয়া পূজা করা শুরু করে ।  
নলিনী লোকগুলির দিকে তাকিয়ে বলল ,  ঠিক আছে ।  বুঝলাম ,  এই মূর্তি তোমাদের গ্রামে পাওয়া গেছে ।  তবে এইটা এখন  সরকারি সম্পত্তি ।  দেশে তো আইন আছে না ?  আমি ইংরাজ সরকারের  কর্মচারী ।  এই মূর্তি নিয়ে যাবার অধিকার আমার আছে ।  
ভিড়ের মধে গুঞ্জন উঠল ।  ব্রিটিশ সরকারকে এরা ভয় পায় ।  বাঘের মতন ডরায় ।  নলিনী বললেন ,  মূর্তিটা এখন ঢাকায় নিয়া জাদুঘরে রাখব ।  যেন সবাই দেখতে পায় ।   যেন সবাই পূজা করতে পারে । 
লোকগুলি আর কথা বলছে না দেখে বুদ্ধমূর্তিটা ঝোলায় রেখে যদুনাথ বসাক -  এর কাছে বিদায় নিল নলিনী ।  তারপর হন হন করে হাঁটতে লাগলেন ।  মনে হয় না আজ ঢাকায় রওনা হওয়া যাবে ।  আজ  রাতটা কুমিল্লা শহরে থেকে কাল ভোরে ঢাকা রওনা হবেন  ।  
কুমারপাড়া পেরিয়ে ঘন বাঁশঝাড় ।  বাঁশঝাড়ের ভিতর দিয়ে ধুলা ভরতি মাটির সরু একটা পথ গোমতী নদী পর্যন্ত চলে গেছে ।  পায়ের তলায় ধুলা ,  শুকনো বাঁশপাতা ।  নলিনী অবশ্য খেয়াল করছেন না ।  আজ সাত রাজার ধন মিলেছে ।  ছ ’ ইঞ্চি বুদ্ধমূর্তি !  ভাবা যায় ?  কারা এ মূর্তি তৈরি করেছে ?  এ উত্তর আমি দিতে পারলেও নিশ্চয়ই ভবিষ্যৎ প্রজন্মের কেউ পারবে ।  
ভবিষ্যতের মানুষ এ মূর্তি দেখবে  .  .  .  
  নলিনীর জানার কথা নয়  .  .  .  ঢাকার ঢাকা কেন্দ্রীয় জাদুঘর নির্মিত হয়েছিল শাহবাগে  ।  সেই জাদুঘরের উদ্বোধন হয়েছিল ১৯৮৩ সালের ২০ সেপ্টেম্বর ।  অবশ্য  সেই ভবনের ভিত্তি প্রস্তর স্থাপিত হয়েছিল ১৯৬৬ সালে  ।   ১৯১৪ সালে ঢাকা মেডিক্যাল কলেজ হাসপাতালের একটি কক্ষ যে জাদুঘর প্রতিষ্ঠিত হয়েছিল এক প্রতœউন্মাদ মানুষটির অক্লান্ত প্রচেষ্টায় ,  তার  প্রায় ৭০ বছর পর শাহবাগে সুবিশাল  ঢাকা কেন্দ্রীয় জাদুঘরটির উদ্বোধন হয়  ।  আমরা তো যাই শাহবাগের কেন্দ্রীয় জাদুঘরে ।  ঘুরে ঘুরে  দেখি এর নানা কক্ষ ।  তখন আমাদের কি মনে পড়ে নলিনীকান্ত ভট্টশালী নামে  একজন বাঙালি প্রত্নতাত্ত্বিক এর কথা ?  জাদুঘরকে সমৃদ্ধ করার জন্য যিনি দিনের পর দিন  চিঁড়া - মুড়ি আর আখের গুড় নিয়ে বসে থাকতেন পূর্ববাংলার কোনও নিভৃত গ্রামের পুকুরের পাড়ে ?   নলিনী তন্ময় হয়ে  হাঁটছিল ।  হঠাৎ শীতল বাতাস বইতে শুরু করল ।  সম্বিৎ ফিরে এল তার ।  চেয়ে দেখলেন ।  রোদ মিইয়ে এসেছে ।  বাঁশবনে ঘন ছায়া ঘনিয়ে উঠেছে ।  কি ব্যাপার ?  আকাশে মেঘ জমল নাকি ?  বৈশাখ মাসের মাঝামাঝি ।  এ মাসে তেমন ঝড়বৃষ্টি হয়নি ।  প্রকৃতি দেবী কি ঝড় - ঝঞ্ছার জন্য আজকের দিনটিই বেছে নিলেন নাকি ?  নলিনী মুচকি হাসলেন ।  বুকে তাঁর অদম্য সাহস ।  বাংলার দামাল ছেলে তিনি । 
গোমতী পাড়ে পৌঁছতেই দেখলেন সাদা রঙের  বৃষ্টির চাদর ওপাড়ের তালতমাল গাছ ঢেকে দিয়ে এদিকে  ছুটে আসছে ।  প্রবল বাতাস যেন নলিনীকে উড়িয়ে নেবে -  এমন অবস্থা ।  আকাশ কালো ।  পিলে কাঁপানো  শব্দ করে বিদ্যুৎ চমকাচ্ছে ।  নদীর জলও কালো হয়ে উঠেছে ।  ঢেউও বিক্ষুব্ধ মনে হল ।   
ঘাটে একটি একটি কোষা নৌকা ।  দুটি  ছইনৌকাও আছে ।  তবে কাউকে দেখা গেল না । ঝড়বৃষ্টি আসবে দেখে চলে গেছে ?  কোষা নৌকার গলুয়ে একজন মাঝি বসে আছে ।  মাঝিটি বয়েসে যুবক ।  গায়ের রং  কালো ।  সবল স্বাস্থ ।  মাথায় লাল রঙের একটি গামছা পেঁচানো ।  পরনে ছেঁড়া গেঞ্জি আর লুঙ্গি ।   আশ্চর্য !  তরুণ মাঝিটির সঙ্গে ব্রিটিশ সরকারের মুদ্রাবিদ এইচ . ই .  স্ট্যপলটন এর মুখের গড়নের  অদ্ভূত মিল !   ( বছর আটেক আগে ঢাকার সচিবালয়ে এইচ . ই .  স্ট্যপলটন -  এর সঙেগ দেখা করেছিলেন নলিনী  )   এইচ . ই .  স্ট্যপলটন ব্রিটিশ সরকারের কাছে ঢাকায় একটি জাদুঘরের  স্থাপনের প্রস্তাব করেছিলেন ।  তাঁর প্রস্তাবের ফলে ব্রিটিশ সরকার  ঢাকায় একটি জাদুঘর  নির্মাণের গুরুত্ব উপলব্দি করতে পেরেছিলেন ।  অবশ্য ১৯১২ সালের ২৫ জুলাই পুরনো ঢাকার নর্থব্রুক হলে অনুষ্ঠিত এক সভায় নলিনী ছোট লাট লর্ড কারমাইকেলকে ঢাকায় একটি জাদুঘরের  স্থাপনের গুরুত্ব বোঝাতে জ্বালাময়ী বক্তৃতা দিয়েছিলেন ।  পাশাপাশি  সে সভায় নলিনী ঢাকার সুধীসমাজকে তাঁর সংগ্রহ করা প্রত্নবস্তু দেখিয়েছিলেন । লর্ড কারমাইকেল শিক্ষিত মানুষ ।  তিনি ২৬ বছর বয়েসি তরুণের আবেগে উজ্জ্বীবিত  হয়েছিলেন ।  নলিনীকে ২০০০ টাকা দিয়েছিলেন ।  
 নলিনী নৌকায় উঠতে যাবে -  মাঝি বলল ,  নৌকায় উইঠেন না বাবু ।  
কেন ? 
দেখতেছেন না ,  কেমুন ঝড় আইতেছে । 
একবার আকাশের দিকে  তাকিয়ে নলিনী বললেন ,  ভয় কী ।  তোমাদের সারাজীবন ঝড়জলের মধ্যেই তো কাটে ।  
মাঝি চুপ করে থাকে । 
চল ,  ভয় কী ।  এই নদীর পাড়ে তোমার জন্ম না ? 
হ । 
তাহলে ?  ঝড়তুফানকে  ভয় পেলে চলে ?  এর আগে কখনও ঝড়ে পড়নি ? 
পড়ছি । 
নৌকা ডুবেনি ? 
ডুবছে । 
তাহলে ? 
মাঝির আঁতে ঘা লেগেছে ।  সে একবার আকাশের দিকে তাকিয়ে  বৈঠা তুলে নেয় ।  নৌকায় উঠে বসতেই নলিনীর মন দুলে উঠল ।  তার কারণ আছে ।  নলিনীর জন্ম  বিক্রমপুরের নয়ানন্দ গ্রামের মাতুলালয়ে  ( ২৪ জানুয়ারি ,  ১৮৮৮ সালে )  ।  ছেলেবেলায় দামাল কিশোর খালে - বিলে ভরা  নয়ানন্দ গ্রাম দাপিয়ে বেড়িয়েছে ।  আজও  নদী - নৌকা দেখলে রক্তে কাঁপন ওঠে ।  
মাঝি নৌকা ছাড়ে ।  তবে বৈঠা বাইতে কষ্ট হয় তার  ।  বাতাসের তোড়ে মনে হল নৌকা উলটে যাবে ।  বড় বড় ফোঁটায় বৃষ্টি পড়ছিল অন্ধকারের ভিতর ।  এত অন্ধকার যে মাঝির মুখ দেখা যায় না ।  কেবল শোঁ শোঁ বাতাস আর নদীর ওপর বৃষ্টি পড়ার তুমুল শব্দ ।  তুমুল ঝড় উঠেছে ।  নলিনী সাত রাজার ধন থাকা আঁকড়ে ধরে রেখেছেন সাত রাজার ধন ভরতি ঝোলাটি ।  প্রাণ গেলেও এটি হাতছাড়া করবে না ।    পারাপার গভীর অন্ধকারে ঢাকা ।  আকাশে কেবল বিদ্যুতের রূপালি রেখা চোখে পড়ে ।  বজ্রপাতের প্রচন্ড আওয়াজের ভিতর মাঝি চিৎকার করে উঠল ।  ঠিক তখনই নৌকা উলটে যায় ।  পানিতে নলিনী প্রথমে থই পায় না ।  তবে অনায়াসে ভেসে থাকতে পারল ।  উথালপাথাল ঢেউয়ে সাতাঁর কাটতে থাকে ।  পাড়ে শাহবাগের জাদুঘর ।  ওখানে যে করেই হোক বুদ্ধমূর্তিটি পৌঁছে দিতে হবে ।  তারপর সলিল সমাধি হলেও আক্ষেপ নেই ! 
এঁটেল মাটির আঠালো পাড় ।  পাড়ে উঠে তুমুল বৃষ্টির মধ্যে বসে থাকেন এক প্রতœপাগল যুবক ।  মাঝিটির জন্য তঁাঁর উদ্বেগ হয় ।  খানিক বাদে আবছা আঁধারে মাঝিকে পাড়ে উঠে আসতে দেখে  নলিনী পাগলের মতন হাসতে থাকেন  .  .  .  নলিনী মনে মনে সিদ্ধান্ত  নিলেন  .  .  .  পরের মাসের বেতন থেকে কালীনাথের কাছে কুড়িটি টাকা পাঠাবেন  ।  মাঝির নৌকা কেনার জন্য  .  .  .  
 তথসূত্র :  
   উৎসর্গ :  রেজোওয়ানা 

                    




একদিন উকিল মুন্সী



মনের দুঃখ মনে রইল বুঝলি না রে সোনার চান /  চন্দ্র - সূর্য যত বড় আমার দুঃখ তার সমান ।  উকিল মুন্সী ।  
 ১৯৭৮ সালের অক্টোবর মাসের  এক নির্জন কুয়াশাময় ভোরে নেত্রকোনার বেতাই নদীর পাড়ে এসে দাঁড়ালেন উকিল মুন্সী ।  নদীটি তাঁর বাড়ির উঠান ঘেঁষে বয়ে চলেছে ।  বর্ষার পানি সরে যাওয়াতে নদীটিকে এখন বোঝা যায় ।  বর্ষাকালে নদী আর ফসলের মাঠ একাকার হয়ে যায় ।  চরাচর ডুবে থাকে দশ হাত পানির তলায়  ।  চারিদিকে থইথই  পানি  ।  হাওর অঞ্চলের ধারাই এরকম ।  মানুষ বর্ষায়  জলবন্দি জীবন কাটায় ।   উঁচু মাটির অভাবে কবর পর্যন্ত দেওয়া সম্ভব হয় না ।  পানিতে লাশ ভাসিয়ে দিতে হয় ।  হাওরের পানিতে লাশ ভাসে ।   হাওরের পানিতে  নাইওর - নৌকাও ভাসে ।  নাইওরী আষাঢ় মাসে বাপের বাড়ি যায় ।   মাঝিরা গলা ছেড়ে সুনামগঞ্জের উজানধল গ্রামের শাহ আবদুল করিম এর গান গায় : 
 কোন মেস্তরী নাও বানাইছে কেমন দেকা যায়
আরে ঝিলমিল ঝিলমিল  করে রে ময়ূরপঙ্খি নাও  .  .  .  
 আশ্বিনের ভোরের বাতাস শীত জড়ানো ।  সেই শীতমাখা বাতাসের ঝাপটায় উকিল মুন্সীর  ৯৩ বছরের দীর্ঘ শীর্ণ সামান্য কুঁজো শরীরটি একবার কেঁপে ওঠে ।  বৃদ্ধের গায়ে একটি ঘিরে রঙের চাদর জড়ানো ।  লুঙ্গির রং সাদা ।  টুপির নীচে ছোট ছোট করে ছাঁটা পাকা চুল ।  ভুরু দুটিও পাকা ।  ঈষৎ লম্বাটে মুখে দরবেশের মতন  ধ্বধবে পাকা দাড়ি ।  চামড়া কুঁচকে যাওয়া গায়ের রংটি এককালে উজ্বলই ছিল   ।  চোখের মনি ঘোলা ।  
বৃদ্ধ গায়ে ভালোভাবে চাদর জড়িয়ে একবার ডানদিকে তাকালেন ।  ওদিকটায়  করচ বন ।  বেতাই নদীর পাড় ঘেঁষে অনেক দূর ছড়িয়ে আছে ।   আলো - আঁধারীতে বাইট্টা করচ গাছগুলি ঘন হয়ে দাঁড়িয়ে আছে ।  ভোরের  বাতাসে সে গাছের টক টক গন্ধ ছড়িয়েছে ।  কী নির্জন ভোর !  কান পাতলে শিশির পতনের শব্দও শোনা যায় ।  পূবালী বাতাসে করচ পাতারা অল্প অল্প কাঁপছিল ।   আশ্বিন ভোরের কুয়াশা ছড়িয়ে ছিল করচ বনে  ।  শিশিরে ভেজা  মোটা  মোটা গুঁড়ি  ।  ওই দৃশ্যে মনে গান এল আচমকা ।  
 সংবাদে কি অঙ্গ জুড়ায় সখি বিনা দরশনে
শিশিরে না ভিজে মাটি বিনা বরিষনে । 
 নিজের অজান্তে গুনগুন করে গাইছেন বৃদ্ধ  ।  এমনিতে বৃদ্ধের গলা ভারি চড়া  ।  তাঁর আযান অনেক দূর থেকে শোনা যায় ।  কিন্তু এই মুহূর্তে গুনগুন করেই গাইছেন ।  বৃদ্ধ খেয়াল করলেন  .  .  . তাঁর  বড় ছেলের মৃত্যুর পর এই প্রথম গান এল মনে  .  .  .  বৃদ্ধ এই নির্জন সুবেহ সাদিকে দীর্ঘনিঃশ্বাস ফেললেন ।   তাঁর আবদুস সাত্তারের শ্যামলা ভরাট মুখখানি মনে পড়ে ।   জীবনে এত দুঃখ পাওয়ার পরও এই মুহূর্তে বুকটা কেমন  মুচড়ে উঠল ।  হায় !  আমার আবদুস সাত্তার বাঁইচা নাই !   .  .  .  পূর্বধলার লেটিরকান্দা পাগলা বাড়িতে গানের আসর বসছিল ।  তারা আবদুস সাত্তাররে গানের জন্য ডাকছিল ।  লেটিরকান্দা যাইয়া সে  পড়ল জ্বরে ।  সেই জ্বর আর সারল না ।  
আবদুস সাত্তার -  এর কবর বাড়ির উঠানে ।  বড়ুই গাছের তলায় ।   রাতদিন ছেলের কবরের পাশে বসে থাকেন  উকিল মুন্সী ।  আবদুস সাত্তার - এর বড় ছেলের নাম বুলবুল ।  তেরো  বছরের ডাগর চোখের  শ্যামলবালকটি বেহালা বাজায় ।  যদিও বুলবুলের হাত তেমন পাকে নাই ।  উকিল মুন্সীর বড় আদরের নাতী সে ।  বুলবুলকে  বাপের কবরের পাশে বসে  বেহালা বাজাতে বলেছেন বৃদ্ধ  ।  তাতে  ছেলের বউ রহিমার আপত্তি  ।  মুখ ঝামটে  বলে ,  কবরের পাশে বইসা আবার গানবাজনা কীয়ের ! 
বৃদ্ধ শরীয়তও মানেন ।  তবে গান তাঁর প্রাণ ।   .  .  .  সুনামগঞ্জের উজানধল গ্রামের শাহ আবদুল করিম বয়েসে আমার ছোট ।  যে বৎসর আমার বিয়া হইল  অর্থাৎ ১৯১৬ সালের ডিসেম্বর মাসে  .  .  .   সে বৎসরই ফেব্রুয়ারি মাসে  করিমের জন্ম  ।  করিম বয়সে আমার ছোট হইলেও আমার সঙ্গে তাঁর গভীর সখ্য ছিল ।  করিম একটা গান শোনাইত  - 
 গান গাইয়া আমার মনরে বুঝাই 
মন করে পাগলপারা 
আর কিছু চাই না আমি গান ছাড়া 
 তয় গান ছাড়া আমার আরও কিছু চাই ।   .  .  .  জীবনভর  নামাজ পাঁচ ওয়াক্তই পড়েছেন  উকিল মুন্সী ।   তাহাজ্জুতের নামাজ পড়েন ।  মক্তবে পড়ানো আর  ইমামতীই তাঁর পেশা ।  হাওর অঞ্চলে তিনিই এমাত্র ইমাম -  যিনি একতারা বাজিয়ে গান করেন ।  উকিল মুন্সীর পীর বলেছেন ,   ‘ গানবাজনা কর ,  মুশকিল নাই ।  তয় খালি একতারা বাজাইয়া গান করবা ।  আর কিছু না ।  ’  
বুলবুলের বেহালার সুর ঘন হয়ে বাতাসে ছড়ায় ।  কাল আর ওই সুর ভোরের বাতাসে ছড়াইব না ।  রহিমা আইজ বাপের বাড়ি  চইলা যাইব ।  হায় ,  ওর লগে আমার আর দেখা হবে না ।  কত বৎসর হইল আমি রহিমারে দেখতেছি ।  রহিমা শিশুকালে মক্তবে আমার কাছে কায়দা পড়ছিল ।  তখন কত বয়স হইব তার ?  বেশি হইলে সাত বছর হইব ।  রহিমার বাপের বাড়ি খালিয়াজুরি থানার  ( বর্তমানে উপজেলা )  নূরপুরের বোয়ালী গ্রামে ।  তার  স্বামী আর বাঁইচা নাই ,  শ্বশুরবাড়ির ভিটা খাঁ খাঁ করে ।  রহিমার সহ্য হয় না ।  রহিমা বাপের বাড়ি যাইয়া থাকব  .  .  .  
উকিল মুন্সী আর কী বলবেন ।  তিনিই তো রহিমার অকাল বৈধব্যের জন্য দায়ি ।  বড় শখ কইরা  বড় ছেলের সঙ্গে রহিমার বিয়া দিসিলেন ।  সেই রহিমায় অল্প বয়েসে বিধবা হইল ।  আবদুস সাত্তার বিবাহিত ছিল বইলা বিয়াতে রহিমার বাপে রাজি ছিল না ।  রহিমা রে দেইখা মায়া লাগছিল ।  অন্যায় আবদার না কইরা পারেন নাই  .  .  .  পাশে তখন আবদুস সাত্তার - এর মা ছিল ।  বুকে তখন সাহস ছিল ।   বড় ছেলে আবদুস সাত্তারও উকিল মুন্সির জানের জান ।  বাপকে বড় ভক্তি শ্রদ্ধা করত সে বাঁইচা থাকতে ।  গানের কন্ঠও ছিল বড় চমৎকার । ময়মনসিংহের বাউল সম্মেলনে গোল্ড মেডেলিস্ট ।   পাকিস্তান আমলের মেট্রিক পাস ।  বড় ছেলে আবদুস সাত্তার ছিল উকিল মুন্সির গর্বের ধন ।  বড় কথা হইল আবদুস সাত্তার  উকিল মুন্সীর পীরের শানে গান বাঁন্ধছিল  ।   সরওয়ারে মদিনা তুমি আল্লাহর ওলি /  কুতুবুল আকতার শাহ পীর বদলে /  নুরে আলামীন জাহাগীর দরবার শরীফ /  রিচি করিলা তরাফ /  ওহে নিরাশার আশা আসিয়া  / ভক্তের আশা  .  .  .  হবিগঞ্জের রিচির মোজাফফর মিয়া  উকিল মুন্সির পীর  ।  তিনি 
 ‘ সাহেব বাড়ির মোজাফফর আহমেদ ’  নামে পরিচিত ।  মোজাফফর  পীরের দরবার শরীফ  হবিগঞ্জ শহরের কাছেই  ।  দরবার শরীফটি   ‘ জাহাগীর দরবার শরীফ ’  নামে পরিচিত ।  চিশতিয়া তরিকার মোজাফফর মিয়া সৈয়দ নাসির উদ্দিনের  সিলসিলার উত্তরসূরী ।  সৈয়দ নাসির উদ্দিন ছিলেন হযরত শাহজালাল  ( র )  -  এর তিনশ ষাট জন শিষ্যের একজন ।  
দরাজকন্ঠে গান গাইতেন বলে উকিলকে বেশি স্নেহ করতেন পীর সাহেব ।  আর করবেন না কেন ?   উকিল মাওলানা ভাসানীর মিটিংয়ে গান গেয়েছেন ।  ভাসানী বুকে জড়ায় ধরছিলেন ।  তবে পীর সাহেব একবার উকিল মুন্সীর ওপর রাগ করেছিলেন  .  .  .  একবার পীরের দরগায় ওরছ ছিল ।  শরীর খারাপ থাকায় উকিল দরগায় যেতে পারেন নাই ।  পীর সাহেব রেগে গেলেন ।  ভক্তদের বললেন - উকিল মুন্সী দরগায় আইলে তারে ভিতরে ঢুকতে দিবা না ।  তার জন্য ওরছ নষ্ট হইল ।  এর দিন কয়েক পরে উকিল পীরের সঙ্গে দেখা করতে গেছেন ।  দরবারে ঢোকার আগে গানে টান দিলেন - বন্ধু আমার নিঃদুনিয়ার ধন রে /   তোরে দেখলে জুড়ায় জীবন আমার /  না দেখলে মরণ রে  .  .  .  ।  গান শুনে পীর দরবার থেকে বের হয়ে এসে উকিলের হাত ধরে ভিতরে নিয়ে গেলেন ।  ভক্তরা অনুযোগ করে বলল :  আমাদের বললেন তারে যেন দরবারে ঢুকতে না দেই ।  আর এখন আপনি নিজেই ভাইগা তারে ডেকে আনলেন ।  পীর সাহেব আর কী বলেন ! চুপ করে রইলেন ।  
এই সব কথা স্মরণ হইলে  বৃদ্ধের ছানিপরা  চোখে জল আসে  .  .  .  
চারিদিকে আলো ফুটে উঠছিল ।  করচবনে পাখপাখালির ডাক ।  আশ্বিনের কুয়াশা সরায়ে জৈনপুরে ভোরের রাঙা আলো ফুটে উঠতে থাকে ।   ভোরের সে লালচে নরম আলো ছড়ায় বেতাই নদীর উপরে ,  দুই পাড়ে ।  নদীটা এইখানে বাঁক নিয়েছে ।   বাঁক ছাড়িয়ে  হাঁটতে থাকলে কালিবাজার ।  কালিবাজার থেকে  সাত মাইল দূরে মোহনগঞ্জ থানা  ( বর্তমানে উপজেলা )  ।  প্রায় চল্লিশ বছর হল  উকিল মুন্সী   জৈনপুর থাকছেন  ।  আহা !  জৈনপুরের আকাশে - বাতাসে কী মায়া !  সে মায়া মানুষেও ছড়িয়ে আছে ।  এখানকার সাধারণ খেটে - খাওয়া মাটির মানুষের জন্য গভীর ¯েœহ অনুভব করেন বৃদ্ধ ।   গান - পাগল মানুষও তাঁকে  শ্রদ্ধাভক্তি করে ।  মসজিদের ইমাম হয়েও কালিবাজার রামদাসের  চায়ের দোকান বসে চা খান ।   কেউ কিছু মনে করে না  .  .  .  
নিজের অজান্তেই বুক চিরে কেমন যেন দীর্ঘশ্বাস বেড়িয়ে আসে ।  উকিলের কী এত দুঃখ ?  নিজেরে শুধান বৃদ্ধ ।  বুলবুলের বেহালার একটানা করুণ সুর ভেসে আসে ।  পরিচিত সুর  .  .  .  শুয়াচান পাখি আমার শুয়াচান পাখি /  আমি ডাকিতাছি তুমি ঘুমাইছ নাকি ।    .  .  .  আবদুস সাত্তার মরণের তিনমাস আগে মরল লাবুশের মা ।  মৃতা স্ত্রীর  শিয়রে বসে গাইলেন শুয়াচান পাখি আমার শুয়াচান পাখি /  আমি ডাকিতাছি তুমি ঘুমাইছ নাকি ।   শিষ্য রশিদ উদ্দিন তখন বৃদ্ধ ওস্তাদের পাশে ছিল ।  সে ওস্তাদকে সান্ত¦না দেওয়ার জন্য  ‘ শুয়াচান পাখি ’  গায় ।   বুলবুল  এখন সেই সুর বাজাচ্ছে ।   কাল ভোরে আর বুলবুলের বাজনা শোনা যাইব না ।  শীতমাখা নদীর বাতাসে ৯৩ বছরের দীর্ঘ শরীরটি কেঁপে ওঠে ।  
ভুলু ।  বুলবুলের প্রিয় কুত্তাটা করচ বন থেইকা বাহির হইয়া আসে  ।  কালা রঙের বড় আকারের কুত্তা ।  ভুলু রেও কি তারা নিয়া যাইব ?  না ,  ভুলু যাইব না ।  জৈনপুর কী মায়া !  এই মায়া ছাড়ন কি সহজ ?  
কিন্তু  .  .  .  কিন্তু  খালিয়াজুরি থানার  ( বর্তমানে উপজেলা )  নূরপুরের  বোয়ালী গ্রামটিও তো মায়াজড়ানো  ।  সেই গ্রামেই উকিলের জন্ম  ( ১৮৮৫ সনের ১১ জুন )  ।  ওই  বোয়ালী  গ্রামেরই মেয়ে রহিমা ।  ওই গ্রামেরই মক্তবে রহিমাকে পড়িয়েছেন উকিল মুন্সী ।  উকিলের বাবার নাম মওলানা গোলাম রসুল আকন্দ ।  অবস্থা বেশ স্বচ্ছলই ছিল ।  উকিলের জালালপুরের   নানাবাড়িটিও বেশ বিখ্যাত ।  উকিলের মা ছিলেন জালালপুরের ধলা চৌধুরীর বাড়ির মেয়ে ।   শৈশবে মায়ের গভীর স্নেহ - ভালোবাসায় দিন কেটেছে  ।  মওলানা গোলাম রসুল আদরের  পুত্রের নাম রেখেছিলেন :  আবদুল হক ।  এক বিচিত্র কারণে সে নাম পরবর্তী সময়ে বদলে যায় ।  মায়ের ইচ্ছা ছিল ছেলেকে উকিল বানাবেন ।  শখ করে  ছেলের নাম রাখলেন -  উকিল ।  তাঁকে  সবাই ডাকত উকিলের মা ।  আর ইমামতী করতাম বলে সবাই আমারে মুন্সী বইলা ডাকল ।  নেত্রকোণার হাওর অঞ্চলে ইমাম সাহেব কে  ‘ মুন্সী সাহেব ’  বইলা ডাকে ।  এইভাবে আমার নাম হইয়া গেল :   ‘ উকিল মুন্সী ’  ।   .  .  .  এই বার আমার দুঃখের কথা কই ।  আমার গান শুইনা সবাই জানতে চায় উকিলের কী এত দুঃখ ?    অল্প বয়েসে আমার আব্বা মইরা গেলেন ।  মামারা  মায়ের আবার বিয়া দিলেন  ।  পরে আমার পৈত্রিক সম্পত্তিও হাতছাড়া হইয়া যায়  .  .  .  
বেতাই নদীর পাড়ে  কে যেন গেয়ে উঠল - 
 মনের দুঃখ মনে রইল বুঝলি না রে সোনার চান 
চন্দ্র - সূর্য যত বড় আমার দুঃখ তার সমান ।   উকিল মুন্সিী এই   নির্জন কুয়াশামাখা ভোরে বেতাই নদীর পাড়ে  করচ বনের ধারে দাঁড়িয়ে ম্লান হাসেন ।  মানুষ এই গান শুইনা ভাবে ,  উকিলের কী এত দুঃখ ?  আমি মরলে পরে মানুষ এই গান শুইনা ভাবব উকিলের কী এত দুঃখ ছিল  .  .  .  ছুটবেলায় আমার সুখের সংসার ভাঙল বইলা আমার এত দুঃখ ।  খোদারূপী মায়েরে হারাইয়া এই আমার দুঃখ ।  মা !  মা !  তুমি আমারে ছাইড়া চইলা যাইতে পারলা ?  আশ্বিন ভোরের বাতাসে এক যন্ত্রণাবিদ্ধ হৃদয় হাহাকার উঠে ।  মায়ের মুখে খোদার দর্শন পাইছিলাম বইলা এই তিরানব্বই বছর বয়েসেও আমার মায়ের মুখখানা একবার  দেখতে ইচ্ছা করে ।   .  .  .  মায়ের বিয়ার পর শুরু হইল আমার ভবঘুরে জীবন ।   মনে  গান আইত বইলা আর কন্ঠ সুমিষ্ট ছিল বইলা ঘাটুগানের দলে ভিইড়া যাইতে আমার সমস্যা হইল না ।  তারপর ঘরতে ঘুরতে মোহনগঞ্জ থানার জালালপুরে ঠেকল  আমার ভবঘুরে নাওখানি  ।  জালালপুরে আমার আব্বার ফুফাত ভাই কাজী আলিম উদ্দিনের বাড়ি ।  লোকে বলে  ‘ কাজিবাড়ি ’  ।  আমি কাজিবাড়িতে উঠলাম ।  থাকি ।  খাইদাই ।  আর ঘুইরা বেড়াই ।  একদিন হইল কী - আল্লাহতালাহ জালালপুরের গ্রামের পথে এক সুন্দরী কইন্যার রূপ ধইরা আমার সামনে আইলেন ।  ট্যার পাইলাম পায়ের তলায় জমিন কি রকম জানি কাঁপতাছে ।  আমার অঙ্গও কাঁপতে ছিল ।  আমি এ কারে দেখতেছি ।  এ যে পবিত্র নূরের সৃষ্টি ।  খোঁজখবর নিয়া জানতে পারলাম কইন্যার নাম :  লাবুশের মা ।  পিতা লবু হোসেন ।   কৃষি করে ।  আমি আমার ইশকের অনুভূতি লইয়া গান বান্ধলাম ।     ধনু নদীর পশ্চিম পাড়ে সোনার জালালপুর /  সেখানেতে বসত করে উকিলের মনচোর ।  এই গান লোকমুখে জালালপুরে ছড়ায় যায় ।  আমার ইশকের কথাও ছড়াইল ।  কইন্যার বাবা গরিব কৃষক বইলা কাজীবাড়ি লোকেরা ইশকের পথে বাধা হইয়া ।  আমি হইলাম কাজীগো আত্মীয় ।  লবু হোসেন আত্মীয় হইয়া গেলে তারা ছুট হইব না ?  জালালপুরে আমার থাকা বন্ধ ।  যাওয়াও বন্ধ ।  আমি আবার পথে পথে ঘুইরা বেড়াইলাম ।  শ্যামপুর ,  পাগলাজোড়া ,  জৈনপুর গ্রামে পাগলের মতন ঘোরাঘুরি করলাম ।  মনে মনে ভাবি আল্লাহতালা আমারে দেখা দিলেন ক্যান ?  সাকার রূপ ধরলেন ক্যান ?  দেখা যদি দিলেন  .  .  .  তাইলে আমারে ধরা দিলেন না ক্যান ?  কী এই রহস্য ?  এইসব ভাইবা ভাইবা  আমার মনে শান্তি নাই ।  শান্তি নাই ।   ‘ চিত্তে চিতার অনল জ্বলে ।  ’  কৃষ্ণ বিহনে  রাধা হইল  পাগল  ।  আমি পথে পথে পাগলের মতন ঘুইরা বেড়াই আর   রাধারমনের গান গাইলাম :  
 আমার বন্ধু দয়াময় তোমারে দেখিবার মনে লয়
তোমারে না দেখিলে রাধার প্রাণে কেমনে সয় বন্ধু রে  .  .  .   আমার মনে শান্তি নাই ।  শান্তি নাই ।  আল্লাহর দেখা পাইলাম  .  .  .  তারে কাছে পাইলাম না ।   .  .  .  শ্যাষে বরান্তর নামে এক গ্রামের মসজিদে ইমামতি শুরু করলাম ।  রাত্রে আমার ঘুম আসত না ।  রাত জাইগা গান বান্ধতাম ।  ঐদিকে লাবুশের মা গান শুইনা বড় কাতর হইয়া উঠছিল ।  সে তার বাপরে বুঝাইল ।  শ্যাষে লাবুশের  মার লগে আমার বিয়া হইল ।  গোপনে  বিয়ার আয়োজন তার বাপ  লবু হোসেন করল ।  বিয়ার সন্ধান  কাজীবাড়ির কেউই পায় নাই ।  তিন একর জমিসহ  বসতবাড়ি দিলেন আমার শ্বশুর ।  আমি খোদারূপী  লাবুশের মা রে তন্ন তন্ন কইরা দেখলাম ।  ছাইনা ছুঁইয়া দেখলাম ।   ইহার ফলে সৃষ্টিতে খোদা আরও ছড়ায় পড়িলেন ।  লাবুশের মার কোল জুইড়া এক এক কইরা   আবদুস সাত্তার আইল ,  নুর ইসলাম আইল  ( এরে আমি পুলিশ মিঞা বইলা ডাকতাম )   ।   অয়েশা আক্তার আর রাজিয়া খাতুন নামে দুই কন্যা আইল ।  ইমামতীই হইল আমার পেশা ।  কেউ মারা গেলে জানাজা পড়াইতে আমার ডাক পড়ত ।  আমি মক্তবেও পড়াইতাম ।  আর আমার সুখের ঘরে মনের আনন্দে আমি গান বান্ধতাম ।  নেত্রকোনা ,  সুনামগঞ্জ আর হবিগঞ্জে আমার বহুত নামডাক হইল ।  এইদিকে ভারতবর্ষ ভাগ হইয়া পাকিস্তান হইল ।  ইংরেজরা ভারত ছাইড়া চইলা গেল ।  পাকিস্তান হওনের  তিন বছর পরে একবার হবিগঞ্জ গেছিলাম গানের জলসায় ।  তখন আমার  পীরের সঙ্গে দেখা হইয়া গেল  ।  গানের জন্যে তিনি আমারে আলাদা চোখে দেখতেন ।  আমি হইলাম পীরের পাঁচ খলিফার একজন ।  জালালপুরে ৪০ বছর ছিলাম ।  শ্যাষে  জৈনপুরের রতন চেয়ারম্যানের সঙ্গে মোহাব্বত  হইল ।  তার টানেই মোহনগঞ্জের জৈনপুরে আইলাম ।    
সেই লাবুশের মা চইলা গেল  .  .  .  আবদুস সাত্তারও চইলা গেল  .  .  . আজ রহিমাও চইলা যাইব  .  .  . 
 উড়িয়া যাইব শুয়াপাখি পড়িয়া রইব ছায়া 
কীসের দ্বেষ কীসের খেস কীসের মায়াদয়া রে 
কান্দে হাছন রাজার মন মইনা রে  .  .  .   হাছন রাজা কথা স্মরণ করে বৃদ্ধ দীর্ঘশ্বাস ফেলে ।   মনে মনে সালাম পাঠায় হাছন রাজার মোকামে  .  .  .  হালকা রোদ ফুটে উঠেছে ।  করচবনে পাখির কিচিরমিচির ।  রহিমা কাল রাত্রেই বলছিল সকালেই চলে যাবে ।    মজিদ মাঝিরে বইলা রাখছিল ।  সকালে সে আইসা ঘাটে নৌকা ভিড়াবে ।  
উকিল মুন্সী ধীরে ধীরে পা ফেলে ঘাটের দিকে হাঁটতে থাকেন ।  
রহিমার ছোট মেয়েটা ভুলু রে জড়িয়ে বসে আসে  ।  ভুলুর দুঃখী চেহারা দেখলে বোঝা যায় জীব জগ ] ৎ হইল মায়ার খেলা ।  
ঘাটে একটি  ছই নৌকা ভিড়ে আছে ।  গলুয়ে মজিদ মাঝি বসে আছে বৈঠা নিয়ে ।  লগি হাতে ছৈয়ের ওপর শামসু  ।  সে মজিদ মাঝির বড় ছেলে ।    
নৌকায় মালসামানা তোলা হয়েছে ।  মালসামানা আর কী -  ইমামের দরিদ্র ঘর । রহিমার  চার মেয়ে আর দুই ছেলে ।  তারা নৌকায় উঠে বসেছে ।  নীল রঙের গেঞ্জি পরা বুলবুল বসেছে একটা ট্রাঙ্কের ওপর  ।  তার হাতে বেহালা ।  
রহিমা এসে দাঁড়ায় ।  ওর আজ ওর শাশুড়ির একটা সাদা রঙের শাড়ি  পরেছে ।  যৌবন টলোমলো শরীরে বৃদ্ধার সাদা শাড়ি   মানায় না ।   রহিমার তামাটে রঙের ধারালো মুখখানি থমথম করছিল ।  আমি  মাইয়াটার সর্বনাশ করলাম ।  কী দরকার ছিল এরে পুত্রবধূ করনের ।  কিন্তু  আমি কী জানতাম আবদুস সাত্তারে মইরা যাইব ?  আমি কী জানতাম লাবুশের মার সঙ্গে আমার দেখা হইব ?   বিয়াও হইব ?  আমার হাতে কী ঘটনা ঘটাইবার ক্ষমতা আছে ?  খাালি দেইখা যাওন ছাড়া ? 
রহিমা শ্বশুরকে সালাম করে ।  
উকিল মুন্সী নিস্তেজ কন্ঠে বললেন ,  দাবি রাইখও না । বাচ্চাদের কষ্ট দিও না ।  তুমি আর বিয়া কইর না ।  এই জীবন মাইনা নাও ।  তোমার সাথে আমার এই শেষ দেখা ।  
রহিমা কিছু না বলে  চুপ করে থাকে ।  কাঁদছিল সম্ভবত ।  রহিমা নৌকায় ওঠার পর মজিদ মাঝি নৌকা ছাড়ে ।  রোদ কেমন  ম্লান হয়ে আসে ।  
ভুলু ঘেউ ঘেউ করে ডেকে উঠল ।   নৌকা বেতাই নদীর বাঁকে মিলিয়ে যায় ।  বৃদ্ধ ঘুরে দাঁড়িয়ে শূন্য ভিটার দিকে হাঁটতে থাকেন ।  তাঁর পিছনে ভুলু  .  .  .  
 রহিমা বোয়ালী গ্রামে বাপের বাড়ি যাওয়ার কয়েকদিন পরই শ্বশুরের মৃত্যুসংবাদ পেয়েছিলেন ।  রহিমা  অবশ্য বাপের বাড়ি থাকেননি । বোয়ালী গ্রাম থেকে  ফিরে এসে  জৈনপুরে শ্বশুরের ভিটায় বাস করছেন ।  শ্বশুরের  কথায় সম্ভবত রহিমা আর   বিয়ে করেন নি  .  .  .    স্বীকার করছি  .  .  .  নেত্রকোনার  বিশিষ্ট মরমী সাধক উকিল মুন্সীর  ( ১৮৮৫ / ১৯৭৮ )  জীবন সর্ম্পকে আমার গভীর কৌতূহল ছিল ।   ব্লগার আবদুল ওয়াহিদ -  এর একটি পোস্ট আমার দীর্ঘদিনের সে তৃষ্ণা মেটালো ।  তাঁকে আন্তরিক কৃতজ্ঞতা জানাই ।  এবং তাঁর কাছে ঋণ স্বীকার করে আরও বলি যে  .  .  .   তাঁর লেখা  ‘ উকিল মুন্সীর চিহ্ন ধরে ’  লেখাটির তথ্যের ওপরই এই লেখাটা দাঁড়িয়ে আছে ।  উকিল মুন্সীর জীবন সর্ম্পকে আমি যে সব তথ্য জানত পেরেছি সেসব তথ্য ব্লগারদের জানানোর উদ্দেশ্যেই এই পোস্ট ।  উল্লেখ্য ,  আবদুল ওয়াহিদ -  এর  তথ্য অনুযায়ী  ‘ শুয়াচান পাখি আমার শুয়াচান পাখি /  আমি ডাকিতাছি তুমি ঘুমাইছ নাকি ।  ’    .  .  .  এই গানটির কিছু অংশ  উকিল মুন্সীর শিষ্য রশিদ উদ্দিন এর লেখা ।  এবং উকিল মুন্সীর মেয়ে রাজিয়া খাতুন এর দাবি অনুযায়ী ওই জনপ্রিয় গানটির উপলক্ষ্য  উকিল মুন্সীর স্ত্রী নয় ,  পীর হবিগঞ্জের মোজাফফর আহমেদ  .  .  .     উকিল মুন্সীকে নিয়ে বাংলাদেশ প্রতিদিন এ প্রকাশিত একটি লেখা ।  
 

                    




নলিনীকান্ত ভট্টশালী :  জ্ঞান তাপস এক বাঙালি  প্রত্নগবেষক

 নলিনীকান্ত ভট্টশালী  ( ১৮৮৮ - ১৯৪৭ )  ।   কখনও শাহবাগের ঢাকা কেন্দ্রীয় জাদুঘরটির দিকে তাকালে আমার প্রত্নতাত্ত্বিক নলিনীকান্ত ভট্টশালীর কথা  মনে পড়ে যায় ।  আমি তখন  মৃদু উত্তেজনা বোধ করতে থাকি ।  তার কারণ ,  নলিনীকান্ত ভট্টশালী এমন একজন মানুষ -  যিনি সেই কুড়ি শতকের গোড়ার দিকে  প্রাচীনকালের একটি কালো পাথরের  মূর্তি কি তামার প্লেটের ভাঙা টুকরোর জন্য পূর্ব বাংলার কোনও অজ পাড়াগাঁয়ের পুকুরপাড়ে  দিনের পর দিন বসে থাকতেন;  যিনি ১৯১২ সালের ২৫ জুলাই পুরনো ঢাকার নর্থব্রুক হলে ঢাকার সুশীল সমাজের সামনে তৎকালীন ছোট লাট লর্ড কারমাইকেলকে পূর্ববাংলার প্রত্নবস্তু সংরক্ষণের জন্য ঢাকায় একটি জাদুঘর  স্থাপনের গুরুত্ব বোঝাতে এক জ্বালাময়ী বক্তৃতা দিয়েছিলেন; যিনি ক্লান্তিহীন পরিশ্রম করে নিরন্তর সাধনায় গড়ে তুলেছিলেন পূর্ব বাংলার প্রথম জাদুঘরটি ।  হ্যাঁ ,  প্রত্নতাত্ত্বিক নলিনীকান্ত ভট্টশালী ছিলেন এমনই এক প্রত্নপাগল মানুষ ! 
এই জ্ঞান তাপসের জন্ম  বিক্রমপুরের নয়ানন্দ গ্রামের মাতুলালয়ে ।  সময়টা  ১৮৮৮ খ্রিস্টাব্দের ২৪ জানুয়ারি ।  জন্মের অল্পকাল পরে বাবা রোহিণীকান্ত ভট্টশালী মারা যান কলেরায় ।  মা শরৎকামিনী দেবী আর কাকা অক্ষয়চন্দ্রর স্নেহে বেড়ে উঠতে থাকে  শিশুটি ।  তো ,  বালক বয়েসে কেমন ছিল নলিনী ?  কেমন ছিল তার ছেলেবেলা ?  বিক্রমপুরের নয়ানন্দ গ্রামটি সন্দেহ নেই -  ছিল  অপরূপ ,  নির্জন ।  উনবিংশ শতকের শেষ প্রান্তের সেই গভীর নৈঃশব্দময় পূর্ববঙ্গের পল্লীআবহে বেড়ে ওঠা বালকের মনে জন্ম নিয়েছিল যে বিস্ময়বোধ ,  তা থেকেই জন্ম নিয়েছিল আরও নিবিড় ভাবে বাংলাকে  জানার গভীর আগ্রহ ।  আর বালকহৃদয়ে এই বিস্ময়বোধই তৈরি করেছিল  লেখালেখির আন্তরিক বাসনা ।  পরবর্তীকালে ইতিহাস চর্চার পাশাপাশি  সাহিত্যচর্চা করেছেন নলিনীকান্ত ভট্টশালী  ।  কুমিল্লার শচীন দেব বর্মন যেমনটি ছিলেন সংগীতপাগল একজন মানুষ -  তেমনই এই প্রত্নপাগল মানুষটি পরিত্যক্ত পুরনো মন্দিরের খুঁজে বেড়াতেন পুরনো দিনের জিনিস ,  যাকে বলা হয় প্রত্নবস্তু ।  গ্রামের মানুষের মুখে শুনতেন  উপকথা ,  লোকগল্প ।  এই গল্পকথা ঝাড়াই - বাছাই করে  খুঁজে নিতেন সত্য -  যে সত্য দিয়ে নির্মিত হয় একটি জাতির ইতিহাস ।    এভাবেই  সত্যনিষ্ট  মন - মানসিকতা নিয়ে একটি বালক বেড়ে উঠছিল ইতিহাসবিমূখ পুরাণপ্রিয় এক  জনগোষ্ঠীতে ।    
১৯১২ সাল ।  ঢাকা কলেজ থেকে এম . এ পাস করলেন নলিনীকান্ত ভট্টশালী ।   তারপর কুমিল্লার ভিক্টোরিয়া কলেজে ইতিহাস পড়াতে শুরু করেন ।  কুমিল্লা জেলার প্রাচীন নাম ছিল সমতট ।  শিক্ষকতার পাশাপাশি প্রাচীন  সমতটের ইতিহাস সম্বন্ধে নিবিড় অনুসন্ধান আরম্ভ করেন ।  পাঠ করতে থাকেন প্রাচীন পুথি ,  পান্ডুলিপি , ধর্মশাস্ত্র; সংগ্রহ করেন স্থানীয় লোককাহিনী  ।  এভাবে এক নিঃসঙ্গ জ্ঞানসাধকের পথচলা আরম্ভ হয় ।  যে পথের শেষে মাথা উঁচু করে দাঁড়িয়ে আছে ঢাকার শাহবাগের একটি ভবন ।  কেন্দ্রীয় জাদুঘর ।  যে ভবনের দিকে তাকিয়ে একজন প্রত্নপাগল বাঙালি গবেষকের কথা ভেবে আমি   মৃদু উত্তেজনা বোধ করতে থাকি  .  .  . 
কিন্তু ,  বাংলাদেশের প্রথম জাদুঘর কোনটি ? 
রাজশাহীর বরেন্দ্র গবেষনা জাদুঘর । নাটোরের  দিঘাপতিয়া রাজপরিবারের বিশিষ্ট পন্ডিত এবং রবীন্দ্রনাথের ঘনিষ্ট সুহৃদ কুমার শরৎ রায়  ১৯১০ সালের এপ্রিল মাসে জাদুঘরটি স্থাপন করেছিলেন ।  এর ক ’ বছর পরেই  নলিনীকান্ত ভট্টশালী ঢাকায় একটি জাদুঘর প্রতিষ্ঠার উদ্যেগ নেন ।  তবে তৎকালীন ব্রিটিশ সরকারকে অবহিত করা ছাড়া মফঃস্বলের একটি মহাবিদ্যালয়ে এক তরুণ প্রভাষকের এই বিষয়ে কী - ই বা করার ছিল  ?  নলিনীকান্ত ভট্টশালী  তাই করেছিলেন ।  যে কারণে এ লেখার শুরুতে বলছিলাম  ১৯১২ সালের ২৫ জুলাই নলিনীকান্ত ভট্টশালী ছোট লাট লর্ড কারমাইকেলকে ঢাকায় একটি জাদুঘরের  স্থাপনের গুরুত্ব বোঝাতে পুরনো ঢাকার এক অনুষ্ঠানে জ্বালাময়ী এক বক্তৃতা দিয়েছিলেন ।  কেবল তাই নয় সে সভায় নলিনীকান্ত ভট্টশালী লর্ড কারমাইকেলসহ ঢাকার সুধীসমাজকে তাঁর সংগ্রহ করা প্রত্নবস্তু দেখিয়েছিলেন ।  লর্ড কারমাইকেল শিক্ষিত মানুষ ।  তিনি ২৬ বছর বয়েসি তরুণের আবেগে উজ্জ্বীবিত  হয়েছিলেন ।   অবশ্য  ব্রিটিশ সরকারও  ঢাকায় একটি জাদুঘর  নির্মাণের গুরুত্ব উপলব্দি করতে পেরেছিলেন ।  তার কারণ ব্রিটিশ সরকারের মুদ্রাবিদ এইচ . ই .  স্ট্যপলটন ঢাকায় একটি জাদুঘরের  স্থাপনের প্রস্তাব করেছিলেন ।  লর্ড কারমাইকেল পুরনো ঢাকার নর্থব্রুক হলের সেই সভায় ঢাকায় একটি জাদুঘর স্থাপনের জন্য দু হাজার টাকা অনুদান দেন ।  
১৯১৩ সালের ৭ অগস্ট জাদুঘরের  ভিত্তিপ্রস্তর স্থাপিত হয় ।  এর পরের বছর ,  অর্থাৎ ১৯১৪ সালের জুলাই মাসে তৎকালীন ঢাকার পুরনো সচিবালয়ের  ( বর্তমানে ঢাকা মেডিক্যাল কলেজ হাসপাতাল )  একটি কক্ষে জাদুঘরের উদ্বোধন হয়  ।  নলিনীকান্ত ভট্টশালী নিযুক্ত হলেন জাদুঘরের কিউরেটর ।  মাসে বেতন পেতেন দুশো টাকা ।  অবশ্য  হাতে পেতেন আরও ৫ টাকা কম ।   তার মানে ১৯৫ টাকা ।  ব্রিটিশ আমলাতন্ত্রের লালফিতার দ্যেরাত্ম আর কী !  জাদুঘরের কর্মচারী বলতে  একজন দারোয়ান আর একজন চাপরাশি ।  আয়ব্যয়ের হিসেব রাখতেন একটি রেজিস্টার খাতায় ।  
এভাবে আরম্ভ হল এক প্রত্নগবেষকের প্রত্ন - অনুসন্ধানের কাজ ।   
জাদুঘর প্রতিষ্ঠার গোড়ার দিকে নলিনীকান্ত ভট্টশালী  আর ঢাকা জাদুঘর ছিল অভিন্ন ।  কেননা ,  তিনি একাই আবিস্কৃত প্রত্নবস্তুর দীর্ঘ  বিবরণ লিখে রেখেছেন ।  জাদুঘরের গ্যালারিতে ডিসপ্লের জন্য লেবেল কিংবা  ক্যাপশন তিনিই লিখতেন ।  ছবিও নিজেই তুলতেন ।  শোকেসের নকশার জন্য কোনও কাঠমিস্ত্রির কাছে নাকি ছুটে যাননি ।  শোকেস  তিনিই বানাতেন ।  সব সময় ভাবতেন কীভাবে আরও আকর্ষণীয় করে প্রত্নবস্তু উপস্থাপন করা যায় ।  এসব কাজের পাশাপাশি প্রত্নবস্তু সংগ্রহের জন্য হন্যে হয়ে পূর্ববাংলার  প্রত্যন্ত গ্রামেগঞ্জে ঘুরে বেড়িয়েছেন ।  ক্লান্তিহীন ।  সঙ্গে চিঁড়ে ,  মুড়ি ,  আখের গুড় ,  কাগজ ,  ক্যামেরা ,   চর্টলাইট ,   বেতারযন্ত্র ।  আজ থেকে একশ বছর আগে   পথঘাট আজকের দিনের মতো সুগম ছিল না ।  পদ্মা - মেঘনা পেরুতে হত নৌকায় ।  স্থলপথের বাহন হাতি , পালকি কিংবা গরুর গাড়ি ।  আজ আমরা কত সহজেই না  কুমিল্লার কোটবাড়ি যাই ।  শীতের মিঠে রোদ গায়ে মেখে শাহবন বিহারে ঘুরে বেড়াই ।  তখনকার দিনে গরুর গাড়ি কিংবা পালকি ছাড়া কুমিল্লা শহর থেকে শালবন বিহারে  যাওয়ার উপায় ছিল না ।  তা সত্ত্বেও এই  তরুণ প্রত্নপাগলটি দমে যান নি ।  শীতগ্রীষ্ম উপেক্ষা করে মাইলের পর মাইল হেঁটেছেন অচেনা গ্রাম্যপথে ।  অথচ তাঁর এই প্রত্নগবেষনা কাজে বেতনের অর্থ ছিল অপর্যাপ্ত ।  তবে তিনি চাকরি ছাড়ার কথা ঘুনাক্ষরেও ভাবেননি ।   
ঢাকার জাদুঘরটি  ঘিরে নলিনীকান্ত ভট্টশালীর কার্যক্রম ঢাকা শহরের সুধীসমাজের দৃষ্টি আকর্ষন করে ।  এদের অনেকের কাছেই প্রাচীন সামগ্রী   ছিল ।  সেসব তারা  জাদুঘরে উপহার দিলেন ।    এসব কারণে সচিবালয়ের জাদুঘরে ঠিক  স্থান সঙ্কুলান হচ্ছিল না ।   ১৯১৫ সালের জুলাই মাস ।   নলিনীকান্ত ভট্টশালী নিজস্ব প্রচেষ্টায় সচিবালয় থেকে নিমতলীর বারদুয়ারী ভবনে জাদুঘরটি সরিয়ে আনেন ।  
বারদুয়ারী ভবনের ঠিক ৫০ মিটার পশ্চিমে ছিল গাছগাছালি ঢাকা ছায়াময় একটি একতলা বাড়ি  ।  সে বাড়ির নাম :  ‘ বিনয়কুঠি ’  ।  নলিনীকান্ত ভট্টশালী সেই বাড়িতে পরিবারসমেত উঠে এলেন ।  এ বাড়িতেই  ছিল তাঁর গ্রন্থাগার আর অফিসঘর ।   পরিবার পরিজন  নিয়ে আমৃত্যু তিনি  ‘ বিনয়কুঠি ’ তেই ছিলেন ।  শোনা যায় ,  প্রত্নপাগল ওই মানুষটি নাকি সরকারি ছুটিছাঁটা নিতেন না ।  তিনি হয়ে উঠেছিলেন জাদুঘরের সার্বক্ষণিক কর্মি এবং গবেষক ।   
    নলিনীকান্ত ভট্টশালীর লেখা একটি বইয়ের প্রচ্ছদ 
 ঢাকা বিশ্ববিদ্যালয় প্রতিষ্ঠার আগে  ‘ বিনয়কুঠির ’  হয়ে উঠেছিল ঢাকা শহরের ইতিহাসপ্রেমী মানুষের মিলনমেলা ।  নিয়মিত জ্ঞানীগুণিদের আড্ডা বসত বিনয়কুঠিরের ছায়াঘেরা প্রাঙ্গনে  ।  নিশ্চয়ই  সে আড্ডা নলিনীকান্ত ভট্টশালী মাতিয়ে রাখতেন ।   হয়তো দেখাতেন কোনও শিবমূর্তি কি বর্মন রাজাদের তামার প্লেট ।  চলত চুলচেরা বিশ্লেষন ।  এভাবে এক সময় উদঘাটিত হত সত্য ।  যা আরাধ্য ।   
নলিনীকান্ত ভট্টশালী  প্রত্নবস্তু অনুসন্ধানের পাশাপাশি অক্লান্তভাবে গবেষনাপত্র লিখে গিয়েছেন ।  পাশাপাশি সেসব সম্বন্ধে   পত্রপত্রিকায়ও লিখে সাধারণ মানুষের কাছে উপস্থাপন করতেন  ।  নলিনীকান্ত ভট্টশালীর মূল গবেষনার বিষয় ছিল বঙ্গ - সমতট ।  এই অঞ্চলের অনেক প্রাচীন প্রত্নসামগ্রী তিনি উদ্ধার করেছেন ।  তার ভিত্তিতে বাংলার ইতিহাসের কালপঞ্জি তৈরি করেছেন ।  তাঁর অনুসন্ধানের জায়গা ছিল কোটালিপাড়া ,  সাভার ,  রামপাল ,  বিক্রমপুরের   বজ্রযোগীনি ,  দেউলবাড়ি ,  বড়কামতা এবং লালমাই - ময়নামতীসহ আরও অনেক প্রাচীন জনপদ ।  এর মধ্যে উল্লেখযোগ্য হল কুমিল্লার কোটবাড়ি ।   আজ যে আমরা বাংলার খড়গ ,  চন্দ্র ,  বর্মন এবং দেববংশের কথা জানি -  সেটি নলিনীকান্ত ভট্টশালীর  ( অনেকটা আকস্মিকভাবেই )  তাম্রশাসন আবিস্কারের ফলেই সম্ভব হয়েছে ।  
নলিনীকান্ত ভট্টশালীর  প্রধান অবদান হিন্দু এবং বৌদ্ধ আইকোনোগ্রাফি ।   ( মূর্তি নিয়ে পড়াশোনাকে আইকোনোগ্রাফি বলা হয় ।  )  হিন্দু এবং বৌদ্ধ  আইকোনোগ্রাফি তাঁর সময়ের আগে  তেমন অগ্রগতি হয়নি ।  এ ক্ষেত্রে তিনিই পথিকৃৎ ।  গবেষনার এই ক্ষেত্রটিকে  সমৃদ্ধ করার উদ্দেশ্যে ধর্মশাস্ত্র অধ্যয়নের পাশাপাশি মূর্তির সন্ধানে পূর্ব বাংলার আনাচে - কানাচে  ঘুরে বেড়িয়েছেন ঠিকই -  তবে কোথাও কোনও  মূর্তি আবিস্কার করলেও সেটি তিনি খুব সহজেই  জাদুঘরে আনতে পারতেন না ।  কারণ  গ্রামবাসী সে মূর্তিতে সিঁদুর লাগিয়ে পূজা করত ।  তখন এই প্রত্নপাগল মানুষটি ওদের বলতেন ,  "  এ মূর্তিটি  তোমরা আমাকে দাও ।  আমি জাদুঘরে নিয়ে পূজা দেব ।  "  মূর্তির তিনি পূজা দিতেন ঠিকই ।  তবে অন্যভাবে  .  .  . এতটাই কঠিন আর দুঃসাধ্য ছিল সেই প্রত্নপ্রেমী মানুষটির সাধনা ।  অথচ আজ যারা টাকার লোভে বাংলাদেশের প্রত্নবস্তু বিদেশে পাচার করে তাদের সঙ্গে এই জ্ঞানতাপসের দৃষ্টিভঙ্গির পার্থক্য অনুভব করে অভিভূত হই ।  আর উপলব্দি করি যে সার্বিক নৈরাজ্য আর অধঃপতন ঠেকাতে জ্ঞানচর্চার বিকল্প নেই । 
   ঢাকার কেন্দ্রীয় জাদুঘরে নলিনীকান্ত ভট্টশালী গ্যালারি ।  
 নলিনীকান্ত ভট্টশালীর আগ্রহ কেবলমাত্র প্রাক - মুসলিম বৌদ্ধ - হিন্দু আমলেই সীমাবদ্ধ ছিল না ।  তিনি বাংলার মুসলিম ইতিহাসঐতিহ্য নিয়েও যথেষ্ট আগ্রহী ছিলেন বলেই  সুলতানি আমলের মুদ্রা অসীম ধৈর্যের সঙ্গে পরীক্ষা - নিরীক্ষা করে   মুসলিম মুদ্রাবিদ্যায় অসাধারণ পান্ডিত্য অর্জন করেছিলেন ।  তাঁর  ‘ কয়েনস অ্যান্ড ক্রোনোলজি অভ দি আরলি ইন্ডিপেন্পেট সুলতানস অভ বেঙ্গল ’  বইটি ১৯২২ সালে কেমব্রিজ বিশ্ববিদ্যালয় থেকে প্রকাশিত হয় ।  এই বইটি আজও আকরগ্রন্থ হিসেবে বিবেচিত  ।   ১৯৩৬ সালে  ‘ মুসলিম কয়েনস ইন দি ঢাকা মিউজিয়াম ’  নামে একটি ক্যাটালগ  প্রকাশ করেন ।  মুসলিম আমলের মুদ্রার ওপর ভিত্তি করে তিনিই সর্বপ্রথম মুঘল - পূর্ব মুসলিম আমল সম্বন্ধে এক যৌক্তিক বর্ণনা উপস্থাপন করেন ।    নলিনীকান্ত ভট্টশালীর লেখা  ‘ বেঙ্গল চিফস স্ট্রাগল ফর ইন্ডিপেন্ডেনস ইন দি রেইন অভ আখবার অ্যান্ড জাহাঙ্গীর ’  নামে এক সুদীর্ঘ প্রবন্ধ বেরিয়েছিল   ‘ বেঙ্গল পাস্ট অ্যান্ড প্রেজেন্ট ’  -  গ্রন্থের ৩৫ তম খন্ডে  ।  এই প্রবন্ধে তিনি   বাংলার বারো ভুঁইয়াদের ওপর বিস্তারিত আলোচনা করা হয়েছে - যা আজও বারো ভুঁইয়াদের ওপর আমাদের যথার্থ জ্ঞানের উৎস । 
তখন বলছিলাম যে ঢাকা বিশ্ববিদ্যালয় প্রতিষ্ঠার আগে বিনয়কুঠির হয়ে উঠেছিল ঐতিহাসিক গবেষনা কেন্দ্র ।  গবেষনার ব্যস্ততা সত্ত্বেও  ওই মানুষটি  কিন্তু সাহিত্যচর্চা ছাড়েননি   ।  ১৯১৫ সালে বেরোয়  ‘ হাসি ও অশ্রু ’  নামে একটি  ছোটগল্প সঙ্কলন ।  বাংলা ১৩৩২ সনে আবদুস শুকুর মোহাম্মদ লিখেছিলেন  ‘ গোপী চন্দ্রের সন্ন্যাস ’  ।  নলিনীকান্ত ভট্টশালী  এটি একটি সম্পাদনা করে ছাপিয়েছিলেন ।  পান্ডুলিপিবিদ্যাকে  বলে প্যালিওগ্রাফি ।  নলিনীকান্ত ভট্টশালীর প্রাচীন বাংলার পান্ডুলিপি নিয়ে গভীর উৎসাহ ছিল ।   ঢাকা বিশ্ববিদ্যালয়ে যে বাংলা ও সংস্কৃত পান্ডুলিপি সংরক্ষণগারটি রয়েছে ,  সেটিও তাঁরই উদ্যোগে প্রতিষ্ঠিত ।  গবেষনার পাশাপাশি ঢাকা বিশ্ববিদ্যালয়ে কয়েক বছর সাহিত্য এবং ইতিহাস পড়িয়েছিলেন তিনি ।  যতদিন বেঁচেছিলেন বাংলা এবং ইংরেজি ভাষায় ইতিহাস ,  প্রত্নতত্ত্ব ,  মুদ্রাতত্ত্ব এবং শিল্পসাহিত্য বিষয়ে অক্লান্তভাবে লিখে গেছেন ।  ঢাকায় জাদুঘর প্রতিষ্ঠার পর জীবনের ৩৩ বছর কেটেছে ওই প্রতিষ্ঠানে  ।  জাদুঘরটিকে একটি শক্ত ভিত্তি দেওয়ার জন্য ,  সমৃদ্ধ করবার  জন্য নিজের সমস্ত  জীবন উৎসর্গ করেছেন ।  যে কারণে হারুন উর রশীদ লিখেছেন ,   ‘ উইদ সিঙ্গুলার ডেভোসন অ্যান্ড এনার্জি হি ট্রান্সফর্মড দিজ পুওর প্রোভিনশিয়াল কালেকশন ইনটু অ্যান ইন্সিস্টিটিউশন অভ অল ইন্ডিয়া রেপুটেশন !  ’   ( বাংলাপিডিয়া )  
১৯৪৭ সালের ৬ ফেব্রুয়ারি এই জ্ঞান তাপস বিনয়কুটিরে শেষ নিঃশ্বাস ত্যাগ করেন ।  
    শাহবাগে ঢাকা কেন্দ্রীয় জাদুঘর ।  এই জাদুঘরের উদ্বোধন হয়েছিল ১৯৮৩ সালের ২০ সেপ্টেম্বর ।  অবশ্য  এই ভবনের ভিত্তি প্রস্তর স্থাপিত হয়েছিল সেই ১৯৬৬ সালে  ।  ১৯১৪ সালে এক প্রত্নউন্মাদ মানুষটির অক্লান্ত প্রচেষ্টায় ঢাকা মেডিক্যাল কলেজ হাসপাতালের একটি কক্ষ যে জাদুঘরটি  প্রতিষ্ঠিত হয়েছিল  ,  তার  প্রায় ৭০ বছর পর ঢাকার শাহবাগে সুবিশাল  ঢাকা কেন্দ্রীয় জাদুঘরটির উদ্বোধন হয়  ।   আমরা তো প্রায়ই যাই শাহবাগের কেন্দ্রীয় জাদুঘরে ।  ঘুরে ঘুরে  দেখি এর প্রত্নসম্ভারপূর্ণ নানা কক্ষ ।  তখন কি আমাদের  মনে পড়ে নলিনীকান্ত ভট্টশালী নামে  একজন বাঙালি জ্ঞানসাধক কে ?  জাদুঘর সমৃদ্ধ করার জন্য যিনি দিনের পর দিন  চিঁড়ে ,  মুড়ি আর আখের গুড় খেয়ে বসে থাকতেন পূর্ববাংলার কোনও নিভৃত গ্রামের পুকুরের পাড়ে ? 
 ছবি :  ইন্টারনেট । 
তথ্যসূত্র : 
 কাজল ঘোষ; নানা রঙের ঢাকা 
বাংলাপিডিয়া 


                    




বঙ্গবন্ধুর অসমাপ্ত আত্মজীবনী :  আন্তরিক এক  হৃদয়ের পাঁচালী



                        মানুষ তার মৃত প্রিয়জনকে খুব কাছ থেকে একটিবার  দেখার জন্য কত তুকতাক ,  কত যাদুমন্ত্র - ই না করে ।  তবে বঙ্গবন্ধুকে খুব কাছ থেকে দেখার জন্য আমাকে  কোনও গুণীনের শরণাপন্ন হতে হয়নি ।  বঙ্গবন্ধুর লেখা  ‘ অসমাপ্ত আত্মজীবনী ’  বইটি সেই অসাধ্যটি সাধন করেছে ।  বইটি পড়ার সময় আমি অনুভব করেছি বঙ্গবন্ধুর নিবিড় সান্নিধ্য  ।  এ এক অলীক - বিরল অভিজ্ঞতা ।  বঙ্গবন্ধুর  সঙ্গে আমি  ঘুরেছি অপরূপা দক্ষিণ বাংলার মধুমতী - বিধৌত এক নিভৃত পল্লীতে ,  তার শিশিরস্নাত মেঠোপথে ,  হিরণময় ফসলের মাঠে ,  মূখরিত ইশকুলে ,  বিকেলের খেলার  মাঠে ,  অথই পদ্মায়  স্টিমারে ,  কলকাতার সদর স্ট্রিটে ,  ট্রেনে দিল্লির পথে; তারপর রাজনৈতিক ময়দানে গায়ে -  জ্বালা -  ধরানো ভাষণ শুনেছি  খুব কাছ থেকে  ।  শুনেছি তাঁর পূর্বপুরুষের ইতিহাস ।  এ এক পরম বিস্ময়কর অভিজ্ঞতাই বটে ।  
বঙ্গবন্ধুর কাছে শরৎচন্দ্রের লেখনী - বৈদগ্ধ আশা করিনি ঠিক ,  তবে  বইটি  পড়তে শুরু করার পর খানিকটা স্তম্ভিতই হয়ে গেলাম ।  বাঙালি এই রাজনৈতিক  নেতার লিখিত ভাষা এত সাবলীল এত ,  প্রাঞ্জল !  যেন লিখছেন না ,  যেন কথা বলছেন; যে কথায় ছলাকলা নেই ,  ভান নেই ,  চাতুর্য নেই বিন্দুমাত্র;  বাংলার মাটিঘেঁষা মানুষ তার ঘরের আঙিনায় বসে তার কাছের মানুষের কাছে যেভাবে হৃদয়ে কথা বলে ,  যা হৃদয়েরই রস - রসায়নে হয়ে ওঠে পাঁচালী - ঠিক সেই ভাবে লিখেছেন বইটি ।   আসলে বঙ্গবন্ধু লেখক ছিলেন না ।  তিনি লিখতে জানতেন না ।  বঙ্গবন্ধু  ভান করতে পারতেন না বলেই লিখতে জানতেন না ।  পৃথিবীর তাবৎ লিখিত ভাষা মাত্রই ভান !  আর্টিফিশিয়াল  .  .  . ভড়ং জানতেন না বলেই খোলাখুলি লিখেছেন :  
  ‘ অনেক সময় দেখা গেছে ,  একজন অশিক্ষিত লোক লম্বা কাপড় ,  সুন্দর চেহারা ,  ভালো দাড়ি ,  সামান্য আরবি ফার্সি বলতে পারে ,  বাংলাদেশে এসে পীর হয়ে গেছে ।  বাঙালি হাজার হাজার টাকা তাকে দিয়েছে একটু দোয়া পাওয়ার লোভে  ।  ভালো করে খবর নিয়ে দেখলে দেখা যাবে এ লোকটা কলকাতার কোন ফলের দোকানের কর্মচারী অথবা ডাকাতি বা খুনের মামলার আসামি ।  অন্ধ কুসংস্কার ও অলৌকিক বিশ্বাসও বাঙালির দুঃখের আর একটা কারণ ।  ’    ( অসমাপ্ত আত্মজীবনী; পৃষ্ঠা ,  ৪৮ ) 
 ৩২৯ পৃষ্ঠার  বইটা পড়ার সময় বইটি আমার হাতের মধ্যে থরথর করে কাঁপছিল ।  আমি অনুভব করছিলাম ৩২৯ পৃষ্ঠার ফ্রেমের মধ্যে কী ভাবে একটা সময় তার  সমস্ত বিক্ষোভ - প্রতিবাদ আর টানাপোড়েন নিয়ে জীবন্ত  উঠে এসেছে শব্দস্পর্শগন্ধ সমেত ।  যেন নিজের জীবনের কথা বলতে গিয়ে নিজের অজান্তেই পাঠককে কী এক যাদুমন্ত্র বলে নিঃক্ষেপ করেছেন এক প্রবল ঘূর্নির মধ্যে  ।  বঙ্গবন্ধুর অসমাপ্ত আত্মজীবনী  বইটিতে ভারতীয় উপমহাদেশের এক বিচক্ষণ রাজনৈতিক নেতার কাছে  ব্রিটিশ ও পাকিস্তানি শাসন - পীড়নের সকরুণ রাজনৈতিক ভাষ্য আশা করেছিলাম কেবল - আশ্চর্য এই ,  রাজনৈতিক ভাষ্যের   পাশাপাশি পেলাম  .  .  .  পাঠক একটি মহৎ গ্রন্থের কাছে যা আশা করে তাই ।  যে গ্রন্থপাঠের আবেশ র মগজের কোষে হয় স্থায়ী -  যার জের থাকে দীর্ঘক্ষণ ।  বঙ্গবন্ধু সম্বন্ধে বাঙালির এক ধরণের আচ্ছন্ন মুগ্ধতা থাকাই স্বাভাবিক ,  সেসব সরিয়ে রেখে বইটি পড়ার চেষ্ট করেছি ।  ব্যর্থ হয়েছি ।  তাঁর অমোঘ টানে ।  
বাঙালি এই নেতার হৃদয়ের অকপট আন্তরিকতা আমায় গভীরভাবে  বিস্মিত করেছে ।  সংসারে আন্তরিক মানুষ আমি কম দেখিনি ।   তবে প্রত্যেক বাঙালিই আন্তরিক কিনা জানি না ।  আমি নিজেও আন্তরিক কিনা সন্দেহ আছে ।   তবে বাঙালির এই সর্বশ্রেষ্ট নেতাটি যে নিখাদ আন্তরিক সে বিষয়ে আমার বিন্দুমাত্র সন্দেহ নেই ।  আলোচ্য বইটির ছত্রে ছত্রে  তাঁর হৃদয়মাধুর্য স্পস্ট করে অনুভব করা যায় ।  এবং সেই আন্তরিকতা ,  সেই  হৃদয়মাধুর্য অনুভব করে কী এক ঘোরে যেন আচ্ছন্ন হয়ে পড়ি  .  .  . যখন তাঁর দিল্লি থেকে কলকাতা ফেরার বর্ণনা পাঠ করি  .  .  .    ‘  .  .  .  আমাদের সময় হয়ে এসেছে ,  ফিরতে হবে ।  চৌধুরী সাহেব তাড়া দিলেন ।  আমরাও গাড়িতে উঠে বসলাম ।  আগ্রায় ফিরে এসেই মালপত্র নিয়ে রওয়ানা করলাম তুন্দলা স্টেশনে ।  এসে দেখি বংলাদেশের অনেক সহকর্মীই এখানে আছেন ।  অনেক ভিড় ।  মালপত্র চৌধুরী সাহেবের প্রথম শ্রেণীর গাড়িতে ফেলে আমরা তাড়াতাড়ি উঠে পড়তে চেষ্টা করলাম ।  যখন সকলেই উঠে গেছে ট্রেনে ,  আমি আর উঠতে না পেরে এক ফার্স্ট ক্লাসের দরোজার হাতল ধরে দাঁড়ালাম ।  আমার সাথে আরেক বন্ধু ছিল ।  পরের স্টেশনে যে কোনও বগিতে উঠে পড়ব ।  অনেক ধাক্কাধাক্কি করলাম ,  প্রথম শ্রেণীর ভদ্রলোক দরোজা খুললেন না ।  ট্রেন ভীষণ জোরে চলছে ,  আমাদের ভয় হতে লাগল ,  একবার হাত ছুটে গেলে আর উপায় নাই ।  আমি দুই হাতলের মধ্যে দুই হাত ভরে দিলাম ,  আর ওকে বুকের কাছে রাখলাম ।  মেলট্রেন - স্টেশন কাছাকাছি হবে না ।  আমাদের কিন্তু অবস্থা খারাপ হয়ে পড়েছিল । বাতাসে হাত - পা অবশ হতে চলেছে ।  আর কিছু সময় চললে আর উপায় নাই ।  কিছুক্ষণ পরেই হঠাৎ ট্রেন থেমে গেল ।  আমরা নেমে পড়লাম ।  ’     ( অসমাপ্ত আত্মজীবনী ;পৃষ্ঠা ,   ( ৬০ - ৬১ )  ) 
 আসলে যে কোনও লেখাই  স্মৃতিরই পুনরূপায়ণ ।  ক্ষুরধার  স্মৃতিশক্তির অধিকারী বঙ্গবন্ধুর এ লেখাটিও এ ক্ষেত্রে ব্যতিক্রম নয় ।   কেননা ,  তিনি  তাঁর  আত্মজীবনীটি পেশাদার গবেষকের মতন নির্জন নিরাপদ কক্ষে বসে সমস্ত তথ্য সামনে রেখে বানিয়ে বানিয়ে লিখেননি ,  লিখছেন কারাজীবনের উদ্বেগ আর  অনিশ্চয়তার মধ্যে বসে ।  অথচ প্রচন্ড আত্মবিশ্বাসের সঙ্গে প্রতিটি ঘটনার পারম্পার্য বজায় রেখেছেন আশ্চর্য দক্ষতায় ।  এমন ভাবে  দৃশ্যের পর দৃশ্যের   বর্ণনা  করেছেন যেন তিনি এক স্বশিক্ষিত  ‘ স্টেরি টেলার ’  ।    পেশাদার গল্প - লিখিয়ের মতেই তিনি কলকাতার দাঙ্গার বর্ণনা দিয়েছেন এভাবে : 
  ‘ একদল লোককে দেখেছি দাঙ্গাহাঙ্গামার ধার ধারে না  ।  দোকান ভাঙছে ,  লুট করছে ,  আর কোনো কাজ নেই ।  একজনকে বাধা দিতে যেয়ে বিপদে পড়েছিলাম ।  আমাকে আক্রমন করে বসেছিল ।  কারফিউ জারি হয়েছে ,  রাতে কোথাও যাবার উপায় নেই ।  সন্ধ্যার পরে কোন লোক রাস্তায় বের হলে আর রক্ষা নাই ।  কোন কথা নাই ,  দেখামাত্র গুলি ।  মিলিটারি গুলি করে মেরে ফেলে দেয় ।  এমনকি জানালা খোলা থাকলেও গুলি করে ।  ভোরবেলা দেখা যেত অনেক লোক রাস্তায় গুলি খেয়ে মরে পড়ে আছে ।  কোন কথা নেই শুধু গুলি ।  ’   ( অসমাপ্ত আত্মজীবনী; পৃষ্ঠা; ৬৭ ) 
 ওপরের বর্ণনাটিতে একজন ঔপন্যাসিক কিংবা একজন গবেষকের বর্ণনার সঙ্গে  ফারাক আমাদের চোখে সহজেই ধরা পড়ে ।  এখানেও  সেই আন্তরিকতা ।  ‘  সন্ধ্যার পরে কোন লোক রাস্তায় বের হলে আর রক্ষা নাই ।  কোন কথা নাই ,  দেখামাত্র গুলি ।  ’  এজন্য বলছিলাম :  বাংলার মাটিঘেঁষা মানুষ তার ঘরের আঙিনায় বসে তার কাছের মানুষের কাছে যেভাবে হৃদয়ে কথা বলে ,  যা হৃদয়েরই রস - রসায়নে হয়ে ওঠে পাঁচালী - ঠিক সেই ভাবে লিখেছেন বইটি ।  তো ,  ৩২৯ পৃষ্ঠার  পাঁচালীর কোন কোন বিষয়ে অভিভূত হলাম ?  
আমি ইতিহাসের ছাত্র বলেই বইটির প্রথম ছত্র থেকে বিদ্যুৎতাড়িত ।  তবে আমি প্রত্যেক মানুষের বিশৃঙ্খল আচরণের মধ্যেই তার মহত্বকে আবিস্কার করার চেষ্টা করি বলে পাঁচালীর এক জায়গায় এসে আমাকে বেশ জোরেসোরেই একটা ধাক্কা খেতে হল ।  খুলে বলছি ।  ভারত বিভাগের প্রাক্কালে কলকাতায় যে এক ভয়াবহ  দাঙ্গা হয়েছিল সে কথা  আমরা জানি ।  বিহারেও সে প্রাণঘাতী দাঙ্গা দাবানলের মতো  ছড়িয়ে পড়েছিল ।  আতঙ্কিত মানুষ আশ্রয় নিয়েছিল  রিফিউজি ক্যাম্পে ।  যাদের বেশির ভাগই মুসলিম হলেও ছিল অবাঙালি এবং উর্দুভাষী ।   বঙ্গবন্ধু বিহারের শরণার্থী শিবিরে দিনরাত পরিশ্রম করেছেন ।  এতে তাঁর   স্বাস্থ ক্ষয় হয়েছে; তিনি শীর্ণকায় হয়ে গিয়েছিলেন অপরভাষী ,  অপরজাতির জন্য ।  এই বিষয়টি আমাকে তীব্রভাবে নাড়া দিয়েছে ।  আমি উপলব্দি করেছি একটা জাতির নেতা হওয়া কত দুরূহ ।  এমন সব মানবিক কারণে  বঙ্গবন্ধুর অসমাপ্ত আত্মজীবনী আমার কাছে কেবল একটা সময়ের নিছক রাজনৈতিক ভাষ্য বলে মনে হয়নি ।  আমার মনে হয়েছে নির্জন কারাকক্ষে বসে এ অমূল্য  লেখাটি এক হৃদয়বান বাঙালি হৃদয়ের এক আন্তরিক পাঁচালী  .  .  . 
 অসমাপ্ত আত্মজীবনী; শেখ মুজিবুর রহমান 
প্রকাশনী :  দি ইউনিভার্সিটি প্রেস লিমিটেড ।  বইটির ইংরেজি অনুবাদ করেছেন :  অধ্যাপক ফকরুল আলম । 


                    




হাছন রাজার গান :  মিস্টিক বাঙালির মরমি ইশতেহার




 ‘ উড়িয়া যাইব শুয়া পাখি / পড়িয়া রইব ছায়া  .  .  .  ’ 
 আজ হাছন রাজার  ( ১৮৫৪ - ১৯২২ খ্রিস্টাব্দ )  জন্মদিন ।  যিনি তাঁর গানে একটি অনিবার্য প্রশ্ন রেখেছিলেন :   ‘ কী ঘর বানাইমু আমি /  শূন্যেরও মাঝার ।  ’  বোঝা যায় ,  এক অমোঘ শূন্যতা বোধে আক্রান্ত হয়েছিলেন বাংলার ওই মরমি গীতিকার ।  ঘরসংসার  - এমন কী -  খোদ অস্তিত্বই যেখানে অর্থহীন ,  অসার  -  তাহলে জীবন কেন ?  কেন  ক্ষণিকের এই শূন্য জীবনে  এত আনন্দের উপকরণ ?  সুনামগঞ্জের  মরমি গীতিকার এই তিক্ত ভাবনায় বিস্মিত ও  ক্ষতবিক্ষত হয়েছিলেন সন্দেহ নেই ।  
অবশ্য পরিনত বয়সে পৌঁছনোর আগে  হাছনের মনে গভীরতরো  মরমি ভাবনার উদয় হয়নি ।  পরিবেশও অবশ্য অনুকূলে ছিল না ।   বিত্তশালী পরিবারের সন্তান ছিলেন হাছন ।  যৌবন ছিল ইয়ার - দোস্তদের সঙ্গে মৌজ - ফুর্তিতে ভরপুর ।  বিলাসবহুল সৌখিন জীবনে অভ্যস্ত হাছন  আসক্ত ছিলেন নারীসঙ্গে । বামাচারী তন্ত্রের চর্চা ,  অর্থাৎ  বেসামাল  যৌনাকাঙ্খার নিবৃত্তিই ছিল যে জীবনের একমাত্র লক্ষ ।  
সেকালের ওপরতলার  পুরুষদের এহেন প্রবৃত্তি করবার  সর্বজনসম্মত  সামাজিক প্রথারও চল ছিল বৈ কী ।   হাছনের জন্ম সুনামগঞ্জের  হাওর অঞ্চলে ।  বর্ষার মরশুমে  হাওর অঞ্চলের সম্পদশালী পরিবারের পুরুষরা ঘেটু গানের দলবল নিয়ে আমোদের বিলাসী নৌকা ভাসাত হাওরের জলে ।   ( হুমায়ুন আহমেদ -  এর   ‘ ঘেটুপুত্র কমলা ’  ছবিতে এরকম দৃশ্য আমরা দেখেছি বৈকী ।  )  যৌবনে  হাছন রাজা অনুরূপ জীবনই কাটিয়েছেন ।  তবে হাছন রসের  হাওরে ভেসেও  তাঁর  হৃদয় নামক  ‘ পিঞ্জিরা ’ র মধ্যে  ‘ প্রাণ ’  নামক মন - মনিয়া পাখির ছটফটানি টের পেয়েছিলেন ঠিকই ।  কাজেই হাছনের পুর্নজ্জাগরণ ঘটতে সময়ও লাগেনি ।  তিনি সংকীর্ণতার উর্ধ্বে উঠতে পেরেছিলেন  ।  একদা যিনি ছিলেন ভোগী ,  তিনি হয়ে উঠলেন ত্যাগী । পূর্বজীবনের পাঁক - পঙ্কিলতা স্মরণ করে অনেকটা  আক্ষেপ করেই হাছন লিখলেন
  ‘ ও যৌবন ঘুমেরই স্বপন / 
সাধন বিনে নারীর সনে হারাইলাম মূলধন ।  ’ 
 মিস্টিক বাঙালির আরেক ইশতেহার রচয়িতা লালন যেমন বলেছেন : 
 যে ধনে উৎপত্তি প্রাণধন
সে ধনের হল না যতন
অকালের ফল পাকায় লালন
দেখেশুনে জ্ঞান হল না । 
 বাংলার মরমি সাধকদের এই আত্মসমালোচনা আমাদের জন্য ইঙ্গিপূর্ণ ।  সে যাই হোক ।  হাসন রাজা জেগে উঠলেন । পরিবর্তিত মানুষটি  জমিদারের  ঝলমলে  পোশাক ছুড়ে ফেলে সংসার ত্যাগী মুছাফির - এর আলখাল্লা পড়লেন   ।  তারপর তুরস্কের কোনিয়ায়  মাওলানা রুমির মাজারের  ঘূর্নায়মান দরবেশদের মতন দু ’ হাত তুলে ঘুরে -  ঘুরে গাইতে লাগলেন : 
 আমি যাইমু রে যাইমু আল্লারও সঙ্গে 
হাছন রাজা আল্লা বিনা কিছু নাহি মাঙ্গে  .  .  .  
 সত্তার এই আমূল পরিবর্তনে  হাছন নিজেও অভিভূত  ।  তার প্রমাণ তিনি রেখে গিয়েছেন ।  কেননা ,  তাঁর প্রাণমন থেকে স্ফূরিত হয়েছিল একটি গান : 
 বাউলা কে বানাইলো রে / 
 হাছন রাজারে বাউলা কে বানাই লো   .  .  . 
 হাছনের জীবনের এ পর্যায়ে আমরা তাঁর পরিশুদ্ধ হৃদয়ে পবিত্র প্রেমময় বোধের উদ্বোধনও দেখতে পাই : 
 নেশা লাগিল রে  / 
বাঁকা দুই নয়নে নেশা লাগিল রে / 
হাছন রাজা পিয়ারীর প্রেমে মজিল রে / 
 এই মানবীয় প্রেমই আবার হাছনের অমলিন অন্তরলোকের রসরসায়নে সঞ্জীবিত হয়ে ঐশী চেতানায় উত্তীর্ণ হয়ে যায় : 
 সোনা বন্ধে আমারে পাগল করিল /  
না জানি কোন মন্ত্র পড়ি  যাদু করিল  .  .  . 
 এই প্রেম এখন আর অসংযত নয় ,  বহুগামী নয় ।  কেননা ,  প্রেমসাধনার কেন্দ্রে এখন রয়েছেন মহামহিম ঈশ্বর  - যিনি এক ।  ঈশ্বর স্বয়ং বিশ্বব্রহ্মান্ডেরও মূল এক অনির্বচনীয় চিরন্তন সত্য ।  যিনি ব্যক্তি হাছনের কাছে  ‘ দয়াময় ’  ।  যে হাছনের উপলব্দিতে  ঐশ্বরিক সত্তায় আচ্ছন্ন অনাদি অনন্তলোক যেমন সত্য ও বাস্তব ,  অনন্তকালের তুলনায়   ক্ষুদ্র ,  তুচ্ছ এই সংসারও সত্য ও বাস্তব ।   সে কন্ঠক আকীর্ণ ঘাত - প্রতিঘাতময় সংসারে রয়েছে দুঃখের  অবিরাম আবর্তন এবং মানবসত্তার বন্দিদশা ।  দুঃখার্ত এই সংসারের প্রতীক হাছনের কাছে খাঁচা ।  খাঁচায় বন্দি  হাছন  গাইলেন : 
 মায়ে বাপে করলা বন্দি খুশির মাঝারে / 
লালে ধলায় হইলাম বন্দি পিঞ্জিরার ভিতরে রে /  
কান্দে হাছন রাজার মনমনিয়ায় রে  .  .  .  
  ‘ হৃদয় ’  নামক  ‘ পিঞ্জিরা ’ র মধ্যে  ‘ প্রাণ ’  নামক  ‘ মন - মনিয়া ’  পক্ষির ছটফটানি টের পেয়ে বিষন্ন হাছন ।  এই বিষন্নতার নামই বিবেকবোধ; যা মানুষে - মানুষে সমভাবে প্রজ্জ্বলিত নয় ।  এ রাতভর জ্বলে থাকা দেবালয়ের মিটিমিটি প্রদীপ ,  কখনও যা নেভে না ।  
এই বিষন্ন যন্ত্রণাকাতর প্রেমিক  হাছন - এর সুফিপ্রাণকে  বাঙালি তার হৃদয়ে গ্রহন করেছে বহুবছর আগেই ।  আশ্চর্য এই যে -  হাছন রাজা ১৯২২ সনে পরলোক গমন করলেও তাঁর গান আমাদের সমকালীন বলেই মনে হয় ।  একটা সময় ছিল যখন  হাছন রাজার গান মিডিয়ায়  ‘ লোকগান ’  বলে প্রচারিত হত ।  কুড়ি শতক ধরে বাঙালির চেতনা সূক্ষ্ম হয়েছে ,  শানিত হয়েছে ,  পরিনত হয়েছে ।   যার ফলে আজ হাছন রাজার গান কেবলই নিছক  ‘ লোকগান ’  নয় ,  তার চেয়েও অধিক কিছু ,  এ গান আজ মিস্টিক বাঙালির মরমি  ইশতেহার ।  হাছন রাজার গান অনিবার্যভাবেই বাঙালি হৃদয়ের প্রতিনিধিত্ব করে ।  যে কারণে   হাছন রাজার গানের দিনদিন বাঙালির আগ্রহ বাড়ছে; বিশেষ করে অসাম্প্রদায়িক বোধে অনুপ্রাণিত তরুণ প্রজন্মে ।  এটি আশ্চর্যের কিছু না ।  আর এটিও বিস্ময়কর নয় যে ,  হাসনের গানে অসাম্প্রদায়িক চেতনায় সমৃদ্ধ ।  হাছন রাজা মূলত  সুফি ঘরনার সাধক ছিলেন ।  আমরা জানি সিলেট অঞ্চলটি মধ্যযুগ থেকেই সুফিবাদী ঐতিহ্যের পাশাপাশি ঐতিহাসিকভাবেই বৈষ্ণব - ভাবতত্ত্বেরও অনুশীলন হয়েছে ।  শিল্পী হিসেবে হাছন নিজস্ব মাটির বিভিন্ন ধারা ভাব ও  সুর সমৃদ্ধ চেতনায় ধারণ করবেন লালন করবেন  ( আমাদেরও উদ্বুদ্ধ করবেন তেমনটি করতে )  এটাই তো স্বাভাবিক ।  হাছন যে কারণে অনায়াসে লিখেছেন : 
 আমি মরিয়া পাই যদি শ্যামের রাঙ্গা চরণ
তবে সে রঙ্গিনী রাধার সাফল্য জীবন ।  
 তবে সুফি বলেই হাছনের আত্মদর্শনের  মূল ঝোঁকটি যেন বৈরাগ্যের ,  এবং একই সঙ্গে দয়াময় ঈশ্বরের সঙ্গে অভিন্নতার ।  যে কারণে  তাঁরই এক গানে এই বিশেষ সুফি দৃষ্টিভঙ্গির এক সর্বশ্রেষ্ঠ ভাষ্য আমরা পাই  - 
 হাছন রাজায় কয় /  আমি কিছু নয় রে আমি কিছু নয়
ভিতরে - বাহিরে দেখি শুধু দয়াময় .  .  . 
 এই নিগূঢ় উপলব্দি এক বৃহৎবোধের ইঙ্গিত দেয় ।  পরিশুদ্ধ মানব চেতনার এ এক মহত্তম দিক ।  তাহলে জগতে অন্যের সুখই আমারই সুখ ,  অন্যের দুঃখই আমারই একান্ত দুঃখ ?  এই পৃথিবীর  একটি পাখির কি একটি পাতার একান্ত দুঃখ  .  .  .  উপকূলের নিরন্ন জেলেপাড়ায় কিংবা সিলেটের চা - বাগানে শীতার্ত পল্লীর যন্ত্রণা আসলে আমারই একান্ত যন্ত্রণা  .  .  . 
তাহলে কখন আমরা উপদ্রুত মানুষের পাশে  দাঁড়াতে পারব ?  
যখন আমরা শূন্যতায় দাঁড়িয়ে বলতে পারব :  
  ‘ কী ঘর বানাইমু আমি /  শূন্যেরও মাঝার ।  ’ 
 এই গানই তো মিস্টিক বাঙালির মরমি ইশতেহার  .  .  . 


                    




গল্প :  আদমগিরির ডাইনোসর



                        রাঙামাটির লংগদু উপজেলার মাইনি নদীর তীরে দূর্গম এক  পাহাড়ের গুহার দেওয়ালে ডাইনোসরের ছবি দেখে  মেহনাজ অবাক হয়ে যায়  ।  ও ঘুরে দাঁড়িয়ে চাপা স্বরে বলে ,  এই মাহমুদ ।  
মাহমুদ একটু দূরে দাঁড়িয়ে খুঁটিয়ে খুঁটিয়ে  একটা চকমকি পাথরের বর্শাফলক দেখছিল ।  অন্যমনস্কভাবে  বলল ,  কি ,  বলো ? 
জলদি এদিকে এসো ।  দ্যাখো ,  কারা যেন ডায়ানোসর এর ছবি  এঁকে রেখেছে ।    
মাহমুদ খানিকটা বিস্মিত হয়ে  দ্রুত পা বাড়ায় ।  দেওয়ালের ওপর  ফ্ল্যাশ লাইটের জোরালো আলো  ফেলেছিল মেহনাজ ।  দেওয়ালে তাকিয়েই  টাইরানোসোরাস রেক্স প্রজাতির ডায়ানোসরটা  চিনতে পারল ।  টাইরানোসোরাস রেক্স অবশ্য টি রেক্স নামেই পরিচিত  ।  ৪৫ ফুট  লম্বা ছিল টি রেক্স ।  টি রেক্স  -  এর  পাশে  কয়েকজন মানুষ ।  মানুষগুলোকে ভীষণ খুদে দেখাচ্ছে ।  আর একটা গোল মতন কী যেন ।  ডিম মনে হল ।  ডিমের আকার  মানুষের অনেক ছোট ।  মাহমুদ বলল ,  আশ্চর্য !  এ ছবি কারা এঁকেছে ?   আদিম মানুষ এ ছবি আঁকলে তাদের তো ডায়ানোসর সম্বন্ধে জানার কথা না ।  
মেহনাজ  বলল ,  আর ডায়ানোসরদের যুগের মানুষ নিশ্চয়ই আঁকেনি ।  
মাহমুদ বলল ,  আরে না ।  সে সময় তো পৃথিবীতে মানুষই  ছিল না ।  
হুমম ।  মেহনাজ জানে আজ থেকে সাড়ে ছ কোটি বছর আগে পৃথিবী থেকে ডায়ানোসররা বিলুপ্ত হয়ে গিয়েছিল ।  একটা বিরাট গ্রহাণু পৃথিবীতে আছড়ে পড়েছিল ।  তার পর ।   সে সময়কার সেই প্রাগৈতিহাসিক  পৃথিবীতে মানুষ ছিল না ।   মাহমুদ ছবিটা খুঁটিয়ে খুঁটিয়ে  দেখে  বলল ,  ডায়ানোসর এর ছবিটা অনেক পরে আঁকা হয়েছে । 
কারা এঁকেছে ? 
মাহমুদ কাঁধ ঝাঁকিয়ে বলল ,  এটা তো মিলিয়ন ডলার কোয়েশ্চেন ।   
মেহনাজ - এর গলায় একটা ক্যানন ইওএস সেভেন ডি ঝুলছে ।  ও ঝটপট বেশ ক ’ টা ছবি তুলে নিল ।  টি রেক্সের ছবিটা নিয়ে গভীরভাবে ভাবছিল ও  ।  হঠাৎ বলল ,  তোমার হাতে ওটা কী ? 
মাহমুদ বলল ,  ওহ !  এটা একটা স্পিয়াহেড ।  এখানেই পেলাম ।  
দেখি ।  বলে হাত বাড়াল মেহনাজ ।  মাহমুদ ওকে বর্শাফলকটি দেয় ।  মেহনাজ ছোট্ট জিনিসটা খুঁটিয়ে দেখল ।  তারপর জিজ্ঞেস করে ,   এটা কত পুরনো বলে মনে হয় তোমার ?  
রেডিওকার্বন টেস্ট না করে এক্সজ্যাট টাইম বলা বলা সম্ভব নয় ।  তারপরও মনে হয় স্টোন এজ এর  ।  
তার মানে আজ থেকে ৫০ থেকে ৬০ হাজার বছর আগেকার ?  বলে বর্শাফলকটি ফিরিয়ে দিল মাহমুদকে ।  
মেই বি ।  বলে কাঁধ ঝাঁকালো মাহমুদ ।  চারিদিকে তাকালো ।  সন্ধ্যা হয়ে আসছিল ।  গুহার ভিতরে আলো কমে গিয়েছিল ।  গুহামুখের বাইরে পাখিরা তারস্বরে ডাকছিল ।  মাহমুদ বর্শাফলকটি ব্যাকপ্যাকে ভরে নিয়ে বলল ,  এসো ।  আজ যাই ।  কাল আবার আসব ।  টি রেক্সের ওই ছবির ওপর ডিটেইস রির্পোট তৈরি করতে হবে ।  বলে গুহামুখের দিকে হাঁটতে থাকে মাহমুদ ।    
মেহনাজ শেষ একটা স্ন্যাপ নিয়ে ওর পিছন পিছন  গুহার বাইরে বেড়িয়ে এল ।  আকাশে একটি চাঁদ ।  তবে হালকা মেঘ আছে ।  মাইনি নদীর তীর থেকে ঠান্ডা বাতাস ভেসে আসছিল ।  
মেহেনাজ জিজ্ঞেস করল ,  তোমার মনে আছে মাহমুদ গতবছর পাবলাবন গেস্ট হাউজের কেয়ারটেকার চঙদে আমাদের কি বলেছিল  ? 
হ্যাঁ ।  আমিও সে কথাই ভাবছি ।  
চঙদে - র মিথটা নিয়ে আরও ডিটেইলস জানতে হবে ।  মেহেনাজ বলল । 
হ্যাঁ ।  দেখি এরই মধ্যে সময় করে একবার পাবলাবন ঘুরে আসব ।  
কথা বলতে বলতে ওরা ঝোপঝার পেরিয়ে মাইনি নদীর পাড়ে চলে এল ।  পাড়ে একটি ছোট সাম্পান ।  বৈঠা হাতে গলুইয়ের ওপর বসে ছিল  মাইম্রা ।  একুশ - বাইশ বছরের স্থানীয় আদিবাসী তরুণ ।  বাংলা তেমন জানে না ।  তবে ওদের তেমন অসুবিধে হয় না ।  ওরা সাম্পানে  উঠে এলে মাইম্রা বৈঠা বাইতে থাকে ।  এখান থেকে  আরও কিছুটা দক্ষিণে ওদের বর্তমান আস্তানা ।  মাইনিমুখ বাজারের কাছে ।  এই দূর্গম পার্বত্য জায়গাটির নাম আর্দ্রক ছড়া ।  মাইনিমুখ বাজার এখানে থেকে বেশ খানিকটা দক্ষিণে ।  আর আরও পুবে বাঘাইছড়ি উপজেলা ।  
নদীর পাড় ঘেঁষে  গাছপালা ঘেরা একটি একতলা টিনসেড ।   এই গবেষক  দম্পতির অস্থায়ী আস্তানা ।  টিনসেডের পিছনে নিবিড় অরণ্য ।  ঝিঁঝির ডাক ভেসে আসছিল ।  পাতলা জ্যোস্না  ছড়িয়ে আছে বনভূমিতে ।  নামহীন বনফুলের গন্ধ ছড়িয়েছে ।  
বছর খানেক আগে মেহনাজ  আর মাহমুদ রাঙ্গামাটির লংগদু উপজেলায় এসেছে ।  অবশ্য আর্দ্রক ছড়ার এই আস্তানায়  এসেছে  মাসখানেক হল  ।  মেহনাজ  পড়েছে নৃবিজ্ঞানে  আর মাহমুদ  প্রত্নতত্ত্ব নিয়ে ।  বিশ্ববিদ্যালয়ে না পড়িয়ে কিংবা চাকরি - বাকরি না করে ওরা বাংলাদেশের অনাবিস্কৃত প্রত্নতাত্ত্বিক এবং প্রাগৈতিহাসিক স্থানগুলিতে গবেষনা করছে ।  ভবিষ্যৎ প্রজন্মের জন্য ।  যতই ওরা প্রাগৈতিহাসিক কালের বাংলাদেশ দেখছে ,  ওরা ততই বিস্মিত হচ্ছে ।  
এ বাড়ির ছাদে একটি সোলার প্যানেল রয়েছে ।  রাত নটা অবধি আলো জ্বলে ।  ওরা পোশাক বদলে হাতমুখ ধুয়ে বারান্দায় এসে বেতের চেয়ারে বসল । মুখোমুখি  । মেহনাজ কালো রঙের একটা জামদানী শাড়ি পরেছে ।  মাহমুদ ঘিয়ে রঙের সিলকের পাঞ্জাবি ।   সন্ধ্যার পর  জ্যোস্না আরও গাঢ় হয়ে উঠেছে ।  উতল বাতাস  বন কেয়ার গন্ধ ছড়িয়েছে ।  আজ ওদের  বিবাহ বার্ষিকী ।  মোমবাতি নেই ।  কেক নেই ।  গহীন অরণ্যে  নিরবে স্মরণ করছে জীবনের সর্বশ্রেষ্ট দিনটি ।   মেহনাজ মাহমুদের হাতে হাত রাখে ।  ঠিক তখনই মাটি ভয়ানক কেঁপে  উঠল ।  
ভূমিকম্প !  বলে ছিটকে উঠে দাঁড়াল মেহনাজ ।   অরণ্যে কাকপাখিরা চিৎকার করে ডাকছে ।  কম্পন এখন অবশ্য থেমে গেছে ।  তবে দুলুনিটা ভয়ানক ছিল ।  বারান্দার ময়নার খাঁচাটা এখনও  দুলছে ।  
মাহমুদ বলল ,  প্রোবাবলি  সিলেটের ডাউকি ফল্ট ।   
মেহনাজ এর মুখে উদ্বেগের ঘন ছায়া ফুটে উঠেছে ।  ও জানে ,  গত একশ বছরে বাংলাদেশে বা এর আশেপাশের অঞ্চলে  বড় ধরনের ভূমিকম্প হয়নি ।  এ সময়ে ভূগর্ভের টেকটনিক প্লেরটের সীমানায় প্রচুর শক্তির সঞ্চয় করেছে ।  এই শক্তি যখন ভূ - স্তর ধরে রাখার ক্ষমতা হারাবে তখন বড় ধরণের ভূমিকম্প হতে পারে ।  মেহনাজ জিজ্ঞেস করল ,  তোমার কী মনে হয় ,  রিখটার স্কেলে কত হতে পারে ? 
ছয় এর ওপর ।  মাহমুদের কন্ঠস্বর কেমন গম্ভীর শোনালো ।  
মাইম্রা আজ বুনো আলু দিয়ে ঝাল ঝাল  করে বনমোরগের মাংস  রেঁধেছে ।  মাইম্রার রান্নার হাত চমৎকার ।   ওরা বনেজঙ্গলে ঘুরে বেড়ালে ঘরসংসার তো ওই সামলে রাখে ।  মেহনাজ কে গভীর ভাবে  শ্রদ্ধা করে মাইম্রা  । 
খেতে খেতে মেহনাজ -  এর লংগদুর পাবলাবন গেস্ট হাউজের কেয়ারটেকার চঙদের কথা মনে পড়ল ।  গত বছর এক শীতের রাতে  গেস্ট হাউজের  বারান্দায় চাদরমুড়ি দিয়ে বসে চঙদে একটা উপকথা শুনিয়েছিল  .  .  .  ওদের পূর্বপুরুষ নাকি অতিকায় এক জীবের ডিম ফেটে বেড়িয়েছিল ।  আশ্চর্য !  আজ  গুহার ডাইনোসর  এর  ছবি দেখল ।  চঙদে - র উপকথা আর আর্দ্রক ছড়া গুহার ডাইনোসর  -  এর ছবির   মধ্যে কি কোনও সর্ম্পক আছে ?  মাইম্রা লেবু কেটে এনে খাবার টেবিলে রাখল  ।  মেহনাজ ওকে জিজ্ঞেস করে ,  আচ্ছা ,  মাইম্রা ।   তোমরা এই পৃথিবীতে কোথা থেকে এসেছ ?    
মাইম্রা কথাটার মানে বুঝতে পারে না ।  ও ফ্যালফ্যাল করে তাকিয়ে থাকে ।  মাহমুদ ওকে বুঝিয়ে দিল ।   এরপর মাইম্রা যা বলল - তার মানে হল - আমরা পৃথিবীতে  ডিম ফেটে বেড়িয়েছি । 
মেহনাজ খানিকটা বিস্মিত হল ।  বাংলাদেশের এইসব প্রত্যন্ত পাহাড়ি অঞ্চলে  এই ধরনের কত যে বিস্ময়কর মিথ ছড়িয়ে রয়েছে ।  ও জিজ্ঞেস করে ,   ডিম থেকে মানে ? 
মাইম্রা বলল ,   আমাদের গ্রামের থাইয়া বুড়ো বলে অনেক দিন আগে পাহাড় থেকে এক বিরাট জন্তু নেমে এসেছিল ।  সে একটা ডিম পেড়েছিল ।  আমরা সে   ডিম ফেটে বেড়িয়েছি । 
ওহ !  । 
মেহনাজের প্লেটে তুলে রাজহাঁসের সেদ্ধ ডিম তুলে  দিয়ে মাইম্রা বলল ,  সে ডিম আছে ।  
সে ডিম আছে মানে ?  কোথায় আছে ?  রহস্যের গন্ধ পেয়ে মেহনাজ এর কন্ঠস্বর কাঁপছিল ।  মাহমুদকেও কেমন বিমূঢ় দেখালো । 
 আমাদের গ্রামের পিছনে  আদমগিরি পাহাড় ।  
মেহনাজ মুখ তুলে মাহমুদের মুখের  দিকে তাকালো ।  মাহমুদের শ্যামলা মুখে চিন্তার ছাপ ফুটে উঠেছে  .  .  .  মেহনাজ মাইম্রা  কে দেখছিল ।   ওদের নৃতাত্ত্বিক পরিচয় সম্বন্ধে মেহনাজ এখনও নিশ্চিত হয়নি ।  মাইম্রার মুখটি মঙ্গোলয়েড ধরনের তবে অন্যদের চেয়ে কোথায় যেন আলাদা ।  চুলের রং ঈষৎ লালচে  ।  গায়ের রং ঠিক হলদে নয় -  কেমন মাজা  - মাজা ,  আর তামাটে ।  চোখের মনির রং ঈষৎ পীত ।  কারা এরা ?  যারা বিরাট জন্তুর  ডিম ফেটে বেড়িয়েছি ।  আজ গুহায় ডাইনোসর  এর  ছবি দেখলাম ।  সব মিলিয়ে কী দাঁড়ায় ?  আর্দ্রক ছড়া একটি  বিচ্ছিন্ন এলাকা ।  এখানে যে কত রহস্য যে লুকিয়ে রয়েছে  .  .  .   পরদিন ভোরে ওরা মাইম্রাদের গ্রামের উদ্দেশে রওনা দিল ।  সে গ্রামে পৌঁছতে একটা ঝিরিপথ ,  ঘন বেতবন আর ছোট একটি টিলা পেরোতে হল ।  ঝিরির দু ’ পাশে ঘন গাছগাছালি ।  হরিতকি আর অর্জন গাছই বেশি ।  গতকাল শেষ রাতে এদিকটায় ঝুম বৃষ্টি হয়ে গেছে ।  ঝিরির পানি তাই বেশি ।  তবে ঝিরির পাড় ঘেঁষে চলতে তেমন অসুবিধে হচ্ছিল না ।  
মাহমুদ এদিক ওদিক তাকাতে তাকাতে হাঁটছিল ।  ওর  পরনে নীল গেঞ্জি টি - র্শাট আর ঘিয়ে রঙের থ্রিকোয়ার্টাস; পায়ে নাইকি ,   পিঠে ব্যাকপ্যাক ।   শ্যামল সুঠাম চেহারা ওর; ছ ’ ফুট লম্বা বলিষ্ট গড়ন ।    মেহনাজ - এর পরনে সবুজ ট্র্যাকসুট ।  পায়ে কালো রঙের পুমা কেডস ।  কোঁকড়া চুল টানটান করে বেঁধেছে ।  গলায় ক্যানন ক্যানন ইওএস সেভেন ডিটা ঝুলছে ।  দূর্দান্ত   ছবি তোলে মেহনাজ ।  বঙ্গপোসাগরের  ‘ সোয়াচ অভ নো রির্টান ’  এর ওপর ছবি তুলে নেপালে অনুষ্ঠিত একটি  আর্ন্তজাতিক প্রতিযোগিতায় পুরস্কারও পেয়েছে ও ।  
মাইম্রাদের গ্রামের নাম :  উনছিপ্রাং ।  ঘন গাছপালার ভিতর খোলা জায়গায় ছড়ানো - ছিটানো  মাটি থেকে বেশ ওপরে বেশ কয়েকটি বাঁশ আর ছনের তৈরি  টংঘর  ।   টংঘরের  নীচে  বাঁশের তৈরি খোয়ার ।  খোয়ারে   সাদাকালো রঙের শূকর ।   প্রত্যন্ত আদিবাসী গ্রামটি আড়মোড়া ভাঙছে । 
ওরা গ্রামের পাশ দিয়ে আদমগিরি পাহাড়ের দিকে হাঁটতে থাকে  ।  হাঁটতে হাঁটতে  মাহমুদ ম্যাপ বার করে  দেখল  .  .  .  আদমগিরি পাহাড়ের পিছনেই  কাপ্তাই লেক  .  .  .  অনেকটা ইনল্যান্ডে ঢুকে যাওয়ার কথা ।  বোঝাই যায় জায়গাটা রাঙ্গামাটির অত্যন্ত প্রত্যন্ত এবং দূর্গম এলাকা ।   
সূর্য উঠে গেছে ।    মেঘহীন আকাশ থেকে ফুটফুটে নির্মল আলো ঝরছে  ।  ভাদ্র মাসের সকালে ঝলমলে রোদ ছড়িয়ে আছে ।  ওরা আদমগিরি পাহাড়ের পাদদেশে চলে এল ।  যে দিকে চোখ যায় বুনো সূর্যমূখি ফুল ফুটে আছে ।  হলদে কার্পেট যেন ! তারই মাঝখান দিয়ে রুক্ষ পাথর আর লতাগুল্ম ভরা সংকীর্ণ পথ উঠে গেছে ।  
মাটি থেকে প্রায় শ ’  খানের ফুট ওপরে একটি শৈলগুহা ।  গুহামুখের কাছে কয়েকটি  ইউক্যালিপ্টাস গাছ ।  শৈলগুহার দেওয়ালে বড় একটা ফাটল ।  গত সন্ধ্যার ভূমিকম্পের ফল বলে মনে হল মাহমুদের ।   গুহামুখটি বেশ বড় ।  ভিতরে অনেকটা রোদ ঢুকেছে দেখা গেল ।  অমসৃণ রুক্ষ মেঝে ।  দেওয়ালও অমৃণ ।   চুনাপাথরের গন্ধ পেল মেহনাজ ।  ওর তৃষ্ণা পেয়েছে ।  ঘামছিল ।  ব্যাকপ্যাক থেকে  প্লাস্টিকের বোতল বের করে এক ঢোক পানি খেল ও ।  হঠাৎ দেওয়ালের ওপর  চোখ পড়তেই থমকে গেল ।   গুহার দেওয়ালে কারা যেন ডায়ানোসরের ছবি এঁকে রেখেছে ।  অবিকল গতকাল দেখা টি রেক্স ডায়ানোসরের  ছবির মতন ।  মেহনাজ অবাক হয়ে যায়  ।  ও চাপা স্বরে বলে ,  এই মাহমুদ ।  ওই দেখ ।  বলে হাত তুলে দেখালো ।  
মাহমুদ দেওয়ালের কাছে গিয়ে ছবি দেখে ।  অস্ফুট স্বরে বলে ,  স্ট্রেঞ্জ ।  
মাইম্রা হাত তুলে  ইঙ্গিতে  বলে ,  ওই যে ডিম ।  
গুহার মাঝখানে একটি বড় পাথর ।  মেহনাজ দ্রুত সেদিকে যায় ।   পাথরের ঠিক মাঝখানে গোল মতন জিনিসটা দেখে  মেহনাজ চমকে ওঠে ।  আকারে 
পনেরো  - ষোল ইঞ্চির বেশি না ।    হলদে হয়ে ওঠা  খোলসে চির ধরেনি ।   
আশ্চর্য !  এটা তো ডাইনোসর এর  ডিম ! 
 মাহমুদ স্তম্ভিত ।  অভিভূত কন্ঠে বলল ,  আশ্চর্য !  ডাইনোসর এর  ডিম  এখানে এল কোত্থেকে ?  
ডিমটার একটা স্ন্যাপ নিয়ে মেহনাজ বলল ,  আমিও তো তাই ভাবছি ।  ডাইনোসরের ডিমের ফসিল সর্বপ্রথম পাওয়া যায়  ফ্রান্সে ।  ১৮৬৯ সালে ।  
হ্যাঁ ।  তাই বলে রাঙ্গামাটিতে ।  ভেরি স্ট্রেঞ্জ ইনডিড ! 
চারিদিকে তাকিয়ে মেহনাজ বলল ,  গুহাটা ভালো করে দেখা দরকার ।  
চল । 
মাইম্রা  পাথরের সামনে  নতজানু হয়ে বিড়বিড় কী বলছিল ।  ঠিক তখনই ম্রাইমা উঠে দাঁড়ায় ।  দু ’ হাত মেলে ওদের  পথ আটকে দাঁড়ায় । 
কী হল ?  মেহনাজ এর কন্ঠে বিরক্তি ।   
ওদিকে যাবেন না ।  আমাদের গ্রামের থাইয়া বুড়ো বলছে যে ওদিকে যাওয়া বারণ ।  হ্যাঁ ।  
কেন ?  কী আছে ওদিকে ? 
জানি না ।  তয় বিপদ হোবো । 
এর আগে তুমি কখনও গিয়েছ ওদিকে ? 
না । 
তাহলে ?  তাহলে কী করে জানলে যে ওদিকে গেলে বিপদ হোবো ? 
মাইম্রা  চুপ করে থাকে ।   
সর !  মেহনাজ ধমকে ওঠে ।  
মাইম্রা  সরে যায় ।   গুহার ভিতরটা ক্রমে সরু হয়ে গেছে ।  সরু করিডোর দিয়ে ওরা হাঁটতে থাকে ।  ওদের পায়ের নীচে পানি ।  ছোট ছোট নুড়ি পাথর ।  ওদের পিছনে মাইম্রা ।   ওর চোখমুখে কেমন একটা ঘোর ।  বিড়বিড় করে কী যেন বলছিল সে ।   
এদিকে আরেকটি গুহামুখ ।  কয়েক ’ শ ফুট নীচে নেমে গেছে ।  নীচে একটি গভীর খাদ ।  পরিত্যক্ত আগ্নেয়গিরি জ্বালামুখ মনে হল ।  মেহনাজ ভালো করে তাকিয়ে দেখল ,   অনেক নীচে  সবুজ উপত্যকা ।  টলটলে পানির একটি হ্রদও আছে   ।  হ্রদের পারে উঁচু উঁচু  ছুঁচলো  সবুজ পাতার কনিফার গাছ ।   
হঠাৎ মেহনাজ এর শরীরের রক্ত জমে যায় ।  হ্রদের পাড়ে অতিকায় একটা প্রাণি  লাফিয়ে লাফিয়ে হাঁটছে ।  এক এক লাফে কম করে  ১৫ ফুট দূরত্ব অতিক্রম করছে ।  লম্বায় প্রায় ৪৫ ফুট হবে ।  ওর মুখ থেকে ছিটকে বেরুলো ,  ডাইনোসর ! 
হ্যাঁ ।  টি রেক্স ।  দ্রুত ব্যাকপ্যাক থেকে বাইনুকুলার  বের করে চোখে ঠেকিয়ে গম্ভীর কন্ঠে বলল মাহমুদ ।  
জুরাসিক যুগের অতিকায় প্রাণিটির দিকে তাকিয়ে কাঁপা কাঁপা কন্ঠে 
মেহনাজ  বলল ,  আশ্চর্য !  এখানে টি রেক্স  !  কিন্তু , কিন্তু ,  কীভাবে সম্ভব ? 
গড নোজ ।  বলে কাঁধ ঝাঁকালো মাহমুদ ।  উত্তেজনায় ওর বুক কাঁপছিল ।      
কিন্তু , কিন্তু ,  জিওলজিস্টরা তো বলছেন বাংলাদেশের সবচে পুরনো ভূমি তৈরি  হয়েছে আজ থেকে বড় জোড় ২৫ লাখ বছর আগে ।  অথচ  .  .  .  অথচ ডাইনোসরা তো বেঁচে ছিল আজ থেকে ছ কোটি বছর আগে ।  
 মাহমুদ বলল ,  এর উত্তর সোজা ।   
কী ?  মেহনাজকে কেমন বিমূঢ় দেখালো ।  
জিওলজিস্টরা  এই জ্বালামুখে নেমে সয়েল টেস্ট করেননি ।  বলে হাসল । 
ওহ !  মেহনাজ ক্যাননটা তুলে নিয়ে জুম করে ।  ঝটপট প্রাগৈতিহাসিক প্রানিটার   ছবি তুলতে থাকে ।  ওর বুক ভীষণ কাঁপছে ।  ও জানে ইন্ডিয়ার গুজরাটে জুরাসিক যুগের গাছের ফসিল পাওয়া গেছে ।  ও জিজ্ঞেস করে ,  আমরা কি জুরাসিক যুগের দৃশ্য দেখছি মাহমুদ  ? 
অফকোর্স ।  তবে ওই দৃশ্যটা ক্রিটেশিয়াস পিরিয়ডেরও হতে পারে । 
মেহনাজ জানে ,  ডাইনোসররা ক্রিটেশিয়াস যুগের শেষ অবধি টিকে ছিল ।  ওরা  ১৬ কোটি বছর পৃথিবী শাসন করেছিল ।  কিন্তু .  .  .  কিন্তু  .  .  .  ডাইনোসর এই রাঙ্গামাটিতে এল কীভাবে ?   ও জিজ্ঞেস করে ,  তোমার কি মনে হয় মাহমুদ নীচে ওই হ্রদে ডানক্লেওসটিয়াস মাছ থাকতে পারে ? 
লেটস চেক ইট আউট । 
ওয়ান্ট টু গো ডাউন ? 
অফকোর্স ।  বলে মাহমুদ ঝুঁকে দেখল ।  পাহাড় খাড়া হলেও সাবধানে নামা যাবে ।  দু ’ শো ফুট নীচে বড়  একটা পাথরের তাক আছে ।  তারপরে জায়গাটা অনেকটাই  ঢালু ।  ব্যাকপ্যাকে ক্লাইম্বিং রোপ আছে ।  দড়ি  বেয়ে নেমে যাওয়া কঠিন হবে না ।    মাহমুদ বলল ,  মেহনাজ ? 
বল । 
ভেবে দেখ ,   ডাইনোসরটা ওপরে এসে ডিম পেড়ে যায়নি ।   ডিমটা কেউ ওপরে এনেছে ।    হয়তো মাইম্রাদের কোনও পূর্বপুরুষ ।  
তার মানে নীচে নামার পথ আছে ?  মেহনাজ নীচে তাকিয়ে জিজ্ঞেস করে । 
অফকোর্স । 
তাহলে চল নামা যাক ।  অ্যাডভেঞ্চার - প্রিয়  মেহনাজ এর শরীরের রক্ত চমমন করে উঠল ।  নিঃশ্বাস ঘন হয়ে উঠেছে । এই অবিস্কারের সংবাদ যখন বিশ্বের বিজ্ঞানীরা জানবে  .  .  . তখন  .  .  .  তখন  .  .  .  ভাবতে ভাবতে শিউরে উঠল মেহনাজ ।  
সমস্যা হল মাইম্রা কিছুতেই ওদের নীচে যেতে দেবে না ।  ওরা ওকে বোঝাল ।  মাইম্রা  বারবার বলতে লাগল ,  আমাদের গ্রামের থাইয়া বুড়ো বলছে ওদিকে যাওয়া বারণ ।  হ্যাঁ ।  ওদিকে যাওয়া বারণ আছে । 
মেহনাজ এবার রুক্ষস্বরে বলল ,  দেখ মাহমুদ !  ভন্ড পুরোহিতরা কীভাবে সহজ - সরল মানুষের মগজ ধোলাই করেছে ।  স্বাভাবিক একটি ঘটনাকে তারা রং চড়িয়ে কেমন ধোঁয়াটে  অবসকিউর করে তুলেছে ।  
মেহনাজ রেগে গেছে বলে মাথা নীচু  চুপ করে রইল মাইম্রা  ।  
ওরা দড়ি বেয়ে নীচে নামতে লাগল ।  দু জনেরই ট্রেকিং করার অভ্যেস আছে ।  ইউনিভারসিটি লাইফে বান্দরবান - তিন্দু দাপিয়ে বেড়িয়েছে ।  তাকের ওপর নেমে আসছে অসুবিধে হল না ।   এখানেও একটি গুহা ।  তবে ভিতরে ঢোকার সময় নেই ।  নীচে নামার জন্য ওরা ভীষণ অস্থির বোধ করছিল ।  বাতাসে কেমন গন্ধকের গন্ধ ।  বাতাসও বেশ খানিকটা উষ্ণ ।  দরদর করে ঘামছিল দু ’ জন ।  পাথরের বড় বড়  বোল্ডার এড়িয়ে ওরা সাবধানে নীচে নেমে এল ।  মুখ তুলে ওপরে তাকাল মেহনাজ ।  জ্বালামুখের ওপরে  ভাদ্রের ফিরোজা রঙের আকাশ ।  পাথুরে দেয়ালের ওপর রোদ পড়েছে ।  উপত্যকার একপাশে ঘন ছায়া ।  পায়ের নীচে পাথর ।  পাথরের ফাঁকে সবুজ উদ্ভিদ ।   ঘাস কিনা কিনা ঠিক বোঝা যাচ্ছে না ।  
চারিদিকে তাকিয়ে মাহমুদ বলল ,  প্রি - হিসটোরিক এজে সম্ভবত অগ্ন্যুৎপাত ঘটেছিল ।  এই ধর আজ থেকে দশ কোটি বছর আগে ।  তারপর আর হয়নি মনে হয় ।  কোনওভাবে জুরাসিক যুগের  যুগের পরিবেশ টিকে আছে এখানে ।  যে কারণে আজও ডাইনোসরা টিকে রয়েছে ।  
মেহনাজ বলল ,  অবিকল স্যার আর্থার কোনান ডয়েল - এর দ্য লস্ট ওয়ার্ল্ড উপন্যাসের মতন ।  
প্রাগৈতিহাসিক আগ্নেয় গহব্বরটি ভীষণ স্তব্দ হয়ে আছে  ।  হ্রদ খানিকটা দূরে  ।  হ্রদের পাড়ে  কনিফার গাছের সারি  ।  টি রেক্সটা এখান থেকে অনেকটাই  দূরে ।  ওরা দেখতে পেলেও ওদের দেখতে পায়নি ওটা ।  
ওরা হাঁটতে থাকে ।  কনিফার গাছের গভীর ছায়ায় ঢাকা  হ্রদের পাথুরে পাড়ে  শুকনো পাতার স্তুপ  ।  হ্রদটি  বিশাল  ।  স্বচ্ছ জল টলটল করছে ।  আকাশের ছায়া পড়েছে ।  বাকিটা ছায়ায় ঢাকা ।  হঠাৎ হ্রদের জলে  কাঁপন ওঠে ।  মেহেনাজ স্বচ্ছ জলের নীচে পরিস্কার একটা বিদঘুটে জলজ প্রাণি দেখতে পেল ।  প্রাণিটা লম্বায় প্রায় ১৫ ফুট ।  নীচের চোয়ালে বৃত্তাকার করাতের মতন অনেক দাঁত ।  মেহনাজ ফিসফিস করে বলে ,  হেলিকোপ্রিয়ন !  
মাহমুদ বলল ,  হুমম ।  এদের খুব ফসিল পাওয়া যায়নি ।  হাঙ্গরের জ্ঞাতি ভাই ।   
মেহনাজ ওই কুৎসিতদর্শ প্রাণিটা ছবি তোলে ।  ঠিক তখনই হেলিকোপ্রিয়নটা পানির ওপর ভেসে উঠল ।  তারপর আবার পানিতে ঝাঁপিয়ে পড়ল ।  উপত্যকার নির্জনে জলতরঙ্গের শব্দ ছড়িয়ে পড়ে ।  টি রেক্সটা মুখ ঘুরিয়ে এদিকে তাকাল ।  ওদের দেখতে পেয়ে লাফিয়ে লাফিয়ে  ছুটে আসতে থাকে  । 
ওহ মাই গড !  মেহনাজ চিৎকার করে উঠল ।   মাহমুদ চিৎকার করে ওঠে ,  রান !  মেহনাজ রান !   মেহনাজ ঘুরে দাঁড়িয়ে দৌড়াতে থাকে ।  ওর ঠিক সামনে মাহমুদ ।  পিছনে থপ থপ থপ শব্দ হচ্ছে ।   ঢালের কাছাকাছি পৌঁছতেই পায়ের তলার মাটি থরথর করে কেঁপে উঠল ।  চারপাশের পাহাড় থেকে বড় বড় পাথর ঝরে ঝরে পড়তে লাগল ।   মাহমুদ চিৎকার করে উঠল ,  ভূমিকম্প !  কুইক !  রান !  
প্রাণপন দৌড়ে   ওরা ঢালের কাছে  পৌঁছে যায় ।  তারপর  পাথরের ফাঁকফোঁকড় দিয়ে ওপরে  উঠতে থাকে ।  তারপর কখন যে তাকের ওপর পৌঁছে গেল ওরা ।  দু ’ জনে একসঙ্গে দড়ির ওপর ঝাঁপিয়ে পড়ল ।  মাইম্রা ওপর থেকে দড়ি ধরে টানতে লাগল ।  ওরা গুহার উঠে আসতেই নীচের তাকটা ভয়ঙ্কর শব্দে ধ্বসে পড়ল ।  দৌড়াতে দৌড়াতে ওরা গুহা পেরিয়ে গুহামুখের বাইরে  চলে আসে ।  ঠিক তখনই প্রচন্ড শব্দে গুহাটা পাথরে  বুজে গেল ।  পাথরের ঘর্ষনের আগুন ধরেছিল ।  গুহামুখ সাদা ধোঁওয়ায় ভরে উঠল ।  বাতাসে গন্ধকের গন্ধ ছড়ালো ।  
 ইউক্যালিপ্টাস গাছের নীচে বড় একটা পাথর ।  তার ওপর বসল ওরা  ।  তিনজনই প্রচন্ড হাঁপাচ্ছিল ।  ব্যাকপ্যাক থেকে পানির বোতল বার করল মাহমুদ ।   মাইম্রা বলল ,  বললাম না ,  বিপদ হবে । 
মাহমুদ হেসে বলল ,  দূর বোকা ,  বিপদ কই ।  এর আগে ভূমিকম্প দেখিনসি ?  
ডাউকি ফল্ট ?  মেহনাজ জিজ্ঞেস করল । 
প্রোবাবলি ।  
মেহনাজ বলল ,  ইস  ! 
কী হল ? 
ডাইনোসরের  ডিমটা আনা উচিত ছিল ।  ওট না দেখলে কেউই বিশ্বাস করবে না  রাঙ্গামাটিতে ডাইনোসর আছে । 
মাহমুদ এক ঢোক পানি খেয়ে বলল ,  কেন তখন ছবি তুললে না ?  সবাইকে  সে ছবি দেখালেই তো চলবে ।  
ওহ !  তাই তো ।  বলে মেহনাজ  খেয়াল করে দেখল ক্যামেরা নেই ।  কোন ফাঁকে পড়ে গেছে ।   ইস !  ডাইনোসর  দেখতে গিয়ে আমার সখের ক্যামেরাটাও   হারিয়েছি । 
মাহমুদ কাঁধ ঝাঁকিয়ে বলল ,  কী আর করা ।  বলে এক ঢোক পানি খেল ও । 


                    




যে কারণে  টেকনাফের  কেরোনতলী গ্রামের খুরশিদা বেগম -  এর নাম আমাদের সবার জানা দরকার

 খুরশিদা বেগম ।  ঢাকা তো দূরের কথা -  টেকনাফের কেরোনতলী গ্রামের খুরশিদা বেগম নাকি এর আগে কখনও ৭০ কিলোমিটার উত্তরে কক্সবাজার শহরেও যাননি; অথচ ১৭ লক্ষ টাকা মূল্যের জাতিসংঘের পুরস্কার নিতে তিনি এ মাসেই ইতালির রাজধানী রোম যাচ্ছেন ।  কেন ?  কারণ এই মহৎ নারী অত্যন্ত সাহসীকতার সঙ্গে তাঁর গন্ডী অতিক্রম করে যে সব অসাধারণ কাজ করেছেন বিশ্বাবাসী তাতে অভিভূত হয়েছে ।  পরিবেশ রক্ষায় বাংলাদেশের রক্ষণশীল প্রত্যন্ত গ্রামের নারীরাও যে পিছিয়ে নেই ,  বিশ্বের দরবারে  টেকনাফের কেরোনতলী গ্রামের এই মহৎ নারী তা প্রমান করেছেন ।  
খুরশিদা বেগম -  এর জন্ম কক্সবাজার শহর থেকে প্রায় ৭০ কিলোমিটার দক্ষিণে টেকনাফের কেরোনতলী নামে একটি  গ্রামে ।  পরিবারটি  দরিদ্র ।  বাবার নাম লোকমান হাকিম ।  খুরশিদা বেগম  জন্মের পর থেকে গ্রামের সীমানায় গর্জন গাছের গহীন অরণ্য দেখেছেন ।  দেখেছেন সে গহীন গর্জন অরণ্যের ঘোর অন্ধকারে হিংস্র পশুর আনাগোনা ।  ভয়ে গ্রামের মানুষ সে বনে যায় না ।  তারপর কিশোরী বয়সে দেখলেন মানুষের লোভের কারণে অবস্থা অনেকটা বদলে গেছে ।  বনদস্যুরা অর্জুনবনে ঢুকে গাছপালা সব কেটে ফেলছে ।  শিকার করছে হরিণ; বনের পাখি ।  এই পরিস্থিতি কিশোরীর মনপূঃত হয়নি ।  পরিস্থিতি বদলে দেওয়া শপথ নিল কিশোরী ।  বদলে দিল ।  তবে  আরও কিছুকাল পরে ।  সেটা গ্রামের যুবক মোহম্মদ ইসলাম এর সঙ্গে বিয়ের পর ।  যা হোক ।  টেকনাফের কেরোনতলী গ্রামে স্কুল নেই ।  খুরশিদা বেগম এর মনে পড়াশোনা তীব্র ইচ্ছে ।  টেকনাফ শহরে স্কুল আছে ।  ক্লাস এইট অবধি পড়লেন সে স্কুলে ।  এরপর নেমে এল বিপর্যয় ।  বাবা মারা গেলেন ।  সংসারে অভাব - অনটন ।   পড়ালেখা আর এগুলো না ।  তারপর আরও কিছু কাল পরে   মোহম্মদ ইসলাম এর সঙ্গে বিয়ে হয়ে গেল ।  
খুরশিদা বেগম  বিয়ের পর ঘরসংসার করছেন ।  দুটি ছেলেও হল ।  কিন্তু ,   কেরোনতলী গ্রামে স্কুল নেই  .  .  .  এই ভাবনা তাঁর মনে শান্তি দেয় না ।  গ্রামের ছেলেমেয়েরা পড়ালেখা না  - করে বনের জ্বালানী কাঠপাতা কুড়ায় ।  খুরশিদা বেগম কেরোনতলী গ্রামে একটি স্কুল প্রতিষ্ঠা করার কথা ভাবলেন ।  স্বামী মোহম্মদ ইসলাম কে সে কথা খুলে বললেন ।  গ্রামবাসীর সঙ্গে এ ব্যাপারে উঠান - বৈঠকও করলেন ।  কিন্তু ,  সমস্যা হল গ্রামে স্কুল নির্মাণের জমি নেই ।  গ্রামের বেশির ভাগ জমিই বনবিভাগের .  .  . 
     খুরশিদা বেগম আজ বাংলাদেশে কিংবা বিশ্বে  এক অনুকরণযোগ্য নারী হয়ে উঠেছেন ।  
 কেরোনতলী গ্রামে একটি বেসরকারি বিদ্যালয়  প্রতিষ্ঠার সুযোগ এল ।  অন্যভাবে ।   ২০০৪ সাল ।  টেকনাফ নিসর্গ বনরক্ষা সহব্যবস্থাপনা কমিটি - তে একজন সদস্য হিসেবে যোগ দিলেন খুরশিদা বেগম ।  এরপর বাঁশে বেড়া ও গোলপাতার ছাউনি দিয়ে তৈরি হল  ‘ কেরোনতলী বেসরকারি প্রাথমিক বিদ্যালয় ।  ’   খুরশিদা বেগম এবং তাঁর স্বামী মোহম্মদ ইসলাম বিদ্যালয়ে  বিনা বেতনে পড়াতে লাগলেন ।  ২০১০ সালে স্বামী মোহম্মদ ইসলাম মারা যান ।  খুরশিদা বেগম আজও বিদ্যালয়টিতে পড়িয়ে যাচ্ছেন ।  বিনা বেতনে ।  বিদ্যালয়ের ছাত্রছাত্রীর সংখ্যা ৩০০ । 
এবার বলি  খুরশিদা বেগম কেন  ইতালিতে পুরস্কার নিতে যাচ্ছেন ।  বনদস্যু দের থাবা থেকে এলাকার বনভূমিকে বাঁচানোর জন্য  খুরশিদা বেগম ২০০৬ সালে   মেয়েদের নিয়ে একটি  ' বন পাহারাদার দল '  গঠন করেন ।  দলটির সদস্য সংখ্যা  ২৮ জন ।   সদস্যরা  সবাই কেরোনতলী  গ্রামের নারী ।  এটিই প্রথম বাংলাদেশে মহিলা বন পাহারাদার দল ।   বোঝাই যায় এই  বন পাহারা কাজে প্রথম - প্রথম হাজারও সমস্যা ছিল ।  এলাকার রক্ষণশীল লোকজন বাড়ির মেয়েরা বনে পাহারা দিতে যাচ্ছে  .  .  .  এই ব্যাপারটা একেবারে  পছন্দ করত না ।  তাছাড়া  বনদস্যুদের চোরাগোপ্তা আক্রমনে আশঙ্কা ছিল ।  বন্যপ্রাণির আক্রমনের ঝুঁকি ছিল ।  তবে এই সাহসী নারী  দমে যান নি ।  গ্রামের মানুষদের বুঝিয়েছেন ।  তাদের  সঙ্গে বসে উঠান বৈঠক করেছেন দিনের পর দিন  ।  এভাবে  ব্যাপক গণসচেতনতা তৈরি  করেছেন ।  
    খুরশিদা বেগম এবং তাঁর নেতৃত্বে নারী বন পাহারাদার দল ।  এই নারীদলের  অধীনে রয়েছে টেকনাফ এর প্রায় পাঁচ হাজার একরেরও বেশি বনাঞ্চল ।  দলের মেয়েদের কাছে খুরশিদা বেগম আর্দশ ।  দলের বয়স্করাও এই মহৎ নারী কে  গভীর ভাবে শ্রদ্ধা করে ।    নারী বন পাহারাদার দলটি কঠোর পরিশ্রম করে সকাল - বিকাল পালাক্রম করে বন পাহারা দিয়েছে  ।  এবং  এর জন্য তারা কোনও বেতন পাননি ।  খুরশিদা বেগম   এর নেতৃত্বে নারী বন পাহারাদার দলটি ওই এলাকার বন পাহারা দেওয়ার পর থেকে বন থেকে গাছ চুরি বন্ধ হয়েছে ।  বন্ধ হয়েছে বন্য পশুপাখি শিকার ।  
খুরশিদা বেগম এবং তাঁর নারী বন পাহারাদার দলের কাজ এলাকার মানুষের দৃষ্টি আকর্ষন করেছেন ।  তিনি এলাকার মানুষের কাছে  দারুণ জনপ্রিয় হয়ে ওঠেন ।   ২০১১ সালে অনুষ্ঠিত  টেকনাফ সদর ইউপির ৯ নম্বর ওর্য়াড থেকে দাঁড়িয়ে খুরশিদা বেগম  ইউনিয়ন পরিষদ নির্বাচনে নির্বাচন করেন  ।   ফলাফল বুঝতেই পারছেন ।  তিনি চারজন পুরুষ প্রতিদ্বন্দ্বীকে পরাজিত করে  ইউপি সদস্য নির্বাচিত হন ।  এটি খুরশিদা বেগম  এর প্রতি  এলাকার জনগনের পুরস্কার ।  
আর বিশ্ববাসীর পক্ষ থেকেও টেকনাফ এর এই  ‘ এইট পাস ’  নারী সম্মানজনক পুরস্কার পেতে যাচ্ছেন ।  তিনি এ মাসের শেষে ইতালির রাজধানী রোমে বিশ্বসেরা নারী হিসেবে ১৭ লক্ষ টাকার  ‘ ওয়াংগারি মাথাই ’  পুরস্কার নিতে যাচ্ছেন ।  পুরস্কার লাভের সংবাদ শুনে  খুরশিদা বেগম অভিভূত ।  তিনি পুরস্কারের টাকা বন পাহারাদার দলের নারীদের মধ্যে  ভাগ করে দেবেন ।  তাঁর এই অসাধারণ অর্জন সম্বন্ধে খুরশিদা বেগম সাংবাদিকদের বলেন ,   ‘ পুরুষশাসিত সমাজে আমাদের মা - দাদিরা আজন্ম গুটিয়ে ছিলেন ।  সমাজে আজ বড় দুঃসময় ।  নারীদের এখন পুরুষের সমানতালে  এগোতে হবে ।  ’  
 ছবি ।  ইন্টারনেট । 
 তথ্যসূত্র :  
 প্রথম আলো ।  ঢাকা ,  বৃহস্পতিবার ,  ২০ সেপ্টেম্বর ২০১২ ।  
    

                    




আমেরিকা মহাদেশের প্রথম আমেরিকানরা ছিল বাঙালির আদি  পূর্বপুরুষ

  অস্ট্রালয়েড শিশু; বাঙালির নিকট আত্মীয় ।  বাঙালি জাতির সঙ্গে আমেরিকানদের যে একটি নৃতাত্ত্বিক সম্পর্ক রয়েছে ,  কিছুকাল হল  প্রত্নতাত্ত্বিক গবেষনায়  সেটি  আবিস্কৃত হয়েছে ।  তার মানে বাঙালির আদি  পূর্বপুরুষ এবং প্রথম আমেরিকান  ( অর্থাৎ প্রথম যারা আমেরিকা মহাদেশে পৌঁছেছিল )  অভিন্ন ।  তথ্যটি অত্যন্ত বিস্ময়কর ।  কেননা ,  বাঙালির কাছে আমেরিকার হল স্বপ্নরাজ্য এবং সেই স্বপ্নরাজ্যের সঙ্গে নিজেদের ক্ষীণ হলেও একটি সর্ম্পক খুঁজে পাওয়া গিয়েছে ।  এই আবিস্কার বাঙালির শিকড়ের সঙ্গে সর্ম্পকিত বলেই একই সঙ্গে  এই নৃতাত্ত্বিক আবিস্কারটি অত্যন্ত রোমাঞ্চকরও ।  এই পোস্টে সেই রোমাঞ্চকর বিষয়টিই উপস্থাপন করছি  .  .  .  
    মানব অভিপ্রয়াণ বা হিউম্যান মাইগ্রেশনের মানচিত্র  ।   ‘ আউট অভ আফ্রিকা ’  তত্ত্ব অনুযায়ী আধুনিক মানুষ আফ্রিকায় উদ্ভূত এবং বিবর্তিত হয়ে এককালে সারা পৃথিবীতে ছড়িয়ে পড়েছিল ।    জেনেটিক এবং জীবাশ্মের ওপর ভিত্তি করেই  ‘ আউট অভ আফ্রিকা ’  তত্ত্বটি গড়ে উঠেছে ।  এই তত্ত্ব অনুযায়ী হোমো সাপিয়ান্স বা আধুনিক মানুষ  আজ থেকে ২ থেকে ১ . ৫ লক্ষ বছর আগে আফ্রিকায়  বিবর্তিত হয়েছে; তারপর  হোমো সাপিয়ান্সদেরই একটি দল আজ থেকে প্রায় ৬০ , ০০০ বছর আগে আফ্রিকা থেকে লোহিত সাগর অতিক্রম করে বেড়িয়ে গিয়েছিল ।  অবশ্য এই মাইগ্রেশন সম্ভবত  ১২৫ , ০০০ বছর আগেই ঘটেছিল  ।  অবশ্য এ রকম মনে করার কারণও আছে ।   মধ্যপ্রাচ্যে প্রত্নতাত্ত্বিক খননকার্য চালিয়ে ওই সময়কার হোমো সাপিয়ান্সদের ব্যবহার করা জিনিসপত্র যেমন অস্ত্রশস্ত্র ,  হাতিয়ার এসব পাওয়া গিয়েছে ।   হোমো সাপিয়ান্সরা পরবর্তীতে তারই গোত্রের অন্যান্য প্রজাতি অর্থাৎ নিয়ানডার্থাল এবং হোমো ইরেক্টাসকে পরাভূত করে সারা বিশ্বের নিজের কর্তৃত্ব প্রতিষ্ঠা করে ।  
   অস্ট্রালয়েড তরুণি ।  এই মেয়েটির চেহারার সঙ্গে  বাঙালির মিল থাকার যথাযথ নৃতাত্ত্বিক কারণ রয়েছে ।    এবার বাঙালির আদি পুর্বপুরুষ প্রসঙ্গে আসি ।  একটু আগেই বললাম যে আজ থেকে ৬০ , ০০০ বছরের আগে হোমো সাপিয়ান্সদের একটি দল আফ্রিকা থেকে বেড়িয়ে গিয়েছিল ।  পরবর্তীকালে এদেরই বংশধররা  ( আজ থেকে ৫০ , ০০০ বছর আগে )  প্রাগৈতিহাসিক ভারতবর্ষে পৌঁছেছিল  ।  তার মানে প্রাচীন বাংলায় পৌঁছেছিল ।  কেননা ,  প্রাচীন বাংলার অবস্থান প্রাগৈতিহাসিক ভারতবর্ষের পূর্বকোণে । 
    ভারতবর্ষের মানচিত্র ।  প্রাচীন বাংলার অবস্থান ছিল এই ভূখন্ডের পূর্ব প্রান্তে ।    আধুনিক মানুষ এরপর ভারতবর্ষ থেকে ৪০ , ০০০ বছর আগে পৌঁছেছিল অস্ট্রেলিয়া মহাদেশে ।  তাদের যাত্রপথে পড়েছিল বর্তমানকালের মালয়েশিয়া এবং ইন্দোনেশিয়া প্রভৃতি দ্বীপরাষ্ট্র ।   সুদীর্ঘকালের এই মাইগ্রেশনের সময় আধুনিক মানুষ বিশেষ নৃতাত্ত্বিক বৈশিষ্ট্য অর্জন করেছিল ।  অর্থাৎ ,  আধুনিক মানুষের Morphological পরিবর্তন হয়েছিল ।  জীববিদ্যায় Morphology   হল study of structure of organisms :  the study of the form and structure of organisms .  মোটকথা ,   যারা ভারতে এসেছিল এবং ভারত থেকে এরপর অস্ট্রেলিয়া মহাদেশে গিয়েছিল তাদের চেহারা পূর্বপুরুষ আফ্রিকানদের থেকে অনেকখানি বদলে গিয়েছিল ।  
    আফ্রিকান নারী ।  অস্ট্রালয়েড তরুণি এবং আফ্রিকান নারীর চেহারার পার্থক্য সহজেই বোঝা যায় ।  এই পার্থক্য ঘটেছিল মোটামুটি কুড়ি হাজার বছরে ।  
 প্রাগৈতিহাসিক ভারতবর্ষ থেকে যারা আজ থেকে ৪০ , ০০০ বছর আগে  অস্ট্রেলিয়া মহাদেশে পৌঁছেছিল তাদের বংশধরেরা আজও অস্ট্রেলিয়ায় বেঁচে আছে; যাদের আমরা Australian Aborigines কিংবা Indigenous Australians বলি । 
    অস্ট্রেলিয়ান আদিবাসী বা  Australian Aborigines  ।  এতক্ষণে বুঝে যাওয়ার কথা এরা আমাদের জ্ঞাতিভাই ।  
  অস্ট্রিলিয়ার আদিবাসীদের  চেহারা এবং জিনগত বৈশিষ্ট্য এবং প্রাগৈতিহাসিক ভারতবর্ষের জনগোষ্ঠীর চেহারা একই রকম ।  নৃবিজ্ঞানীরা এটি প্রমাণ করেছেন ।  এই কারণে প্রাগৈতিহাসিক ভারতবর্ষের জনগোষ্ঠীর    ( যারা বাঙালির পূর্বপুরুষের  )   নাম হল  প্রোটো - অস্ট্রালয়েড বা আদি - অস্ত্রাল ।  এই  প্রোটো - অস্ট্রালয়েড বা আদি - অস্ত্রালই  বাঙালির পূর্বপুরুষ ।      মঙ্গোলয়েড শিশু ।  রাশিয়ার সাইবেরিয়া থেকে বাংলাদেশের পার্বত্য চট্টগ্রাম অবধি মঙ্গোলয়েড চেহারার মানুষজন ছড়িয়ে রয়েছে ।  প্রাচীন বাংলায় এদেরই বলা হত কিরাত ।  বাঙালির দেহে কিরাত রক্তের মিশ্রণ ঘটেছে ।  উদাহরণ লোকসংগীত শিল্পী রথীন্দ্রনাথ রায়  .  .  .    আধুনিক মানুষের মুখের চেহারা আরেকটিবার বদলে গিয়েছিল ।  এই বিষয়টির আলোচনার পাশাপাশি আমরা দেখব এশিয়া থেকে কারা ,  কখন আমেরিকা মহাদেশের উদ্দেশে পাড়ি জমালো ।  হোমো সাপিয়ান্সরা আজ থেকে চল্লিশ হাজার বছর আগে  পূর্ব এশিয়ায়  অর্থাৎ কোরিয়া ,  জাপান এবং সাইবেরিয়ায় পৌঁছায়  ।  উত্তর - পূর্ব এশিয়ার তীব্র শৈত্য প্রবাহ ,  কম সূর্যালোক ,  খাদ্যাভাস এবং প্রতিকূল পরিবেশের কারণে  হোমো সাপিয়ান্স এক বিশেষ মরফোলজিক্যাল বৈশিষ্ট্য অর্জন করে ।  এই  মরফোলজিক্যাল  বৈশিষ্ট্যকে  ‘ মঙ্গোলয়েড ’  বলা হয়  ।  এই মঙ্গোলয়েডরা ছিল যাযাবর শিকারী এবং খাদ্য সংগ্রহকারী ।  অর্থাৎ ,  নৃতত্ত্বের পরিভাষায় যাদের বলা হয় :  হান্টার -  গেদারার ।  তারা তুষারে ঢাকা অরণ্যে বলগা হরিণ বা রেইনডিয়ার শিকার করত ।  
    অস্ট্রালয়েড মেয়ে । এই ছবিটিই বলে দেয় মঙ্গোলয়েডরা হাজার বছরে কীভাবে পারিপার্শ্বিক  কারণে আমূল বদলে গিয়েছিল ।  প্রাচীন বাংলার  মেয়েরা  দেখতে অনেকটা এরকমই  ছিল  .  .  .   আজ থেকে দশ / পনেরো হাজার বছর আগের কথা ।  যখন  নাকি সাইবেরিয়ার যাযাবর মঙ্গোলয়েড জাতি বলগা হরিণের পিছন পিছন সাইবেরিয়ার একেবারে পূর্ব প্রান্তে পৌঁছে গিয়েছিল ।  তারপর তারা বেরিং প্রণালী অতিক্রম করে উত্তর আমেরিকায় পা রাখে ।  বেরিং প্রণালী আজ থেকে দশ / এগারো হাজার বছর আগে জমাট বরফে ঢাকা ছিল ।  যার ফলে সেখানে একটি   ‘ ল্যান্ডব্রিজ ’  তৈরি হয়েছিল ।    যে কারণে সাইবেরিয়ার যাযাবর মঙ্গোলয়েডরা বেরিং প্রণালী  অতিক্রম করে আমেরিকার আলাস্কায় পৌঁছতে পেরেছিল । 
   আজ থেকে দশ / এগারো হাজার বছর আগে বেরিং প্রণালীতে বরফ জমে ল্যান্ডব্রিজ বা স্থলসেতু তৈরি হয়েছিল ।   এজন্যই বলা হয়েছে :  Most scholars believe that these ancient ancestors of modern Native Americans were hunter - gatherers who migrated to the Americas from northeastern Asia .   সেই সব সাইবেরিয়ার যাযাবর মঙ্গোলয়েডরা আমেরিকা মহাদেশে কালক্রমে যে সংস্কৃতি গড়ে তুলেছিল সেই সংস্কতিটি  ‘ ক্লোভিস সংস্কৃতি ’  নামে পরিচিত ।  নিউ মেক্সিকোর ক্লোভিস অঞ্চলে বর্শাফলকসহ অন্যান্য হাতিয়ার পাওয়া গিয়েছে ।  ক্লোভিস  সংস্কৃতি ,  প্রত্নতাত্ত্বিকদের মতে ,   ১১ , ৫০০ বছরের পুরোন । 
    প্রথম আমেরিকান  ।  যাদের অতিকায় ম্যামথ এর মোকাবেলা করতে হয়েছিল ।    এসব কারণেই এতকাল মনে করা হত যে সাইবেরিয়া থেকে বেরিং প্রণালী অতিক্রম করে  ক্লোভিস জাতিই  প্রথম আমেরিকা মহাদেশে গিয়েছিল ।  কিন্তু ,  বর্তমানে প্রত্নতাত্ত্বিকগণ অন্য রকম ভাবছেন ।  তার কারণও আছে ।    ১৯৭৫  সালে ফরাসি প্রত্নতত্ত্ববিদ অ্যানি লামিং ইম্পেরাইর ব্রাজিলের পূর্ব প্রান্তের লাপা ভেরমেলহা অঞ্চলের একটি শৈলগুহায়  ( রক সেল্টার )  একটি খুলি আবিস্কার করেন ।  তিনি খুলিটির নাম দেন  ‘ লাপা ভেরমেলহা ফোর হোমিনিড ওয়ান ।  ’  সে যাই হোক ।   প্রত্নতত্ত্ববিদ অ্যানি লামিং ইম্পেরাইর খুলির ব্যাপারে  কোনও সিদ্ধান্তে পৌঁছতে পারেন নি ।   তার আগেই তিনি মারা যান । 
    ব্রাজিলিও অধ্যাপক ওয়াল্টার নেভেস ।  ইনি প্রত্নতত্ত্ববিদ অ্যানি লামিং ইম্পেরাইর - এর  অসমাপ্ত কাজ শেষ করেন ।  
 ব্রাজিলিও অধ্যাপক ওয়াল্টার নেভেস লাপা ভেরমেলহায় পাওয়া  খুলিটি বিশ্লেষন করেন ।  তার আগে তিনি খুলিটির নাম বদলে রাখলেন :    ‘ লুজিয়া ’  ।  তার কারণ হল :  ১৯৭৪ সালে আফ্রিকার ইথিওপিয়ায় একটি কঙ্কালের ৫২টি হাড় আবিস্কৃত হয়েছিল ।  কঙ্কালটি একজন তরুণির ।   মৃত্যুর সময় যার বয়স ছিল কুড়ি বছর  ।  প্রত্নতাত্ত্বিকরা  কঙ্কালটির  নাম রাখেন :  ‘  লুসি ’  ।  লুসি থেকে অধ্যাপক ওয়াল্টার নেভেস খুলির নাম রাখেন লুজিয়া ।  নাম লুজিয়া রাখার আরও একটি কারণ ছিল ।  তা হল ব্রাজিলের লাপা ভেরমেলহায় পাওয়া  খুলিটিও একটি মেয়ের এবং মৃত্যুর সময় মেয়েটির বয়স ছিল কুড়ি !  
    লুজিয়া ।  লুজিয়া নামটি জনপ্রিয় হয়ে ওঠে ।  কেবল তাই না -  লুজিয়া  প্রত্নতাত্ত্বিকদের আগেকার সব হিসেব এলোমেলো করে দেয় ।     অধ্যাপক ওয়াল্টার নেভেস পরীক্ষা নিরীক্ষা শেষে বলেন যে   লুজিয়া আজ থেকে  ১২ , ৫০০ বছর আগে বেঁচে ছিল ।   এই বিষয়টিই ঝড় তুলেছে ।  কারণ এতদিন মনে করা হত যে প্রথম আমেরিকানরা ছিল মঙ্গোলয়েড ।  যারা ১১ , ৫০০ বছর আগে  প্রাগৈতিহাসিক আমেরিকায় ক্লোভিস  সংস্কৃতি গড়ে তুলেছিল ।  তার মানে লুজিয়া আরও ১০০০ বছর প্রাচীন ।    অধ্যাপক ওয়াল্টার নেভেস এর গবেষনায়  আরও প্রমাণ হয়  .  .  .  লুজিয়া  মঙ্গোলয়েড  নয় -  অস্ট্রালয়েড !  অর্থাৎ ,  দক্ষিণ পূর্ব এশিয়ার যারা ভারতবর্ষ থেকে ৪০ , ০০০ বছর আগে পৌঁছে ছিল অস্ট্রেলিয়া মহাদেশে ।  সাইবেরিয় মঙ্গোলয়েডরা আমেরিকায় পৌঁছনোর আরও ১০০০ বছর আগেই  লুজিয়ার পূর্বপুরুষ  পূর্ব এশিয়া থেকে  সাইবেরিয়া অতিক্রম করে আমেরিকায় এসেছিল এমন একটা সময়ে যখনও  তারা মঙ্গোলয়েড বৈশিষ্ট্য অর্জন করেনি ।  তার মানে লুজিয়ার পূর্বপুরুষ ছিল দক্ষিণ পূর্ব এশিয়ার অস্ট্রালযেড ।  আর এই অস্ট্রালয়েডই বাঙালির পূর্বপুরুষ  .  .  . 
    উত্তর আমেরিকায় মাইগ্রেশন এর মানচিত্র ।  
    আমেরিকা মহাদেশে পৌঁছবার সম্ভাব্য পথের মানচিত্র ।       অস্ট্রেলিয়ার গুহায় অস্ট্রেলয়েডদের আঁকা তিরিশ হাজার বছর পুরনো নৌকার ছবি ।  বর্তমান কালের গবেষকরা  অস্ট্রেলয়েডদের নৌপথে আমেরিকা যাওয়ার  সম্ভাবনাও উড়িয়ে দিচ্ছেন না । 
  ছবি ।  ইন্টার নেট ।  
 স্বীকার করছি  .  .  .  এই পোস্টটি লেখার সময়  তথ্যের জন্য প্রধানত  নির্ভর করেছি বিবিসি প্রচারিত  এবং ডক্টর এলিস রবার্টস পরিচালিত  পাঁচ পর্বের প্রামাণ্যচিত্র  ‘ ইক্রিডিবল হিউম্যান জার্নি ’    থেকে । নীচে অন্যান্য তথ্যসূত্র উল্লেখ করা হল । 
http :  /  / www . bradshawfoundation . com / journey /  http :  /  / en . wikipedia . org / wiki / Australoid _ race  http :  /  / en . wikipedia . org / wiki / Proto - Australoid http :  /  / www . crystalinks . com / clovis . html 

                    




গল্প :  মেঘরাজ্যে আতঙ্ক



                        খাগড়াছড়ির  দীঘিনালা থেকে সাত সকালে রওনা হয়ে চান্দের গাড়ি যখন মাসালং বাজারে থামল তখন বেলা এগারোটা ।  পাহাড়ি বাজারটা কেন যেন থমথম করছিল ।  লোকজনও তেমন নেই ।  কী ব্যাপার ?  নাফিসের  ভুরু কুঁচকে যায় ।  চান্দের গাড়ির ড্রাইভারের নাম ওসমান ।  তারও মুখ কালো ।   
নাফিস গাড়ি থেকে নেমে  এল ।  চারিদিকে তাকিয়ে দেখছে ।  মাসালং বাজারটি  বেশ বড়  ।   দোকানে ম্যালেরিয়ার ওষুধের বিজ্ঞাপনের পাশাপাশি পাহাড়ি কলা ঝুলছিল ।  চায়ের দোকানের বাইরে সিঙারা - পেঁয়াজু ভেজে রেখেছে ।  দোকানের  সামনে এক আদিবাসী মহিলা সিগারেট টানছিল ।   নাদিয়া ওর লাল রঙের সনি সাইবার শটে  ক্লিক করে ।  
এখানে কিছু খেয়ে নিতে হবে ।  মাসালং বাজারের পর  সজেক অবধি আর বাজার - টাজার নেই ।  নাদিয়া বলেছে ,  সাজেকে নাকি চায়ের দোকানও নেই ।  সামনে বাঁশের খুঁটির ওপর একটি টিনের ছাউনি  ।   চারদিকটা খোলা ।  ওখানে একটি বেঞ্চ রয়েছে ।  সেই    বেঞ্চে বসে নাদিয়া  বলল ,  উফঃ যা গরম ।   
আশিক বলল ,  সেপ্টেম্বর মাস ।  গরম তো লাগবেই   ভাদ্রমাসে তাল পাকে ।  
আশিক লেখালেখি করে ।  সেজন্য হয়তো ও বাংলা মাসের খোঁজখবর রাখে ।   সিগারেটের জন্য তানিমকে  চোখের ইঙ্গিত করে আশিক  ।  তানিম খুব সিরিয়াস মুখ করে পকেট থেকে সিগারেটের প্যাকেট বের করতেই  নাদিয়া ধমক দিয়ে ওঠে ,  অ্যাই তানিম !  সিগারেট ধরাবি না বললাম ।  ধমক খেয়ে তানিমের মুখটা দেখার মতো হল ।   
নাদিয়া আর তানিম পিঠেপিঠি ভাইবোন ।  এ কারণেই হয়তো ছোটখাটো ব্যাপারে ওদের দু ’ জনের ঝগড়া লেগেই আছে ।  তানিম দেখতে শ্যামলা মতন; চোখে চশমা ।  একমাথা কোঁকড়া চুল ।  বুয়েটের  ( ইলেকট্রিকালের )  তুখোর ছাত্র ও ।   আশিক আর তানিম  - এই দু ’ জন শ্রেণিবন্ধু অর্থাৎ ,   ক্লাসমেট ।  আশিক দেখতে কিছুটা থলথলে ।  পাতলা একটি হলুদ রঙের গেঞ্জি পরে আছে ।  ওর গায়ের রং শ্যামলা  ।   নাদিয়া অবশ্য বেশ ফরসা ।  তবে ইদানীং  কিছুটা মুটিয়ে গেছে ও ।  জাহাঙ্গীরনগর বিশ্ববিদ্যালয়ে এনথ্রপোলজি তে  পড়ছে  নাদিয়া  ।  ওর এদিকটা মোটামুটি চেনা ।  ওর ডিপার্টমেন্ট থেকে বছর দুয়েক আগে এদিকটায় এসেছিল ও ।   নাদিয়া আর তানিমের কাজিন নাফিস  ।  ইংল্যান্ডে  জেনেটিক্স আর বায়োফিজিক্স নিয়ে পড়ছে ও ।  আসলে ওর জন্যই এই মেঘরাজ্য সাজেক - এ বেড়াতে আসা ।   
ওরা বেঞ্চির ওপর বসে চা - সিঙারা খাচ্ছে ।  লাঠিতে ভর দিয়ে একজন বুড়ো মতন স্থানীয় অধিবাসীকে আসতে দেখা গেল ।  বুড়োর পরনে খয়েরি লুঙ্গি আর গায়ে একটা ময়লা চাদর জড়ানো ।  বৃদ্ধটি খনখনে কন্ঠে জিজ্ঞেস করে ,  আপনারা কই যাইবেন ? 
সাজেক ।  আশিক বলল ।  বলে এক মুখ ধোঁওয়া ছাড়ল । 
অ ।  তয় সাজেক  না গেলে হয় না ? 
কেন ?  নাদিয়া তীক্ষ্ম গলায় জিজ্ঞেস করে ।  
বৃদ্ধটি চুপ করে থাকে ।  আর কোনও কথা বলল না ।   ক্লান্ত ভঙ্গিতে চলে যায় ।  নাদিয়াকে কিছুটা হতভম্ভ মনে হল ।  তানিম কাঁধ ঝাঁকালো ।   আশিক চায়ে চুমুক দেয় ।  
নাফিস বুড়োর চলে যাওয়া দেখছিল ।   চান্দের গাড়ির ড্রাইভার ওসমানও আজ  সাজেক আসতে চাইছিল না ।  কেন ?  তাকে তিনহাজার টাকার জায়গায় পাঁচ হাজার টাকা দিয়ে রাজি করাতে  হয়েছে ।   এখন এই বৃদ্ধও সাজেক যেতে নিষেধ করছে ।  কেন ?   নাফিসের  ভুরু কুঁচকে যায় ।  মাসালং আর্মি ক্যাম্পে ছাড়পত্র নেওয়ার সময় তো  তারা সাজেক যাওয়ার ব্যাপারে  সাবধান করেনি ।   আশিকের বড় মামা ব্রিগেডিয়ার জাফর হায়দার ।  তাঁর চিঠি দেখিয়েছিল ।  সে জন্যই হয়তো ।  কিংবা আর্মিরা বিপদ - আপদ তেমন পাত্তা দেয় না ।  কিন্তু এই বুড়ো সাজেক যেতে নিষেধ করছে কেন ?  আসলেই কি কোনও বিপদ ঘটেছে ? 
ওরা চা - টা খেয়ে আবার গাড়িতে উঠে বসল ।  ওসমান টার্ন নিয়ে চান্দের গাড়ির রাস্তায় উঠে এল ।  নাফিস ওর নোটবুকটা খুলে সাজেক সম্বন্ধে তথ্যগুলি আরেকবার দেখে নিচ্ছিল ।  নেক্সট উইকে লন্ডন ফিরে গিয়ে সাজেক - এর ওপর একটি ছবিব্লগ পোস্ট করবে ।  এরই মধ্যে বেশ গুরুত্বপূর্ন  তথ্য পেয়েছে ও ।   যা ও আগে জানত না ।  রাঙামাটি জেলার বাঘাইছড়ি উপজেলাটিই বাংলাদের সবচে বড় উপজেলা ।  সাজেক বাঘাইছড়ি উপজেলার একটি ইউনিয়ন ।  সাজেকই বাংলাদের সবচে বড় ইউনিয়ন  ( এত বড় ইউনিয়ন যে বাংলাদেশের মেহেরপুর জেলার তিনগুন )  ।  রাঙামাটি থেকে সাজেক যাওয়ার পথটি দূর্গম বলেই  খাগড়াছড়ির দীঘিনালা থেকে সাজেক যেতে হয়  ।  দীঘিনালা  থেকে সাজেকের দূরত্ব প্রায় ৭০ কিলোমিটারের মতন ।  সাজেক সমুদ্রপৃষ্ট থেকে ১৮০০ ফুট উঁচু বলে নাদিয়া সাজেকের নাম দিয়েছে :  মেঘরাজ্য ।  সাজেকজুড়ে ত্রিপুরা ,  খাসিয়া এবং চাকমারা বসবাস করলেও লুসাই এবং পাঙ্খোয়া জনগোষ্ঠীই নাকি বেশি ।  সাজেক এর পুবে ভারতের মিজোরাম রাজ্য ।  
চান্দের গাড়ির সামনের সিটে বসেছিল আশিক ।  ও দেখতে পেল একটু দূরে রাস্তার বাঁ পাশে আর্মির  একটি জিপ থেমে আছে ।  জিপটা নষ্ট মনে হল ।  সামরিক উর্দি পরা একজন  অফিসার  জিপের  বনেট খুলে কী যেন দেখছিলেন ।  তাঁর পাশে একজন গাট্টাগোট্টা চেহারার বৃদ্ধ দাঁড়িয়ে  ।  বৃদ্ধের   রোদে - পোড়া তামাটে গায়ের রং ।  বৃদ্ধ  হাত তুলে চান্দের গাড়ি থামাতে বললেন ।  ওসমান কে গাড়ি থামাতে বলল আশিক ।  বৃদ্ধ এগিয়ে এলেন ।  বৃদ্ধ আশিককে জিজ্ঞেস করলেন ,     তোমারা কি সাজেক যাচ্ছ ? 
হ্যাঁ । 
আমার সাজেক যেতে হবে ।  ভেরি আর্জেন্ট ।  আমাকে লিফট দিতে হবে । 
ময়লা পোশাকের ধুলোমাখা অপরিচিত বৃদ্ধকে দেখে আশিক  বলল ,  কিন্তু ,  এটা তো রির্জাভ গাড়ি । 
বুঝলাম ।  শোন ,  আমার নাম ডক্টর আবিদ আলী ।  আমি একজন জুলজিস্ট ।   আমি পার্বত্য চট্টগ্রামের বন্যপ্রাণি নিয়ে  রিসার্চ করছি । 
নাফিস পিছনে বসে ছিল ।  বলল ,  ওহ ,  স্যার ।  আসুন ।  উঠে আসুন ।  প্লিজ ।  
ডক্টর আবিদ আলী চান্দের গাড়ির পিছনে উঠে বসতেই চান্দের গাড়ির হেল্পার মিন্টু  ‘ যান যান ওস্তাদ ’  বলে চেঁচিয়ে উঠল ।  ঝাঁকি দিয়ে চান্দের গাড়ি চলতে শুরু করল ।  
নাফিস উলটো দিকে বসে থাকা বৃদ্ধ প্রাণিবিজ্ঞানী কে ভালো করে দেখছে  ।   মাথায় সাদা রঙের ক্যাপ ,  তবে টাক আছে বোঝা যায় ।   মুখ ভরতি পাকা দাড়ি  ।   চোখে রোদ - চশমা ।  গলায় বাইনুকুলার ঝুলছে ।  বৃদ্ধের পরনে সবুজ রঙের ছোট  একটি ডায়ানোসরের  ছবি আঁকা সাদা গেঞ্জি ।  আর জিন্সের প্যান্ট ।  পায়ে কেডস ।  বৃদ্ধ প্রাণিবিজ্ঞানী কে কেমন অস্থির দেখাচ্ছিল ।  ভীষণ ঘেমে গেছেন ।  তিনি একটি চুরুট ধরালেন ।  নাদিয়ার তামাকে এলার্জি আছে ।  তবে ও চুপ করে রইল ।  হাজার হলেও বৃদ্ধ একজন প্রাণিবিজ্ঞানী ।  
নাফিস জিজ্ঞেস করে ,  স্যার ,   আপনি কি নিয়ে রিসার্চ করছেন ? 
এক মুখ ধোঁওয়া ছেড়ে ডক্টর আবিদ আলী  বললেন ,  ইঁদুর । 
ইঁদুর ? 
হ্যাঁ ,  ইঁদুর ।  ওই দেখ বাঁশবন ।  বলে ডক্টর আবিদ আলী দূরের বাঁশবন দেখালেন ।  তারপর বললেন ,  জান তো  ইঁদুর  বাঁশফুল খায়  ? 
হ্যাঁ ।  সেরকম শুনেছি ।  
বাঁশফুল খেলে ইঁদুরের প্রজনন ক্ষমতা সাঙ্ঘাতিক রকমের বেড়ে যায় বুঝলে ।  যার ফলে   লক্ষ লক্ষ ইঁদুর জন্মায় ।  ইঁদুরগুলো পার্বত্য অধিবাসীদের জুমের ফসল নষ্ট করে ।  এতে  দুর্ভিক্ষের মতন এক ভয়াবহ পরিস্থিতি  সৃষ্টি হয়  ।  কী ভাবে ইঁদুরের সংখ্যা  নিয়ন্ত্রণে আনা  যায় তা নিয়েই আমি অনেক দিন ধরে গবেষনা করছি ।   
নাফিস জিজ্ঞেস করে ,  স্যার ,  আপনি কি কোনও কনক্লুজনে পৌঁছতে পেরেছেন ?  
উত্তর না দিয়ে ডক্টর আবিদ আলী বললেন ,  তা তোমারা কি সাজেক বেড়াতে এসেছ ? 
জ্বী ,  স্যার । 
তোমাদের কি আজ  সাজেক থাকার ইচ্ছে আছে ?  বলে নাদিয়ার দিকে তাকালেন ।  নাদিয়া বলল ,  জ্বী ,  স্যার ।  আজ আর ফিরব না ।  আজ অনেক জার্নি হয়েছে ।  সেই সকাল সাতটায় দীঘিনালা থেকে রওনা দিয়েছি । 
ডক্টর আবিদ আলী বললেন ,  তাহলে শোন ।  এই অঞ্চলের গ্রামকে বলে পাড়া ।  সাজেকের  প্রথম পাড়ার নাম রুইলুই পাড়া ।  ওখানকার গ্রামপ্রধান বা হেডম্যান  - এর নাম চৌ মিং থাং  লুসাই ।  তাকে অনুরোধ করে তোমরা তার বাড়িতে আজ রাতটা থাকতে পার ।  তার আগে অবশ্য বিজিবির পারমিশন নিতে হবে ।  
তানিম বলল ,  স্যার ,  আমাদের কাছে বাংলাদেশ আর্মির পারমিশন আছে । 
গুড । 
আঁকাবাঁকা পাহাড়ি পথটি ক্রমেই উঠছে ।  পথে অসম্ভব ধুলি ।  বাতাসে পোড়া ডিজেলের গন্ধ ।  আর বেশ গরম ।  দূরে দু - একটি  বাড়িঘর চোখে পড়ে ।  সব ক ’ টা বাড়ির নীচেই বাঁশের খুঁটি ।   মাঝেমধ্যে চান্দের গাড়ি ছোট ব্রিজ পেরিয়ে যাচ্ছে  ।  নীচে শীর্ণ পাহাড়ি নদী ।  রাস্তার এক পাশে গভীর খাদ -  ওই খাদই সাজেক উপত্যকা ।  উপত্যকায় ঘন বাঁশবন ,  পাহাড়ি উদ্ভিদ ।  এসব ছাড়াও রয়েছে পাহাড়ি কলার গাছ ।  বাঁশপাতায় ,  কলাপাতায় রোদ ঝকঝক করছিল ।  পাহাড়ি পথে একজন কি দু ’ জন স্থানীয় অধিবাসী ।  উলটো দিক থেকে আর্মির একটা  হাফট্রাক আসছিল । 
ঝাঁকি খেতে খেতে চান্দের গাড়ি রুইলুই পাড়া অতিক্রম করে ।  বিজিবি ক্যাম্প থেকে ছাড়পত্র নিয়ে হবে ।  ক্যাম্পটা রুইলুই পাড়া ছাড়িয়ে কিছুটা সামনে । 
চান্দের গাড়ি বিজিবি ক্যাম্পের সামনে এসে থামল ।  ডক্টর আবিদ আলী বললেন ,  লিফট দেওয়ার জন্য তোমাদের ধন্যবাদ ।  আমার ল্যাব কংলাক পাড়ায় ।  জায়গাটা এখান থেকে  ২ কিলো ।  বলে চান্দের গাড়ি থেকে নেমে হনহন করে হাঁটতে লাগলেন ।  বৃদ্ধ প্রাণিবিজ্ঞানীকে কেমন অস্থির আর খাপছাড়া মনে হল নাদিয়ার । 
আশিকের বড় মামা ব্রিগেডিয়ার জাফর হায়দার এর চিঠি থাকায় বিজিবির পারমিশন নিতে সময় লাগল না ।  তবে বিজিবি ক্যাম্পে কেমন যুদ্ধাবস্থা ।  জোয়ানদের কেমন অ্যালার্ট মনে হল ।   কাছেই ইন্ডিয়ার বর্ডার ।  কোনও ঝামেলা হল না তো ।  নাফিসের  ভুরু কুঁচকে যায় ।  আকাশে হেলিকপ্টারের রোটরের আওয়াজ শুনতে পেল ও ।  
বিজিবি ক্যাম্পের কাছে ছোট্ট একটি টিলা ।  তার ওপর হেলিপ্যাড ।  ওপরে ওঠার সিঁড়ি আছে ।  সিঁড়ি বেয়ে উঠে গেলে বড় একটি মাঠ ।  মাঝখানে সিমেন্ট বাঁধানো একটি বৃত্তারকার জায়গায় ইংরেজি  ‘ এইচ ’  অক্ষরটি লেখা ।  কয়েকটি হেলিকপ্টার থেমে আছে ।  কয়েকজন সামরিক অফিসারকেও দেখা গেল ।  কী ব্যাপার ?  হেলিপ্যাডের শেষ মাথায় ঢাল ।  ঢালের কিনারটা গড়িয়ে নেমে গেছে সাজেক উপত্যকায় ।  যতদূর চোখ যায় সবুজ আর সবুজ ।  ওরা ওখানে দাঁড়াতেই মুগ্ধ হয়ে গেল ।   নাদিয়া চিৎকার করে বলল ,  ওহ !  কী অপরূপ এই মেঘরাজ্য ।  হাত তুলে বলল ,  ওই যে  .  .  .   ওদিকটা হল ইন্ডিয়ার মিজোরাম ।  
আশিক বলল ,  ভাবলেই কেমন লাগে সমতল থেকে ১৮০০ ফুট ওপরে আছি ।  
নাফিসের হাতে ছোট্ট একটি বাইনুকুলার ।  ওটা চোখে লাগিয়ে দেখছিল ।  দূরে একটি লোকালয়ের  টিনের চালা রোদে ঝলসে উঠছে ।  অসাম !  ওর মুখ থেকে বেড়িয়ে এল । 
রুইলুই পাড়ার  মেইন রোডটি ইট বিছানো ।  দু ’ পাশে মাটি থেকে সামান্য  উঁচু কাঠের বাড়ি ।  এই অঞ্চলে বাঁশের ব্যবহার বেশি ।  উঠানে মেয়েরা  বসে কাপড় বুনছে ।  তাঁতটিও বাঁশের তৈরি ।  তবে রুইলুই  পাড়াটি কেমন  থমথম করছিল ।  
রুইলুই পাড়ার হেডম্যান -  এর  হেডম্যানের কাঠের তৈরি বাড়িটি মাটি থেকে খানিকটা উঁচু ।  ছাদে সোলার প্যানেল ।  টিভি অ্যান্টেনা ।  হেডম্যান -  এর নাম চৌ মিং থাং  লুসাই ।   ছোটখাটো গড়নের দেখতে মাঝবয়েসি হেডম্যানের  মাথায়  একটি নীল রঙের ক্যাপ ।  পরনে হলুদ  টি - শার্ট আর কালো রঙের প্যান্ট ।  মঙ্গোলয়েড চেহারা ।  নাদিয়া  ‘ লুসাই ’   শব্দের অর্থ জানে   ।   ‘ লু ’  মানে মাথা আর  ‘ সাই ’  মানে লম্বা ।  লুসাইরা নাকি এককালে লম্বা মাথার মানুষ ছিল ।  সেজন্য এই নাম ।  আসলে ভারতের  মিজোরাই বাংলাদেশের পার্বত্য অঞ্চলে  লুসাই নামে পরিচিত । 
ওরা আজ রাতটা রুইলুই পাড়ায় থাকতে চায় শুনে চৌ মিং থাং  লুসাই রাজি হলেন ।  তবে বিজিবির অনুমতি নিতে হবে বললেন ।  আশিক বলল ,  আমাদের  পারমিশন আছে আঙ্কেল । 
কথাটা শুনে হেডম্যান আশ্বস্ত হলেন মনে হল ।  হেডম্যানের ছেলের নাম টুসিটা ।  বয়েসে কিশোর  ।  ভারি  মিষ্টি মঙ্গোলয়েড চেহারা ।  বাংলা মোটামুটি জানে ।  ও কীভাবে যেন টের পেল ওদের গোছল করা দরকার ।   টুসিটা বলল ,   কাছেই পুকুর ।  আপনারা স্নান করতে পারেন ।  
বলে কী !  ১৮০০ ফুট ওপরে পুকুর !  
ওরা লাফাতে লাফাতে পুকুরে এল ।      
টুসিটাই পথ দেখিয়ে নিয়ে এল ।  
ছোট পুকুর ।  পানির রং শ্যাওলা সবুজ ।  চারধারে গাছপালার গভীর ছায়া ।   তানিম জিজ্ঞেস করে ,  এই পুকুর কে কাটল ?  
কেউ না ।  টুসিটা বলল । 
কেউ না মানে ? 
এই পুকুর হইছে গাছের শিকড়ের পানির থন  । 
ওয়াও ।  চিৎকার করে বলে আশিক ।    গেঞ্জি আগেই খুলে ফেলেছিল ।  এবার থ্রিকোয়াটার্স পরেই ঝাঁপিয়ে পড়ল । 
হেডম্যান -  এর বাড়ির  ভিতরটা বেশ বড় ।  কাঠের মেঝে আর বেড়ার পার্টিশান ।  কাঠের সোফাসেট ।  জানালায় লাল পর্দা ।  বেড়ার দেওয়ালে ওয়াল ক্লক ,  ক্যালেন্ডার ,  যিশু খ্রিস্টের ছবি  ।   লুসাইরা খ্রিস্টান ।  বেশ কয়েকটা  বেড়াল চোখে পড়ল ওদের ।   ইঁদুরের উপদ্রপ ঠেকাতে এরা বেড়াল পোষে ।   
মেঝের ওপর খাবার সাজিয়ে দিয়েছেন হেডম্যান -  এর স্ত্রী ।  মহিলা কম কথা বলেন ।  তিনি  গরম ভাত ,  বাঁশ কোরল ,  আর  ডিম - আলুর তরকারি রেঁধেছেন ।  গোছল সেরে এসে ওরা বসে খেতে বসল ।  ড্রাইভার ওসমান ও চান্দের গাড়ির হেল্পার মিন্টুও খেতে বসেছে ।  টুসিটার মায়ের রান্নার হাত চমৎকার  ।  সবচে বড় কথা এই লুসাই পরিবারটি বড়  আন্তরিক ।  খাবারের আয়োজন সামান্য ।   চৌ মিং থাং  লুসাই বারবার সে কথা বললেন । 
খেতে খেতে নাফিস জিজ্ঞেস করে ,  আপনাদের এখানে চাষবাসের কী অবস্থা ? 
চৌ মিং থাং  লুসাইয়ের মুখটি কেমন কালো হয়ে উঠল ।  তিনি বললেন ,  কী আর বলব ।  জুমচাষ বন্ধ । 
বন্ধ ?  কেন ?  নাফিস মুখ তুলে তাকালো । 
পাহাড়ি ইন্দুর  জুমের ফসল সব খেয়ে ফেলছে । 
ইন্দুর ?  মানে ইঁদুর ? 
হ ।  ইন্দুর ।  
ডক্টর আবিদ আলীর কথাগুলি মনে পড়ে গেল নাফিসের ।  
এক একটা ইন্দুর দৈত্যর সমান । 
দৈত্যর সমান ? বলেন কী ! 
হ ।  দৈত্যের সমান ইন্দুরের ভয়ে  জুমচাষ বন্ধ । 
এরপর কথাবার্তা আর তেমন হল না ।  
খাওয়া - দাওয়ার পর ওরা বেরুল ।  কংলাক পাড়া যাবে ।  চান্দের গাড়ি নিয়েই গেল ।  যতটা যাওয়া যায় ।  মাটির রাস্তা ।  অত্যন্ত  সরুপথ ।  ওসমান সাবধানে চালাচ্ছে ।  মনে হয় না এই রাস্তা জিপের জন্য তৈরি হয়েছে । 
হঠাৎ যান্ত্রিক শব্দে চমকে উঠে ওরা  আকাশের দিকে মুখ তুলে তাকালো ।   বাংলাদেশ আর্মির অনেকগুলো হেলিকপ্টার সারিবদ্ধভাবে উড়ে যাচ্ছে ।  অন্তত দশ থেকে বারোটা তো হবেই ।   অনেক নীচু দিয়ে উড়ে গেল ।  মেশিনগানের সামনে বসে থাকা গানম্যান চোখে পড়ল স্পস্ট ।  কী ব্যাপার ? 
কংলাক পাড়াটি বেশ উঁচু ।  ধুলোমাখা উৎরাই পথ উঠে গেছে ।  তারপর  মাটি কেটে তৈরি করা  সিঁড়ি উঠে গেছে ওপরে ।  কংলাক পাড়ার নীচে জিপ থামাল ওসমান ।  ওরা জিপ থেকে নেমে হাঁটতে থাকে ।  এখানে - ওখানে কমলা গাছ চোখে পড়ে ।  কমলা ছাড়াও আগর  ও কফিগাছও আছে সাজেকে ।  নাদিয়া বলল । 
কংলাক পাড়াটি  বেশ বড়; আর ছড়ানো ছিটানো ।  কাঠ আর বেড়ার ঘরবাড়ি ছাড়াও  টিনের বাড়ি চোখে পড়ে ।  লোকজন অবশ্য তেমন চোখে পড়ল না ।  অনেকে বাড়ির ভিতর থেকে উঁকি দিয়ে ওদের দেখছে ।  কী ব্যাপার ?  নাফিসের  ভুরু কুঁচকে যায় ।  কোনও কোনও বাড়ির বারান্দায় টি - শার্ট আর জিন্স পরা কয়েকটি স্মার্ট ফর্সা মেয়ে দাঁড়িয়ে ছিল ।  ওদের দেখে আশিক আর তানিম অবাক ।  নাদিয়া বলল ,  খাগড়াছড়ি থেকে সাজেকের রাস্তা ইদানীং হয়েছে ।  এখান থেকে মিজোরাম কাছে বলে এখানকার অধিবাসীদের  সঙ্গে মিজোরামের যোগাযোগ বেশি ।  
এদিকে একটি গির্জা ।  গির্জাটি ছোট  ।  কাঠের তৈরি ।  ওরা গির্জার পাশ দিয়ে হাঁটতে থাকে ।  ওদিকটায়  ঢাল ।  ঢালের কিনারা সাজেক উপত্যকায় নেমে গেছে ।  একটি কমলা গাছের পাশে ডক্টর আবিদ আলী দাঁড়িয়ে ছিলেন ।   বাইনুকুলার দিয়ে  কী যেন দেখছেন ।  ওদের খেয়াল করেননি ।  বৃদ্ধকে চিন্তিত মনে হল ।   বৃদ্ধ হঠাৎ বাইনুকুলার নামিয়ে চকিতে ফিরে তাকিয়ে বললে ,  ওহ্  ।  তোমরা ? 
নাদিয়া বলল ,  জ্বী স্যার ।  আমরা  রুইলুই পাড়ার হেডম্যানের বাড়িতে খেয়ে এদিকটা ঘুরেফিরে দেখছি ।  
নাফিস আর কৌতূহল চেপে রাখতে পারছিল না ।  ও জিজ্ঞেস করল ,  স্যার ,  রুইলুই পাড়া আর কংলাক পাড়ার লোকজন দেখলাম ভীষণ প্যানিকড ।  কেন স্যার ? 
ডক্টর আবিদ আলী ছোট্ট শ্বাস ফেললেন ।  তারপর কপালের ঘাম মুছে বললেন ,   বলছি ।  শোন ।  অনেকটা আকস্মিকভাবেই  কিছুকাল ধরে সাজেক উপত্যকার বাঁশফুলের জেনেটিক কোডের পরিবর্তন ঘটেছে ।  সম্ভবত জলবায়ূ পরিবর্তনের ফলেই এমনটা হয়েছে ।  সেই বাঁশফুল খেয়ে পাহাড়ি  ইঁদুরের সাইজে অনেক বড় হয়ে গেছে ।  
তানিম জিজ্ঞেস করে ,  কত বড় স্যার ? 
এই ধর ,   একেকটা হাতির সমান ।  
কি !  হাতির সমান ?  নাদিয়া প্রায় চিৎকার করে উঠে মুখের ওপর হাত চাপা দিল ।  
হুমম ,  হাতির সমান  ।  ব্যাপারটা বেশ আতঙ্কজনক ।  ঘটনাটা আমি প্রশাসনকে যথাসময়েই জানিয়েছি ।  বাংলাদেশ গর্ভমেন্ট  মিজোরাম কর্তৃপক্ষকেও জানিয়েছে ব্যাপারটা ।  আমি   সব সময়  বিজিবি - র রাঙামাটি সেক্টর কমান্ডার কর্নেল মুশফিক আজম -  এর সঙ্গে যোগাযোগ রাখছি ।  আজ সকালেও খাগড়াছড়ি সেনানিবাসে গিয়েছিলাম ।  ফেরার পথে তোমাদের সঙ্গে দেখা । 
নাদিয়া কেমন বিষন্ন বোধ করে ।  এই অপরূপ মেঘরাজ্যের শান্ত শিষ্ট নিরীহ অধিবাসীরা কত অল্প প্রাকৃতিক সম্পদ ভোগ বেঁচে আছে ।  এদের তেমন নাগরিক সুযোগসুবিধা নেই ।  অথচ এদের জীবনেও  জলবায়ূ পরিবর্তন গভীর সঙ্কট তৈরি করেছে ।  ও দীর্ঘনিঃশ্বাস ফেলে ।  ভবিষ্যতের দক্ষিণ এশিয়ার কথা ভেবে শিউরে ওঠে ।  
ডক্টর আবিদ আলী বললেন ,  সবচে খারাপ যেটা -  সেটা হল ইঁদুরগুলো এই মুহূর্তে খাদ্যসঙ্কটে ভুগছে ।  কারণ ওদের শরীরের তুলনায় জুমের ফসল নগন্য ।  ওরা যে কোনও সময় রুইলুই পাড়া আর কংলাক পাড়া অ্যাটাক করতে পারে ।  বিজিবি চেষ্টা করেছে এখানকার লোকজনকে সরিয়ে ফেলতে ।  ওরা যেতে রাজি না ।  আসলে মাটির মানুষ তো ।  মাটি আঁকড়ে পড়ে থাকতে চায় । 
ডক্টর আবিদ আলীর কথা শেষ হল না ।  মাথার ওপর দিয়ে খুব নীচু দিয়ে সারিবদ্ধভাবে দশবারোটি হেলিকপ্টার উড়ে গেল ।  রোটরের শব্দে কান ফেটে যাওয়ার উপক্রম ।  
বাংলাদেশ আর্মি !  ডক্টর আবিদ আলী বললেন চিৎকার করে বললেন । 
একটু পর হেলিকপ্টার থেকে মেশিনগানের একটানা  আওয়াজ শোনা গেল । 
ওরা কাকে গুলি করছে ?  নাদিয়ার কন্ঠস্বর কাঁপছিল । 
একটু পর দেখতে পাবে ।  ডক্টর আবিদ আলী বললেন । 
নাদিয়ার চোখ নীচের উপত্যকায় ঘুরছে ।  হঠাৎ ইঁদুর চোখে পড়ল ।  হাজার হাজার ।   একেকটা প্রায় হাতির সমান ।  ইঁদুরগুলোর কালচে পিঠ  রোদে চকচকে করছে ।   ইঁদুরগুলো  কলাগাছ বাঁশঝাড় তছনছ করে ওপরে উঠে আসছে ।  হেলিকপ্টার থেকে  মুর্হূমুহূ মেশিনগান  গর্জে উঠছে ।  অবিকল ভিয়েতনাম যুদ্ধের দৃশ্য যেন  ।  নাদিয়া পিছন ফিরে দেখল কংলাকপাড়ার এসে লোকজন জড়ো হয়েছে ।  সবাইকে ভীষণ উত্তেজিত দেখাচ্ছে ।   ড্রাইভার  ওসমান আর হেল্পার মিন্টুকেও দেখা গেল ভিড়ের মধ্যে ।  
একটু পর নীচের উপত্যকা থেকে ভয়ঙ্কর  বিস্ফোরণের শব্দ শোনা গেল ।  পায়ের নীচের মাটি থরথর করে কাঁপতে লাগল ।  
নাদিয়া চমকে ওঠে বলল ,  কিসের শব্দ ওগুলো ?  
ডক্টর আবিদ আলী বললেন ,  গত ক ’ দিন ধরে বাংলাদেশ আর্মি উপত্যকায় ল্যান্ড মাইন পুঁতে মাইনফিল্ড তৈরি করেছে  ।  আর্মি হেলিকপ্টার থেকে গুলি করে ইঁদুরগুলিতে মাইন - ফিল্ডে তাড়িয়ে এনেছে ।  
ওহ্ । 
আরও কিছুক্ষণ বিস্ফোরনের পর নীচের উপত্যকতা জুড়ে নিরবতা নামল ।  নীচ থেকে  ঘন ধোঁওয়া উঠে আসছিল ।  বাতাসে বিশ্রী গন্ধ ছড়িয়েছে ।  মৃতইঁদুরের  মাংস পোড়া গন্ধ ?  নাদিয়ার গা গুলিয়ে উঠছে । 
কংলাকপাড়ার অধিবাসীরা চিৎকার করে উঠল ।   তারা হেলিকপ্টার উদ্দেশ্য করে  হাত নাড়ছে ।   হেলিকপ্টার থেকে গানম্যান ওদের উদ্দেশ্যে হাত নাড়লেন । 
ডক্টর আবিদ আলী ওদিকে তাকিয়ে বললেন ,  এ যাত্রায় বেঁচে গেল ওরা ।   তানিম বলল ,  আশ্চর্য !  বাংলাদেশের প্রত্যন্ত এলাকার এই নিরীহ মানুষগুলো পরিবেশ দূষনের জন্য দায়ি নয় ।  অথচ  .  .  . অথচ এরাই জলবায়ূ পরিবর্তনের কুফল ভোগ করছে ।  ভাবলে অবাক লাগে ।   
ডক্টর আবিদ আলী বললেন ,  হুমম ।  দেখ ,  তোমরা আজ  রুইলুই পাড়ার হেডম্যান বাড়িতে  দুপুরে খাওয়া - দাওয়া করলে ।  রাতে তারাই আশ্রয় দেবেন  ।  ভেবে দেখ ,  উন্নত বিশ্বের ভোগবাদী মানুষ এত সহজে তোমাদের ওদের বাড়িতে ঢুকতে দেবে ?  খেতে দেবে ?  রাতে থাকতে দেবে ? 
নাফিস কয়েক বছর ধরে লন্ডন শহরে তিক্ত জীবনসংগ্রাম করছে ।  ও তিক্ত স্বরে বলল ,  না । 
একে কী বলে ? 
একে কী বলে মানে ?  নাদিয়া জিজ্ঞেস করে ।  
ডক্টর আবিদ আলী হেসে বললেন ,  এই যে  তোমাদের আজ   একটি লুসাই পরিবার খেতে দিল ,   রাতে থাকতেও দেবে ।  একে কী বলে ? 
ওরা চুপ করে থাকে ।  
একে বলে লাভ ।  এ এক স্বর্গীয় অনুভূতি ।  ভোগবাদের কারণে উন্নত বিশ্বের মানুষ যে অনুভূতি দিনদিন হারিয়ে ফেলছে ।  ভেবে দেখ উন্নত বিশ্বের ভোগবাদের কারণেই বৈশ্বিক উষ্ণতা বেড়ে গিয়ে জলবায়ূর পরিবর্তন ঘটছে ।  যার পরিণাম হাড়ে হাড়ে টের পাচ্ছে দক্ষিণ এশিয়ার প্রকৃতিঘনিষ্ট মানুষ ।  এমন কী চৌ মিং থাং  লুসাইরাও জলবায়ূর পরিবর্তনের অশুভ প্রভাব থেকে রেহাই পাচ্ছে না ।  
তানিম বলল ,  উন্নত বিশ্ব বাংলাদেশ সরকার কে  ক্ষতিপূরণ দেবে বলে বলছে ।  
আশিক তিক্তস্বরে বলল ,  দিচ্ছে না ।  নানান টালবাহানা করছে ।   
নাফিস দৃঢ়স্বরে বলল ,  যে করেই হোক ক্ষতিপূরণের টাকা আদায় করতেই হবে । 
অবশ্যই ।  নাদিয়া চিৎকার করে উঠল । 
দরকার হলে আমরা যুদ্ধ করব । 
হ্যাঁ ,  আমরা যুদ্ধ করব ! 
এই পড়ন্ত বিকেলে ওদের এই প্রতিজ্ঞা বাক্যটি  মনোরম এই সাজেক উপত্যকার মেঘরাজ্যে ধ্বনিত - প্রতিধ্বনিত হতে থাকে  .  .  . 
 স্বীকার করছি  .  .  .  এই গল্পটি লেখার সময় আমাকে    ‘ বাংলার পথের ’  বিখ্যাত পর্যটক টিঙ্কু ট্রাভেলারের সাজেক -  এর ওপর নির্মিত দু পর্বের চমৎকার প্রামাণ্যচিত্রটি বারবার দেখতে  হয়েছে ।  তাঁকে আমি আন্তরিক কৃতজ্ঞতা জানাই ।     

                    




অ্যাডাম ও ইভ  এর  ‘ স্বর্গ  হইতে বিদায় ’  :  বাইবেলের প্রত্নতাত্ত্বিক ব্যাখ্যা

  ‘ The urge to worship sparked civilization .  ’  Charles C .  Mann
 স্বর্গীয় উদ্যানে  অ্যাডাম ও ইভ  ।    আমরা জানি  অ্যাডাম ও ইভ কে স্বর্গ হতে বিদায় নিতে হয়েছিল; এবং তার কারণও হিব্রু বাইবেলে উল্লেখ রয়েছে ।  জার্মান প্রত্নতাত্ত্বিক  ক্লাউস স্মিডস এই উপাখ্যানটির একটি  বাস্তসসম্মত  ব্যাখ্যা দিয়েছেন -  যা রীতিমতো বিস্ময়কর ।  লোকসংস্কৃতির গবেষকদের ধারণা বাইবেলের  ওই আকষর্ণীয় গল্পটি আসলে মধ্যপ্রাচ্যের সুপ্রাচীন লোকস্মৃতিরই প্রতিচ্ছবি ।  ওই অঞ্চলে  অ্যাডাম ও ইভ কে ঘিরে  নানারকম ব্যাখ্যা প্রচলিত ।  তবে একালের  মানুষ গল্প শোনার পাশাপাশি সে গল্পের ব্যাখ্যা চায় ।  সম্প্রতি তুরস্কের দক্ষিণে  এক প্রত্নতাত্ত্বিক  নিদর্শন আবিস্কার হওয়ার পর  হিব্রু বাইবেল - বর্ণিত আদম ও ইভ - এর স্বর্গচ্যূতির বিষয়টি নিয়ে গবেষকরা নতুন করে ভাবতে শুরু করেছেন ।  সেই সঙ্গে আরও একটি প্রশ্ন উঠে এসেছে ,  সেই  হল -  পৃথিবীর প্রথম উপাসনালয়  কোনটি ?  ১৯৯৪ সালে আবিস্কৃত  তুরস্কের গোবেকলি টেপেই সম্ভবত পৃথিবীর প্রথম উপাসনালয় ।  কারণ ,  গোবেকলি টেপে - র পাথরগুলোর আকার ,  বিন্যাস ও পাথরের ওপর খোদাই করা ছবি  বলে দেয় যে 
গোবেকলি টেপে পৃথিবীর প্রথম উপাসনালয় ।  জার্মান প্রত্নতাত্ত্বিক   ক্লাউস স্মিডস গোবেকলি টেপের উপসনালয়টি সরেজমিন পর্যবেক্ষণ করে ব্যাখ্যা করেছেন  .  .  .  কেন  হিব্রু বাইবেল বর্ণিত আদম ও ইভ কে স্বর্গ হতে বিদায় নিতে হয়েছিল  .  .  . 
    গোবেকলি টেপে - র মানচিত্র ।  গোবেকলি টেপে  তুরস্কের দক্ষিণে অবস্থিত ছোট একটি পাহাড়   ।  যার  উত্তরে  রয়েছে বনভূমি; পূর্বে বাইবেলকথিত হারান প্রদেশ;  দক্ষিণে ,  ২০ মাইল দূরে ,   সিরিয়ার সীমান্ত ।  তুরস্কের এই দক্ষিণাঞ্চলটি কুর্দি জাতি অধ্যূষিত ।  বিদ্রোহী কুর্দিদের সমস্যা ছাড়াও ইদানীং ওই অঞ্চলে সিরিয় উদ্বাস্তুরা  আশ্রয় নিয়েছে । 
  কার্বন ডেটিং পদ্ধতিতে জানা গেছে যে আজ থেকে ১২০০০ বছর আগে গোবেকলি টেপে - র উপাসনালয়টি নির্মাণ করা হয়েছিল ।  নির্মাণ করেছিল পুরনো  প্রস্তরযুগের  বুনো আদিম শিকারীরা ।   এই তথ্যটি অত্যন্ত বিস্ময়কর ।   কেননা ,  ইংল্যান্ডের  স্টোনহেঞ্জ নির্মিত হয়েছিল ৩০০০ খ্রিস্টপূর্বে আর মিশরের গিজার পিরামিড ২ , ৫০০ খ্রিস্টপূর্ব ।  তাছাড়া ১২০০০ বছর আগে তো বিশ্বে কোনও নগর তৈরি হয়নি ।  যে কারণে ন্যাশনাল জিওগ্রাফিক এর কলামিষ্ট  চালর্স সি মান লিখেছেন :   ‘  উই ইউজড টু থিঙ্ক এগ্রিকালচার গেভ রাইজ টু সিটিজ অ্যান্ড লেটার টু রাইটিং ,  আর্ট ,  আন্ড রিলিজিয়ন ।  নাউ দ্যা ওয়ালর্ন্ডস ওল্ডডেস্ট টেম্পল সাজজেস্ট দ্য আর্জ টু ওরশিপ স্পার্কলড সিভিলাইজেশন ।  ’  চমকে ওঠার মতোই মন্তব্য  ।  কেননা ,   চালর্স সি মান বলছেন যে -  এতদিন  আমরা  ভেবেছিলাম যে  .  .  .  কৃষিকাজ আবিস্কারের পরই  প্রথমে গড়ে উঠেছিল নগর; তারপরে লিখনপদ্ধতি ,  শিল্পকলা ,   ধর্ম ইত্যাদি ।  তুরস্কের গোবেকলি টেপে - র উপাসনালটি আবিস্কারের পর এখন  মনে হচ্ছে যে উপাসনার তাড়নাই নগরসভ্যতার জন্ম দিয়েছে ।  ’  চালর্স সি মান -  এর এই মন্তব্যটি  আমাদের চিন্তাকে অসম্ভব ঝাঁকুনি  দেয় ।  কেবল তাই না ,   গোবেকলি টেপে হিব্রু বাইবেল বর্ণিত আদম ও ইভ কে কেন স্বর্গ হতে বিদায় নিতে হয়েছিল -  সে সর্ম্পকেও এক নতুন ব্যাখ্যাও  উপস্থিত করে ।  
    গোবেকলি টেপে - র কাছে   তুরস্কের সানলিউরফা শহর ।    শহরটি  গোবেকলি টেপে - র  ১৫ কিলোমিটার দক্ষিণ - পশ্চিমে ।    গোবেকলি টেপে - র সবচে কাছের শহরটির নাম সানলিউরফা  ।  সেই  সানলিউরফা   শহর ছাড়ালে ধূসর রুক্ষ প্রান্তর ,  একটি কি দুটি মালবেরি গাছ; ধূ ধূ প্রান্তরে ভেড়ার পাল এবং  কুর্দি মেষপালক চোখে পড়ে ।  দৃশ্যপট অনেকটা এমনই ছিল যখন  ১৯৬৪ সালে  ইস্তানবুল বিশ্ববিদ্যালয়ের একটি  প্রত্নতাত্ত্বিক দল গোবেকলি টেপে  তে প্রাথমিক অনুসন্ধানের কাজ চালায় ।  সেই দলটির মনে হয়েছিল যে পাহাড়ের নীচে  বাইজানটাইন আমলের স্থাপনা রয়েছে ।   একজন কুর্দি মেষপালক সে ধারণা পরবর্তীতে অসত্য প্রমানিত করেছে ।  
   গোবেকলি টেপে  সময়টা  ১৯৯৪ সাল ।  একজন কুর্দি মেষপালক গোবেকলি টেপে - র  পাহাড়ে যায় ।  তার পায়ের তলায় উষ্ণ বালি ।  সে বালি  ডেবে আছে অদ্ভূতদর্শন একটি বড় অবলং পাথর ।   সে বিমূঢ় ভাব কাটিয়ে পাথরটি টেনে তোলার চেস্টা করে ।  পারে না ।  সে  সানলিউরফা  শহরে যায় ।  প্রাচীন এই তুর্কি শহরে রয়েছে মিউজিয়াম ।  কুর্দি মেষপালকটি তার আবিস্কারের কথা সানলিউরফা শহরের  মিউজিয়াম  কর্তৃপক্ষকে জানায় ।  মিউজিয়াম  কর্তৃপক্ষ সে সংবাদ জানিয়ে দেয় ইস্তানবুলের জার্মান আর্কিওলজিক্যাল ইনস্টিটিউট কে ।  সংবাদ পেয়ে  জার্মান প্রত্নতাত্ত্বিক  ক্লাউস স্মিডস গোবেকলি টেপে এলেন ।    ১৯৯৪ সালেই তাঁর নেতৃত্বে  পাহাড়টি  খোঁড়াখুঁড়ির কাজ  শুরু হয় ।  
   গোবেকলি টেপে  জার্মান প্রত্নতাত্ত্বিক  ক্লাউস স্মিডস তখনও জানতেন না যে তিনি  এক যুগান্তকারী আবিস্কারের সঙ্গে জড়িয়ে গেলেন ।  স্টাডফোর্ড বিশ্ববিদ্যালয়ের ইয়ান হোডডার  যে আবিস্কার সর্ম্পকে  বলেছেন ,   ‘ চেঞ্জেস এভরিথিং ।  ’  আর রিডিং বিশ্ববিদ্যালয়ের অধ্যাপক স্টিভ মিটহেন বলেছেন;  ‘  গোবেকলি টেপে  ইজ টু এক্সট্রাঅর্ডিনারি ফর মাই মাইন্ড টু আন্ডারস্ট্যান্ড ।   ’  পন্ডিতদের এই ধরণের চমকে ওঠার মতো মন্তব্যের কি  কারণ ?  কারণ গোবেকলি টেপে - র পাহাড়ের  বালি খুঁড়ে তোলা ৪৫ টি  অবলং পাথর এবং সেই পাথরের ওপর খোদাই করা ছবি ।   ( এখানেই বলে রাখি যে গোবেকলি টেপে - র পাহাড়ে জিওম্যাগনেটিক সার্ভে করার পর জানা গেছে  যে পাহাড়ের তলায়  ওই রকম আরও কয়েক শ পাথর রয়েছে ।  )      টি - শেপড  মেগালিথ ।    প্রত্নতত্ত্বের পরিভাষায় অবলং পাথর কে টি - শেপড মেগালিথ বলা হয় ।  গোবেকলি টেপে - র টি - শেপড  মেগালিথ - এ  খোদাই করে আঁকা রয়েছে হরেক রকম জীবজন্তুর ছবি ।   বন্য শূকর ,  হাঁস ।  মূলত শিকারের জীবজন্তু । টি - শেপড  মেগালিথ - এ  আরও আঁকা রয়েছে সাপ; যে সাপ  অ্যাডাম ও ইভ এর উপাখ্যানের অন্যতম চরিত্র ।   অবশ্য টি - শেপড  মেগালিথ - এ বৃশ্চিক ,  মাছ এবং  সিংহ ছবিও  রয়েছে ।  বোঝাই যায় ১২০০০ বছর আগে ওই অঞ্চলটি ছিল প্রাচুর্যময় অরণ্যভূমি ।   গোবেকলি টেপে - র  পাথর গুলি দেখে মানবাকৃতি বলে মনে হয় ।  দুপাশে  হাত আছে যেন ।  আর পাথর গুলো অবস্থান বৃত্তাকার ।  এতে বোঝা যায়  এটি ছিল আদিম উপাসনালয় ।  ১২০০০ বছর আগেকার বুনো শিকারীরা এখানে ধর্মীয় কৃত্য পালন করত ।  
    গোবেকলি টেপে - র  মেগালিথগুলো অবস্থান বৃত্তাকার ।  এটি অবশ্য পুননির্মিত ছবি ।  এ কারণে একে বলায় হয় -  ‘ টার্কিশ স্টোনহেঞ্জ ’  ।    গোবেকলি টেপে - র  উপাসনালয়টি  ১২০০০ বছরের পুরনো হওয়ায় প্রত্নতাত্ত্বিকদের ধাঁধাঁয় ফেলে দিয়েছে ।  তার কারণও আছে ।  মানুষ কি   ১২০০০ বছর আগে  স্থায়ীভাবে বসতি স্থাপন করেছিল যে উপাসনালয় নির্মাণ করবে ?  মানুষ তো তখনও যাযাবর; নৃতত্ত্বের ভাষায়  :    ‘ হান্টার -  গেদারার ’  ।  তার মানে ,  মানুষ তখনও বনেজঙ্গলে শিকার করে বেড়াত; গাছ থেকে  ফলমূল পেড়ে কি কুড়িয়ে খেত ,   নদীতে মাছ ধরত ।  তার মানে আদিম মানুষ তখনও নগর গড়ে তোলেনি ,    মৃৎপাত্র তৈরি করতে শেখেনি এবং লিখনপদ্ধতি আবিস্কার করেনি ।   তার মানে  গোবেকলি টেপে - র  উপাসনালয়টি  মৃৎপাত্র তৈরিরও আগের; লিখনপদ্ধতি আবিস্কারেরও আগেকার  ।  একথায়  নগরসভ্যতাও আগের ।  যে কারণে নৃতাত্ত্বিকরা বলছেন :   Gobekli hails from a part of human history that is unimaginably distant ,  right back in our hunter - gatherer past .  এ জন্যেই কি রিডিং বিশ্ববিদ্যালয়ের অধ্যাপক স্টিভ মিটহেন বলেছেন;  ‘  গোবেকলি টেপে  ইজ টু এক্সট্রাঅর্ডিনারি ফর মাই মাইন্ড টু আন্ডারস্ট্যান্ড ।   ’  গবেষকদের বিস্ময়ক্ষুব্দ প্রশ্ন -  আদিম যাযাবর বন্য গুহামানব কী ভাবে অমন সুচারু স্থাপত্য  নির্মাণ করল ? 
   মানুষ কি   ১২০০০ বছর আগে  স্থায়ীভাবে বসতি স্থাপন করেছিল যে উপাসনালয় নির্মাণ করবে ?   গোবেকলি টেপে মূলত ১২০০০ বছরের পুরনো আদিম মানুষের ধর্মীকেন্দ্র ।  আধুনিক মানুষের অর্থাৎ হোমো সাপিয়ান্সের মনে  ধর্মীয় এবং শৈল্পিক  চেতনার উদ্ভব হয়েছে আরও অনেক আগে  ।  আধুনিক মানুষ আজ থেকে ৯০ হাজার বছর আগে  পূর্ব  আফ্রিকা থেকে বেড়িয়ে ইউরোপ ,   এশিয়া আমেরিকা ও অস্ট্রেলিয়ায় ছড়িয়ে পড়েছিল ।  প্রত্নতাত্ত্বিকদের ধারণা ৪০০০০ বছর আগে হোমো সাপিয়ান্স তুরস্ক অতিক্রমন করে বসফরাস প্রণালী পার হয়ে দানিউব নদীর তীর ঘেঁষে   ইউরোপে পৌঁছেছিল ।  রুমানিয়ায়  প্রথম হোমো সাপিয়ান্স -  এর ফসিল পাওয়া গেছে ।   ইউরোপে হোমো সাপিয়ান্সরা শেষ বরফ যুগের কবলে পড়েছিল ।  আত্মরক্ষার জন্য তারা  দক্ষিণে সরে আসে ।  ইউরোপে তীব্র শৈত্য ছাড়াও হোমো সাপিয়ান্স কে  আরেক প্রতিদ্বন্দীর মুখোমুখি হয়েছিল ।  নিয়ানডার্থাল  .  .  .  
    জার্মানিতে পাওয়া ৩৫ হাজার বছরের পুরনো পাথরের বাঁশি ।  হোমো সাপিয়ান্সরা অবসর মুহূর্তে শিল্পচর্চা করত না ।  কারণ  শিল্প ছিল হোমো সাপিয়ান্সের বেঁচে থাকবার প্রতি মুহূর্তে অবলম্বন ।  শিল্প হল নিজেকে নতুন করে   আবিস্কার করা ।  এই মনোরম অনুভূতি তাকে  বৈরী পরিবেশে টিকে থাকতে সাহায্য করেছিল ।  সে গুহার দেওয়ালে ছবি আঁকত ।  নিজের কিংবা পরিবেশের  .  .  .  সে স্বর্গীয় পুলক লাভ করত  .  .  .   নৃতাত্ত্বিকদের ধারণা ইউরোপ এবং এশিয়া থেকে নিয়ানডার্থালরা বিলুপ্ত হয় আজ থেকে ৪০ , ০০০ বছর আগে ।  অর্থাৎ যে সময়টায় হোমো সাপিয়ান্স ইউরোপে পৌঁছোয়  ।  আগে নিয়ানডার্থালদের  বিলুপ্তির  কারণ হিসেবে মনে করা হত যে  হোমো সাপিয়ান্স  এর হাতিয়ার ছিল উন্নত ।  ভুল ।  নিয়ানডার্থালদের যুদ্ধাস্ত্র ছিল হোমো সাপিয়ান্সদের চেয়ে ক্ষুরধার ।  এবং নিয়ানডার্থালদের শারীরিক গড়ন ছিল হোমো সাপিয়ান্স এর চেয়ে  বলিষ্ট ।   তাহলে নিয়ানডার্থালদের নিশ্চিহ্ন   হওয়ার কী কারণ ?   কারণ হোমো সাপিয়ান্সসদের উন্নত সংস্কৃতি ।  তাদের ভাষা ,   শিল্প ধর্মবোধ ছিল নিয়ানডার্থালদের চেয়ে উন্নত ।   এই উন্নত চেতনার অধিকারী হোমো সাপিয়ান্সদের বংশধররাই ১২০০০ বছর আগে তুরস্কের গোবেকলি টেপে তে উপাসনালয় নির্মান করেছিল ।  তারা  তখনও আদিম শিকারী জীবন যাপন করছিল ।  আদিম মানুষের জীবনে ধর্মীয় চেতনার গুরুত্ব উপলব্দি করতে এই বিষয়ে উল্লেখ করা হল ।       ইউরোপে ৩৫ হাজার বছরের পুরনো ভেনাস মূর্তি ।  এটি আদি ধর্মের ধারণা ,  যৌন চেতনা এবং আদি মাতৃদেবীর প্রতি ইঙ্গিত করে  । এই দেবীমূর্তি  গোবেকলি টেপের উপাসনা নির্মাণের প্রায় ২৫ / ৩০ বছর আগেকার  ।  এই ধরনের নারীমূর্তি সমগ্র ইউরোপ জুড়েই পাওয়া গিয়েছে ।    সে যাই হোক ।  প্রত্নতাত্ত্বিক  ক্লাউস স্মিডস বলেন  ( বা বলা ভালো অনুমান করেন )    .  .  .  শেষ বরফযুগের পর  গোবেকলি টেপে  তে ১২০০ হাজার বছর আগে একদল  শিকারী বসবাস করত ।  যারা ধর্মীয় তাড়নায়  একটি উপসনালয় নির্মাণের উদ্যোগ নেয় ।  উপাসনালয়টি   নির্মাণকালে এরা সম্ভবত থাকত  পশুর চামড়ার তৈরি তাঁবুতে  ।  
     ৩০০০০ বছরের প্রাচীন পাথরনির্মিত  লিঙ্গ ।  অর্থাৎ আজ থেকে   ২৫ / ৩০ হাজার বছর আগে ইউরোপের আদিম মানুষ ধর্মীয় চেতনার অঙ্গ হিসেবে  লিঙ্গপূজা করত ।  ভারতীয় উপমহাদেশে শিবলিঙ্গ পূজা আজও প্রচলিত ।   উপসনালয়টি নির্মাণের সময় আদিম  শিকারীরা  খাবারের জন্য তীরধনুক দিয়ে  বন্য শূকর ,  হাঁস ,  সাপ ,  বৃশ্চিক ,  মাছ ও সিংহসহ আরও অনেক বন্যপ্রাণি পশুপাখি শিকার করত ।  ।  গোবেকলি টেপে  তে  প্রাপ্ত পাথরের তৈরি যে তীরের ফলা পাওয়া গেছে তা  ক্লাউস স্মিডস  এর এই অনুমানকে সমর্থন করে ।  কার্বন ডেটিং অনুযায়ী গোবেকলি টেপে  তে  প্রাপ্ত  পাথরের তৈরি তীরের ফলা  ১২০০০ বছরের পুরনো ।  তখন অবশ্য  শেষ বরফ যুগ শেষ হয়ে গেছে ।  
     প্রস্তরর যুগের  বুনো শিকারীরা পাথরের বুকে এ ধরণের ছবি আঁকতে  পারে এই তথ্যটি  আগেকার সব ধারণা আমূল বদলে দিয়েছে ।    প্রতœতাত্ত্বিক  ক্লাউস স্মিডস মনে করেন :  গোবেকলি টেপে বাইবেলকথিত   ‘ ইডেন উদ্যান ’  নয়  ‘ উডেন উপাসনালয় ’  ।  তাঁর মতে বাইবেলকথিত  ইডেন গল্পটি আসলে স্থানীয় জনসমাজের লোকস্মৃতি ।  যে লোককাহিনী বলে  .  .  .  সুপ্রাচীনকালের  শিকারীদের অলস জীবনের কথা ,  যে  মানুষ ছিল সহজ সরল জীবন যাপন করত  ।  যে জীবনে  তারা গাছ থেকে ফল পেড়ে খেত; মাছ ধরত নদীতে ।  দিনের  বাকি সময় কাটাত গোত্রের লোকদের সঙ্গে আনন্দ উল্লাসে  ।   এই শিকারীরাই পরবর্তীতে বিশেষ কিছু কারণে  কৃষিকাজের মতন শ্রমসাধ্য কাজে জড়িয়ে পড়ল ।   ফসলের মাঠে তারা দিনভর অমানুষিক পরিশ্রম করতে বাধ্য হয় ।   প্রতœতাত্ত্বিক প্রমাণ রয়েছে  যে আদিম যুগে শিকারের তুলনায় কৃষিকাজ ছিল অত্যাধিক কঠোর  । 
   বুনো মানুষের ধর্মচেতনার প্রতিফলন ঘটেছিল পাথরের বুকে  .  .  .     প্রত্নতাত্ত্বিক  ক্লাউস স্মিডস মনে করেন   .  .  .  মানুষ  যাযাবর শিকারজীবন ছেড়ে স্থায়ী কৃষি বসতি গড়ে তোলার পর তার জীবনে নানা রকম পরিবর্তন আসে ।  প্রথমত :   তার দৈনিন্দিন খাবারে আগের তুলনায় আমিষ কমে যায় ।  ফলে তাদের শরীরের হাড়ের গড়নও বদলে যেতে লাগল ।  যার ফলে  শরীরের গড়নও হয়ে উঠল নমনীয় ।  তা ছাড়া ছিল কৃষিজীবনের নানান  দুশ্চিন্তা ।  পোষা জীবজন্তুগুলি  হয়ে উঠছিল শুকনো ,  চিমসে ।  
    ১২০০০ বছর আগে   গোবেকলি টেপের উপাসনালয়টি ওই অঞ্চলের তীর্থযাত্রী বুনো শিকারীরা এসে সমবেত  হত ।   কিন্তু ,  ওই অঞ্চলের শিকারী মানুষের অত্যধিক শ্রমসাধ্য কৃষিকাজ বেছে নেওয়ার মূল কারণ কি ছিল ?  বুনো পশুপাখির সঙ্কট ও জনসংখ্যা বৃদ্ধি ।   তবে অন্য একটি কারণও ছিল ।   প্রত্নতাত্ত্বিক  ক্লাউস স্মিডস মনে করেন   .  .  .  গোবেকলি টেপের উপাসনালয়টি ওই অঞ্চলের  বুনো উপাসক শিকারীরা এসে সমবেত  হত ।  সেইসব আদিম উপাসনাকারীরা  সংখ্যায় ছিল অনেক বেশি ।  এই  কারণে  আদিম উপাসকদের কেবলমাত্র   শিকার করে খাবার যোগানো সম্ভবপর হয়নি ।   ‘ সো আই থিঙ্ক  .  .  .   (  ক্লাউস স্মিডস বলেন  )  দে বিগান কালটিভেটিং দ্য ওয়াইল্ড গ্রাসেস অন দ্য হিলস ।  রিলিজিয়ান মোটিভেটেড পিপল টু টেক আপ ফার্মিং ।  ’   এ মন্তব্যটি অস্বীকার করার উপায় নেই ।  কেননা ওই প্রাগৈতিহাসিক যুগে তুরস্কের ওই  অঞ্চলেই  প্রথম কৃষিকাজের সূত্রপাত হয়েছিল ।  আজ প্রত্নতাত্ত্বিকগণ একমত যে  .  .  .  সুপ্রাচীন তুরস্কই ছিল  ‘ ক্রাডল অভ এগ্রিকালচার ’  ।  বিশ্বের প্রথম শূকর পোষা হয় গোবেকলি টেপে - র ৬০ মাইল দূরে ।  গরু ,  ছাগল ,  ভেড়া - এসব গোবাদি পশু প্রথম পোষ মানানো হয়েছিল পূর্ব তুরস্কে ।  বিশ্বব্যাপী যে গমের চাষ ছড়িয়ে গেল -  তারও প্রথম চাষ হয়েছিল গোবেকলি টেপের কাছে ।  রাই এবং ওটস এর চাষও ওই অঞ্চলেরই শুরু হয়েছিল । 
    জার্মান প্রত্নতাত্ত্বিক  ক্লাউস স্মিডস ।  ইনি গোবেকলি টেপে দেখে বলেছিলেন ,  ' As soon as I got there and saw the stones ,  I knew that if I didn ' t walk away immediately I would be here for the rest of my life .  '   বর্তমানে  গোবেকলি টেপে বিরান ,  উষর এবং পরিত্যক্ত একটি অঞ্চল  ।  অবশ্য গোবেকলি টেপে উপাসনালয়ের টি - শেপড মেগালিথ - এর ওপর খোদাই করা ছবি  দেখে পরিস্কার বোঝা যায় যে আজ থেকে ১২০০০ বছর আগে ওই অঞ্চলটি ছিল সবুজ বনভূমি ঘেরা উর্বর চারণভূমি  ।  অরণ্যে বুনো পশুপাখি; নদীতে  মাছ; সবুজ প্রান্তরে ফসল ও  বন্য দ্রাক্ষাকুঞ্জ ।   কাজেই  বলা যায় আজ থেকে ১০ / ১২ হাজার বছর আগে গোবেকলি টেপে  ছিল ভূস্বর্গ ।  কিন্তুআদিম উপাসকদের খাবার যোগাতে কৃষিকাজ আরম্ভ হল ।  আগেকার  সেই স্বর্গীয় পরিবেশ বদলে গেল ।   কৃষিকাজ আরম্ভ হওয়ার পর সবুজ চারণভূমি লাঞ্ছিত হল !  সেইসঙ্গে বদলে গেল জলবায়ূ ।   ( এটা অবশ্য ২ / ১ বছরে হয়নি; শত শত বছর লেগেছে  )  লাঙ্গলের ফলার দংশণে আর গাছ কেটে ফেলার ফলে  ভূমির ব্যাপক  ক্ষয়ক্ষতি হল ।  একদা স্বর্গরাজ্যে জমিন শূন্য উষর হইয়া উঠিল ।  একদা যা ছিল মরুদ্যান তা কৃষিকাজের জন্য হয়ে উঠল উষর ,  বিরান এবং পরিত্যক্ত ।  কাজেই স্বর্গদ্যান হারিয়ে গেল ।  শিকারী আদম স্বর্গচ্যূত হল ।  সে দোষ চাপাল ইভের  ( নারী  )  র ঘাড়ে ।  নারী কৃষিকাজ আবিস্কার করেছিল বলে ?  সে যাই হোক ।  
বাইবেলে উল্লেখ রয়েছে ইডেন আসিরিয়া রাজ্যের পুবে ।  
তার মানে তো গোবেকলি টেপে  .  .  . 
    কুর্দি মেষপালক ।  ইনিই ১৯৯৪ সালে গোবেকলি টেপে  তে একটি টি - শেপড মেগালিথ আবিস্কার করেন  ।    স্টাডফোর্ড বিশ্ববিদ্যালয়ের ইয়ান হোডডার  যে আবিস্কার সর্ম্পকে  বলেছেন ,   ‘ চেঞ্জেস এভরিথিং ।  ’   কুর্দিরা আজও গোবেকলি টেপে - র পাহাড়টি পবিত্র মনে করে ।  হয়তে আদম -  হাওয়ার স্মরণে ।  তবে এঁর এবং জার্মান প্রত্নতাত্ত্বিক  ক্লাউস স্মিডস এর মনের গড়নের পার্থক্যটিও লক্ষনীয় ।    উৎসর্গ :  গোলাম দস্তগীর লিসানি    ছবি ।  ইন্টারনেট ।  
 তথ্যসূত্র : 
  http :  /  / gobeklitepe . info /  http :  /  / en . wikipedia . org / wiki / GÃ¶bekli _ Tepe  http :  /  / www . earthfiles . com / news . php ? ID = 1984      

                    




গল্প :  হামহাম ঝর্নার অপদেবতা কিংবা  নিয়ানডার্থাল রহস্য



                        মৌলভীবাজারের রাজকান্দি রিজার্ভ ফরেস্টে নিয়ানডার্থাল  - এর ফসিল পাওয়া গেছে ।  আরও সব রহস্যময় ঘটনা ঘটছে এখানে  ।   তোরা শীঘ্রি রাজকান্দি  চলে আয় ।  বৃষ্টিভেজা বিকেলে মিনহাজ  ভাইয়ের ফোন পেয়ে ঝুমুর এর মনটা খুশিতে নেচে উঠল ।  ও মুচকি হেসে মোবাইল অফ করে ।  জানালার বাইরে    ঝিরঝির বৃষ্টি ।  তানভির আর রনি মুখোমুখি বসে দাবা খেলছিল ।  ঝুমুর সোফার ওপর টানটান হয়ে শুয়ে বই পড়ছিল ।  বইটা মুড়িয়ে উচ্ছ্বসিত কন্ঠে বলল ,    বয়েজ গেট রেডি ফর অ্যানাদার অ্যাডভেঞ্চার  । 
মানে ?  তানভির মুখ তুলে তাকালো ।  
মিনহাজ ভাই ফোন করেছে ।  আমাদের আজই রাজকান্দি রিজার্ভ ফরেস্ট যেতে বলেছে ।  ওখানে নাকি কীসব ঘটছে ।  
তানভীর আর রনি লাফিয়ে উঠল ।  ওদের খুশির কারণ আছে ।  বুয়েট বন্ধ ।  ঘরে বসে ঝিমাচ্ছিল ।  তাছাড়া  রাজকান্দি রিজার্ভ ফরেস্ট দারুণ  জায়গা ।    ইসলামপুর ইউনিয়নের কুরমা রির্জাভ ফরেস্টের গহীন বনে হামহাম ঝরনা ।  একেবারে  ভারতের  ত্রিপুরা রাজ্যের  সীমান্ত ঘেঁষে ।  ঝুমুরের কাজিন   মিনহাজ ভাই  শখের প্রাণি বিজ্ঞানী ।  রাজকান্দি রিজার্ভ ফরেস্টে বন্য প্রাণি  নিয়ে  গবেষনা করছেন ।   
রাতে ট্রেন ।  ট্রেনে  রনি কানে হেডফোন গুজে বসে থাকল ।  তানভীর ওর নোটবুকে ঝুঁকে ছিল ।   ঝুমুর একটা বই পড়ছিল ।   তানভীর জিগ্যেস করে ,   কি পড়ছিস রে ঝুমুর ? 
জ্যাকুই হায়েস এর লেখা নিয়ানডার্থালদের নিয়ে একটা রিসার্চ পেপার ।    ‘ হিউম্যানস অ্যান্ড নিয়ানডার্থালস ইন্টারব্রিড ,  অ্যাকরডিং টু আওয়ার অ্যানাটমি ।  ’   
ও ।  ঝুমুর খুব পড়য়া ।  এ বছর ঢাকা বিশ্ববিদ্যালয়ে প্রাণিবিদ্যা বিভাগে ভর্তি হয়েছে ।  ওর বাবা অধ্যাপক শফিক আলী  সরীসৃপ নিয়ে গবেষনা করছেন  ।  রনি ঝুমুরের ক্লাসমেট ।  ও ঢাকা বার্ড ক্লাবের সদস্য  ।  তানভীর রনির কাজিন ।  ও অবশ্য বুয়েটে পড়ছে ।  ইলেকট্রিকালে ।  
 উপবন ট্রেনটি যখন   শ্রীমঙ্গল স্টেশনে  থামল তখন রাত তিনটা  ।  ঝমঝম করে বৃষ্টি পড়ে যাচ্ছিল বাংলাদেশের  বৃষ্টির শহরে ।  করার কিছুই নেই -  প্ল্যাটফর্মে পায়চারি কিংবা বেঞ্চে বসে ঝিমানো ছাড়া ।  সূর্য ওঠার পর   দূর্গম  পথে চলা আরম্ভ হবে  ।   শ্রীমঙ্গল থেকে কমলগঞ্জ ।  কমলগঞ্জ   থেকে বত্রিশ কিলোমিটার পাড়ি দেওয়ার পর  রাজকান্দি রিজার্ভ ফরেস্ট ।  সেখানেই   মিনহাজ ভাইয়ের ল্যাব ।  মিনহাজ ভাই ঢাকা বিশ্ববিদ্যালয়ের প্রাণিবিজ্ঞান বিভাগ থেকে   এম এস সি পাস করেছেন ।  কমলগঞ্জের পূর্ব দিকে সীমান্তের গহীন  বনভূমির  দূর্গম আদিম পরিবেশে আজও  অসংখ্য প্রজাতির  জীবজন্তুর বাস ।  মিনহাজ ভাই  এলনগেটেড টরটয়েস নামে এক ধরণের কাছিম নিয়ে গবেষনা করছেন ।  দক্ষিণ এশিয়ার  কয়েকটি দেশ ছাড়া এই বিরল প্রজাতির কাছিম বাংলাদেশেও পাওয়া যায় । 
অনেকটা যেন মন্ত্রবলে বৃষ্টি থামল ।  ঠিক ভোরের আগে ।  একটা রেস্টুরেন্টে ঢুকে   চা খেয়ে নিল ওরা ।  তারপর  সিএনজির খোঁজ ।  আদমপুর অবধি সিএনজি করে যাবে ।  রাজকান্দি রিজার্ভ ফরেস্টের মূল অংশ অবশ্য আরও দূরে ।  সেই  কুরমা বিজিবি চেকপোস্টের কাছে ।  ওরা গত বছর এদিকে  যখন এসেছিল ।  তখনই ওরা  দেখেছে কুরমা বাজারের পরে   অরণ্য আরও গভীর ।  ওদের ভাগ্য ভালো ।  একটা সি এনজি পেয়ে গেল ।    কমলগঞ্জ -  শ্রীপুর পেরিয়ে  সাড়ে আটটা বাজল রাজকান্দি রিজার্ভ ফরেস্টের আদমপুর বিটে পৌঁছতে ।   সিএনজি থেকে নেমে   মিনহাজ ভাইকে ফোন করল ঝুমুর ।  ফোন  অফ ।  কী ব্যাপার ?  ও কাঁধ ঝাঁকালো ।   
আদমপুরের এই  জায়গাটা বাজারের মতন ।   দোকানপাট খুলেছে ।    বোঝা যাচ্ছে - বাজারের লোকজন  নীল জিন্স আর কালো শার্ট পরা  ঝুমুরকে দেখে অবাক হয়েছে ।   ।   ( গতবারও হয়েছিল  )  তার ওপর ওরা হামহাম ঝরনা অবধি যাবে  বলে স্থানীয় লোকজন আরও অবাক ।  ঝুমুর অবশ্য পাত্তা দিচ্ছিল না ।  ওরা একটা রেস্টুরেন্টে ঢুকে পরোটা আর ডাল দিয়ে নাস্তা খেয়ে নিল ।   একজন মাঝবয়েসি থলথলে চেহারার  লোক বলল ,  আপনেরা হামহাম ঝরনা যাইবেন কেনে ? 
তাতে আপনার সমস্যা কী ?  ঝুমুর এর কন্ঠ বেশ তীক্ষ্ম শোনালো ।  
লোকে হেনে যায় আত্মহত্যা করত ।  
ঝুমুর উঠে দাঁড়িয়ে বলল ,  আত্মহত্যার জন্য অতদূর যাওয়ার কী দরকার ।  এখানে করলেই তো হয় ।  এই চল তো ।  বলে ব্যাকপ্যাকটা কাঁধে তুলে নিল । 
গতবার মিনহাজ ভাই ওদের নিয়ে যাওয়ার জন্য রামু নামে একজন স্থানীয় ছেলেকে পাঠিয়েছিল  ।  এবার তো তার সঙ্গে যোগাযোগ করাই যাচ্ছে না ।  পথটা ওদের আবছা মনে আছে ।  তবে গাইড ছাড়া গেলে পথ হারানোর  সম্ভাবনা আছে ।  ওরা দ্বিধাদ্বন্দে ভুগছিল ।   শেষ অবধি অবশ্য  একজন গাইড পাওয়া গেল ।  বাইশ -  তেইশ বছরের  ছেলেটি স্থানীয় ।  গায়ের রং ফরসা ।   মাথায় ঘন  কোঁকড়া চুল ।  পরনে হলদে গেঞ্জি আর কালো প্যান্ট ।  নাম  মাধব ।  বাঁ হাতে একটি তামার বালা ।  কানে পিতলের রিং ।   
ওরা হাঁটতে শুরু করল ।  এই মুহূর্তে বৃষ্টি - টিষ্টি পড়ছিল না ।  চারিদিক  ঝলমলে রোদে ভেসে যাচ্ছে ।  বলা যায় না কখন আবার বৃষ্টি শুরু হয় ।  হাঁটতে  একটি চাবাগান পড়ল ।  মাধব বলল ,    চা বাগানের নাম বাঘাইছড়ি ।  চারিদিকে   সবুজের সমারোহ ।  ওদিকে তাকালেই  চোখে আরাম হয় ।  রেইনট্রি গাছের গভীর ছায়া পড়েছে ।  তানভির  ' কুল '  বলে আনন্দে  শিস দিল ।  
প্রায় ১৫ কিলোমিটারের মতন হাঁটার পরে  পিচরাস্তা শেষ হয়ে এল ।  এরপর চা বাগান ।  মাধব চাবাগানের বলল ,  কুরমা  ।  এসব চাবাগান গতবারও ওরা দেখেছিল ।  যে দিকেই চোখ যায়  অপূর্ব সবুজ সৌন্দর্য ।   কুরমা বাজার পৌঁছতে পৌঁছতে দশটা বাজল ।  পকেট থেকে নাকিয়া বের করে    মিনহাজ ভাইকে ফোন করল ঝুমুর ।  ফোন  অফ ।  কী ব্যাপার ?   মিনহাজ ভাই তো খুব ভোরে ওঠেন ।  ও কাঁধ ঝাঁকালো ।  
কুরমা বাজার বাজারে  কয়েকটা দোকান ।  মিনারেল ওয়াটার আর  বিস্কুট কিনল ওরা  ।   ওদের দেখে এখানেও যথারীতি জটলা তৈরি হয়েছে ।  নানান প্রশ্ন -  হামহাম ঝর্নার কাছে  কেন যাবেন ।  ওদিকে  কেউ যায় না ।  ইত্যাদি ।   ঝুমুরকে সামান্য ক্ষিপ্ত মনে হল ।  রনি ইঙ্গিতে ওকে শান্ত থাকতে বলল ।   
আবার রওনা হয়ে দেখা গেল মাটির রাস্তাটি  প্রচন্ড এবড়োখেবড়ো ।  মাধব বলল ,   প্রায় দশ কিলোমিটার হাঁটতে হবে । তারপর  ন্যাশনাল টি কোম্পানির  চাম্পারাই চা বাগান ।    চা বাগানটি  শতবর্ষের পুরনো ।  ১৯১০ সালে নাকি প্রতিষ্ঠিত ।  
ওরা চাম্পারাই চা বাগানে পৌঁছল বেলা ১১টার দিকে  ।  এখানেই একটি আদিবাসী গ্রাম রয়েছে ।  গ্রামের নাম :  কলাবন গ্রাম । স্থানীয় অধিবাসীরা  কলাবন পাড়া ।  স্থানীয়রা বেশির ভাগই চা - শ্রমিক ।  কলাবন অদ্ভূত  সবুজ আর  সুন্দর ।  গ্রামের  পিছনে সবুজ পাহাড়ের সারি - ধাপে ধাপে উঠে গেছে ।  সীমান্তের ওপারে  ভারতের ত্রিপুরা রাজ্য ।  
মাধব এর কথায়  একটি করে বাঁশের লাঠি কিনল ওরা ।  হাঁটতে নাকি সুবিধে হবে ।   কলাবনপাড়া পেরিয়ে  সেগুন গাছের ঘন জঙ্গল ।  তার পর আঁকাবাঁকা লাল মাটির পথ ।    উচুঁ নীচু টিলা - পথ ।  ক্রমশ অরণ্য আরও গভীর হচ্ছে ।  পথে বেশ কটি বাঁশের সাঁকো পড়ল  ।   দু ’ পাশে ঘন বাঁশবন ।  মিনহাজ ভাই গতবার বাঁশের  নাম বলেছিলেন ।    ডলু ,  মুলি ,   মিরতিঙ্গা আর কালি  ।   মুলি বাঁশ দেখে চেনা যায়; কিন্তু কোনটা যে ডলু ,   মিরতিঙ্গা কিংবা কালি তা বোঝা মুশকিল ।  বাঁশঝাড় ছাড়াও রয়েছে বড় বড়  গাছ ।  গাছ বেয়ে লতা জড়িয়ে ওপরে উঠে গেছে ।   কয়েকটি গাছে বানর বসে আছে ।  কেমন ছায়া ছায়া পথ ।  পাখির ডাকে কান পাতা যায় ।  নিবিড় অরণ্যের কি সৌন্দর্য !    বেতবনের পাশ দিয়ে যাওয়ার সময়  একটা  ছিপছিপে গড়নের লালকালো রঙের  বনমোরগ ডানা ঝাপটে পালালো ।   
টুক টুক টুক  .  .  .  টুক টুক টুক শব্দে কী পাখি ডেকে উঠল ।  একটা অর্জুন গাছের  খোড়লে সবুজ রঙের ছোট্ট একটা পাখি দেখে তানভির বলে ওঠে ,  ওয়াও ।  কুল !     পাখিটার মাথা লাল রঙের  ।  ঠোঁট কালো ।    রনি বলল ,  ছোট্ট বসন্তবাউরি ।  গাছের কোটরে গর্ত নিজেরা করেনি ।  ওরা প্রাকৃতিক কোটরে থাকে । 
কী সুন্দর !   ঝুমুর উচ্ছ্বাস প্রকাশ করে ।   ওর গলায়  একটা লাল রঙের সনি সাইবার - শট ডিএসসি  - টি এক্স সিক্স সিক্স ঝুলছে ।  ক্লিক করার আগেই উড়ে পালালো পাজি পাখিটা ।  ঝুমুরকে কেমন বিমূঢ় দেখালো ।  
ওরা হাঁটছে ।  পায়ের তলায় বাঁশপাতা আর কাটা বাঁশের টুকরো ।  চারিদিকে তাকিয়ে তানভির ভাবল  : এই রাজকান্দির এই অরণ্য  দূর্গম বলে বনদস্যুরা এখনও একে গিলে খায়নি ।  বনদস্যুদের কবল থেকে লাউয়াছড়া রক্ষা পায়নি ।    হাঁটতে হাঁটতে  ওরা একটি তিনরাস্তার মোড়ে পৌঁছল ।  মাধব জায়গাটিকে বলল ,  ত্রিমোহনা ।  সে আরও বলল ,  ডানদিকের রাস্তাটি পাহাড়ী ।  আর সিধা পথটি ঝিরিপথ ।  দু পথেই হামহাম পৌঁছনো যায় ।  
গতবার ওরা পাহাড়ি পথে গিয়েছিল ।  তাই ঝুমুর  চেঁচিয়ে উঠল ,  ঝিরি ঝিরি ঝিরি ।  
রনি মুচকি হাসল ।     ঝিরিপথটি অর্পূব ।  কী শীতল  পানি !  কী ঠান্ডা অনুভূতি ।  জলের গভীরতা কোথাও হাঁটু ,  কোথাও গোড়ালী আবার কোথাও কোমর অবধি  ।  পায়ের নীচে থিকথিকে  কাদা ।  ভয়ানক পিচ্ছিল পথ ।  ওরা বাঁশের লাঠি ধরে সাবধানে এগুচ্ছে ।   গভীরতা মাপতে  বাঁশের লাঠি কাজে লাগছে বেশ ।  পায়ের নীচে শ্যাওলা ধরা  পাথর আরও পিছল ।  ঝিরির ওপর বড় বড় সব পাথরের বোল্ডার ।  দু ’ পাশে বড় বড় বাঁশ তোড়ণের মতন বেঁকে আছে ।  দুপাশে পাহাড় ।  পাহাড়ের  গভীর ছায়া পড়েছে ঝিরির ওপর  । 
জুক ধইরলে আমারে বইলেন ।  মাধব বলল ।  
সৌভাগ্যক্রমে জোঁকের দেখা মিলল না অবশ্য ।  ওরা ক্রমশ ওপরে উঠে যাচ্ছে ।  পথটি আপস্ট্রিম বলে ।  
তানভির বলল ,  বাংলাদেশ সরকারের উচিত কলাবন পাড়া থেকে হামহাম ঝরনা পর্যন্ত কেবল কার বসানো ।  
তা হলেই হয়েছে ।  রনি ব্যঙ্গ করে বলে ।  
মাধবও ঝকঝকে দাঁত বের করে হাসল ।  বাংলাদেশের প্রত্যন্ত এলাকার মানুষও রাজনীতি সচেতন ।  
সামনে একটি টিলা পড়ল ।  মাধব টিলার নাম বলল ,  মোকামটিলা ।  টিলাটি কেমন যেন -  মাটি ও পাথরের মেশানো ।  ধাপে ধাপে  সিঁড়ি  টিলার শীর্ষে চলে গেছে ।  সিঁড়ি কারা করেছে -  কে জানে ।  শিকড় লতা ধরে  ধরে  কোনওমতে ওরা চূড়ায় পৌঁছল ।  
কাঁধের ব্যাকপ্যাক খুলে ,  রেস্ট !  রেস্ট !  বলে চেঁঁচিয়ে উঠল ঝুমুর ।   রনি আর তানভিরও ব্যাকপ্যাক খুলে  বসল ।  রনির শ্যামলা মুখে ঘাম ।  ঢকঢক করে  পানি খেল রনি ।   মাধব একটা বিড়ি ধরাল ।  
আশেপাশে তাকাচ্ছে ঝুমুর ।   তানভির জিজ্ঞেস করে ,  কি দেখছিস রে ? 
নিয়ানডার্থাল ।  ঝুমুর বলল ।  মিনহাজ ভাই কাল ফোনে বললেন ,  এই রাজকান্দি রিজার্ভ ফরেস্টে নিয়ানডার্থাল  - এর ফসিল পাওয়া গেছে ।  বলে প্যাকেট খুলে   মাধবকে বিস্কুট দিল ।  মাধব সামান্য ইতস্তত করে বিস্কুট নিল ।  
তানভির জিজ্ঞেস করল ,  নিয়ানডার্থাল এখানে ছিল ?  এই  মৌলভী বাজারে ?  
ঝুমুর এক ঢোক পানি খেয়ে বলল ,  আহা ।   প্লাইস্টেসিন যুগে কি মৌলভীবাজারের নাম মৌলভীবাজার ছিল নাকি ?  অরণ্য আরও ঘন ছিল ।   প্লাইস্টেসিন মানে ? 
প্লাইস্টেসিন হল ভূতাত্ত্বিক যুগের নাম  ।  এর সময়কাল ছিল ২ , ৫৮৮ , ০০০ থেকে ১১ , ৭০০ বছর ।  
নিয়ানডার্থাল সম্বন্ধে আমি তেমন জানি না রে  ,  একটু  ব্রিফ কর তো ।  বলে বিস্কুটে কামড় দিল তানভির ।  
নিয়ানডার্থালরা আধুনিক মানুষের প্রথম পূর্বপুরুষ ,  মানে মানুষের প্রাগৈতিহাসিক পূর্বপুরুষ ।  ৩৭ হাজার বছর আগে ওরা  বেঁচে ছিল  ।   রাশিয়ার মেরু অঞ্চলে ঘোরাফেরা করত ।  ওদের   শরীর ছিল রোমশ ।  কিছুটা ঝুঁকে চলত ।  গড়ন শক্তপোক্ত ।  নিয়ানডার্থালরা  পাথরের তৈরি অস্ত্রশস্ত্র বানাত ।  ওরা ভারি বুদ্ধিমান ছিল ।  মাথা আধুনিক মানুষের চেয়ে বড় ।  মেয়েদের ব্রেস্টও বড় ।  অনেকের মতে নিয়ানডার্থালরা লোপ পেয়েছে  তবে ঠিক  বিলুপ্ত হয়নি । 
বিলুপ্ত হয়নি মানে  ? 
বিলুপ্ত হয়নি মানে -   নিয়ানডার্থালরা আজও  অন্যভাবে টিকে আছে ।   আধুনিক মানুষ অর্থাৎ হোমো সাপিয়ান্স এর সঙ্গে ওরা মিশে গেছে ।  মানে আমাদের শরীরে নিয়ানডার্থাল  দের জিন রয়েছে ।  এ নিয়ে ইন্টারব্রিড থিউরিও আছে ।  
রনি বলল ,  আচ্ছা ,  মাধব  ।  এখানকার অনেকে বলে হামহাম ময়দানব আছে  ।  তুমি কি কখনও দেখেছ ? 
না ।  আমি দেখি নাই ।  তয় আমার দাদা ঠাকুর দেখেছেন ।  
হুমম ।  
আচ্ছা ,  এখন ওঠা যাক ।  বলে ঝুমুর উঠে দাঁড়াল ।   ওরা টিলা থেকে সাবধানে নামতে থাকে ।  টিলার নীচে নিবিড় অরণ্য ।   দু ধারে ঘন বাঁশের বন  ।  তারপর আবার ঝিরি ।  রনি হিসেব করে দেখল ওরা সব মিলিয়ে আড়াই ঘন্টার মতন হেঁটেছে ।  বেশ ক্লান্ত লাগছিল ।  বাঁশ আর পাথর বিছানো  ঝিরি পথটা সরু ।  এই জায়গাটা একটা   খাঁজের মতন  ।  নানা রকম পোকা  ডাকছে ।  ঝিঁঝির ডাকে পুরো খাঁজটা মূখর ।  চারিদিকে পাহাড় ঘেরা ।  বড় ছায়াময় ।  
একটু পর  একটানা ছিরর ছিরর জলের শব্দ শুনতে পেল ওরা ।  
ঐ যে ।  হাত তুলে রনি বলল ।  
প্রায় সত্তর ফুট উঁচু একটা কালচে পাথরের স্ল্যাব ।  তার ওপর থেকে সফেদ জলের ধারা গড়িয়ে পড়ছে ।  পানি যেখানে পড়েছে সেখানে ছোট্ট একটা জলাধার তৈরি হয়েছে ।  তার চারপাশে বড় বড় পাথরের বোল্ডার ।   মাধব বলল ,  এখানকার স্থানীয় অধিবাসীরা পানি পতনের স্রোতধ্বনিকে  ‘ হামহাম ’  বলে ।  তাই  জলপ্রপাতের এই নাম । 
মাধব বলল ,  আমাকে এবার বিদায় দিন দিদি । 
ঠিক আছে ।  আমাদের সাহায্য করার জন্য ধন্যবাদ ।  বলে ঝুমুর ওকে একটা পাঁচশ টাকার নোট দিল । 
মাধব অত্যন্ত বিনয়ের সঙ্গে ঝুঁকে  সেলাম করে চলে গেল ।  
এবার পথটা চেনা ।  ওরা হাঁটতে থাকে ।  শুকনো পাতা বিছানো বেশ সরু পথ ।  বাতাসে কেমন বুনো গন্ধ ।  একটা কাঠবেড়ালি ওদের সাড়া পেয়ে তিড়িং বিড়িং কলে পালিয়ে গেল ।  পোকামাকড় ও পাখির ডাক এখানেও তীব্র ।  তবে সব ছাপিয়ে ঝরনার শব্দই  .  .  . 
একটু পর গাছপালার ফাঁকে একটা  সাদামাটা মাটির বাড়ি চোখে পড়ল ।  বাড়ির   চারপাশে শক্ত  তারের বেস্টনী দেওয়া ।  চালের ওপর সোলার প্যানেল ।  ভিতরে ঢোকার মুখে বিশাল কড়ুই গাছ ।   উঠানে একটা কাঠের গুঁড়ির ওপর খরগোশ কোলে বসেছিল রামু ।  বয়স এই আঠারো - উনিশ  ।  গায়ের রংটি মিশমিশে কালো ।  মেয়েলি ধরণের গোলপানা মুখ ।  নাক চ্যাপ্টা ।  কানে তামার  রিং ।  পরনে সবুজ  হাফপ্যান্ট আর সাদা গেঞ্জি ।  
রামু ওদের দেখে উঠে দাঁড়াল ।  খরগোশটা এক লাফে ছুটে পালাল ।  
দাওয়ার ওপর ব্যাকপ্যাক  রেখে ঝুমুর জিজ্ঞেস করল ,  রামু ,  মিনহাজ ভাই কই ?  ফোনে পাচ্ছিনা কেন ? 
রামু বলল ,  বলি দাদা তো কাল রাত্তিরে  ফিরেন নাই কো ।  
কখন বেড়িয়েছেন ? 
কাইল দুপুর তখ হইল বলে ।  
ঝুমুরের ভুঁরু  কুঁচকে ওঠে ।  মিনহাজ ভাইয়ের কি কোনও বিপদ হয়েছে ?  ঘড়ি দেখল ।  এখন আড়াইটার মতন বাজে ।  মিনহাজ ভাই কাল ফোন করেছিল বিকেলে ।  তার মানে কাল বিকেল পর্যন্ত কোনও বিপদ হয়নি ।  
রামু রান্নাবান্নার আয়োজন করতে লাগল ।  ওরা ঘুরে ঘুরে দেখল ।  বাড়িতে তিনচারটি ঘর  ।  সবচে বড় ঘরটাই ল্যাব ।  বেড়ায় জগদীশ চন্দ্র বসুর সাদাকালো  একখানি ছবি সাঁটা  ।   তার পাশে লেখা :  Nothing in Biology makes sense except in the light of evolution . Theodosius Dobzhansky .  টেবিলের ওপর কয়েকটি খাঁচা ।  তাতে বানর বসে ঝিমাচ্ছে ।  পিছনের উঠানে একটি  পাকা চৌবাচ্চা ।  কালচে  পানিতে  কাছিমের ছানা ।  একটা ঘরে ডাঁই করা শুকনো কাঠ ।  এদিকটায় যখন - তখন বৃষ্টি হচ্ছে  ।  রান্নাবান্নার জন্য শুকনো কাঠের বড্ড অভাব । 
মিনহাজ  ভাইয়ের খোঁজ করা দরকার ।  দূরের টিনের চালা  রোদে ঝকঝক করছিল ।  বি এস এফ ক্যাম্প ।  এরা যখন তখন গুলি করে ।  তানভির উদ্বেগ টের পায় ।  ও  বলল ,  চল ।  ঝরনায় গোছল করে এসে খেয়ে দেয়ে তারপর  মিনহাজ ভাইয়ের  খোঁজে বের হই ।  
ওরা হামহাম ঝর্নার কাছে এল ।  পানি পড়ার শব্দে মনে হচ্ছে কানের পরদা ফেটে যাবে ।    পাথর টপকে  ওরা পানিতে নামল ।  অসম্ভব  ঠান্ডা পানি ।  অবশ্য রোদ ছিল ।  যাত্রাপথের সব  ক্লান্তি মুছে গেল ।  পানির গভীরতা বেশি না ।  বুক পর্যন্ত ।    
রামু খিচুরি রেঁধে অপেক্ষা করছিল ।  ওর রান্না চমৎকার ।  আগেও খেয়েছে ।    এতক্ষণ ঝলমলে রোদ ছিল ।  খাওয়ার সময় মেঘ করে এল ।   খাওয়ার পর রামু কড়া ব্ল্যাক কফি নিয়ে এল ।  কফি খেয়ে ওরা বেরুতে যাবে ।  তার আগেই শুরু হল তুমুল বৃষ্টি  ।    অনেকটা বাধ্য হয়েই ওরা সন্ধ্যা অবধি ঘরে আটকে থাকল ।  বৃষ্টি থামল সন্ধ্যার কিছু আগে  ।  ধবধবে পূর্ণিমার আলোয় চারপাশ ভেসে যাচ্ছিল ।  বনময় কী এক সুগন্ধ ।  যে সুগন্ধের নাম নেই ।   আকাশে আলোর বন্যা ।  পথে অবশ্য কাদা আর ভিজে পাতা ।  ঠান্ডা বাতাস বইছিল । ওরা হামহাম ঝর্নার কাছে চলে এল ।  রাতের নির্জনতায় পানি পড়ার শব্দ অত্যন্ত গভীর ।  
অসাম ।  তানভির চারিদিকে তাকিয়ে বলল ।  
রনি বলল ,  ওই যে দ্যাখ ।   
কী ? 
পাথরের ফাঁকে একটা সেলফোন ।  এলজি অপটিমাস প্রো ।  ঝুমুর কুড়িয়ে নিয়ে বলল ,  আরে !  এটা তো মিনহাজ ভাইয়ের ।  গত বছর মা গিফট করেছিল । 
রনি গম্ভীর কন্ঠে বলল ,  মিনহাজ ভাই তাহলে বিপদে পড়েছেন । 
তাই মনে হয় ।  বলে   ঝুঁকে একটা পাথর তুলে নিল ঝুমুর ।  পাথরটা  খুঁটিয়ে খুঁটিয়ে দেখে বলল ,  রনি দেখ ,  এই পাথরটা নিয়ানডার্থালদের    Mousterian সংস্কৃতির ।  এই যে দ্যাখ ।  এদিকটা কেমন ভোঁতা ।  সেদিন  ক্লাসে হাসান স্যার এ নিয়ে বললেন ।  
রনি  বলল ,  হুমম ।  নিয়ানডার্থালদের    Mousterian  সংস্কৃতির সর্বশেষ নিদর্শন পাওয়া গেছে  জিব্রাল্টার এর দক্ষিণ উপকূলের গোরহ্যাম গুহায় ।   
তানভির জিজ্ঞেস করে ,  নিয়ানডার্থাল এর ফসিল কি এখানেই পাওয়া গেছে ?  
রনি বলল ,   সেখানে নিয়ানডার্থাল দের ফসিল পাওয়া যায় সাধারণত সেখানে ওদের পাথরের অস্ত্রশস্ত্রও পাওয়া যায় ।  বলে এদিক ওদিক তাকাল ।  
হঠাৎ করেই জঙ্গল অস্বাভাবিক শান্ত হয়ে এল ।  ঝিঁঝি পোকার তারস্বরে  ডাকছিল ।   থেমে গেল ।   ঝুমুর এদিক ওদিক তাকায় ।  কি ব্যাপার ? 
রনি ভয়ার্ত কন্ঠে বলল , ওই দ্যাখ ।  
তানভির ও ঝুমুর একসঙ্গে তাকাল ।  চাঁদের আলোয় পরিস্কার দেখা যায় ।  পাথরের ওপর একটি নিয়ানডার্থাল দাঁড়িয়ে ।  পাথরের ওপর ছায়া পড়েছে ।   উচ্চতায় সাড়ে পাঁচ ফুটের মতো ।  সামান্য ঝুঁকে আছে ।   রোমশ শরীর ।  পরনে চামড়ার পোশাক ।   
তানভির ফিসফিস করে বলল ,  নিয়ানডার্থাল ! 
মেরুদন্ডে শীতল আতঙ্কস্রোত টের পায় রনি ।  ঝুমুর মুখে হাত চাপা দিয়েছে ।  ওর গলায় ঝোলানো সনি সাইবার - শটটা তুলে  ছবি তুলতে যাবে - নিয়ানডার্থাল ঝুঁকে একটা পাথর তুলে নিল হাতে ।   ভোঁতা পাথর ।  
হঠাৎ ডান দিক থেকে টুক টুক টুক  .  .  .  টুক টুক টুক শব্দ ভেসে এল ।  সেই শব্দ শুনেই কিনা কে জানে  -  নিয়ানডার্থালটা  চোখে পলকে পাথর টপকে  অদৃশ্য হল ।  
রনি বলল ,   ছোট্ট বসন্তবাউরির ডাক ।  
চারিদিকে চেয়ে তানভির বলল ,  হ্যাঁ ।  কিন্তু  নিয়ানডার্থালটা ভয় পেল কেন ? 
হঠাৎ ডানদিকে মচমচ শব্দ হল ।  কার যেন  পায়ের শব্দ মনে হল ।   ওরা চমকে তাকিয়ে দেখল মিনহাজ  ভাই ।  শীর্ণ লম্বা ।  একমাথা কোঁকড়া চুল কাঁধ অবধি নেমে এসেছে ।  চোখে চশমা ।  ফরসা ।   লম্বা মুখটিতে খোঁচা খোঁচা দাড়ি ।  ঘন মোচ ।  পরনে সবুজ হাফশার্ট ।  কালো প্যান্ট ।  মিনহাজ  ভাই কে কেমন ক্লান্ত দেখাচ্ছে ।  
মিনহাজ  ভাই ! 
মিনহাজ  ভাই  ওদের দেখে হাসলেন ।  চাঁদের আলোয় সে হাসি মলিন দেখাল । 
তোমায় ফোনে পাইনি ।  কেন ?  
বিপদে পড়েছিলাম ।  
বিপদ মানে ? 
বলছি ।  তোরা নিয়ানডার্থাল  দেখে অবাক হয়েছিস ,  না ? 
বাহ্  ।  অবাক হব না মানে !  বলে ঝুমুর জিজ্ঞেস করে ,  তোমার কি বিপদ হয়েছে ?  
আর বলিস না ।   কাল বিকেলে তোকে ফোন করার পর এখানে এসেছি ।  হঠাৎ বিএসএফ এসে আমাকে ঘিরে ধরল ।  তারপর ওদের ক্যাম্পে ধরে নিয়ে যাতা প্রশ্ন শুরু করল ।  বললাম আমি বিজ্ঞানী ।  ওরা বিশ্বাস করে না ।  কাল সারারাত আর আজ সারাদিন আটকে একটু আগে ছাড়ল ।    ক্যামেরা রেখে দিল আর এখান থেকে আমাকে চলে যেতে  হবে বলল । 
ওহ্  ।  রনির চোখমুখ কুঁচকে যায় ।  ওদের  ক্যাম্প তো  কাছেই ।  দুপুরে ক্যাম্পের  টিনের চালা দেখেছিল । 
এখন কি করবে ? 
বলছি ।  আয় ।  বলে মিনহাজ ভাই  হাঁটতে থাকেন । 
ওরা হাঁটতে থাকে ।   গাছপালার ফাঁকে গুহা চোখে পড়ল ।  গুহামুখটি বেশ বড় ।  ভিতরে কেমন বাসী মাংসের  গন্ধ ।  ঝুমুরের শরীর সামান্য গুলিয়ে ওঠে ।    ঝুমুর মিনহাজ ভাইয়ের  পাশে হাঁটছিল  ।   ফিসফিস করে বলল ,  নিয়ানডার্থাল   এর ব্যাপারটা তুমি জান ।  না ? 
হ্যাঁ ।  জানি ।  ওদের সঙ্গে আমার সর্ম্পক ভালো ।  ওদের ভাষাও শিখছি ।  
আজ তাহলে নিয়ানডার্থাল টাকে তুমিই সঙ্কেত পাঠিয়ে সরে যেতে বললে ? 
হ্যাঁ ।  বললাম যে এদের আমি চিনি ।  
তাই বলে বসন্তবাউরি পাখির ডাক ?  
প্রাণি জগতের ভাষা সীমাবদ্ধ ।  এই জগতে একটা শব্দের অনেক রকম মানে থাকে ।  
গুহার ভিতরে ওরা মাংস পোড়া গন্ধ পাচ্ছিল ।  গুহার ভিতরে  আগুন জ্বলেছিল ।  ওখানে পৌঁছনোর পর ওরা তিনজনই থমকে গেল ।  আগুনের কুন্ডলী  ঘিরে  নিয়ানডার্থালরা বসে আছে ।  সংখ্যায়  তিরিশ -  চল্লিশ জন হবে ।  তারা   হাত নেড়ে নেড়ে কথা বলছে ।  দেয়ালে তাদের ছায়া পড়েছে ।  পরনে চামড়ার  পোশাক ।  কয়েক জনের গলায় আর কানে মাটির গয়না ।  কোলে শিশু  - নিয়ানডার্থাল । এদের নিয়ানডার্থাল   -  নারী বলে মনে হল ।  অমৃণ মেঝের ওপর কতগুলি  মাটির হাঁড়ি পড়ে আছে ।  তার হাড়ের স্তূপ আর পশু  চামড়া ।  পশুর মাথার খুলিও রয়েছে  ।    কয়েকজন নিয়ানডার্থাল কী একটা প্রাণি কাটা মাংসের টুকরো   ছিড়ে ছিড়ে আগুনে ফেলছে ।  
মিনহাজ  ভাই বলল ,  নিয়ানডার্থাল  সামাজিক ।  দলবদ্ধ হয়ে থাকে ।  ওদের চিন্তাভাবনায় বেশ উন্নত ।   ধর্মের প্রাথমিক  ধারণা ওদের মধ্যে ছিল ।  এদের সঙ্গে মিশে আমি যা বুঝেছি ,  তা হল ,    প্লাইস্টেসিন যুগে  যুগ থেকেই  নিয়ানডার্থাল রাজাকান্দিতে  আছে ।   ওরা এখানেই থাকবে ।  আমি ওদের কথা প্রাণিবিজ্ঞানীদের জানাব না ।  
তোমার সঙ্গে  কী ভাবে নিয়ানডার্থালদের  এত  ভাব হল ? 
বছর খানেক আগের কথা ।  হামহাম ঝরনার কাছে কালিবাঁশের জঙ্গলে  একটা নিয়ানডার্থাল  আহত অবস্থায় পড়েছিল ।  ওর ঘাড়ে গুলি লেগেছিল ।  মে বি চোরাচালানি অর ভারতীয় সীমান্ত রক্ষী ।  তারপর ওকে ট্রিটমেন্ট করে সুস্থ করে তুলি ।  পরে সেই আমাকে  এখানে নিয়ে এল ।  ওর  গ্রুপের  সঙ্গে  পরিচয় করিয়ে দিল ।  ওদের সঙ্গে আমার সর্ম্পক ভালো ।  তোরা একটু দাঁড়া ।   আমি আসছি ।  বলে মিনহাজ  ভাই নিয়ানডার্থাল দের কাছে চলে গেলেন ।  নিয়ানডার্থালরা মিনহাজ  ভাই কে দেখে   উঠে দাঁড়াল ।  ওরা যে  মিনহাজ  ভাই কে গভীর শ্রদ্ধা করে তা বোঝা যায় । 
মিনহাজ  ভাই  একটু পর ওদের কী সব বলে ফিরে এলেন । 
ওদের তুমি কি বললে ? 
গুহামুখের দিকে যেতে যেতে মিনহাজ  ভাই  বললেন ,  ওদের বললাম বি এস এফ এর বাড়াবাড়ির কথা ।  ওরা এখন   বিএসএফ  ক্যাম্প আক্রমন করতে যাবে  ।  বিএসএফ এর সদস্যরা ভয়ানক  কুসংস্কারগ্রস্থ ।  এতগুলি নিয়ানডার্থাল একসঙ্গে  দেখে তারা আর এ জীবনেও   এদিকে ঘেঁষবে না ।  
জোস !  তানভির বলে ওঠে । 
রনি জিজ্ঞেস করল ,  আচ্ছা ,  মিনহাজ  ভাই  ।  এখানকার মানুষ যে হামহাম ঝরনার অপদেবতা কিংবা  ময়দানবের  কথা বলে সেটা কি আসলে নিয়ানডার্থাল  ?  
হুমম ।   কেবল আজকের না আজ থেকে তিন হাজার কি দুই হাজার কি এক হাজার বছর আগেকার স্থানীয় লোককাহিনীতে যে ময়দানবের  কথা আছে তাও ওই নিয়ানডার্থাল ।  
রনি বলল ,  বুঝলাম  নিয়ানডার্থাল  এর ভয়ে বিএসএফ আর এদিকে ঘেঁষবে না ।  কিন্তু হামহাম ঝরনা দেখতে বাংলাদেশের তরুণ প্রজন্মের   পর্যটকেরা আসছে ।  তাদের কী হবে ?   
মিনহাজ    ভাই হেসে  বললেন ,  নিয়ানডার্থালরা  পাতার ফাঁকে ওদের দিকে উঁকি দেবে ।   আর একটু ভয় দেখাবে ।  এটুকু অধিকার ওদের আছে ।  আফটার অল এটা ওদেরই রাজ্য ।  
ওরা হেসে উঠল ।  
গুহার বাইরে অপার্থিব পূর্ণিমার আলোয়  ভেসে যাচ্ছিল ।  নির্জন রাত্রির স্তব্দতা ভেঙে ছোট্ট বসন্তবাউরি ডেকে ওঠে  ।   টুক টুক টুক  .  .  .  টুক টুক টুক  .  .  .  টুক টুক টুক  .  .  . 
 উল্লেখ্য :  নিয়ানডার্থাল  সম্বন্ধে নানান তথ্য ও তত্ত্ব  দিয়ে সাহায্য করেছেন ব্লগার সুমন সোহরাব ।  হামহাম ঝরনা এবং  রাজকান্দি রিজার্ভ ফরেস্ট সম্বন্ধে  প্রিয় ব্লগার দুখী মানবের নীচের অসাধারণ এই পোস্টটি না পড়লে  এই গল্পটি লেখা সম্ভব হত না ।   এই গল্পটি  লিখতে আরও যেসব  পোস্ট সাহায্য করেছে ।      তথ্য ও ছবি দিয়ে সাহায্য করার জন্য আমি সুমন সোহরাব ,  দুখী মানব ,  মেঘনা পাড়ের ছেলে ,  সরব এবং ধূসরধ্রুব কে আন্তরিক কৃতজ্ঞতা জানাচ্ছি । 


                    




গল্প :  কপিল   ( শেষ পর্ব ) 



পিছনে যখন চর লেগেছে তখন অযোধ্যার দিনগুলি দিনদিন আরও কঠিন হয়ে উঠবে ।  সঞ্জয়দের  মিছিমিছি বিপদে ফেলে কী লাভ ।  ওর জন্যই তো বইটা লেখা সম্ভব হল ।  আমার বরং এখান থেকে  চলে যাওয়াই ভালো ।  কিন্তু কোথায় যাব ?  বাংলাদেশে ফিরেও তো লাভ নেই ,  ওখানে প্রতিনিয়ত মায়ের স্মৃতি ,  লতাদির স্মৃতি তাড়িয়ে বেড়াবে ।  আপাতত আমি এ - নগর ছেড়ে চলেই যাই ।  ঝুলিটা কাঁধে তুলে নীচে নেমে এল কপিল ।  এক তলার অলিন্দে গম্ভীর মুখে পায়চারি করছিল সঞ্জয়  ।  কপিলকে দেখে থমকে দাঁড়াল ।  সঞ্জয়ের কাছে গিয়ে মৃদুস্বরে কপিল বলল ,  আমি  .  .  . আমি চলে যাচ্ছি সঞ্জয় ।  আমি তোমাকে  .  .  .  তোমাদের কোনওদিনই ভুলতে পারব না ।  সঞ্জয় গভীর আবেগে কপিলকে বুকে টেনে জড়িয়ে ধরে রাখল   ।   অনেকক্ষণ ।  তারপর ক্লান্ত স্বরে বলল ,  অনুরূপার সকাল থেকে প্রসব বেদনা উঠেছে ।  এই কারণে ভারি উদ্বেগ বোধ করছি ।  ওহ্ ।  সঞ্জয় বলল ,  অনুরূপা বলেছে  ওর যদি ছেলে হয় তা হলে নাম রাখবে কপিল ।  এত কিছুর পরেও  ফিসফিস করে জানতে চাইল কপিল ,  আর মেয়ে হলে ?  সঞ্জয় আলিঙ্গনমুক্ত হয়ে ম্লান হেসে  বলল ,  তাও বলেছে অনু ।  কপিলা ।  কপিল কেঁপে উঠল ।  মনে মনে বলল ,  আমার আত্মজাকে তোমার কাছে রেখে গেলাম সঞ্জয় ।  তুমি ওকে বাবার ভালোবাসা দিও ।  দীর্ঘশ্বাস চেপে অলিন্দ থেকে নেমে সদর দরজার কাছে আসতেই আমলকি গাছের পাশে দূরন্ত বাতাসেরা জড়িয়ে ধরল কপিলকে ।  আজ বাতাসের দিন; চমৎকার রোদ উঠেছে আজ ।  আশ্চর্য !  শ্রাবণ মাসের শেষ  -  দিনটি আজ মেঘলা হতেও পারত ।   সদর দরজার সামনে দাঁড়িয়ে মুখ তুলে একবার দোতলার অলিন্দের দিকে তাকাল কপিল ।  ওখানেই কোনও এক ঘরে এই মুহূর্তে প্রসব বেদনায় কাতরাচ্ছে অনু ।   একবার অনুরূপার মুখটা দেখে গেলে কী এমন হত ?   না ,  তা হয় না ।  বিচিত্র সব বিধান তৈরি করে সমাজ মানুষ থেকে মানুষকে অনেকই দূরে ঠেলে দিয়েছে ।  না ,  আমি এইসব নিয়ে দুঃখ করব না ।  কপিল ,  পা ফেলে দ্রুত হাঁটতে লাগল  ।  অনুরাধার সঙ্গে শেষবার দেখা করা দরকার ।   অনুরাধা যদি আমার সঙ্গে যেতে রাজি হয় তো ওকে আমি আজ সঙ্গে নেব ।   অনুরাধার চোখে সেদিন উপেক্ষা দেখেছে কপিল ।  আজ বিদায়লগ্নে রুক্ষ আচরণ না করলেই হয় ।  করলেই বা কী ।  মহাকালের বুকে বুদবুদের মতন ভেসে ওঠা মিলিয়ে যাওয়া এসব তুচ্ছ ঘটনা কে মনে রাখবে ।   গলিটা নির্জন হয়ে আছে ।  গণিকালয়ের মেয়েরা বলল ,  অনুরাধা বেঁচে নেই ।  কপিল কেঁপে উঠল ।  কী হয়েছিল ?   উত্তর নেই ।  মৃত্যু ,  মৃত্যুই  -  এ নিয়ে প্রশ্ন তুলে কী লাভ ।  হায় ,  একদিন অনুরাধা আমার হাত ধরে অস্মক রাজ্যে পালিয়ে যেতে চেয়েছিল ।  বইটা লেখা হয়নি বলে আমি তখন রাজী হয়নি ।  আজ হল ।  আজ অনুরাধা বেঁচে নেই ।  এক বুক কষ্ট নিয়ে দোতলাবাড়ি থেকে গলিতে নেমে এল কপিল ।  কিছুক্ষণ দাঁড়িয়ে রইল ।  তারপর মহাসড়কের দিকে হাঁটতে - হাঁটতে ভাবল :  সুখদুঃখের অনুভূতি আমার মধ্যে হচ্ছে না ,  এসব পরিবর্তন হচ্ছে প্রকৃতির মধ্যে ,  নারীর মধ্যে ,  আমার মায়ের মধ্যে; তিনি আমায় গর্ভে ধারণ করেছেন বলে ।  এই দুঃখপূর্ণ জগতে সন্তানজন্ম দেওয়ার জন্য মায়েরা জীবনভর অনুতপ্ত থাকেন ?   সন্তানের  জন্য দুঃখ বোধ করেন  ?  অথচ ,  গর্ভধারণ না - করে উপায় নেই ।  নারীর  -  এও এক দুঃখ ।  তারপর  অযোধ্যা নগর থেকে বেরিয়ে বহু বছর প্রাচীন ভারতের অরণ্য - জনপদে ঘুরে বেড়াল কপিল ?  হাঁটতে - হাঁটতে তাঁর শরীর মলিন ও শীর্ণ   হয়ে এল ?   তাঁকে বৃদ্ধর মতন দেখাল ?   তাঁর  চুলে সন্ন্যাসীদের মতো দীর্ঘজটা ,  ঘন গোঁফ ,  লম্বা দাড়ি ?  কে তাহারে চিনতে পারে ?  একটা সময়ে তার  পরনের পোষাকও ছিঁড়ে গেল ।  যাক ।  আমার যা বলার ছিল আমি বলেছি ।  এখন মরেও শান্তি পাব  ।  অথবা আসলে আমরা জন্ম নিই না ,  নারীগর্ভে আজন্ম বসবাস করি ।  আমার বসবাস নারীতে  - প্রকৃতিতে ।  প্রকৃতিই দ্বিতীয় গর্ভ ।  পরিবর্তন যা হয় ওখানেই হয় ,  আমাতে নয়; আমি কেন শোক করব ? কোনও নগরে প্রবেশ করলে কপিলকে পাগলের মতন দেখায় ।  অবোধ বালকেরা তাকে লক্ষ করে  ঢিলও ছোড়ে; কপিল হাসে ।  এদের মা - রা কই ?  এই অবোধেরাই একদিন রাজা হবে ,  মন্ত্রী হবে ,  ব্যবসায়ী হবে ,  নারীদের স্বামী হবে ,   হয়ে সংসারে ,  রাজ্যে ও জগৎজুড়ে গভীরে না - দেখার কারণে  অবিমিষ্য করে বেড়াবে  .  .  .  এদের মা - রা এখন কই ?  কী করছে তারা ?  কাঁদছে ?  এবং কপিল হাসতে - হাসতে লক্ষ করে ,  জগৎময় এক অনন্ত  দুঃখপ্রবাহ বয়ে চলেছে  ।  দুঃখ - দারিদ্র -  ক্ষুধা - বঞ্চনা - মৃত্যু  -  এরকম আরও অনেক দুঃখদায়ী উপাচার আয়োজন এই বিভৎস - সুন্দর জগতটি সাজানো ।  আর কী আশ্চর্য  -  নারীই সেই দুঃখপ্রবাহের লক্ষ্য ।  কপিলবাদে তাঁর বিশ্বাস দৃঢ় থেকে দৃঢ়তর হয়ে উঠতে লাগল । একদিন ।  উজ্জ্বয়িনী নগরের উপান্তে এক তরুণ ভাগবতপন্থী সন্ন্যাসী কপিলের পথ রোধ করে দাঁড়াল ।  তরুণটির এহেন আচরনে বিস্মিত বোধ করে কপিল  ।   তরুণ সন্ন্যাসীটি কপিলকে বলল ,  মাননীয় ,  আপনি বয়স্য হলেও আমি আপনাকে উপদেশ দেব ।  মুচকি হেসে কপিল বলে ,  বল ,  কী বলবে তুমি ?   তরুণ সন্ন্যাসীটি আশ্চর্য দৃঢ় ও কোমল স্বরে বলল ,  ত্যাগের সঙ্গে ভোগ করুণ ।  কপিল অভিভূত হল ।  সে তরুণ সন্ন্যাসীর পদধূলি গ্রহন করে ।  মনে - মনে বলল ,  তোমার উপদেশ আমি গ্রহন করলাম হে অরুণকান্তি তরুণ যোগী ।   আজ থেকে আমি আহারের সময়  পিঁপড়ে জাতীয় পতঙ্গদের জন্য সামান্য অন্নজল ছিটিয়ে দেব ।  আমি বিবাহিত হলে আমার স্ত্রীর চরমপুলক হচ্ছে কিনা সেদিকে অবশ্যই লক্ষ্য রাখতাম ।   জগতের পুরুষের উদ্দেশ্যে আমি বলব; মিলনকালে ত্যাগের সঙ্গে ভোগ করতে শেখ ,  আর আহারকালে পিঁপড়ে জাতীয় পতঙ্গদের জন্য সামান্য অন্নজল ছিটিয়ে দাও  - তা হলেই জগৎ সুখি ও সুন্দর হয়ে উঠবে । কপিল সেই তরুণ যোগীর হাত ধরে একটা অশথ গাছের তলায় বসল  ।  তরুণ যোগী অত্যন্ত বিনয়ের সঙ্গে বলল ,  মাননীয় ,  আমি তরুণ হওয়া সত্ত্বেও আপনি আমার পদধূলি গ্রহন করলেন ।  তা ছাড়া ,  আপনি বিনয়ী ।  আমার জানতে ইচ্ছে করছে কে আপনার গুরু ? দুঃখকষ্ঠ চেপে মুহূর্তমাত্র দ্বিধা না করে কপিল বললেন ,  আমার গুরুর নাম মহাঋষি বাল্মীকি; নিবাস ? তমসা নদীর ধারে ।  ও । তিনি জীবের প্রেমিক; অনেক কাল আগে তিনি এক নিষ্ঠুর ব্যাধের হাত থেকে একজোড়া মিথুনরত পাখির প্রান বাঁচিয়েছিলেন ।  এ কারণেই তিনি আমার গুরু ।  আমি বিশ্বাস করি -  ভবিষ্যতের মানুষও তাঁর এই জীবপ্রেম স্মরণ করবে; আমি বিশ্বাস করি -    এ জগতে আমার গুরু বাল্মীকিই অহিংসমতের পথিকৃৎ; মানুষ তোমাকে - আমাকে ভুলে গেলেও বাল্মীকিকে ঠিকই মনে রাখবে ।  অভিভূত হয়ে সেই তরুণ যোগী কপিলের কথা শুনল ।  তারপর বলল ,  এবার আপনি কিছু বলুন । কপিল কী যেন ভাবল ।  তারপর ছোট্ট শ্বাস ফেলে বলল ,  এই জগতে সবাই সত্যকে জানতে পারে না ,  খুব কম মানুষই সত্যকে জানতে পারে ।  সত্যকে জানলে মৃত্যুকে মেনে নিতে হবে ।  আর এই জগৎ আকস্মিক ।  একদিন এর সৃষ্টি হয়েছিল ; একদিন এর ধ্বংস হবে ।  এটা একটা প্রক্রিয়া ।  এই প্রক্রিয়ায় যাতে কোনও জীবের যন্ত্রণাভোগ করতে না - হয় সেদিকে লক্ষ্য রাখার নামই মানবধর্ম । এই বলে উঠে দাঁড়াল কপিল ।  তরুণ যোগীকে খানিকটা বিমূঢ় দেখাল ।  শেষবারের মতন তরুণ যোগীর মুখটা দেখে নিয়ে ধীরে - ধীরে হেঁটে উজ্জ্বয়িনী নগরের তোরণদ্বারে এসে পৌঁছল কপিল ।  এখনও দক্ষিণদেশটায় যাওয়া হয়নি ,  দক্ষিণাপথে যাবে বলে কয়েকদিন ধরে ভাবছিল ।  দক্ষিণের সমুদ্রের কথা আগেই শুনেছেন ।  কপিল দক্ষিণাপথের উদ্দেশে রওনা হল । যাত্রাপথে অশ্মক রাজ্যটি পড়ল ।  এর রাজধানীর নাম পোতালি; নগরটি গোদাবরী নদীর পাড়ে ।  এক সিগ্ধ ভোরে গোদাবরী থেকে  স্নান করে ফিরছিল কপিল ,  তাঁর ঠিক পাশেই একজন  ব্রাহ্মণ ,  সেও  স্নান করে ফিরছিল ,   হাঁটতে - হাঁটতে কী সব বৈদিক মন্ত্র আওড়াচ্ছিল সে  ।  অনেক দিন আগের মত একটা দরিদ্র বালক ,  শূদ্রই মনে হল ,  ব্রাহ্মণের দিকে হাত পাততেই অমানুষটা জলভরতি কাঁসার ঘটটা বালকটির দিকে  ছুড়ে মারল !   শূদ্রবালকের কান কেটে দরদর করে রক্ত পড়তে লাগল ।  সেই সঙ্গে কী চিৎকার !  কপিল শিউড়ে উঠল ।  সে সেই মুহূর্তেই ঘটটা মাটি থেকে তুলে নিয়ে ব্রাহ্মণের মাথায় প্রচন্ড আঘাত করে বসল ।  এর পরের দৃশ্য কিছুটা আবছা  .  .  . রাস্তায় হইহই  .  .  .  দক্ষিণী ভাষায় খিস্তি - খেউর  .  .  .  কারা যেন কপিলের মাথায় পালটা আঘাত করে বসল ।  এরপর  নিজেকে সে  আবিস্কার করে   এক অন্ধকার কক্ষে  ।  তখনও মাথায় তীব্র যন্ত্রনা হচ্ছিল ।  কক্ষটাকে তাঁর  কারাকক্ষই মনে হল ।  হ্যাঁ ,  তাই ।  তারপর যা হয় -  পুরনো বন্দিরা ভয়ঙ্করভাবে কপিলকে মারতে শুরু করল ।  মার খেতে - খেতে কপিল আবার অচেতন হয়ে পড়লেন ।  জ্ঞান ফিরল  দু ’ দিন বাদে ।  বন্দিরা এবার কপিলের বন্ধু হয়ে উঠল  ।  একজন বন্দি তাঁকে বলল ,  ব্রাহ্মণকে আঘাত করার অপরাধে তোমাকে অচেতন অবস্থাতেই  মৃত্যুদন্ডে দন্ডিত করা হয়েছে ।  আজ বৃহস্পতিবার ,  শনিবার ভোরে তোমাকে শূলে চড়ানো হবে ।  কপিল মুচকি হাসল ।  পায়ূপথে শক্তদন্ড ঢোকানো  -  ছিঃ ,  কী নিকৃষ্ট চিন্তা ।  ভাবতে ভাবতে কপিল কেমন যেন হয়ে যায় ।  ওভাবে আমার মৃত্যু হবে ?  আমার পায়ূপথ রক্তাক্ত হবে ?  এ জগৎ নিয়ে আজন্ম উৎকন্ঠিত হয়ে আছে সে  ।  কিন্তু পায়ূপথে শক্তদন্ড ঢোকানোর চিন্তি  যারা করে সেইসব পাষন্ডরা এ জগতের বেঁচেবর্তে থাকলে জগতকে সুস্থির করার মতবাদ ও তত্ত্বের নির্মান করে কী লাভ ?  এইসব কুৎসিত মানুষদের নিয়ে কী করা ।  এরা যতদিন ও  জগতে রয়ে যাবে ততদিন  .  .  . ততদিন  কি কোনও গ্রহনযোগ্য মানবিক জীবনপদ্ধতি কার্যকরা হতে পারে ?  মরে যাব দুঃখ নেই ,  জগতে সবাই সত্যকে জানতে পারে না ,  খুব কম মানুষই পারে ।  সত্যকে জানলে মৃত্যুকে মেনে নিতে হবে ।  আর এই জগৎ আকস্মিক ।  একদিন এর সৃষ্টি হয়েছিল একদিন এর ধ্বংস হবে ।  এটা একটা প্রক্রিয়া ।  এই প্রক্রিয়ায় যাতে কোনও জীবের যন্ত্রণাভোগ করতে না - হয় সেদিকে লক্ষ্য রাখার নামই মানবধর্ম । কারাকক্ষের খড় বিছানো মেঝের ওপর অন্ধকারে শুয়ে এসবই ভাবল কপিল  । শনিবার ভোর বেলা ।  কারাকক্ষের দরজা খুলে যেতেই  জগৎ দুলে উঠল ।  কী ব্যাপার ?  ভূমিকম্প !  ভূমিকম্প ! কারাভবনের একদিকের ছাদ ও দেয়াল ভেঙ্গে পড়তেই বন্দিদের মধ্যে হুড়োহুড়ি পড়ে গেল; ওদের সঙ্গে কপিলও প্রাণপন ছুটে বাইরে বেরিয়ে  এল ।  ছেলেবেলায় এরকম করে একবার করতোয়ার জল উছলে উঠেছিল না ?  বিধ্বস্ত পোতালি নগরের ধ্বংসাবশেষের ওপর দিয়ে তারপর কে কোন্ দিকে ছুটল কে তার খবর রাখে ।  অবশেষে কপিল পলাতক বন্দিদের একটি দলের সঙ্গে বিন্ধ্যপর্বতে পৌঁছল ।  বিন্ধ্যপর্বতটি আশ্চর্য সুন্দর ও মনোরম  ।  হরিতকী ,  দেবদারু প্রভৃতি বৃক্ষে পরিপূর্ন ।  এ ছাড়া রয়েছে অসংখ্য হরিণ আর অজস্র ময়ূর ।  রামচন্দ্র এই পথ ধরেই লঙ্কাদ্বীপে গিয়েছিলেন ?  এক বৃদ্ধ কাঠুরিয়ার আশ্রয়ে সেই নিবিড় অরণ্যে কিছুকাল কাটল  ।  ধীরে - ধীরে সুস্থ হয়ে উঠল কপিল ।  শরীরে বল ফিরে পেল ।  একদিন সেই বৃদ্ধ কাঠুরের কাছ থেকে বিদায় নিল কপিল ।  তারপর বিন্ধ্যপর্বতটি  অতিক্রম করে মাদুরাই নগরে এসে উপস্থিত হল কপিল ।  ভৈগাই নদীর পাড়ে অপূর্ব সুন্দর নগর মাদুরাই   ।  ধর্মশালায় মাদুরাই নগরের উৎপত্তি সংক্রান্ত  উপকথাটি শুনল  : এক সময় নাকি  ভৈগাই নদীর পাড়ে অনেকটা জায়গা জুড়ে ছিল  কদমবন  । একদিন ধনজয় নামে এক কৃষক সেই বনের ভিতর দিয়ে যাচ্ছিল ।  হঠাৎ সে দেখতে পেল -  ইন্দ্র একটি কদম গাছের নিচে লিঙ্গপূজা করছেন ।  ধনজয় সঙ্গে - সঙ্গে রাজা কুলশেখর পান্ডুর কাছে গিয়ে সব খুলে বলল ।  রাজা তখন কদমবন পরিস্কার করে সেই লিঙ্গটি ঘিরে মন্দির নির্মান করার নির্দেশ দিলেন ।  কালক্রমে মন্দির ঘিরে গড়ে উঠল নগর  ।  সবাই ভাবতে বসল ,  কিন্তু নগরের কী নাম দেওয়া যায় ?  এমন সময় শিব এলেন ,  তাঁর চুল থেকে মিষ্টি নির্যাস ঝরে - ঝরে পড়ল নগরের ওপর  ।  এখানকার স্থানীয় ভাষার নাম তামিল ।  সে ভাষায়  ‘ মাথুরাম ’  শব্দটির মানে  ‘ মিষ্টত্ব '  ।  তাই নগরের নাম হলো :   ‘ মাদুরাই ’   ।  এখানকার লোকের বিশ্বাস শিব  ৬৪টি আশ্চর্য ঘটনা ঘটিয়েছিলেন ।  এর নাম  -  থিরুভিলাইয়াদল । ধর্মশালার অন্ধকার ঘরে শুয়ে কপিল কল্পচোখে দেখলেন :  ভবিষ্যতের মাদুরাই নগরজুড়ে অসংখ্য দীঘি আর মন্দির ।  সরু গলিতে গলায় ঘন্টি বাধা ষাঁড়ের বাঁকানো দীর্ঘ শিঙ আর লাল রং করা কুজের পাশ দিয়ে চলে যাওয়া মানুষ; গলিতে ধূপের গন্ধ ,  গোবরের গন্ধ ।  লোক চলেছে মীনাক্ষীর মন্দিরটির দিকে ।  মনে - মনে সেই দূরবর্তী নগর ও নাগরিকদের আর্শীবাদ করলেন কপিল ।   বিকেল হলেই ভৈগাই নদীর নির্জন পাড়ে একা - একা বসে থাকেন কপিল ।  এক সন্ধ্যায় কে যেন তাঁর ভিতরে বলে উঠল : দ্যাখো আমি নদীর ধারে বসে থাকি; জল দেখি ,  ঢেউ গুনি; শুনি সর্বনেশে বাতাসের হুঙ্কার ।  সে - বাতাস আমার চুল ধরে ঝাঁকাচ্ছে ।  কান পাতলে তুমিও শুনতে পাবে কোন্ কালে নদীগর্ভে ধবসে যাওয়া মানুষের গোঙানি ।  ভয় পেলে ?   আমি আস্ত চাঁদকেও এ ভয়ানক কালো নদীতে ডুবে যেতে দেখেছি মধ্যরাত্রে ।  তখন মনে হয়  এ নদী  কবিদের ঘরও ধ্বসিয়ে দিয়ে যাবে বিবাহের রাত্রে ।  কারও - কারও বিবাহের রাত্রেও তো নদী ঢুকে ঢুকে যেতে পারে ঘরে ।  এ নদী মধুমাস বোঝে না ,  এ নদী শুধুই ঈশ্বরেরর অনুচরের মতো নির্লিপ্ত যার শুধু বয়ে যাওয়া ছাড়া যেন আর কোনও কাজ নেই তার ,  শুধু দুপাড়ের মানুষেরর দুচোখের কান্না ঝরানো  ছাড়া কোনও কাজ নেই ।  এ নদী ঈশ্বরের অনুচর মতো ,  ঐশ্বরিক; মানুষের কান্না - হাসি বোঝা না - বোঝার থেকে অনেক দূরে এই আশ্চর্য ভৈগাই  .  .  . দক্ষিণে সমুদ্র ।  সমুদ্র তো দেখা হল না ।  সমুদ্রের পাড়ে কাভেরীপত্তনম নগরটিতে উপস্থিত হল কপিল ।  নীল সমুদ্রের অশান্ত জল যেখানে ভেঙ্গে পড়ছে ঠিক সেখান থেকেই  শুরু দুটি ভাগে বিভক্ত ।  একভাগে উদ্যান ,  অন্যভাগে বিকিকিনির জন্য খোলা স্থান ।  প্রাসাদ আর ধনী ব্যাবসায়ীদের ইটের বাড়িগুলো সমুদ্র পাড়ের অনেক ভিতরের দিকে ।  সমুদ্র পাড়ের বালিয়ারির ওপর কারুশিল্পি ও দরিদ্র জেলেদের গ্রাম ।  ব্যবসায়ীদের পণ্যঘর ,  কর্মঘরও সেখানেই ।  সমুদ্রপাড়েও কিছু সচ্ছল বণিকদের বাস ।  এরা কেউই মনে হল না সমুদ্রের সৌন্দর্য সেরকম উপভোগ করে ।  এরা যে যার কাজে ব্যস্ত ।  চোখ তুলে দেখার সময় কোথায় ? কপিল যখন সাগরপাড়ে পৌঁছল তখন পূর্বাহ্ন ।  বালিয়াড়িতে নারকেল গাছ; রোদ ঝলমলে  নারকেল পাতায় টিয়ে পাখি দোল খায়; চিকচিকে বালির পরে ছড়ানো নীল জল ,  রজতশুভ্র ঢেউ; নীল আকাশ ।  আকাশ ভরা সোনালি রোদে গাঙচিল ।  সমুদ্রের মুখোমুখি হয়ে অভিভূত হয়ে গেল কপিল ।  তাঁর মনে হল ,  মানুষ যে ঈশ্বরে বিশ্বাস করে তার একটা অন্যতম কারন প্রকৃতির সৌন্দর্য ।  বেলাভূমিতে অনেকগুলি উল্টোনো নৌকা ।  তারই একটির ছায়ায় বসল সে ।  জলের ওপর জেলে নৌকাগুলো দুলছিল ।  ওদের অসীম সাহসী চকচকে কালো শরীর ।  শরীরে ঘাম ।  জালের ওপর নুয়ে থাকা রৌদ্রপিচ্ছিল পিঠ ।   পাথর খুদে খুদে এ রকম ভাস্কর্য আর্যাবর্তে কেউই নির্মাণ করে না  ?  জালের ওপর নুয়ে আছে অসীম সাহসী ঘামার্ত রৌদ্রপিচ্ছিল পিঠ ।  কপিল নিজেও ভিজে যাচ্ছিল ।  রোদের বড় তাপ ।  ঘামছিল সে ।  কপিল আকাশের দিকে তাকায় ।  ঝকঝকে আকাশ ।  সূর্যটা চোখে পড়ে না ।   নির্জন সাগর পাড়ে অনেকক্ষন বসে রইল ।  কত কী যে ভাবলেন ।  বালির ওপর আঙুল দিয়ে একটা গল্প লিখতে শুরু করল কপিল ।  গল্পের নামটা আগেই  ঠিক করেছিলেন  -   ‘ সেই পাহাড়ে ঝর্নাও ছিল ’  ।   .  .  .  সকালবেলায় ঘুম ভাঙলেই পাহড়ে চলে যেত মেয়েটি ।  পাহাড়ে যে কত গাছ ,  সেই গাছে ময়ূর আর বাঁদর আর কতরকমের পাখি এসে যে  বসত ,  সেই পাহাড়ে ঝর্ণাও ছিল ,  ও সেই পাহাড়ের ঢালে খেলে বেড়াত ,  ঝরনার জলে  সুন্দর মুখ দেখে চমকে উঠত; আর কতরকম ফুলই না ফুটে থাকত পাহাড়ের ঢালে ।   ওই পাহাড়ের একটা হরিণের সঙ্গে একদিন বন্ধুত্ব হল ।  ও ওর নাম রাখল :  সূর্য ।  সূর্য প্রতিদিন একটা গাছের তলায় অপেক্ষা করত ।  অনু সূর্যর জন্য খাবার নিয়ে যেত ।  কী সুন্দর দিন কাটছিল ওর ,  প্রকৃতির কোলে ,  মেঘলা দিনেও ওর ভালো লাগত ,  মন খারাপ হত না; আর ,  যাদের মেঘলা দিনে মন খারাপ হয় না তারাই তো সুখি ,  না ?    ঢেউ এসে ভেজা বালির ওপর লেখা গল্পটা মুছে দিতে লাগল দেখে কপিল মুচকি হাসে । আরও দুটো বছর বেলাভূমিতে শুয়ে - বসে কাটাল কপিল  ।  তবু তার সমুদ্রতৃষ্ণা মিটল না  ।  সমুদ্রও তার কাছে তার অপার রহস্য উম্মোচন করল না । ততদিনে হিমশৈল হিমালয়ের শীতল - নির্জন রূপের কথা শুনেছিল কপিল ।  সিদ্ধান্ত নিল সেই বিরাটের পায়ের কাছে গিয়ে দাঁড়াবে একবার ।  বেশ ,  বাকীটা জীবনটা না - হয় সেখানেই কাটিয়ে দেব  ।  *  *  * হিমালয়ের পাদদেশে পৌঁছল কপিল । শেষ ।   *  *  *  শ্রীমাধবচন্দ্র চাকমা কর্ম্মী বিরচিত শ্রীশ্রীরাজনামা এবং রাজা ভুবনমোহন রায় বিরচিত  " চাকমা রাজবংশের ইতিহাস "  বইতে রয়েছে  “  .  .  . একদা অযোধ্যা রাজ্যে অরঞ্জিত নামক এক রাজার  দুইটি মহিষী ছিল ।  প্রথমা রানীর গর্ভে তিনটি পুত্র ,  একটি কন্যা ,  দ্বিতীয় রানির গর্ভে একটি কন্যা ও একটি পুত্র হয় ।  ছোট রানির প্ররোচনায় মহারাজ অরঞ্জিত প্রথমা রানির গর্ভজাত রাজকুমারগনকে অযোধ্যা রাজ্য হইতে নির্বাসিত করেন ।  রাজকুমারগন পিতৃসত্য পালনের জন্য দ্বিরুক্তি না করিয়া অনুরাগী প্রজাবৃন্দসহ অযোধ্যা নগর হইতে বর্হিগত হইয়া হিমালয় পর্ব্বতের সান্নিধ্যে কপিল মুনির আশ্রমে  ( লেখকদ্বয় লিখেছেন আশ্রমে ।  আসলে ঠিক আশ্রম নয় ।  আশ্রম থাকে ঋষির ।  কিন্তু মানবতাবাদী দার্শনিক যেখানে বাস করেন তাঁকে কি আশ্রম বলা যায় ?  )  গমন করিলেন ।  তথায় মুনির আজ্ঞা গ্রহণ করতঃ কপিলবস্তু নামক নগর নির্মান করিয়া রাজত্ব করিতে লাগিলেন ।   ( দেখা যাচ্ছে ,  তৎকালীন ধর্মান্ধরা কপিলকে নির্বাসিত করলেও তাঁর নাম ছড়িয়েছিল দাবানলের মতন ।  প্রভাবশালী ছিলেন তিনি ।  আর ,   ‘ কপিল মুনি ’  - র আশ্রমে গিয়ে রাজপুত্রদের নগর নির্মানের অনুমতি প্রার্থনা সম্ভবত কপিলের সমস্যাসংকুল জীবনে বড় একটা প্রাপ্তি )  লোক পরম্পরায় মহারাজা অরিঞ্জিত কুমারগনের এতাদৃশ রাজ্য স্থাপনের কথা শুনিয়া মন্ত্রণাকুশল মন্ত্রীগনকে এবং দৈবজ্ঞ ব্রাহ্মণগনকে জিজ্ঞাসা করিলেন ,   “ রাজকুমারগন সেখানে বাস করিতে শক্য কিনা ।  ”  তদুত্তরে তাহারা বলিয়া উঠিল ,   “ মহারাজ , কুমারগন উত্তম স্থান প্রাপ্ত হইয়াছেন ,  তাঁহারা সেখানে সম্পূর্নরুপে বাস করিতে সমর্থ বা শক্য ”  ।  ইহার পর হইতে অযোধ্যা হইতে আগত সুর্যবংশীয় রাজকুমারগন শাক্য নামে বিখ্যাত হইল ।  কপিলবস্তুর রাজকুমারগন সকলেই শাক্য নামে অবহিত হইয়াছিল ।  ”   ( পৃষ্ঠা; ৪০ )  প্রথম পর্বের লিঙ্ক দ্বিতীয় পর্বের লিঙ্কতৃতীয় পর্বের লিঙ্কচতুর্থ পর্বের লিঙ্ক






গল্প :  কপিল  ( চতুর্থ পর্ব ) 



                        সঞ্জয় অযোধ্যা নগরে  অনেক দিন পর ফিরল ।  দিনদিন কেমন গম্ভীর হয়ে উঠছে সে ।  তার জীবন থেকে কাব্য  ঝরে গেছে ।   রসকষশূন্য বিষয়ী মানুষ হয়ে উঠেছে সে ।  কথা বলাও কমে গিয়েছে আগের তুলনায় ।  তবে কপিলের প্রতি প্রীতি আগের মতোই রয়ে গেছে । সঞ্জয় একদিন বলল ,  চল ,  কপিল ।  আজ বাল্মীকি ঋষির আশ্রমে থেকে ঘুরে আসি ।  কোথায় ?   তমসা নদীর তীরে ।  ওখানেই বাল্মীকি ঋষি আশ্রম ।  কেন তোমার মনে নেই - রাজা অরঞ্জিত  রাজা রামচন্দ্রের লঙ্কাজয়ের কাহিনি লেখার জন্য বাল্মীকিকে অনুরোধ করেছেন ।  ওহ্  ।  হ্যাঁ ।  সারথী সদর দরজার কাছে রথ নিয়ে  তৈরি ছিল ।  সঞ্জয় আগেই উঠে বসেছে রথে ।  উড়নি ফেলে এসেছে বলে কপিল আবার  দোতলায় উঠে এল ।  ঘর থেকে উড়নি নিয়ে নীচে নামার সময় থমকে দাঁড়াল সে ।  অনুরূপা একতলার সিঁড়ির গোড়ায় একটি কারুকাজ করা স্তম্ভে ঠেস দিয়ে দাঁড়িয়ে আছে ।  মুখটা অভিমানে রক্তিম ।  চোখের দৃষ্টি বিমর্ষ ।  অনুরূপা কান্না ভেজা কন্ঠে জিজ্ঞেস করল ,  আপনারা আমাদের কী মনে করেন বলুন তো ? কপিল - এর কাছে এ প্রশ্নটির উত্তর আছে ।  কিন্তু ,  এই  প্রশ্ন করল কেন অনুরূপা ?   সে  গ্লানি বোধ করতে থাকে ।  সেই অস্বস্তিকর বোধ নিয়েই রথে উঠে বসল কপিল ।  বসতেই  সারথী রথ ছেড়ে ছিল । আষাঢ় মাস ।  মেঘলা দিন  ।  ঝিরঝির করে বৃষ্টি পড়ছিল ।  সড়ক জনশূন্য ।  সরয়ু নদীর পড়ে দেবদারু গাছের সারি ।  ওদিকে তাকিয়ে কপিল বিষন্ন বোধ করে ।  সঞ্জয়  বলল ,  অনু আজ আমাদের সঙ্গে বাল্মীকির আশ্রমে  যেতে চেয়েছিল ।  তাই ? হ্যাঁ ।  আমি ওকে ধমক দিয়েছি ।  ঋষির আশ্রমে মেয়েছেলে দেখলে শুদ্ধ মানুষটি কী ভাববেন বল তো কপিল ?  কপিল আর কী বলবে ।  সে চুপ করে রইল ।  জন্মের পর থেকে পুরুষের এমনই আচরন   দেখছে ।  কপিলের কষ্ট হয় ।  স্বামীর সঙ্গে একজন নারী একজন ঋষির আশ্রমে যেতে চায়  - এই মহাবিশ্বে কত ক্ষুদ্র একটি ইচ্ছে ।  তাও পূর্ণ হয় না ।  কপিল  দীর্ঘশ্বাস ফেলে ।  একবার ভাবল সঞ্জয়কে জিগ্যেস করে ,  তোমার সেই  ঋদ্ধ ঋষিটি কি নারীর গর্ভআশ্রমে দশ মাস দশ দিন বাস করেনি সঞ্জয় ?   রথ ঝিরঝির বৃষ্টির মধ্যে ছুটতে ছুটতে  নগর অতিক্রম করে  ।  একটু পর দেখা গেল পথে কাদা জমেছে ।  রথের গতি শ্লথ হল বটে  .  .  .  তবে বলিষ্ট সারথী  নিপুন ভঙ্গিতে রথ টেনে নিয়ে চলল তমসার দিকে । সঞ্জয় কি অনুরূপার প্রতি উদাসীন হয়ে উঠছে ?  হতে পারে ।  কিন্তু কেন ?  অনুরূপা এত সুন্দর ।  মিষ্টি ব্যবহার ।  বুদ্ধিমতি ,  নরম শরীর; উষ্ণ আবেগী সে - শরীরের ভাষা । সঞ্জয় কেন অনুরূপার সান্নিধ্য চাইছে না ।  সঞ্জয় কি সাকেত নগরের কোনও নারীর রূপে মজেছে ?  কার্তিকদার মতন ?  লতাদির মৃত্যুর  কারণ কার্তিকদা ।  কপিল শিউরে ওঠে ।  ঋষি বাল্মীকির   পরিচ্ছন্ন আশ্রমটি তমসা নদীর পাড়েই ।  উঠানে দাঁড়ালে মেঘলা নদীটি দেখা যায় ।  ওপারে ঘন অরণ্য ।   নির্জন   ছিমছাম  আশ্রমটি ভারি সুন্দর ।  একটি হরিণশিশু পরম নিশ্চিন্তে উঠানে ঘুরে বেড়াচ্ছে ।    উঠান - ঘিরে  হরিতকি ,  নিম আর অর্জন  গাছ ।  হরিতকি গাছের ডালে একটি ময়ূর বসে  ।  ময়ূরটি  উড়াল দিল । এখন আর  ঝিরঝিরে বৃষ্টিটা নেই ।  অল্প - অল্প রোদ উঠছে ।   ঋষি আশ্রমেই ছিলেন ।  দাওয়ার ওপরে একটি পাটি পাতা ।  তার ওপর  বসে ভোজপাতায় কী যেন লিখছিলেন  ।  ওদের দেখে মুখ তুলে তাকালেন ।  বাল্মীকি দীর্ঘকায় পুরুষ ,  মাঝবয়েসি ,  গায়ের রং গৌড়বর্ণ ,  মুখ ভরতি দাড়ি ,  তবে এখনও দাড়িতে পাক ধরেনি ।  ওদের দেখে মধুর সম্ভাষন করলেন ঋষি ।  সঞ্জয়  ঋষিকে প্রণাম করে পদধূলি গ্রহন করল ।  কপিল প্রণাম করলেও পদধূলি গ্রহন করল না ।  কপিল বিশ্বাস করে  .  .  .  কারও পদধূলি গ্রহনের অর্থ -  আমি আপনার বিশ্বাস  গ্রহন করলাম ।  কিন্তু তা তো হতে পারে না ।   ব্যাপারটা যেন দেখেননি  -  এমন ভাব করলেন বাল্মীকি ।  অতি উচ্চমানের মানুষ সন্দেহ নেই ।   ।  ঋষি ওদের পাটির ওপর বসার ইঙ্গিত করলেন ।  কথাবার্তা বলে বোঝা গেল ,  মানুষ হিসেবে বাল্মীকি অমায়িক ,  আলাপি এবং কৌতূহলী মানুষ ।   কপিল পূর্বাঞ্চল থেকে এসেছে শুনেও  ব্যবহার বিন্দুমাত্র বদলে গেল না ।  কেবল একবার মুখ তুলে তাকালেন ।  অথচ কপিল বঙ্গবাসী শুনে  অযোধ্যা নগরে  অনেকেই বিস্মিত হয় ।   ঋষি কথায় কথায় বললেন ,  কদিন আগে কী হয়েছে শোন ।  ভোরবেলা তমসার পাড়ে পায়চারী করছি ।  দেখি এক  ব্যাধ মিথুনরত এক জোড়া কোঁচ বককে শরবিদ্ধ করতে উদ্যত ।  আমি তক্ষনাৎ সেই ব্যাধকে পাখি বধ থেকে  নিরত করি ।  কী নিষ্ঠুর ব্যাধ ! কপিল অভিভূত হল ।  সে সঙ্গে সঙ্গে  উঠে দাঁড়িয়ে বাল্মীকির পদধূলি গ্রহন করল ।  প্রথমেই পদধূলি গ্রহন করেনি বলে লজ্জ্বাও লাগছিল ।  পদধূলি গ্রহন করে উঠে দাঁড়িয়ে  আবেগরুদ্ধ কন্ঠে কপিল বলল ,  আজ থেকে আপনি আমার গুরু ।  আজ  আপনি  আমার চোখ খুলে দিয়েছেন গুরু ।  আমি যত দিন বেঁচে থাকব ,  সবাইকে আপনার মহৎ হৃদয়ের কথা বলব গুরু ।   আপনিই  আর্যাবর্তে অহিংসমতের প্রবক্তা ,  আর্যাবর্তে সম্ভবত প্রথম  .  .  .  আপনার  .  .  .  আপনার প্রাণিপ্রেম আমাকে আলোড়িত করছে ।  কপিলের কথায় বাল্মীকি  মধুর হাসলেন ।  আয়ত চোখ দুটি কপিলের অশান্ত চোখের ওপর রাখলেন ।   আরও খানিকক্ষণ কথাবার্তা বলার পর  রাঁধতে বসলেন ঋষি ।  ধোঁওয়া - ওঠা আপত চালের ভাতের সঙ্গে   সামান্য ঘি আর শাক খেয়ে অমৃতের স্বাদ পেল কপিল । বছরখানেক আগে চন্দ্রকান্ত নামে অযোধ্যা নগরের একজন আচার্যর সঙ্গে পরিচয় হয়েছিল কপিলের ।  সাংখ্যপ্রবচন লিখে শেষ করে সে  আচার্য চন্দ্রকান্তকে লেখাটা দেখাল ।  আচার্য চন্দ্রকান্ত  অযোধ্যা নগরের পন্ডিতসমাজের এক সভায় সাংখ্যপ্রবচন পাঠ করলেন ।  সমালোচনার ঝড় তাতেই উঠল ।  আর সমালোচনা হবেই - বা না কেন ?  কপিলের বক্তব্য যে বেদ - বিরোধী  ।  আসলে বেদ - বিরোধী ঠিক নয় ,  বরং বলা ভালো কপিলের লেখায় বেদ - ব্রহ্মার কোনও স্থানই নেই ।  এহেন অবহেলা ব্রাহ্মণ্যবাদীরা সহ্য করবে কেন ?  অযোধ্যা নগরের ব্রাহ্মণ পন্ডিতরা সাংখ্যপ্রবচন পড়ে ক্ষেপে উঠলেন ।  ব্রাহ্মণ্যবাদী পন্ডিতেরা দারুণ হইচই বাঁধিয়ে দিলেন ।   “  জগৎ সংসারে মানুষ নিরন্তর দুঃখের আগুনে পোড়ে; তা তে ব্রহ্মার কী বেদেরই - বা কী !  ”  এইরকম বেদবিরোধী কথা কে কবে শুনেছে ।  বঙ্গের ম্লেচ্ছটা  বলে কি না ,  জগৎ আকস্মিক ।  মানুষ আজন্ম  দুঃখে পোড়ে ,  তার দুঃখের ঘর ।  জগতে এক অনন্ত দুঃখ - প্রবাহ বইছে ।  জগৎ হল নরকের কুন্ড ।  মানুষ সেই তপ্ত কটাহে  পুড়ছে ।  এতে ব্রহ্মার কী ,  বেদেরই  - বা কী ।  পুরুষ উদাসীন ।  নারী এই কারণেই চঞ্চলা ।  কাজেই কপিলের বিরুদ্ধে প্রবল সমালোচনার ঝড় তো  উঠবেই ।   তাঁকে বলা হল নাস্তিক ।  বলা হল নিরেশ্বরবাদী ।  বলা হল পাতক ।  রৌরব নরকে পুড়বে বলে অভিশাপ দেওয়া হল ।  তাঁকে বলা হল ম্লেচ্ছ ।  অসহায় বোধ করে কপিল ।  আবার আত্মতৃপ্তিও পেল ।  ঠিক জায়গায় হূল ফোটানো হয়েছে বলে ।  সাংখ্যপ্রবচনের এমন প্রতিক্রিয়া হবে ভাবে নি সে ।  শ্রাবস্তীর  একজন পন্ডিত তো অবজ্ঞাভরে বলেই বসলেন ,  ছোঁড়াটা এসেছে কোথ্ থেকে র‌্যা ? কোত্থেকে আবার ।  পুবের ওই বঙ্গ  দিক থেকে । বঙ্গ ?  ওঃ ,  তাই বল ।  নইলে বামুনের ছেলে এমন কথা লেখে !  সব মাছখেকো ম্লেচ্ছর দল  !  ভীমরতি ধরেছে বলেই অমন অগাবগা লিখেছে । কে যেন বলল ,  ওরে ,  বৌধ্যায়নকে ডাক ।  ওকে লিখতে বল ,  পুবে গেলে প্রায়শ্চিত্য করতে হবে । পরবর্তীকালে বৌধায়ন তাইই লিখেছিলেন ।  ধর্মসুত্রে ।  বঙ্গের বিরুদ্ধে উদ্দেশ্যপ্রনোদিত ভাবে বিদ্বেষ প্রচার সেই শুরু  - যা বহুদূর যাবে ।  সমগ্র জম্বুদ্বীপ জুড়ে ধিক্কার উঠল কপিলের বিরুদ্ধে  ।  তাঁর প্রিয়তম জন্মস্থানও বাদ পড়ল না । কপিল ভাবল ,  অযোধ্যার শিক্ষিতসমাজে বাল্মীকির  গভীর প্রভাব ।  তাঁকে সব খুলে বললে নিশ্চয়ই তিনি বুঝবেন ।  আমি যা বিশ্বাস করি তা বাল্মীকি ঋষি  মেনে নিলে আর্যাবর্তের চিন্তাজগতে ব্যাপক পরিবর্তন আসবে ।  তিনি পাখির দুঃখ বুঝেছেন ,  অনুরাধাদের দুঃখ বুঝবেন না কেন ? রাতভর ঘুম হল না্  ।  ভোররাতে তমসার তীরে ছুটল কপিল ।  তমসায়  স্নান সেরে বাল্মীকি আশ্রমে ফিরছিলেন ।  কপিলকে দেখে থমকে গেলেন ।  কপিলকে  খানিকক্ষন আপাদমস্তক  দেখে বাল্মিকী বললেন ,  প্রথম - প্রথম তোমাকে দেখে ভালোই লেগেছিল বাছা ।  কিন্তু তুমি যে বালকমূর্খ তখন তা  বুঝতে পারিনি ।  বলে গর্জে উঠলেন ঋষি ,  দিবাঅন্ধ !  কূপমুন্ডুক !  অকালকুষ্মান্ড !  কপিল চুপ করে থাকে । বাল্মীকি তীক্ষ্মকন্ঠে জিজ্ঞেস করলেন ,  তুমি কোন্ সাহসে আমার সামনে এলে ?  বাল্মীকির র্ভৎসনায় কপিল কষ্ট পেল ।  এই মহাত্মা পাখির দুঃখ বুঝলেন ।  অনুরূপাদের কান্নার মর্ম বুঝলেন না ।  কপিল আর্তকন্ঠে বললেন ,  গুরুমশায় ,  দয়া করে আমার কথা শুনুন ।  বেদে অনুরাধাদের কথা লেখা নেই  .  .  . আমি  .  .  . আমি শুধু ওদের দুঃখকষ্টের কথা লিখেছি । কে অনুরাধা ?  কপিল মুহুূর্ত কয়েক দ্বিধা করলেন ।  বিদগ্ধ ঋষির কাছে গণিকার  কথা তুললে কি মনে করেন  ।  মুহূর্তেই সমস্ত দ্বিধা ঝেরে কপিল বলেই ফেললেন ,  অনুরাধা ,   .  .  .  অনুরাধা অযোধ্যা নগরের একজন গণিকা । বাল্মীকি বিদ্রুপের সুরে বললেন ,  বেশ ,  বেশ ।  সামান্য গণিকার জন্য তা হলে তোমার এত আগ্রহ ?  ছিঃ !  কী অধঃপতন !  ছিঃ ।  তুমি বৃহৎবোধে আচ্ছন্ন হতে শেখনি বলেই তোমার অধঃপতন হয়েছে ।  কী যা তা বলে বেড়াচ্ছ তুমি কপিল ?  নারী চঞ্চলা ,  পুরুষ উদাসীন -  এসবের মানে কী ।  জগৎ আকস্মিক হয় কী করে ?  জগৎ কি ব্রহ্মার  সচেতন প্রকাশ নয় ?   যে প্রকাশ কল্পান্তরে বাহিত হয়ে চলেছে নিত্যরূপে মহাপ্রাণের সংরাগে প্রাণযোগের নিগূঢ় তত্ত্বালোকে প্রাণের প্রকাশে দিব্য অরুণ আলোকপ্রভার চৈতন্যে  ।  বলে তীক্ষ্ম চোখে কপিলের দিকে তাকালেন বাল্মীকি ।  উঃ ,  শব্দ ।  শব্দ ।  শব্দ ।  বৈদিক বিশ্বাস কতগুলি নির্বাচিত শব্দের ওপর দাঁড়িয়ে আছে । খানিকবাদে বাল্মীকি অস্ফুট স্বরে বলে উঠলেন ,  আহ্ ,  আমি এসব আমি কী বলছি ।  তুমি শূদ্রমতি ,  এসব গূঢ়বচনে তোমার অধিকার নেই ।  এবার  সত্যি করে বল কপিল  .  .  .  তুমি  .  .  . তুমি অনাব্রত বঙ্গের গুপ্তচর নও তো ? ধরণী দ্বিধা হও ।  কপিল কেঁপে ওঠে ।  কপিল হাসে ,  সে হাসিতে ঝরে পড়ল শে¬ষ ।  হাসি থামিয়ে  চিবিয়ে - চিবিয়ে বেপরোয়া ভঙ্গিতে বললেন কপিল ,  আর্যাবর্ত আমার কাছে শূদ্রাবর্ত গুরু । বাল্মীকি ভয়ঙ্করভাবে চমকে উঠলেন ।  কী ?  কী বললি তুই ! উত্তর না দিয়ে ঘুরে দাঁড়িয়ে হন হন করে হেঁটে আশ্রম থেকে বেরিয়ে  এল কপিল । দিন - দিন অযোগ্য নগরের পরিবেশ অসহনীয় হয়ে উঠছে ।  দূর থেকে লোকে আঙুল তুলে দেখায় ।   উড়ো চিঠিতে থাকে প্রাণনাশের হুমকী ।  কপিলের স্নায়ু কবিদের ন্যায় সিগ্ধ ।  অত্যধিক উত্তেজনা অসহনীয় ।  কপিল প্রাণপন শান্ত থাকলেও ভিতরে - ভিতরে দিশেহারা বোধ করলেন ।  তিনি ঠিক কী করবেন বুঝে উঠতে পারছিলেন না ।  সর্বত্র কপিলের তিক্ত - কঠোর সমালোচনা ।  দিনগুলি বিষময় হয়ে  উঠেছে ।  অযোধ্যায় আর থাকা যাবে না মনে হয় ।  সঞ্জয়ের মুখ গম্ভীর ।  আসন্ন প্রসবা অনুরূপার কানেও সম্ভবত এসব কথা গিয়েছে ।  ওর দুটি চোখ নিশ্চয়ই কান্না ভেজা । একদিন ভরদুপুরে দিশেহারা হয়ে কপিল শৈন্ডিকালয়ে গেল ।   আকন্ঠ পান করল সোম - মদিরা ।  পানাসক্ত হয়ে  অনুরাধার কাছে গেল  ।  অনুরাধার চোখে আজ উপেক্ষা । অন্য কারও প্রেমে পড়েছে বলেই মনে হল ।  সবাই বাঁচতেই চায় ।  কপিল অনুরাধাকে মনে মনে আর্শীবাদ করে পথে নামল ।  তখন শ্রাবন মাস ।  ঝিরঝিরে বৃষ্টির মধ্যে টলতে - টলতে বাড়ি ফেরার পথে  টের পেলেন কারা যেন অনুসরণ করছে ।  রাজা অরিঞ্জিতের চর ?  কপিলের পায়ের তলাকার মাটি সরে যেতে থাকে ।  চলবে  .  .  . প্রথম পর্বের লিঙ্ক দ্বিতীয় পর্বের লিঙ্ক তৃতীয় পর্বের লিঙ্ক  






গল্প :  কপিল  ( তৃতীয় পর্ব ) 



                        সরযু নদীর ধারে মিত্রাঋষি  সরণি ।  সেই মিত্রাঋষি  সরণি  তে সঞ্জয়দের বাড়ি ।   দোতলা  ।  প্রাঙ্গনে আর অলিন্দে অসংখ্য কারুকাজ করা প্রস্তর স্তম্ভ ।   এরই মধ্যে একদিন ও বাড়ি থেকে ঘুরেও এসেছে কপিল ।   অনুরূপাকে এক পলক দেখার জন্য মনের মধ্যে কেমন যেন করছিল ।  বারবার মনে হচ্ছিল অনুরূপার চোখ দুটি গভীর রঙের -  সবজে - কালো আর আয়ত ।  সঞ্জয় তার বউটিকে আড়ালেই রাখল ।  কয়েকটা দিন  মন খারাপ হয়ে রইল ।   ধর্মশালার  অন্ধকার ঘরে  শুয়ে থাকে ।  তখন  এক - এক করে ঘনায়মান অন্ধকারে ভেসে উঠতে লাগল  অপরূপ দৃশ্যগুলি   .  .  .  সন্ধ্যার অন্ধকার পায়ে - পায়ে জড়িয়ে কে যেন ঘরে ফিরছিল ।  পথের দুপাশে মৃদু জ্যোস্না ।  একটা মাঠ  মাঠের পাশেই একটা খাল ।  অনেকক্ষন ধরেই খালের জলের রং বদলে যাচ্ছিল  ।  সে বদলে - যাওয়া জলের দিকে তাকিয়ে ছিল সে ।  জলে অস্তরাগের  চিহ্ন ।  লাল আভা ।  আকাশের  রংও বদলে যাাচ্ছিল দ্রুত  ।  কতগুলি কাকও উড়ছিল ।  চেনা - অচেনা পাখিরা কলতান তুলে  ফিরে যাচ্ছে যার - যার নিড়ে ।  আর একটা ছিপ নৌকাটি জলের ওপর স্থির হয়ে রয়েছে ।  কদিন ধরে সঞ্জয় বলছিল ওর বাড়িতেই থাকার জন্য ।  তাতে পাঠদানে সুবিধে হয় ।  কপিল এখনও সিদ্ধান্ত নিতে পারেনি ।  অযোধ্যার মতন  প্রায় - অচেনা একটি নগরে সঞ্জয় তার নিঃসঙ্গ জীবনে সঙ্গ দিচ্ছে ,  ভাষা শেখাচ্ছে   - এই তো যথেষ্ট ।  সেদিনও কথাটা তুলে সঞ্জয় বলল ,  তুমি না - হয় আমার বাড়িতেই উঠে এস কপিল ।  ধর্মশালার রান্নার যা ছিরি ,  শুনেছি প্রায়ই নাকি ওরা খালি কাচকলা সেদ্ধই খেতে দেয় ।  কথাটা সত্যি ।  তবু কপিলের সঞ্জয়দের বাড়িতে উঠতে সঙ্কোচ হয় ।  হলেও ,  অনুরূপাকে দেখার ইচ্ছেটাও তীব্র হয়ে উঠছিল তার মধ্যে ।  সঞ্জয় সুখি ।  অনুরূপা কি সুখি ?  দিন কাটে । কপিল একবার  সঞ্জয়কে কথায় - কথায় বলেছিল ,  মার মুখে শুনেছি আমার জন্ম নাকি ৪ ফাল্গুন  ।  সঞ্জয় কথাটা মনে রেখেছে ঠিকই ।  গত ফাল্গুন মাসে সঞ্জয় ভোজ পাতায় লেখা বেদ উপহার দিল কপিলকে ।  কপিল মেধাবী ।  সংস্কৃত ভাষাটা এখন অনেকটাই আয়ত্বাধীন ।  গভীর মনোযোগ সহকারে বেদ পড়ছে সে ।  তার মাথার মধ্যে সারাক্ষনই বেদের সেই সংশয়ী শ্লোকগুলি ঘোরে :  কস্মৈ দেবায় হবিষা বিধেম - কার উদ্দ্যেশ্যে হবিদান করব ।  ১০ / ১২১ কেই - বা নিঃসংশয়ে জানে ,  কে বলবে ,  কোথা থেকে উদ্ভূত হয়েছে কোথায় উৎস এ সৃষ্টির  .  .  . সেই হয়ত জানে ,  কিংবা সেও হয়ত জানে না  ( ১০ / ১৩০ / ৬ , ৭ ) কে সেই ইন্দ্রকে দেখেছে  ?  কার স্তব করি আমরা  ?   ( ৮ / ১০০ / ৩ ) হরিণজালির খালের পাশে সুপারি গাছে ঘেরা  মাঠটায়  বসে আমি কি এই কথাগুলিই ভাবিনি ?  তা হলে ?  তা হলে কি আমার হৃদয়ও  বেদকর্তাদের হৃদয়ের মতন  ?  ভাবতে - ভাবতে কপিল শিউরে ওঠে ।  একা - একা ভোর বেলাকার সরযুর পাড়ে দাঁড়িয়ে উন্মাদের মতন চিৎকার করে ওঠে কপিল -  কস্মৈ দেবায় হবিষা বিধেম !  কস্মৈ দেবায় হবিষা বিধেম  !  !  কস্মৈ দেবায় হবিষা বিধেম  !  !  !  আর্যাবর্ত শূদ্রের হোক ।  আর্যাবর্ত শূদ্রের হোক ।  আর্যাবর্ত শূদ্রের হোক ।  আর্যাবর্ত আমার কাছে শূদ্রাবর্ত । অনুরাধার সঙ্গে প্রায়ই দেখা হচ্ছে ।  অনুরাধা মিলিত হতে চায় ।  লতাদি চায় না ।  তাতে দৃশ্য - অদৃশ্যের টানাপোড়নে  মাথা ধরে যায় কপিলের ।  তখন অনুরাধাকে এড়াতে নানা রকম কৌশল প্রয়োগ করতে হয়  ।  একদিন অনুরাধা কপিলের হাত ধরে বলে বসল ,  চল না দাদা ,  আমরা অস্মক রাজ্যে পালিয়ে যাই ।  এই নগরে  আমার হাঁপ ধরে গেছে । কপিল মাথা নীচু করে বলল ,  তা সম্ভব নয় রাধা । অনুরাধা ফুঁসে ওঠে -  কেন ? কপিল দেওয়ালের দিকে তাকিয়ে বলল ,  আমার অনেক কাজ  ।  কাজ আগে শেষ হোক ,  তারপর ভেবে দেখব ।  কী কাজ শুনি ?  অনুরাধা কাতর কন্ঠে শুধোয় । কী করে বোঝায় কপিল ?   সে বরং এড়িয়ে যায় ।  সে বরং আরও মন দিয়ে খুঁটিয়ে - খুঁটিয়ে অনুরাধার জীবনকাহিনি শোনে ।  অনুরাধার জীবনকাহিনি শুনে - শুনে যতটা শেখা হচ্ছে   -  বেদপাঠে ততটা নয় ।  বেদে অনুরাধাদের দুঃখকষ্টের কথা লেখা নেই কেন  !  বেদ তা হলে কারা লিখেছে ?  বলা হয় বেদ অপৌরুষেয় ।  এর মানেই - বা কী ।  পৃথিবীর মানুষের গ্রন্থ কেন শরীরহীন সত্বা লিখবে ?  একটা গ্রন্থ  ‘ হবি ’  -   ‘ হবি ’  করে শেষ হয়ে গেল ।  মেধার এমন অপব্যবহার !  যে গ্রন্থে নারীপুরুষের সম্পর্কের জটিলতা আলোচিত হয়নি সেই গ্রন্থ লোকসমাজে এত গ্রহনযোগ্যতা পায় কী করে ! আশ্চর্য !  একা হলেই শূদ্র বালকটির আর্তচিৎকার কানে বাজে ।  লেখার সময় হল বুঝি  ।  কপিল এখন  জানে  সাংখ্য শব্দটার অর্থ সম্যক জ্ঞান ।  সঞ্জয় সেদিন বলেছিল ,  সম্  >  সম্যক , খ্যা  >  জ্ঞান ।  কপিল ঠিক করল প্রথম বইয়ের নাম দেবে ,  সাংখ্যপ্রবচন ।   লতাদির মৃত্যুই তো তার সম্যক জ্ঞান ।  যুক্তির জাল বিছিয়ে লতাদির অপমৃত্যুর ওপর দাঁড়াবে সাংখ্যপ্রবচন ,  লতাদির মৃত্যুর কারণ বিশ্লে¬ষন করবে ।  তবে গদ্যভাষায় ,  গল্পের ভাষায় নয় ।  গল্পের ভাষায় লিখলে পাঠক লতাদির করুণ জীবনকাহিনি সত্যি না - ভেবে গল্পই ভাববে ।  তা হলে কপিলের উদ্দেশ্য পূরণ হবে না ।  অবশ্য গদ্যভাষায় লিখলেও ঘটনার সত্যাসত্য অনেক খানিই বদলে যাবে ।  কপিল এই প্রথম টের পেল ,  সে গদ্য আর গল্পের মাঝখানে দাঁড়িয়ে আছে ।  কার্তিদার উপেক্ষা লতাদির মৃত্যুর কারণ ।  কার্তিকদা পুরুষ ।  পুরুষ সম্বন্ধে লিখতে হবে  -  পুরুষ উদাসীন ,  তাই অপ্রাধান   ।  অপ্রধান বলাতে  কি কার্তিকদার প্রতি  তীব্র ঘৃনাও প্রকাশ পায় না ? সঞ্জয়ের বাবা মারা গেছেন ।  কবিতা লেখা ছেড়ে ব্যবসা দেখছে সঞ্জয়  ।  নির্মাণসামগ্রীর ব্যবসা বলেই ওদের অবস্থা বরাবরই  সচ্ছল ।   সঞ্জয় আজকাল প্রায়ই অনুরোধ করছে তার বাড়িতে থাকার জন্য ,  তাতে নাকি  থাকা খাওয়ার সুবিধে হবে ।  কপিল কী মনে করে রাজি হয়ে গেল ।  লিখছিল বলেই হয়তো ধর্মশালার হইচই ভালো লাগছিল না ।  তা ছাড়া ,  সঞ্জয় তার সমবয়েসি হলেও গুরু ।  ভাষা শিখিয়েছে ।  গুরুগৃহে বাস করা যায় ।  সরযু নদীর ধারে মিত্রাঋষি  সরণিতে সঞ্জয়দের অসংখ্য স্তম্ভবিশিষ্ট বাড়িটির নাম মৈত্রায়ণী ।  পুরনো  বাড়ি বলেই  একতলা অন্ধকার - অন্ধকার ।  মাঝখানে বড় একখানি চাতাল ।  চাতাল ঘিরেই দোতলা বাড়িটি উঠে গেছে ।  বাড়িটায় অসংখ্য ঘর ।  অসংখ্য সিঁড়ি ।    বাড়িভরতি দাসদাসী ।  সারাক্ষন ছোটাছুটি করছে ।  দোতলায় নিরিবিল ঘর পেল কপিল ।  বাড়ির পিছনের টলটলে জলের একটা পুকুর ।  পুকুর পাড়ে কলাঝোপ ।  কলাপাতায় দুপুরবেলার রোদ থমকে থাকে ।   মাঝে - মাঝে লেখা থামিয়ে সেই দিকে চেয়ে থাকে কপিল ।  মনের মধ্যে তখন কেমন একটা ব্যথা টনটনিয়ে  ওঠে  ।  কপিলের কান্না পায় ।  কাঁদতে - কাঁদতে অনুরাধার জীবনের করুণ কাহিনি লিখতে থাকে গদ্যভাষায়  । দিনগুলি  এক রকম কেটে যাচ্ছিল ।  ব্যবসার কাজে আজকাল ভারি ব্যস্ত সঞ্জয় ।  সকেত নামে একটি নগর গড়ে উঠছে কোশল রাজ্যে  ।   নগরের  নির্মাণ সামগ্রী সরবরাহে ব্যস্ত সে ।  প্রায়ই বাড়ি থাকে না ।  একদিন ভর দুপুরে লিখছিল কপিল ,   .  .  .  অচেতন প্রকৃতিই জগৎকারণ  .  .  . লিখতে - লিখতে ঘরের বাতাসে জবাকুসুম তেলের পরিচিত সুগন্ধ পেল সে ।   লেখা থামিয়ে মুখ তুলেই  চমকে উঠল ।  দরজার কাছে একটি মেয়ে দাঁড়িয়ে আছে ।  বয়স আঠারো - উনিশ ।  অপূর্ব সুন্দরী ।  গায়ের রংং  তপ্তকাঞ্চনবর্ণা ।  ফরসা সুন্দর মুখটিতে  দুটি গভীর রঙের সবজে - কালো আয়ত চোখ ।   গায়ের রং চুলগুলি পিছন দিকে টেনে বেঁধেছে ,  জবাকুসুম তেল মেখেছে মনে হল ।  অনুরূপা ?   কপিল -  এর বুক ধক করে উঠল ।  হাতের তালু মেঘে উঠল ।  ভালো করে তাকিয়ে দেখল অনুরূপার  দু গালে সীসে চূর্ণ ,  কপালে চন্দনের প্রলেপ ,  চোখে কাজল ,  নাকে নাকফুল ,  গলায় কী ফুলের মালা  ,  বাহুতে রূপার কেয়ূর ,  স্তন দুটি প্রায় অনাবৃত ।  অনুরূপার  গভীর রঙের সবজে - কালো চোখের দিকে চেয়ে কপিল অন্ধ হয়ে যেতে থাকে ।  অনুরূপা এক পা এগিয়ে এসে প্রায় ফিসফিস করে বলল ,  আমাকে দেখে অবাক হয়েছেন ,  না ? কপিল কী বলবে ।  তার শরীর কাঁপছিল । অনুরূপা বলল ,  আমার স্বামীর মুখে আপনার কথা শুনেছি ,  আপনি সরযুপাড়ে বসে ছিলেন ।  আমার স্বামী আপনাকে দিওয়ালির কথা বলাতে আপনি খুব অবাক হয়ে গেলেন ।  আমার তক্ষুনি মনে হল ,  ইস্ আপনার সঙ্গে যদি আলাপ করতে পারতাম ।  কন্ঠস্বর নয় ,  যেন কিন্নরযন্ত্র ।  কপিল কিন্নরযন্ত্র  শুনে যাচ্ছিল । অনুরূপা হেসে বলে ,  তার ওপর শুনলাম আপনি লেখেন ।  শুনে আপনার সঙ্গে দেখা করার ইচ্ছেটা আরও তীব্র হল ।  কিন্তু ইচ্ছে হলেই কী সব ইচ্ছে পূরণ হয়  .  .  . জানেনই তো  ।  বলে অনুরূপা চুপ করে রইল  ।  একটু পর আবার বলতে লাগল ,  জানেন সীতাদেবীকে না রামচন্দ্র অবহেলা করেছিল ।  রাবণের প্রাসাদে বন্দিনী ছিল বলে সন্দেহবশে সীতার অগ্নিপরীক্ষার আয়োজন করেছিল রামচন্দ্র । কপিল চমকে ওঠে ।  কাহিনির এ - অংশটি তা হলে সঞ্জয় সুকৌশলে এড়িয়ে গেছে ।  অনুরূপা আরও একটু এগিয়ে এল ।  তাতে জবাকুসুমের গন্ধ তীব্র  হয়ে উঠল ।  কপিল অবশ বোধ করে ।   এলোমেল ভোজপাতার দিকে চেয়ে অনুরূপা গাঢ়স্বরে জিজ্ঞেস করল ,  আপনি এখন কী নিয়ে লিখছেন বলুন তো ? কপিল কোনওমতে বলল ,  প্রকৃতি ও পুরূষ ?  লতাদি আর কার্তিকদা । আর নারী  ?  গাঢ় অভিমানী স্বরে বলল অনুরূপা  ।  বলে আরও ঝুঁকে পড়ল নারীদের নিজস্ব কায়দায় ।  তাতে অনুরূপার ধবল গ্রীবা ,  গলার নিচের অংশটুকু আর স্তন দুটি দেখা যায় ।  সে দিকে একঝলক তাকিয়ে কপিল  বলল ,  নারীই তো প্রকৃতি  .  .  .  সীতা দেবী যেমন  .  .  .   রামচন্দ্র পুরুষ  .  .  .  পুরুষ উদাসী । সীতার কথায় বুঝি চোখে জল এল অনুরূপার ।  ও অবরুদ্ধ আবেগ সামলে বলল ,   জানেন আমি শ্রাবস্তীর  কাছেই একটা গ্রামের মেয়ে ।  আমার বাবা বেদজ্ঞ পন্ডিত; কিশোরী বয়েসে বাবার  কাছে বেদপাঠ করেছিলাম ।  বাবা বলে আমার মাথা নাকি পরিস্কার ।  বেদের অনেক শ্লে¬াক আমার এখনও চোখ বুজে বলতে পারি  ।  জানেন ,  আমাদের বাড়ির পিছনে না ছোট একটা পাহাড় ছিল  ।  ভোরবেলা ঘুম ভাঙলেই আমি সেই পাহড়ে চলে যেতাম ।  পাহাড়ে কত যে গাছ ,  সেই গাছে ময়ূর আর বাঁদর আর কতরকমের যে পাখি এসে যে  বসত ,  সেই পাহাড়ে ঝর্ণাও ছিল ,  আমি সেই পাহাড়ের ঢালে খেলে বেড়াতাম ,  ঝরনার জলে আমার সুন্দর মুখ দেখে চমকে উঠতাম; আর কতরকম ফুলই না ফুটে থাকত পাহাড়ের ঢালে ।   ওই পাহাড়ের একটা হরিণের সঙ্গে আমার বন্ধুত্ব হল ।  আমি ওর নাম রাখলাম সূর্য ।  সূর্য প্রতিদিন একটা গাছের তলায় অপেক্ষা করত ।  আমি সূর্যর জন্য খাবার নিয়ে যেতাম ।  কী সুন্দর দিন কাটছিল আমার ,  প্রকৃতির কোলে ,  মেঘলা দিনেও আমার ভালো লাগত জানেন ,  মন খারাপ হত না ,  যাদের মেঘলা দিনে মন খারাপ হয় না তারাই তো সুখি ,  না ?   আহ্ ,  কী বলল অনুরূপা  ?  যাদের মেঘলা দিনে মন খারাপ হয় না তারাই তো সুখি ,  না ?  কথাটা শুনে  কপিলের মরে যেতে ইচ্ছে হল ।  সঞ্জয়  .  .  . সঞ্জয় কি এই প্রাণটাকে বুঝতে পারে ? অনুরূপা বলে যায় ,  বাবা আমার শ্বশুড়কে কেমন করে যেন চিনতেন ।  একদিন জোর করে আমার বিয়ে দিয়ে দিলেন ।  আমাকে একবার জিগ্যেসও করল না বাবা ,  যেন আমার মতামতের কোনও মূল্যই নেই ,  অথচ বাবাকে এত ভালোবাসতাম ।  বাবা যদি আমাকে জিগ্যেস করত আমি বিয়ে করব কিনা   .  .  .  আমি  .  .  .  আমি হয়ত বলতাম ,  না ,  বাবা বিয়ে আমি করব না ।  বাবা হয়তো বলতেন ,  তা হলে তুই কী করবি ?  আমি বলতাম ,  আমি ঝরনা - পাহাড় আর সূর্যর সঙ্গেই জীবনটা কাটিয়ে দেব ?  তারপর একদিন মিশে যাব প্রকৃতিতে ।  বলতে - বলতে ফুঁপিয়ে উঠল অনুরূপা ।  কপিলের কী রকম যে লাগছিল ।  তার হাতটা কাঁপছিল ।  একটু পর কান্না থামিয়ে অনুরূপা  বলল ,  আমি আপনার বন্ধুকে যে ভালোবাসতে পারিনি তা কিন্তু নয় ।   সঞ্জয় কবি ,  আদর্শবাদী পুরুষ ,  আমি ওকে দেখে ঠিকই ভালোবেসে ফেলালাম ।  কিন্তু ,  আমায় যে আমার স্বপ্নজগৎ থেকে আমার ঝরনাপাহাড় থেকে আমার অনুমতি ব্যতীত আমায় যে উৎখাত করা হল -  তার কী হবে বলুন ?  আপনি  .  .  . আপনি  আমার গল্পটা লিখবেন ? কপিল অস্ফুট স্বরে বলল ,  লিখব ।  মনে - মনে বলল ,  আমি তো তোমার আর লতাদি আর অনুরাধার কথাই লিখছি সাংখ্যপ্রবচনে ।  তোমাদের দুঃখই আমার সম্যক জ্ঞান ।   বেদ আমায়  টানেনা ।  আমি  তোমায় নিয়ে যে বইটা লিখব তার নাম দেব -  সেই পাহাড়ে ঝর্ণাও ছিল । দরজার বাইরে কার যেন পায়ের শব্দ শোনা গেল ।  অনুরূপা চকিতে দরজার দিকে তাকাল ।  ওর মুখে ছায়া ঘনাল ।  কপিলের মুখের দিকে তাকিয়ে ভয়ার্ত কন্ঠে বলল ,  আমি এখন যাই ,  জানেন এ বাড়ি তে অনেক চর  .  .  .  আমার স্বামীকে কী বলতে কী বলবে  .  .  . অনুরূপা ক্রস্ত পায়ে চলে গেল ।  কপিল শূন্য বোধ করতে লাগল ।  ওর সর্বাঙ্গে যন্ত্রণা হয় ,  যন্ত্রণা হতে থাকে ।  অনুরূপা এত সুন্দর !  এত নরম !  এত উষ্ণ !  এত মিষ্টি গলার স্বর !  বলল ,  যাদের মেঘলা দিনে মন খারাপ হয় না তারাই তো সুখি ,  না ?  কথাটা শুনে  কপিলের মরে যেতে ইচ্ছে হল ।  অনুরূপা এমন কী লতাদিকেও ভুলিয়ে দিল আজ ।  কপিল জোর করে লেখায় মন দিল ।  পারল না ।   লিখবে কী ।  বারবার অনুরূপার শরীর জীবন্ত হয়ে উঠছিল চোখের সামনে ।  কয়েকদিন কপিলের  লেখা হল না ।  দিনরাত ঘরের মধ্যে নিজেকে বন্দি করে  উদ্ধত শিশ্নটা আদর করে - করে শান্ত  রাখল ।  একরাতে অনুরূপা এল ।  প্রেম কবে নিয়েছিল ধর্ম কিংবা সংঘের শরণ ?  কপিল স্পর্শ করে তার জীবনের দ্বিতীয় নারীকে ।  লতাদিও সে রাতে আর বাঁধা দিতে পারেনি ।  প্রায়ান্ধকারে দু ’ জনের নিঃশ্বাসপ্রশ্বাস একাকার হয়ে যেতে লাগল ।  ক্রন্দনরত অনুরুপার মনে হল  -  ও যেন ওর পাহাড়সমেত  ঝরনা - সূর্য - ময়ূর - পাখিভরা গাছ আর বাঁদরগুলি ফিরে পেয়েছে ।  একদিন ও যা হারিয়ে ফেলেছিল দুজন পুরুষের অযাচিত সিদ্ধান্তের ফলে ।  রাত শেষে প্রায়ান্ধকার ঘরটা ছেড়ে যাওয়ার আগে অনুরূপা বলল ,  আমি অভিমানবশত এতকাল ওর বীজ নিইনি ।  আজ আমার গর্ভ হল ।  বিশ্বাস করুন । অনেকদিন পর কপিল কাঁদল ।  মার কথা মনে পড়ল বলেই কাঁদল ।  মার ইচ্ছে দিল কপিলের বউ আনবে ঘরে  ।  মার সেই ইচ্ছে পূরণ হয়নি ।  আজ কপিল বউ পেল ।  মা দেখল না ।  জীবন মাঝে - মাঝে এমনই ছলনাময় হয়ে ওঠে ।  চলবে  .  .  . প্রথম পর্বের লিঙ্কদ্বিতীয় পর্বের লিঙ্ক 






গল্প :  কপিল  ( দ্বিতীয় পর্ব ) 



অযোধ্যা নগর; খ্রিস্টপূর্ব সপ্তম শতক   অযোধ্যা নগরে একটি ধর্মশালায় উঠল কপিল ।  ধর্মশালাটি নগরের  আর্যঋষি সড়কের পাশে ,  একটি সরু গলির ভিতরে  ।  পথেই শুনেছে  সে -  কোশল রাজ্যের রাজার নাম অরঞ্জিত ।  তিনি সদ্য সিংহাসনে বসেছেন ।  রাজা অরঞ্জিত  নাকি  কোশল রাজ্যের প্রখ্যাত রাজা রামচন্দ্রের বংশধর ।  রাজা অরঞ্জিত - এর দুইজন স্ত্রী  ।  প্রথমা রাণীর গর্ভে তিনটি পুত্র ,  একটি কন্যা; এবং  দ্বিতীয় রাণীর গর্ভে একটি কন্যা ও একটি পুত্র  ।  তারা নেহাতই শিশু  ।  রাজা অরঞ্জিতই ধর্মশালার পৃষ্ঠপোষক  ।  সুতরাং ,  আপাতত থাকা খাওয়ার দুশ্চিন্তা নেই । 
কপিল অযোধ্যা নগরময় অবিরাম হাঁটে ,  চারিদিকে চেয়ে - চেয়ে দেখে ।  দেখে  আর অভিভূত হয়ে যায় ।  নগরের স্থাপনা তাকে মুগ্ধ করে ।  বিস্মিত করে ।  আশ্বিন মাস বলেই  দিনগুলি ভারি ঝলমলে ।  মেঘমুক্ত নির্মল আকাশ  ।  তবে মাঝে  - মাঝে দু - এক পশলা বৃষ্টি এসে ভিজিয়ে দিয়ে যায় ।  
নগরের পাশেই বয়ে যাচ্ছে মনোরম একটি নদী ।  সে নদীর নাম সরযু ।  
অপরাহ্ণে সরযু নদীর নির্জন পাড়ে গাছের ছায়ায় বসে থাকে কপিল ।  অনেকক্ষন ।  নদীর দিকে চেয়ে থাকে ।  সরযুও নদী ।  তবে ফেলে আসা সেই অপরূপা বঙ্গের  করতোয়ার মতন কিছুতেই নয়  .  .  . 
একদিন ।  সরযূ নদীর নির্জন পাড়ে একটা হরিতকি গাছের নীচে বসেছিল কপিল  ।  তখন দুপুর বেলা ।    নদীর দিকে তাকিয়ে ছিল কপিল ।  রোদ পড়ে ঝিলমিল করছিল সরযূর জল ।  একটি - দুটি নৌকা ভেসে চলেছে সেই ঝিলিমিলি জলে ।  ওপাশে বিস্তীর্ণ প্রান্তর  ।  তারপর অরণ্য ।  
এমন করে করতোয়ার পাড়ে কত কত নির্জন দুপুরে বসে থেকেছে কপিল । 
কার যেন পায়ের শব্দে শুনে ঝিমুনি ভাঙ্গল ।  মুখ তুলে তাকাল ।  একজন যুবক ওর প্রায় কাছে এসে দাঁড়িয়েছে ।  কে এ ?  এ আমার কাছে এসেছে কেন ?  কপিল অবাক হল ।  যুবকটি তত লম্বা নয় ,  গায়ের রং ফরসা ,  মাথায় কোঁকড়া - কোঁকড়া চুল ,  চোখ দুটি উজ্জ্বল ,  পরনে মূল্যবান ধূতি - উড়নি ।  উড়নির রংটা ঘিয়ে ।  যুবকটি প্রণাম করে বলল ,   নমস্কার ।  আমার নাম সঞ্জয় ।   এই নগরেই আমার বাস । 
কপিল উঠে দাঁড়াতে - দাঁড়াতে বলল ,  আমি  .  .  .  আমি কপিল ।  দেশ ভ্রমনে বেরিয়েছি । 
আরে ,  আরে ,  আপনি আবার  উঠলেন কেন ,  বসুন ?  
কপিল আবার বসে পড়ল  ।  সঞ্জয় কপিলের পাশে বসতে - বসতে বলল ,  বিরক্ত করলাম না তো ? 
সঞ্জয়  কথা বলছিল আর্যদের মৌখিক ভাষা প্রাকৃতে ।  ভাষাটি কপিল রপ্ত করে ফেলেছে ।  সে বলল ,  না না ,  বিরক্ত  কীসের ? 
সঞ্জয় খানিকটা উচ্ছ্বাসের সুরে বলল ,  আমারও ভায়া দেশভ্রমনের ভারি শখ ,   শখ থাকলেও সে - শখ পূরণের সাধ্য  হয়ে ওঠে না ।  আমরা ব্যবসা করি ,  ব্যবসা অবশ্য বাবাই দেখেন ,  আমি শিখছি মাত্র ।  তো ,  একবার মথুরা গিয়েছিলাম ।  ব্যাস ,  ওই পর্যন্তই  ।  আপনি দেশভ্রমনে বেরিয়েছেন ।  আপনাকে দেখে আমার রীতিমতো ইর্ষে হচ্ছে । 
কপিল ম্লান হাসল ।  সঞ্জয়ের গলায় আন্তরিকতার  সুর ।  বোঝা গেল সঞ্জয় কপিলকে পছন্দ করতে শুরু করেছে ।  
সঞ্জয় বলল ,  আমি আবার কবিতা লিখি ভায়া ,  কাজেই ঝোঁকের বশেই চলি ।  আজ দুপুরবেলায় খেয়ে উঠেছি ,  হঠাৎ নদী দেখতে ইচ্ছে হল ,  ইচ্ছেটা হতেই এই দেখুন নতুন বউকে ফেলে কেমন  চলে  এলাম সরযূপাড়ে  ।  এখানে এসে আপনার ধ্যানী তন্ময়মূর্তিটি দেখে অবাক হলাম ।  ভাবলাম আলাপ করি ।  আপনিও দেখছি আমার মতন  কতকটা ভাবের ঘোরেই থাকেন ।  
কপিল ম্লান হাসল ।  সে অনেক পরে জেনেছে কবি আর দার্শনিকের ভাব এক রকম নয় ।  
এরপর অনেক  কথা হল দুজনের মধ্যে ।  সদ্যলেখা পদ্যও শোনাল সঞ্জয় । 
 সরযূ ,  তুমি অচিরাবতীর মতো কিছুতেই নও । 
সরযূ ,  তুমি আমার প্রাণের বেগ ধারণ কর নিয়ত
যেমন অনুরূপার শাদা বক্ষদেশ সেই চিহ্ণ ধারন করে
ক্রমেই মাতৃসম্ভবা হয়ে উঠবে একদিন  .  .  .    সঞ্জয়ের কবিতা শুনেই কপিল অনুভব করল ,  এই নগরে একজন বন্ধু পেলাম ।  কপিল যে খুব মানবসঙ্গপিয়াসী তা কিন্তু নয় ।  তবু একজন সত্যিকারের বন্ধু কে না চায় ।  আর সেই বন্ধুটি কবি হলে তো কথাই নেই । 
সঞ্জয়  কথায় - কথায় কপিলকে কোশল রাজ্যের ইতিবৃত্তও শোনাল ।  রাজা দশরথ ।  তাঁর পুত্র রাম - লক্ষ্মণ ।  তাদের নির্বাসন ,  সীতা হরণ ,  লঙ্কা - অভিযান ,  রাবণ বধের প্রায় - অবিশ্বাস্য কাহিনি ।  এই প্রথম সুদূর দক্ষিনের লঙ্কাদ্বীপের কথা শুনল সে ।  সব শুনে কপিল গভীর চিন্তায় আচ্ছন্ন হয়ে গেল ।  অন্যরকম গল্প ।  কেমন যেন টানে ,  এতকাল শোনা গল্পের মতন নয় ।  গল্পের একটা আকার আছে ,  শুরু আছে ,  শেষ আছে; কপিলের মাথার ভিতরে অনেক প্রশ্নের জন্ম হতে থাকে ।  রামায়নের কাহিনি শেষ করে সঞ্জয় বলল ,  আজ  দীপাবলী উৎসব ,  কপিল ।  অযোধ্যার রাজা  রামচন্দ্র লঙ্কাজয় করে যখন অযোধ্যায় ফিরে এলেন ,  তখন অযোধ্যার ঘরে - ঘরে প্রদীপ জ্বালিয়ে তাঁকে বরণ করা হয়েছিল ।  সেই আনন্দময় ঘটনার স্মরণ করে আজও অযোধ্যাবাসী ঘরে - ঘরে প্রদীপ জ্বালায় । 
কপিল একটু ভেবে বিনীত ভাবে বলল ,  সঞ্জয় ,  আপনি তো কবি ,  তা হলে  রামচন্দ্রের কাহিনিটা আপনিই বরং লিখে রাখুন না ,  ভবিষ্যতের মানুষ তা হলে অযোধ্যার এক রাজার দক্ষিণাবর্ত জয় করার  চমকপ্রদ ইতিহাস জানতে পারবে  । 
সঞ্জয় বলল ,  আমি দু - চার চরণ কবিতা লিখি বটে ,  তবে মনে হয় না অত বড় কাহিনিটি আমি গুছিয়ে লিখতে পারব ,  তা ছাড়া আমার অত ধৈর্যও নেই ,  লেখা বড় হলেই কেমন যেন এলোমেলো হয়ে যায় সব ,  চিন্তাসূত্র ধরে রাখতে পারিনা ।  তা ছাড়া ,  ইদানীং   নগরে গুঞ্জন উঠেছে ,   রাজা অরঞ্জিত নাকি রাজা রামচন্দ্রের লঙ্কাজয়ের কাহিনি লেখার জন্য বাল্মীকিকে অনুরোধ করবেন ।  
কপিল অবাক হয়ে সঞ্জয়ের মুখে দিকে তাকিয়ে জিজ্ঞেস করল ,  বাল্মীকি ? 
সঞ্জয় মাথা নেড়ে বলল ,  বাল্মীকি একজন ঋষি  ।  তমসা নদীর পাড়ে তাঁর আশ্রম ।  ভালো মানুষ ।  মাঝে  - মাঝে এ - নগরে তিনি আসেন ,  আমি একবার তাঁকে দেখেছি । 
ওহ্ । 
সঞ্জয় ভারি অমায়িক  ।  তার সঙ্গে  কথাবার্তা বলে আরও কিছু সময় কাটল ।  কপিল মনে - মনে ভাবল ,  প্রাকৃত হল আর্যাবর্তের মানুষের মুখের ভাষা ।  তবে এখানকার সাহিত্য এবং ধর্মের ভাষা হল সংস্কৃত ।  সংস্কৃত ভাষাটা আমাকে ভালো করে  শিখতেই হবে ।  সঞ্জয় কবি ,  এর কাছেই খাতেখড়ি নিলে কেমন হয় ।  সঞ্জয়কে সে অত্যন্ত বিনীতভাবে  বলল ,  সঞ্জয় ,  আসলে আমি সংস্কৃত ভাষাটি তেমন জানি না ,  আমি সংস্কৃত ভাষা শিখতে চাই ,  আপনি কি  আমাকে শেখাবেন ?  
সঞ্জয় কবি ।  সে নিয়মিত বেদ পাঠ করে ।  বিদ্যাঅর্জরে কপিলের আগ্রহ দেখে সঞ্জয় বরং খুশিই হল ।  সে পরম উৎসাহে বলল ,  হ্যাঁ ,  নিশ্চয়ই শেখাব ,  আপনি আমার শিষ্যত্ব বরণ করবেন ,  এ তো আমার পরম সৌভাগ্য । 
ঠিক হল প্রতিদিন দুপুরে সরযূপাড়ে দু ’ জনের দেখা হবে ।  সে সময় ভাষার পাঠ চলবে ।   
আরও কিছুক্ষন কথাবার্তা বলে সঞ্জয় হঠাৎ উঠে দাঁড়িয়ে বলল ,  আমি এখন যাই ।  অনুরূপা আমার জন্য অপেক্ষা করছে ।  কাল দুপুরে আবার দেখা হবে । 
কপিলও উঠে দাঁড়িয়ে ছিল ।  তার মুখ ফসকে বেরিয়ে গেল ,  কে অনুরপা ? 
সঞ্জয় লাজুক হেসে বলল ,  অনুরূপা হল আমার স্ত্রী ,  নবপরিণীতাই বলতে পারেন ,  একমাসও হয়নি ঘরে তুলেছি ,  ও শ্রাবস্তীর মেয়ে ,  আমি বেশিক্ষন চোখের আড়াল হলে সাংঘাতিক অস্থির হয়ে ওঠে ।  আমি তা হলে এখন যাই  ।  কাল তো আবার দেখা হচ্ছেই ।  বলে  ঘুরে দাঁড়িয়ে হাঁটতে লাগল সঞ্জয় ।  
দেখতে - দেখতে দূরে মিলিয়ে গেল সে । 
কপিলের মন খারাপ হয়ে গেল ।  সে আবার বসে পড়ল গাছতলায়  ।  বসে - বসে আকাশপাতাল ভাবতে লাগল ।  সঞ্জয়ের চোখেমুখে সুখশান্তির আশ্চর্য সুন্দর প্রলেপ ।  অনুরূপা ।  কী সুন্দর নাম ।  সঞ্জয় এখন ওই মেয়েটির কাছেই গেল ।  কপিল দীর্ঘশ্বাস ফেলল ।  ঝুঁকে একটি শুকনো হরিতকি পাতা কুড়িয়ে নিল সে ।   সঞ্জয় চলে যেতেই একটা কুকুর এসে ওর পায়ের কাছে বসেছিল ,  জিভ বার করে ওর মুখের দিকে তাকিয়ে ছিল ।  ওটার সাদাকালো রোমে শুকনো পাতা ঠেকিয়ে ঘঁষতে লাগল কপিল ।  কুকুরটা আমোদ পাচ্ছে কি ?  এ দেখতে ঠিক চু চুর - র মত নয় ,  তবে সম্পৃক্ততা স্থাপন করা চলে ।  সঞ্জয় এখন অনুরূপার কাছেই গেল ।  ঘনঘন দীর্ঘশ্বাস পড়তে থাকে কপিলের ।  সে জানে ওর জীবন ওরকম নিশ্চিন্ত নির্ভার কোনওদিনই হবে না ।  লতাদি  .  .  . মা  .  .  . পদ্ম  .  .  .  সূর্যরশ্মি ওর মুখচোখের ওপর আড়াআড়ি ভাবে পড়েছে ।  ওর শ্যামল রঙের  শুকনো মুখটিতে খোঁচা - খোঁচা দাড়ি গজিয়েছে ।  শরীরও কিছুটা শুকিয়ে গেছে ইদানিং ।  আজও দুপুরে খায়নি কিছু ।  আজকাল একবেলা কম খাচ্ছে কপিল ।  
কখন সন্ধ্যা ঘনিয়ে এল ।  অপরিত লোকের অযাচিত আদর খেয়ে সেই কুকুরটিও কখন চলে গেছে ।   
এখন বরং ধর্মশালাতেই ফিরি ।  ক্লান্ত লাগছে । 
কপিল উঠে পড়ে ।  আধো অন্ধকারে হাঁটে ।  এই সন্ধ্যায় সরযূ পাড়ের  বাতাস বড় এলোমেলো ।  দিগন্ত - রেখার ওপর  ক্ষীণ একটা চাঁদ ।  কপিল নিমগ্ন হয়ে হাঁটতে থাকে ।  রাস্তার দু ’ পাশের দরদালানে  অজস্র প্রদীপ জ্বলে ছিল ।  কী ব্যাপার ?  সহসা ওর মনে পড়ল সঞ্জয় তখন বলেছিল -  আজ  দীপাবলী উৎসব ।  অযোধ্যার রাজা  রামচন্দ্র লঙ্কাজয় করে যখন এই নগরে ফিরে এলেন ,  তখন তাঁকে প্রদীপ জ্বালিয়ে তাঁকে বরণ করা হয়েছিলেন ।  সেই আনন্দময় ঘটনার স্মরণে আজও অযোধ্যাবাসী ঘরে ঘরে প্রদীপ জ্বালায় ।  কপিল অভিভূত হল ।  গাঁ - গ্রামে এই রকম নেই নো ।  একে কী বলে ?  নগরজীবন ?   পথের ধারে একটি বাড়ির আঙ্গিনায় প্রদীপ জ্বালাল কপিল  ।  গৃহকর্ত্রী শ্যামলবরণ শান্ত ছিপছিপে যুবকটিকে পায়েসান্ন খেতে অনুরোধ করলেন ।  কপিল সম্মত হয় ।  একজন নারীকে রামচন্দ্র লঙ্কার কারাগার থেকে উদ্ধার করেছেন  -  উৎসবে যোগ দেওয়া যেতেই পারে ।  কপিল নারীবাদী ।  সে দীর্ঘদিন মায়ের গর্ভে থেকেই তবে জগতের আলো দেখেছে ।  কিশোর বয়েসে লতাদির যোনিতে আতীব্র সুখশিহরণে ঢেলেছে রতিজল  ।  সুখশান্তি যা পেয়েছে তা ওই দুটি নারীর কাছ থেকেই  -  সুতরাং ,  সে ,  কপিল নারীবাদী হতেই পারে । 
আলোকময় অযোধ্যা নগরীতে রাতভর হেঁটে - হেঁটে শরীরের ক্লান্তি  কোথায় উবে গেল ।  
ধর্মশালায় ফিরতে  রাত ভোর হল  ।  
সঞ্জয়ের সঙ্গে পরিচয়ের পর মনের মধ্যে একটা শুভ পরিবর্তনের ইঙ্গিত অনুভূতি হচ্ছে ।  কপিল আশাবাদী হয়ে উঠতে থাকে ।  ধর্মশালার আবছা অন্ধকার ঘরে সে শুয়ে - শুয়ে ভাবে :  আমি যা বলতে চাই তাতে ভাষার ওপর গভীর  দখল অনিবার্য ।  সঞ্জয়ের সঙ্গে দেখা হয়ে যাওয়াটা কি নিতান্তই এক আকস্মিক ঘটনা  ?  না প্রকৃতি তার কথা বলার জন্য আমাকে বেছে নিয়েছে ?  এককালে যেমন বেদরচয়িতাদের বেছে নিয়েছিল ?  তা হলে কে এই প্রকৃতি ?  কী তার সরূপ ?  আমি নারীকে প্রকৃতি মনে করি ।  তা হলে নারীই নয়তো ?   সারারাত ঘুম হল না ? 
 অযোধ্যায় দিনগুলি কাটছিল সঞ্জয়ের কাছে সংস্কৃত শিখে - শিখে আর নগরটি ঘুরে ফিরে ।  
অযোধ্যা নগরে অনেক বিপণি ।  তাতে অনেক পণ্য ।  হাতে কার্ষাপন থাকলে কেনাও যায় ।  সবার অবশ্য কেনার ক্ষমতা নেই ।  অযোধ্যা নগরে অপার ঐশ্বর্যের পাশাপাশি চরম দারিদ্রও তার চোখ এড়াল না ।  রাস্তায় ,  গলিতে আশ্রয়হীন নিঃস্ব মানুষ ।  রাস্তার  পাশে ,  রথের নীচে নিরন্ন শিশুর কান্নায় সে থমকে যায় ।  সে বুঝতে পারে  -  দারিদ্রটা প্রকট ভাবে চোখে পড়ে নগরেই -  গ্রামে অতটা নয় ।  এর কারণ ,  গ্রামে অট্টালিকা নেই ,  সেখানে সবাই শাক - ভাতই খায় ।  নগরে তেমনটা নয় ।  
আর্যাবর্ত বৈদিক আর্যদের ভূমি ।  বৈদিক আর্যরা মনে করে যজ্ঞ করলে দেবতা তুষ্ট হন ।  অর্থহীন যাগযজ্ঞ কাকে বলে ,  তাও স্বচক্ষে দেখল কপিল ।  দেখে শিউরে উঠল ।  মন্দিরগুলির ভিতরে অহোরাত্র  ( রাতদিন )  যজ্ঞের আগুন জ্বলছে ।  রাশি - রাশি কাঠ ,  মন - মন ঘি ও প্রানের কী বিপুল অযৌক্তিক  অপচয় !  সামান্য কারণে ।  হয়ত কোনও শ্রেষ্ঠীর মা মরেছে আর তাতেই উড়ে গেল রাশি - রাশি কাঠ ,  মন - মন ঘি আর নিরীহ সব যজ্ঞপশু ।  এই সব দেখেশুনে বৈদিক ক্রিয়াগুলির প্রতি  তীব্র বৈরাগ্য জন্মাতে লাগল কপিলের  ।  তাঁর ধারনা  কৈবল্যলাভের  ( জীবরে মুক্তি লাভের পথ )   .  .  .  কৈবল্যলাভের  পথে যাগযজ্ঞের কোনও উপযোগীতাই নেই ।  বরং ,  ক ’ দিন ধরে কপিলের  আরও বেশি করে প্রকৃতিকে অচেতন ,  নিত্য এবং পরিণামী বলে মনে হচ্ছ্ পরিণামী কেননা প্রকৃতির পরিবর্তন ঘটছে ।  অচেতন ,  নিত্য এবং পরিণামী প্রকৃতিই জগৎকারণ বলে কপিলে দৃঢ় হচ্ছে  ।  সুতরাং ,  জগৎ সৃষ্টির মূলে ঈশ্বর কল্পনা করা অর্থহীন ।  প্রকৃতিকে মনে হচ্ছে অচেতন ।  এবং জড় ।  এই জগৎ - সংসার প্রকৃতির বিকার  ।  এবং জগৎ - সংসারে মানুষ দুঃখ ভোগ করে ।  মানুষের দুঃখ কীভাবে দূর করা যায় ?  যাগযজ্ঞে তো তা সম্ভব নয় ।   
স্নিগ্ধ এক  ভোরে সরযূ থেকে স্নান  করে ধর্মশালায় ফিরছিল কপিল ।  তার ঠিক পাশে একজন  ব্রাহ্মণ ,  সেও সরযূর জলে স্নান করে বাড়ি ফিরছিল ।  ব্রাহ্মণটি   কী সব বৈদিক মন্ত্র আওড়াচ্ছিল  ।  মিত্রাঋষি  সরণি যেখানে বাঁক নিয়েছে ,  ঠিক সেই জায়গায় পৌঁছতেই একটা দরিদ্র বালক ,  বালকটিকে শূদ্রই মনে হল ,  ব্রাহ্মণের দিকে হাত পাততেই অমানুষ ব্রাহ্মণটা জলভরতি কাঁসার ঘটটা বালকের দিকে ছুড়ে মারল !   ।  ভারী ঘটটা  শূদ্রবালকের কানের ওপর পড়ে  থপ করে আওয়াজ করল ।  সঙ্গে সঙ্গে কান কেটে দরদর করে রক্ত পড়তে লাগল ।  সেই সঙ্গে কী চিৎকার !  কপিল শিউড়ে ওঠে ।  সেই নষ্টমুহূর্তেই কপিল উপলব্দি করল  -  ঐশ্বরিক শাস্ত্রাদির চর্চা জগতে মানবতা চর্চার পথে বাঁধা সৃষ্টি করে ।  এই প্রথম টের পেল সে  -  এই পাষন্ড ব্রাহ্মণের মতবাদ যে ব্রাহ্মণ্যবাদ; জগতে তার কোনও প্রয়োজন নেই !  সেই রক্তমাখা সিগ্ধ ভোরে সে ক্রোধ টের পেল পা থেকে উঠে আসছে ক্রোধ ।  ধরণী টলছে  .  .  সে ফিসফিস করে বলে :   আর্যাবর্ত শূদ্রের অধিকারে যায়  ।  
আজ থেকে আর্যাবর্ত আমার কাছে শূদ্রাবর্ত ।   বিষন্ন মনে ধর্মশালায় ফিরে আসে কপিল ।  
সারাদিন ঘর থেকে বেরূল না ।  সন্ধ্যা হয়ে এল ।  ধর্মশালার  ঠিক উলটো দিকে একটা শৈন্ডিকালয়  ( পানশালা )  ।  সন্ধ্যার পর সেখানে আলো জ্বলে ওঠে ।  সে আলো অনেক রাত অবধি জ্বলতে থাকে ।  গানের সুর ভেসে আসে ।  
রাতে ঘুম আসছিল না ।  স্বপ্নে লতাদি এসে শাসন করল কয়েকবার  ।  একবার দেখল কার্তিকদাকে সে খুন করে বসেছে ।  কপিলের ঘুম ভেঙ্গে যায় ।  ভীষণ অস্থির লাগছিল  ।  কত আর সহ্য করা যায় ?  মদ খাবে বলে  ঠিক করল ।  শৈন্ডিকালয়ে যেতে দেরি হল না ।  
সোম নামের মদটার স্বাদটা মিষ্টি ।  আখের গুড় দিয়ে তৈরি বলেই কি না কে জানে ।  বেশ ঝিম ধরে খাওয়ার পর ।  তবে  নিজস্ব চিন্তাকে এলোমেলো করে দেয় ।   নেশা চরতেই  ভালো লাগল না কপিলের ,  কেমন অস্বস্তি হতে থাকে ।  কপিল চিন্তাপ্রিয় ।  চিন্তাস্রোতে গোলযোগ হলেই বিপদ ।  অথচ ,  জগৎজুড়ে অনিবার্য দুঃখকে এড়ানোর জন্য মানুষের কত আয়োজন  -  এই সোমমদ ,  ঈশ্বরকল্পনা ,  ধ্যান ,  প্রার্থনা ,  ইতরের মতন যৌনাচার ।   ধর্মশালার গলিতে ঢোকার ঠিক মুখেই একটি গণিকালয়  ।  কৌতুহলী হয়ে ঘুরেও এল একদিন ।  সাদা রং করা বাড়িটি দোতলা   ।  সঞ্জয়ের মুখে শুনেছে ,  নগরবাসী  গণিকাকে বলে মুর্হুতিকা ।   সন্ধ্যার পর বলেই প্রদীপ জ্বলছিল ।  বাতাস উষ্ণ ,  তাতে মাংশ ভাজার গন্ধ ,  কৃত্রিম কস্তুরির গন্ধ আর মাতালের অসংলগ্ন গান মিশেছিল ,  সেই সঙ্গে মিশেছিল জীবনের মুখে থুতু -  দেওয়া  রমনীদের খিলখিল হাসি ।   
মল্লিকালক্ষ্মীর ঘরটা দোতলায় ।  
মেয়েটির বয়স বোঝা গেল না ।  কেবল চন্দন - মাখা শ্যামলা মুখের অন্তরালে  ক্রমিক বিষন্নতার আভাস মুহূর্তেই টের পেল কপিল ।  এই বিষন্নতার পরও কাদের অঙ্গ জাগে !  তারা কি সুস্থ ?  সেই সব কামার্ত পুরূষেরা ?   আমিও তো পুরুষ; তবে ?   এই বিষন্নতার মুখোমুখি হয়ে  যে - কারও কামবোধই তো মরে যাওয়ার কথা  ।  তা হলে ?   জগতের অধিকাংশ পুরুষই কি তা হলে অসুস্থ ?  মল্লিকালক্ষ্মীর ম্লান মুখের  দিকে চেয়ে  মনে - মনে কপিল বলল ,  সুখদুঃখের অনুভূতি তোমাতে নয় মল্লিকা ,  সুখদুঃ খের অনুভূতি হচ্ছে ত্রিগুণাত্বক চঞ্চলা প্রকৃতিতে ,  তুমি বিষন্ন হবে কেন ?    অনুরাধা  ততক্ষনে বুঝে গেছে  -  এও গল্প করতে এসেছে ।  এর মতো অনেকেই মাঝে - মাঝে আসে  তার কাছে ,  নানারকম প্রশ্ন করে ,  সমবেদনা জানায় ।  খানিকক্ষণ কেঁদেকেটে  কপিলকে অনুরাধা বলল :  এত বছর পর এখানকার জীবন অনেকটাই স্বাভাবিক হয়ে গেছে দাদা ,  তবু কান্না পায় ।  
বৈশালির কোন্ শ্যামনাথকে আজও ভুলতে পারল না অনুরাধা ,  লোকটা স্বামী ছিল ।  শ্যামনাথের মৃত্যুর পর ওর পাষন্ড শ্বশুড়ই নাকি স্বর্ণমুদ্রার লোভে শ্রাবস্তী নগরীর এক গণিকাপল্লিতে অনুরাধাকে   বিক্রি করে দিয়েছে  ।  তার পর এখানে ।  তার আগে নানা রকম অত্যাচার করেছে শ্বশুড় ।  সে - সব কথা মুখে আনা যায় না । 
কপিল ভয়ঙ্কর ভাবে চমকে  ওঠে ।  তার পায়ের তলাকার মাটি কেঁপে ওঠে থরথর করে ।  এ জগৎ নিয়ে আজন্ম উৎকন্ঠিত হয়ে আছে সে  ।  কিন্তু অনুরাধার শ্বশুরের মতন পাষন্ডরা এ জগতের বেঁচেবর্তে থাকলে জগতকে সুস্থির করার মতবাদ ও তত্ত্বের নির্মান করে কী লাভ ?  পুরুষ যে উদাসীন সে তো অনেক আগেই বোঝা হয়ে গিয়েছিল ।  লতাদি তো স্বামীর উদাসীন্যেই মরল ।  কিন্তু  .  .  . কিন্তু এইসব পুরুষপশুদের নিয়ে কী করা ।  এরা যতদিন এ জগতে রয়ে যাবে ততদিন  .  .  . ততদিন  কি কোনও গ্রহনযোগ্য মানবিক জীবনপদ্ধতি কার্যকরা হতে পারে ?   কপিল বিষন্ন বোধ করতে থাকে ।  পুরুষ কি তা হলে এক অসুস্থ প্রাণির নাম ?  আর আমরা  .  .  . আমরা যারা সহৃদয়ী  .  .  . তারা কি নারীরূপ  .  .  . তাহলে ? 
ফেরার সময় অনুরাধা কাতর স্বরে বলল ,  দাদা ,  আবার আসবেন ।  মন খুলে দুটো কথা শোনার কেউ নেই যে .  .  . 
কপিল কথা দিল । 
 দ্বিতীয় পর্ব সমাপ্ত 
 প্রথম পর্বের লিঙ্ক
 

                    




না ,  শায়মা আপা ,  ২০১২ সালের ২১ ডিসেম্বর পৃথিবী ধ্বংস হয়ে যাচ্ছে না  ( রিপোস্ট ) 











গল্প :  কপিল  ( প্রথম পর্ব ) 



খ্রিস্টপূর্ব সপ্তম শতাব্দী; প্রাচীন বাংলা বিকেল থেকেই সুপারি গাছে ঘেরা  মাঠটায়  বসেছিল সে ।  একা ।  সেই মুহূর্তে আকাশ ভরতি আলোর ভিতর গভীর চিন্তামগ্ন দেখাচ্ছিল তাকে ।  কী নিয়ে যেন গভীর ভাবে  ভাবছিল সে ।  মাঠের পাশেই হরিণজালির খাল ।  খালের জলের রং অনেকক্ষন ধরেই বদলে যাচ্ছিল  ।  বদলে - যাওয়া জলের দিকে তাকিয়ে ছিল সে ।  জলে অস্তরাগের লাল আভা ।  আকাশের  রংও বদলে যাাচ্ছিল দ্রুত  ।  কতগুলি কাক উড়ছিল ।  চেনা - অচেনা পাখিরা কলতান তুলে  ফিরে যাচ্ছিল যার - যার নিড়ে ।   ক্রমেই অন্ধকার -  হয়ে -  ওঠা প্রকৃতিকে সে তার ভিতরে নিয়ে যেতে থাকে ,  তখন মায়াময় এক সম্পৃক্ততার বোধ হয় ।   নবীন কাকার ছিপ নৌকাটি জলের ওপর স্থির ।  এই দৃশ্যটাই চিরকালের জন্যে মনের মধ্যে  গেঁথে যেতে থাকে ।  কপিল উঠে দাঁড়াল ।  চরাচরে আঁধার নামছিল ।  সেই সঙ্গে অল্প - অল্প করে ফুটে উঠছিল জ্যোস্না ।  খাল ও মাঠের চারধারে আশ্চর্য নির্জনতা ।  নির্জনতা চরাচর জুড়েও ।  এই শান্তি ।  সন্ধ্যার অন্ধকার আর ধূলো পায়ে - পায়ে জড়িয়ে ঘরে ফিরছিল কপিল ।  দিন পনেরো বৃষ্টি হয়নি ।  পায়ের নিচে ধুলা জমে ছিল ।  ম্লান জ্যোস্নায় তার ছায়াও পড়ছিল ধুলা - মাখা পথে ,  ওটাও সঙ্গে - সঙ্গে চলছিল ।  মাথার ওপরে নক্ষত্ররা ফুটে উঠছিল ।  কতদিন ওই ঘাসের মাঠে শুয়ে প্রহরের পর প্রহর আকাশপাণে চেয়ে মনে হয়েছে  - জগৎ আকস্মিক ।  এর কোনও মানে নেই ।  কপিল আপন মনে হাসে ।  চু চু ,  পাড়ার লাল কুকুরটি বটতলা থেকে তার পিছু নিল ।  কপিল নির্বিকার ।  সে ডান দিকে তাকায় ।  কলাপাতার ওপর সন্ধ্যারাতের রোদ কাঁপছিল ।  মৃদু জোছনায় উদ্ভাসিত হয়েছিল চরাচর  ।  ওপাশে কিছু অন্ধকার - অন্ধকার অনাবাদী মাঠ ।  শেয়াল ( রা )  ডাকছিল ।  ঘনঘন ।  আরও দূরে ঘন অরণ্যের শুরু ।  ওই অরণ্যেই কপিলের পূর্বপুরুষের বাস ।  অরণ্যচারীরা জাতিতে নিষাদ ।  কপিলরা যেমন বাগ্দি ,  মায়ের দিক থেকে পোদ ।  পোদ - বাগদিরা অরণ্য পুড়িয়ে চাষবাস করে ,  নৌকা বায় ,  মাছ ধরে ,  মাটির হাঁড়ি তৈরি করে ।  নিষাদরা তেমন নয় ।  তারা আজও অর্ধনগ্ন; ফল - পাকুড় কুড়িয়ে খায় ,  মধু ও মদ পান করে ,  একত্রে নাচে ,   বোঙ্গা দেবতার পূজা করে ।  কপিল মাঝে -  মাঝে নিষাদারণ্যে যায় ।  যদিও কপিলের ভাষা বদলে গেছে ।  তবু নিষাদের ভাষা বোঝা যায় ,  তখন ভালো লাগে ।  ভালো লাগে নিষাদ মেয়েদের নিরাভরণ তামাটে স্তন যুগল দেখতে; কপিলের গ্রামের মেয়েরা ততদিনে বুক ঢাকতে শিখে গেছে ।   নিষাদ মেয়েদের  শরীরের রঙ কালো ।  কপিলেরও তাই ।  তবু এত আলাদা ।  তবু নিষাদ মেয়েদের শরীরের রঙ লতাদির মতো কালো ।  কেন ?  কপিল উঠানে পা রেখেই শুনতে পেল পুকুর পাড়ের মৃদু  অন্ধকারে হাঁসগুলি প্যাঁকপ্যাঁক করছিল ।  ভয়ে ।  ওগুলি তাড়িয়ে এখন খোঁয়ারে তুলতে ভীষন আলস্য বোধ হচ্ছে ।  আগে পদ্মই হাঁস - টাস তুলে রাখত খোঁয়ারে  ।  সন্ধ্যাবেলায় ।   পদ্মর  বিয়ে হয়ে গেছে করতোয়ার ওপারে মালতীর ডাঙা নামে একটি গ্রামে ।  কালেভদ্রে আসে ও ।  এসে কাঁদে ,  বাবার জন্য; পদ্ম বাবার আদর খেত খুব  -  বাবা  মারা গেছেন বছর দুই হল ।  কপিলের বাবা চরণের ছিল পানের বরজ ।  বরজটা এখন কপিলই দেখাশোনা করে ।  অবশ্য এই দেখাশোনার কাজটা ভালো লাগে না তার ।  ও আলস্যে ভরা শরীরটা নিয়ে বসে বসে আকাশপাতাল ভাবতেই বেশি ভালো লাগে ।  এই কারণে ওর মায়ের উদ্বেগও কম ছিল না ।  বয়স তিরিশ হল ।  বিয়েও করল না ছেলেটা ।  এই নিয়ে কৌম গাঁয়ে কত কথা ,  কত গুঞ্জন ।  কপিল সেসব গায়ে মাখে না ।  কপিলের জন্ম ফাল্গুন মাসে ।  ফাল্গুনজাতক নাকি কিছু সমাজউদাসী  হয় ।  নবীন কাকা   তো তাই  বলে ।  কথাটা সত্যি কি মিথ্যা  - তা আজও যাচাই করা হয়নি ।  যাচাই না - করে কোনও কিছু মেনে নিতে কপিলের ঘোর আপত্তি । উঠানে মৃদু জোসনা ফুটে আছে ।  আজ রাতে বাতাস তেমন করে আর মাতাল হয়ে ওঠল না ।  বাড়ির পিছনের বাঁশঝাড়ে তবু  মুদু সরসরানি ।  কুঁই কুঁই শব্দ শুনে কপিল মুখ তুলে দেখল ,  চু চু লেজ গুটিয়ে দাওয়ার খুব কাছে বসেছে ।  চু চু কি কিছু বলতে চায় ?  ভাবতে - ভাবতে দাওয়ার ওপর বসল  ।  দাওয়ার ওপর একটা ঘটি ।  ওটা তুলে জল খেল ।    চু চু - র সঙ্গে আমার পার্থক্য কি শুধু ভাষার ?  দাওয়ার ওপর চাটাই পাতাই থাকে ।  তার ওপর টানটান হয়ে শুয়ে পড়ল ।  খিদে পাচ্ছে না ।  আজকাল সন্ধ্যার পর তেমন করে খিদে পায় না ।  কপিল চোখ বুঁজল । ঘরদোর  নির্জন হয়ে রয়েছে ।  কয়েক মাস আগে মা মারা গেছে ।  শরীর কাঁপিয়ে জ্বর এসেছিল ।  কপিল ততদিনে কী করে যেন জেনে গেছে প্রকৃতি ত্রিগুণাত্বক ।   মার মৃত্যুর পর কপিল সেজন্য মনে মনে বলেছিল ,  পরিবর্তন ত্রিগুণাত্বক প্রকৃতিতে ঘটছে ,  আমার মধ্যে নয় ।  আমি মার জন্য শোক করব কেন ।  শুয়ে থেকে অনেকক্ষন ধরে আকাশ - পাতাল ভাবল কপিল ।  আবছা অন্ধকারে লতাদির মুখটা ভেসে ওঠে ।  কপিল তখন কিশোর ।  রোদবাতাসে ভরা এক নির্জন সুপারি বনে লতাদি স্পর্শ করেছিল কিশোর কপিলকে  ।  কপিল কেঁপে উঠেছিল ।  কপিলকে কী ভাবে যেন নিজের ভিতরে টেনে নিল সেই তরুণি ।  কপিল অবাক হয়ে ঘোর - লাগা চোখে  ভিতরের গাছপালা আর মাঠপুকুরের দিকে চেয়েছিল ।  লতাদি এরপরও স্পর্শ করে ছিল কিশোরকে ।  অনেক বার ।  দিনের পর দিন ।  সেইসব দিনের কথা আজও মনে পড়লে কপিল আজও কেঁপে ওঠে । করতোয়ার ও পাড়ের কুড়েরপাড়া নামে একটা  গ্রামে লতাদির বিয়ে হয়ে গেল  ।  না ,  লতাদি  সুখি হয়নি ।  কপিল সে - সব কথা জানত ।   লতাদির স্বামী কার্তিকদা তার দূর সম্পর্কের এক বিধবা মাসির ঘরে নাকি নিয়মিত যেত ।  সেই কষ্টে অভিমানী লতাদি গলায় ফাঁস দিয়ে মরল ।  লতাদি মরে কপিলকে প্রথম পাঠ দিয়ে গেল -  পুরুষ উদাসীন ।  সেই লতাদিকে আজও ভোলা গেল না ।  লতাদির মুখটা ভাবলেই দূঃখরা ঘনিয়ে উঠতে থাকে বুকের ভিতর ।  বছর দশেক আগে ,  কপিলের তখন কুড়ি বছর বয়স ,  লতাদির শোকে আচ্ছন্ন ,  হরিণজালি খালের পাশের মাঠে কার্তিক মাসের এক সন্ধ্যায় বসেছিল  ।   তখন  .  .  . তখন কে যেন কপিলের ভিতর  ফিসফিস করে বলে উঠল ,  ত্রিগুণাত্বক প্রকৃতিতে পরিবর্তন ঘটছে ,  আমার মধ্যে নয় ।  আমি লতাদি জন্য শোক করব কেন ।  কপিল অবাক হয়ে গেল ।  কে কথা বলে ?  দেখা দেয় না ?  সেই শুরু ।  তারপর একদিন মনে হল :  জগৎ আকস্মিক; জগতের কোনও মানে হতে পারে না  .  .  . কপিলের তৃষ্ণা পায় ।  সে উঠে বসে ।  আবছা অন্ধকারে আন্দাজ করে ঘটটা তুলে জল খেল ।  কাত হয়ে আবার শুয়ে পড়ল; উঠানের দিকে তাকিয়ে থাকে ।  অনেকক্ষন ।  উঠানটা রোদে ভরে আছে ।   মা আর লতাদি ধান শুকোতে দিয়েছে ।  চু চু - টা ঘুরছে ।  লতাদি এদিকে চেয়ে একবার হাসল ।  ওহ্ ,  এইসব  বিভ্রম আর কতকাল দেখতে হবে !  উঠানের রোদে মায়ের মুখে সুখের ঝিলিক ।  দু - দুটো মুখ মিশে যাচ্ছিল আলোয় - অন্ধকারে ।  আশ্চর্য এক অনুভূতি হচ্ছে কপিলের বুকের ভিতর । বাতাসশূন্য জোছনামাখা রাতটা গভীর হতে থাকে  ।  চু চু কুন্ডুলি পাকিয়ে ঘুমিয়ে পড়েছে ।  অটুটু নৈঃশব্দ  -  তবে ঝিঁ - ঝিরাও  ডাকছিল অবিরাম ।  অরণ্যর দিক থেকে মাঝে - মাঝে শেয়ালের  ডাক ভেসে আসছিল ।  হঠাৎই যেন মনে হচ্ছে ,  আমি যা বলতে চাই ,  সেই কথাটা যেন পরিস্কার হয়ে যাচ্ছে ।  কিন্তু আমি যা বলতে চাই তা এই গাঁ - গ্রামের কে বুঝবে ?  যদি বলি জগৎ আকস্মিক; জগতের কোনও মানে হতে পারে না; যদি বলি পুরুষ উদাসীন ।  যদি বলি প্রকৃতি চঞ্চলা ,  ত্রিগুণাত্বক ।  এমন বললে গ্রামবাসী যদি আমাকে গ্রহন না করে ?  যদি আমার কথা না - বোঝে ?  যদি আমার কথাকে অবহেলা করে ?  এই কথাগুলিই একবার নবীন কাকাকে বোঝানোর চেষ্ট করেছিল সে ।  নবীন কাকা বলেছিল ,  রাতে তোমার ঠিকঠাক ঘুম হয় তো কপিল ?  নবীন কাকা আমাকে পাগল ঠাউরেছিল ।  আমার মনের কথাগুলি পাগলের প্রলাপ মনে করেছিল ?  গাঁয়ের হাটে মানুষের মুখে  পশ্চিম দিকের  রাজ্যের কথা শুনেছে কপিল ।  মগধ -  অঙ্গ ,  কাশী - কোশল ।  হ্যাঁ ,  আমি ওখানেই   যাব ।  সিদ্ধান্ত নিল কপিল ।  উত্তেজনায় উঠে বসল সে  ।  টের পেল হাত - পা কাঁপছে ।  গলার কাছটা ঘেমে গেছে ।  হ্যাঁ ,  মনের ভাবই শেষ কথা নয় ,  একে গুছিয়ে  যথাযথ ভাবে প্রকাশ করতে হবে ।  এর জন্য আমাকে আরও জানতে হবে; জানতে হবে জগৎ সম্বন্ধে অন্যদের কী ধারনা ।  তারপর মনের কথাটি প্রকাশ করতে হবে ,  প্রচার করতে হবে । এইসব পাড়া গাঁয়ে জ্ঞানচর্চার তেমন সুযোগ নেই ।  পশ্চিমের রাজ্যগুলোতে কি রয়েছে ?  মনে হয় ।  হ্যাঁ ।  পশ্চিমেই যেতে হবে ।  আমার মনে যেসব কথার উদয় হয় ,  যেসব আমার কাছে সত্য বলেই মনে হয় এবং যে - কথাগুলি আমার প্রিয়ও বটে -  তা আমার মৃত্যুর বিনিময়ে হলেও আমি চিন্তাশীল  মানুষের কাছে প্রকাশ করব ।  এই আমার লক্ষ্য এই আমার সাধনা । তারপর কখন রাত ফুরিয়ে ভোর হল ।  পাখপাখালি ডাকল ।  কপিল তো জেগেই ছিল ।  একমুঠ জলভাত খেয়ে কাঁধের ঝুলিটা তুলে নিল সে ।  পায়ে - পায়ে বাড়ি পিছনে এল ।   কুয়াশায় ঢাকা পানের বরজটা দেখে নিল ।  শিশির লেগে পায়ের পাতা ভিজে গেল ।  বাবার কত শখের বরজ ।  মারও ।  মার জন্যও আরও বেশি খারাপ লাগছিল ।  কপিল শেষবার আবছা উঠানবাড়ি ,  পুকুর ,  অভিমানী হাঁসগুলি দেখে নিয়ে  দীর্ঘশ্বাস ফেলে পথে নামল  ।  তখনও সে জানত না -  সে - ই প্রথম সম্পূর্ণ মানবিক ঈশ্বরশূন্য মতবাদ প্রচার করার জন্য পা রাখল অচেনা পথে ।  সেই বিরল মুহূর্তটি কেবল মনে রেখেছিল  -  শুভ্র এক ভোর ,  সজনে ডালে বসে থাকা কতগুলি মৌন কাক আর পদ্মর অভিমানী হাঁসগুলি ।  ঘুম ভেঙ্গে চু চুও উঠে গেছিল; পিছন - পিছন সেই মাঠ ওব্দি এল ।  মাঠের কাছে এসে কপিল থমকে দাঁড়াল ।  মাঠভরতি ধূসর কুয়াশা ।  সে - কুয়াশা ভেদ করে উড়ে গেল একটি  কাক ।  এই মাঠটাই যে কপিলের পাঠশালা; কত কত দিন ওই ঘাসের মাঠে শুয়ে প্রহরের পর প্রহর নক্ষত্রময় আকাশটার দিকে চেয়ে থেকে মনে হয়েছে  -  এ জগৎ আকস্মিক; জগতের কোনও মানে হতে পারে না; এখানে লতাদিদের মরে যেতে হয় ।  কপিলের চোখ জলে ভরে ওঠে ।  হায় ,  আমি আর এই মাঠ দেখব না ,    হরিণজালির খাল দেখব না  .  .  .  পথে নেমে টের পেল কপিল ,   বঙ্গের যোগাযোগ ব্যবস্থা অত্যন্ত  দূর্বল ।  শ¬থ ।  জলে নৌকা ।  স্থলের বাহন গরুর গাড়ি ।  তবুও ধীরে - ধীরে পশ্চিম দিকে পথচলা ।  পশ্চিমে গঙ্গা ।  জলপথে মগধ কিংবা কোশল রাজ্যে পৌঁছনো যায় ।  যাত্রাপথে তস্কর - আক্রমনকারীর  উপদ্রবও কম না ।  তা ছাড়া ,  অন্নচিন্তা ।  মশা ।  আমাশয় ।  জ্বরও এল একবার  ।  বৈশালীর এক তরুণ ব্যবসায়ী যতœ নিল প্রায় বেহুঁশ যুবকটির ।  তরুণ ব্যবসায়ীটির  নাম স্মারক ।  কপিল কখনও মুখে কৃতজ্ঞতা প্রকাশ করে না ।  তার চোখে জল আসে শুধু ।  তবে সেও নিভৃতে ।  স্মারক তাকে যে ভাষার হাতেখড়ি করাল তার নাম  প্রাকৃত । পথে  বিশাল - বিশাল প্রায় অনতিক্রম্য জঙ্গল  ।  জঙ্গল কাটা নাকি সবে  শুরু হয়েছে   ।  মাত্র একশ বছর আগে নাকি লোহার আবিস্কার হয়েছে ,  লোহার কুড়ালে নাকি বন - জঙ্গল কাটতে সুবিধে ।  পথে সে সমস্ত  ইতিহাসও  শুনল কপিল ।  আরও কত কী যে শুনল ।  শুনতে - শুনতে কপিলের চোখ খুলে যাচ্ছিল ।  যাত্রা পথের ঝিমুনিতে কখনও লতাদিও এল ।  গ্রাম ছেড়ে যাওয়ার জন্য দারুন শাসাল ।  নিভৃতে কপিলের কান্না গাঢ় হয়ে উঠতে থাকে ।  কাঁদতে - কাঁদতে সে এও ভাবল :  মানুষ যেসব দুঃখ ভোগ করে ,  সেইসব দুঃখকে তিন ভাগে ভাগ করা যায় :  ক .  আধ্যাত্বিক ।  খ .  আদিভৌতিক ।  এবং গ .  আধিদৈবিক ।   .  .  . কিন্তু লতাদির বিরহকে কোনও ভাগেই ফেলা যাচ্ছে না যে !  বিরহ কি দুঃখ ?  এই প্রশ্নের সঙ্গে - সঙ্গে সে টের পেল কার্তিকদার ওপর তার ক্রোধ আজও তীব্র ।  কার্তিকদা আবার বিয়ে করেছে ।  শুনেছে সুখেই আছে লোকটা ।  কার্তিকদা এত উদাসী কেন ?  পুরুষ এত উদাসী কেন ?  এ - জগৎ অর্থহীন -  আকস্মিক বলে ?   আমি লতাদির সঙ্গে বিবাহিত হলে লতাদিকে পদ্মপাতায় মুড়িয়ে রাখতাম ।  হায় । তারপর কখন স্বপ্নের ঘোরে ভেসে - ভেসে সার্থবাহের সঙ্গে মিশে কোশল রাজ্যের  রাজধানী অযোধ্যা নগরের তোরণদ্বারের কাছে উপস্থিত হল কপিল  ।  বহুলোকের কন্ঠস্বরে সে সংবিৎ ফিরে পেল ।  অযোধ্যা নগরে প্রবেশ করে যা কিছু দেখল তাতেই বিস্মিত হয়ে গেল কপিল  ।  এতকাল সে কেবল গ্রাম আর নদী দেখেছে  ,  যাত্রাপথে  দেখেছে প্রকান্ড - প্রকান্ড সব অরণ্য  ।  অযোধ্যা নগরীর তোরণ - প্রাকার - পরিখা; নগর - পরিকল্পনা তাকে রীতিমতো বিস্মিত করে দিল ।  এর আগে এমন প্রশস্ত রাজপথ ,  প্রাসাদ ,  অট্টালিকা ,  ঝলমলে রথ কখনও দেখেনি কপিল ।  আর্যাবর্তের অন্যতম নগরীটির প্রাসাদ - অট্টালিকার গড়ন ,  অলঙ্কার ও বিশালত্ব তাকে মুগ্ধ করল ।  প্রথম পর্ব সমাপ্ত 






শেখ ফয়জুল্লাহ :  মধ্যযুগের  বাংলার এক অসাম্প্রদায়িক মুসলিম কবি



                        একুশ শতকে পৌঁছে যখন আমরা নিজস্ব ধর্ম পালনের পাশাপাশি   অসাম্প্রদায়িক থাকাটাও জরুরি বলে ভাবছি ,  তখন  ষোড়শ শতকের বাংলার অসাম্প্রদায়িক মুসলিম কবি  শেখ ফয়জুল্লাহর  চিন্তাধারা সম্বন্ধে আমাদের জানা জরুরি  ।  শেখ ফয়জুল্লাহর কাব্যে প্রতিফলিত হয়েছে মুসলিম জীবনের বিশ্বাস ও ঐতিহ্য  ।  তা সত্ত্বেও তিনি অসাম্প্রদায়িক চেতনার অধিকারী ছিলেন ।  এই বিষয়টি আমাদের বিস্মিত করে বৈ কী ।  শেখ ফয়জুল্লাহ  ছিলেন ষোড়শ শতকের মানুষ ।  ডক্টর মুহম্মদ শহীদুল্লাহ এবং ডক্টর আহমদ শরীফ তাঁর জীবনকাল  ১৫৭৫ - ৭৬ খ্রিস্টাব্দ বলে নির্ধারণ করেছেন ।  অর্থাৎ যে সময়টায় বাংলায় কররানী বংশের  ( ১৫৫৯ থেকে ১৫৭৫ খ্রিস্টাব্দ  )  শাসনের  অবসান ঘটছে ।  যে কররানী বংশের শাসক ছিলেন সোলায়মান এবং দাউদ কররানী ।  ১৫৭৫ খ্রীস্টাব্দে বাংলায় আরম্ভ হয়  মুঘল আমল  ।  এমনই একটা সময়ে শেখ ফয়জুল্লাহ  বেঁচে ছিলেন ।   শেখ ফয়জুল্লারর  জন্ম পশ্চিমবঙ্গের পাচনা গ্রামে ।  এই মতটি  ডক্টর সুকুমার সেন -  এর ।  অবশ্য আত্মপরিচয় দিতে গিয়ে এক জায়গায় শেখ ফয়জুল্লাহ লিখেছেন :   ‘ বলে  ফয়জুল্লাহ কবি পাচনায় বসতি ।  ’ শেখ ফয়জুল্লাহর সব মিলিয়ে পাঁচটি কাব্যের খোঁজ পাওয়া গিয়েছে ।  গাজীবিজয় ,  সত্যপীর ,   জয়নাবের চৌতিশা ,   রাগনামা এবং গোরক্ষবিজয় ।  রংপুরের খোঁট দুয়ায়ের পীর ইসমাইল গাজীর জীবন গাজীবিজয় কাব্যের মূলবিষয়  ।  এ প্রসঙ্গে শেখ ফয়জুল্লাহ লিখেছেন : খোঁটদুয়ারের পীর ইসমাইল গাজীগাজীর বিজএ সেহ মোক হইল রাজি । সত্যপীরের আধ্যাত্মিক সাধনা অবলম্বনে গড়ে উঠেছে সত্যপীর কাব্যটি  ।  সত্যপীরের মা নাকি  হুসেন শাহের বাঁদীর গর্ভে জন্মে ছিলেন -  এরকম এক জনশ্রুতি ছিল তৎকালে ।   বেদনাবোধের কারণেই হয়তো সত্যপীর আধ্যাত্মিক সাধনায় মগ্ন হন ।     ‘ জয়নাবের চৌতিশা ’  - র বিষয় মহরম -  এর মর্মান্তিক ঘটনা ।   ‘ রাগনামা ’  সম্পর্কে আমি কোনও তথ্য পাইনি ।  তবে দেখা যাচ্ছে ,  শেখ ফয়জুল্লাহর  প্রায় সব কটি কাব্যের বিষয়ই পীরদরবেশ এবং কারবালার মতন মুসলিম ঐতিহ্য ।  আর  একজন মুসলিম হিসেবে সেরকমই তো হওয়ার কথা ।  তবে শেখ ফয়জুল্লাহর  ‘ গোরক্ষবিজয় ’  কাব্যে সম্বন্ধে এই কথা প্রয়োজ্য নয় ।  এবং এখানেই আমাদের সমস্ত আগ্রহ নিহিত ।  কেননা ,  শেখ ফয়জুল্লাহর লেখা  ‘ গোরক্ষবিজয় ’  কাব্য নাথসাহিত্যের অর্ন্তভূক্ত ।  অথচ নাথসাহিত্য লিখেছিলেন শিবপন্থি নাথযোগীরা ।  যে নাথযোগীরা  মধ্যযুগের বাংলায় দেহকেন্দ্রীক সুবিশাল এক  ধর্মীয় আন্দোলন গড়ে তুলেছিল ।  সেই সঙ্গে নাথধর্মকে কেন্দ্র করে গড়ে উঠেছিল  নাথসাহিত্য  ।  উল্লেখযোগ্য নাথসাহিত্য হল  দশম -  একাদশ শতকের  ‘ গোরক্ষবিজয় ’  এবং  ‘ ময়নামতীর গান ’  ।  নাথধর্মের উত্থান হয়েছিল বাংলায় ।  কারণ ,  এই ধর্মমতের প্রবর্তক মীননাথ ছিলেন বাঙালি ।   ‘ কৌলজ্ঞান ’  নামে প্রাচীন এক গ্রন্থে উল্লেখ রয়েছে যে মীননাথ চন্দ্রদ্বীপ -  এর অধিবাসী ছিলেন ।  চন্দ্রদ্বীপ বরিশাল -  এর প্রাচীন নাম ।  তার মানে বাংলার অন্যতম এক লোকগুরুর জন্ম -  বরিশাল ।  যে কারণে ড .  মুহম্মদ শহীদুল্লাহ বলেন ,  ‘ বাঙালির ইহা একটি গৌরবময় বিষয় যে একজন বাঙালি গোটা ভারতবর্ষকে একটি ধর্মমত দিয়াছিলেন ।  ’   নাথধর্মটি ভারতবর্ষের নানা প্রান্তে ছড়িয়ে পড়েছিল এবং ভারতবর্ষের মানুষ নাথধর্ম  গ্রহন করেছিল ।  নাথধর্মের ব্যাপ্তি সপ্তম থেকে একাদশ দ্বাদশ শতক ।  ড .  মুহম্মদ শহীদুল্লাহ মনে করেন যে মীননাথ -  এর সময়কাল  খ্রিস্টীয় সপ্তম শতক ।  নীহাররঞ্জন অবশ্য ১০ম থেকে ১২ শতক বলে মত দিয়েছেন  ।    ( দেখুন :  বাঙালির ইতিহাস ।  পৃষ্ঠা ।  ৫৩১ )  ফরাসি পন্ডিত সিলভাঁ লেভী  অবশ্য লিখেছেন :  মীননাথ ৬৫৭ খ্রিস্টাব্দে রাজা নরেন্দ্রদেবের রাজত্বকালে নেপালে যান ।  এই মতটি দ্বারা ড .  মুহম্মদ শহীদুল্লাহ বক্তব্যই প্রতিষ্ঠিত হয় ।  মীননাথ অবশ্য মৎস্যেন্দ্রনাথ ,  মচ্ছিন্দ্রনাথ নামেও পরিচিত ছিলেন ।   মীননাথ বলতেন ,   ‘ মানুষের দুঃখ শোকের কারণ অপক্ক দেহ ।  যোগরূপ অগ্নিদ্বারা এই দেহকে পক্ক করে সিদ্ধদেহ বা দিব্যদেহের অধিকারী হয়ে সিদ্ধি বা শিবত্ব  বা অমরত্ম লাভ করা যায় ।  ’  মীননাথ এর  শিষদেরই  বলা হয় নাথযোগী ।  কেবল ধর্ম নয় ,  বাংলা সাহিত্যেও মীননাথ এর অবদান ছিল গভীর ।  ঐতিহাসিকদের মতে ,  মীননাথ বাংলা ভাষার আদিকবিদের অন্যতম  ।  তিনি  ‘ বাহ্যান্তর - বোধিচিত্ত বঙ্গোপদেশ  ’  শিরোনামে একটি বই লিখেছিলেন ।   তাঁর ভাষাই বাংলা ভাষার প্রথম নিদর্শন ।  নাথসাহিত্যের সঙ্গে চর্যাপদের সর্ম্পকও গভীর ।  এ প্রসঙ্গে শ্রীকুমার বন্দোপাধ্যায় তাঁর  ‘ বাংলা সাহিত্যের বিকাশের ধারা ’  বইতে  লিখেছেন :   ‘  নাথসাহিত্য ও চর্যাপদ এই উভয় ধারাতেই সিদ্ধদিগের কয়েকটি সাধারণ নাম পাওয়া যায় ।  এই ঘটনা দ্বারা দু ’ য়ের মধ্যে যে সর্ম্পক ছিল তা প্রমানিত হয় ।  ’   অর্থাৎ নাথধর্ম ও চর্যাপদ এর মধ্যে সর্ম্পক গভীর  ।  চর্যাচর্য্যবিনিশ্চয়ের টীকায় মীননাথের নামে একটি কবিতা উল্লেখ রয়েছে - কহন্তি গুরু পরমার্থের বাট । কর্ম্ম কুরঙ্গ সমাধিক পাঠ । কমল বিকসিল কহিহ ণ জমরা । কমল মধু পিবিবি ধোকে ন ভোমরা । ড .  মুহম্মদ শহীদুল্লাহ এর বাংলা অনুবাদ করেছেন - কহেন গুরু পরমার্থের  বাট । কর্মের রঙ্গ সমাধির পাট । কমল বিকশিত ,  কহিও না জোংড়াকে  ( শামুককে ) কমল মধু পান করিতে ক্লান্ত হয় না ভোমরা ।  গুরুর নির্দেশে সহজিয়া বৌদ্ধ সাধক পরমার্থ লাভ করেন ।  এই পদে পরমার্থকে কমলমধু বলা হয়েছে ।  যে কমল মধু গুরু শিক্ষা দেন ।  নাথধর্ম বাংলার তান্ত্রিক বৌদ্ধদের সহজযানী মতবাদ থেকে উদ্ভূত ।  যে দর্শনের মূলকথা হল    ‘ সৃষ্টির আদি ও অকৃত্রিম উৎপত্তিস্থল একমাত্র শূন্য । এই শূন্য মহাসুখ এবং আনন্দস্বরূপ ।   এই শূন্য ঘনীভূত হয়ে প্রথমে শব্দরূপে দেখা দেন পরে শব্দ হতে পুনরায় ঘনীভূত হয়ে দেবতা রূপ গ্রহন  করেন ।  ’  নাথদের উপাস্য ছিলেন নিরঞ্জন বা শূন্য ।  তবে নাথযোগীদের সাধনা ছিল দেহকেন্দ্রীক ।  যে কারণে মীননাথ বলতেন ,   ‘ মানুষের দুঃখ শোকের কারণ অপক্ক দেহ ।  যোগরূপ অগ্নিদ্বারা এই দেহকে পক্ক করে সিদ্ধদেহ বা দিব্যদেহের অধিকারী হয়ে সিদ্ধি বা শিবত্ব  বা অমরত্ম লাভ করা যায় ।  ’  বাংলার বৌদ্ধ সহজযানীরা মনে করতেন  : দেহবা বা কায়সাধনই একমাত্র সত্য ।  রস - রসায়নের সাহায্যে কায়সিদ্ধি লাভ করে জড় দেহকেই সিদ্ধদেহ এবং সিদ্ধদেহকে দিব্যদেহে রুপান্তরিত সম্ভব ।  কিন্তু শেখ ফয়জুল্লাহর মতো একজন ঐতিহ্য সচেতন মুসলিমের সঙ্গে নাথধর্মের কি সর্ম্পক ? এই প্রশ্নটিই যেমন চিত্তাকর্ষক তেমনি তাৎপর্যপূর্ণ ।  তখন লিখেছি যে নাথধর্মের ব্যাপ্তি সপ্তম থেকে একাদশ দ্বাদশ শতক ।  তথ্যটি মনে হয় অভ্রান্ত নয় ।  কেননা ,  কবীন্দ্রদাস নামে একজন নাথযোগী সঙ্গে শেখ ফয়জুল্লাহর দেখা হয়েছিল ।   শেখ ফয়জুল্লাহর সময়কাল ষোড়শ শতক ।  তার মানে  নাথধর্মটি  ষোড়শ শতকেও  বাংলায় টিকে ছিল ।  কেননা ,  নাথগুরু কবীন্দ্রদাস ওই সময়ের লোক ।   শেখ ফয়জুল্লাহ নাথযোগী কবীন্দ্রদাস এর কাছে নাথধর্মটি সম্পর্কে জানেন এবং  ( দশম শতকে রচিত )   গোরক্ষনাথ এর কাহিনী শোনেন ।  তারপরই শেখ ফয়জুল্লাহ   নিজের মত করে  ‘ গোরক্ষবিজয় ’  লেখার সিদ্ধান্ত নেন ।  এই ঘটনাটি একটি  আকস্মিক ঘটনার মাধ্যমে জানা গেছে ।   ‘ বঙ্গে সুফি প্রভাব ’  বইটির লেখক ডক্টর মুহম্মদ এনামুল হক ।  তিনি  চব্বিশ পরগনার বারাসতে সরকারি শিক্ষক হিসেবে চাকরি করতেন ।  সেই সময় তিনি বারাসতের এক বাড়িতে অনেকটা আকস্মিকভাবেই  প্রাচীন পুথির কয়েকটি ছেঁড়া পৃষ্ঠা পেয়ে যান ।  একটি পৃষ্ঠায় লেখা ছিল - গোর্খবিজএ আদ্যে মুনি সিদ্ধা কত । কহিলাম সব কথা শুনিলাম যত । খোঁটদুয়ারের পীর ইসমাইল গাজীগাজীর বিজএ সেহ মোক হইল রাজি । এবে কহি সত্য পীর অপূর্ব কথন । ধন বাড়ে শুনিলে পাতক খন্ডন । মুনি - রস - বেদ - শশী -  শাকে কহি সনশেখ ফয়জুল্লাহ ভণে ভাবি দেখ মন । গোর্খবিজএ আদ্যে মুনি সিদ্ধা কত ।  / কহিলাম সব কথা শুনিলাম যত ।  এই লাইন দুটি পড়ে মনে হয় নাথযোগী কবীন্দ্রদাস এর কাছে  গোরক্ষের কাহিনী শুনে শেখ ফয়জুল্লাহ  তা নিয়ে লিখতে সিদ্ধান্ত নেন ।  কিন্তু ,  কে গোরক্ষনাথ ? গোরক্ষনাথ ছিলেন নাথধর্মের প্রবর্তক মীননাথ এর শিষ্য ।  গবেষকদের মতে ,  গোরক্ষনাথ ঐতিহাসিক ব্যক্তি ।  নাথযোগীরা মনে করেন ,   গোরক্ষনাথ -  এর জন্ম পাঞ্জাবে ।  পরে বিহারের গোরক্ষপুরে তাঁর প্রতিষ্ঠা হয় ।   অস্টম শতাব্দী থেকে চতুদর্শ শতাব্দীতে তাঁর আবির্ভাব হয়েছিল বলে মনে করা হয় ।  ডক্টর দীনেশ চন্দ্র সেন এর মতে গোরক্ষনাথ এর সময়কাল একাদশ শতাব্দী ।  তবে গোরক্ষনাথ মীননাথ -  এর সরাসরি শিষ্য ছিলেন কিনা এই প্রশ্নটি উঠতে পারে ।  কেননা ,  তখন একবার উল্লেখ করেছিলাম যে :  ড .  মুহম্মদ শহীদুল্লাহ মনে করেন যে মীননাথ -  এর সময়কাল  খ্রিস্টীয় সপ্তম শতক ।  ঐতিহাসিক নীহাররঞ্জন রায় অবশ্য মীননাথ -  এর সময়কাল ১০ম থেকে ১২ শতক বলে মত দিয়েছেন  ।   ফরাসি পন্ডিত সিলভাঁ লেভী  অবশ্য লিখেছেন :  মীননাথ ৬৫৭ খ্রিস্টাব্দে রাজা নরেন্দ্রদেবের রাজত্বকালে নেপালে যান ।  এই মতটি দ্বারা ড .  মুহম্মদ শহীদুল্লাহ বক্তব্যই প্রতিষ্ঠিত হয় ।  তবে এ তথ্যটি সঠিক হলে  গোরক্ষনাথ মীননাথ এর প্রত্যক্ষ শিষ্য ছিলেন না ।  অবশ্য  নীহাররঞ্জন রায়ের বক্তব্য সঠিক হলে গোরক্ষনাথ মীননাথ এর প্রত্যক্ষ শিষ্য ছিলেন । কিন্তু  নাথযোগী  কবীন্দ্রদাস শেখ ফয়জুল্লাহ কে গোরক্ষনাথ সম্বন্ধে  কি কাহিনী বলেছিলেন ?  বলেছিলেন ,  গোরক্ষনাথের গুরু ছিলেন মীননাথ ।  মীননাথ ছিলেন প্রাজ্ঞ  যোগী এবং মহাজ্ঞানের অধিকারী  ।  মীননাথ নাথধর্ম প্রচারের জন্য একদা কদলীনগরে যান ।  সে নগরে পৌঁছে নারীদের দেখে মীননাথ  - এর কামভাব জাগ্রত হয় ।   এবং তিনি ধর্মচূত হন ।  শেখ ফয়জুল্লাহ তাঁর  ‘ গোরক্ষবিজয় ’  কাব্যে মীননাথ এর অবস্থা এভাবে তুলে ধরেছেন : কহিলেন মীননাথ মনে মায়া ধরি । জগতেও পাই যদি এমন সুন্দরী । বিচিত্র শয্যাতে থাকি হেন নারী লই । রঙ্গ কৌতুকরসে রজনী পোয়াই । নাথযোগী  কবীন্দ্রদাস  শেখ ফয়জুল্লাহ কে  আরও বললেন ,  আত্মবিস্মৃত মীননাথ -  এর অধপতিত অবস্থা  শিষ্য গোরক্ষনাথ জানতে পারলেন ।  গুরুর এহেন চরম নৈতিক অধঃপতনের সংবাদে  গোরক্ষনাথ ভীষণ অস্থির হয়ে উঠলেন ।  কেননা ,  শিবপন্থী নাথযোগীদের বিশ্বাস ছিল :  কামচর্চা জীবন ধ্বংসের উৎস ।  জীবন উৎপাদী শুক্র বা বিন্দুকে ধারণ করার শক্তিই হচ্ছে অমরত্ব লাভের উপায় । গোরক্ষনাথ গুরুকে উদ্ধার করার সিদ্ধান্ত নিলেন ।  এই উদ্দেশ্যে গোরক্ষনাথ নর্তকীর ছদ্মবেশ ধারণ করে  কদলীনগরে যান ।  তারপর  গুরুর মধুকুঞ্জে প্রবেশ করে ইন্দ্রিয়পরায়ণ গুরু মীননাথের সামনে মৃদঙ্গের বোল বাজাতে থাকেন ।  মৃদঙ্গের জলদ গম্ভীর আওয়াজে মীননাথের পূর্বস্মৃতি জেগে ওঠে ।  তিনি হীন ইন্দ্রিয়জ তৃপ্তির জগৎ থেকে আত্মসাধনার জগতে ফিরে আসেন  ।  এভাবে শিষ্য গোরক্ষনাথের বিজয় হয় ।  নাথযোগী  কবীন্দ্রদাস এর কাছে শোনা এই আখ্যানটি মুসলিম হওয়া সত্ত্বেও   গভীরভাবে শেখ ফয়জুল্লাহর হৃদয় র্স্পশ করেছিল ।  তিনি এ নিয়ে লেখার সিন্ধান্ত নিলেন ।  তবে মুসলিম পরিমন্ডলে বাস করার কারণে  সে সিদ্ধান্তটি সহজ ছিল না ।  কেননা নাথপন্থিগণ ছিলেন  শিবানুসারী ,  তার মানে দেবতা শিব -  এর পূজারী ।  শিব অনার্য দেবতা ।  শিবভক্তরা শিবকে অনেক নামে ডাকে ।  তার মধ্যে একটি হল  আদিনাথ ।   ( এ প্রসঙ্গে কক্সবাজারের মহেশখালিতে অবস্থিত আদিনাথ মন্দিরের কথা উল্লেখ করা যায় ।  )  ড .  দীনেশচন্দ্র সেন বলেছেন ,   ‘  নাথধর্ম বৌদ্ধ ও শৈবধর্মের শ্রেষ্ঠ উপকরণে গঠিত ।   ( বঙ্গ ভাষা ও সাহিত্য ।  প্রথম খন্ড )  দশম শতকের নাথসাহিত্যের  ‘ গোরক্ষ বিজয় ’  কাব্যে শিব -  এর বর্ননা এরকম  - মুন্ডে আর হাড়ে তুমি কেনে পৈর মালাঝলমল করে গায়ে ভস্ম ঝুলি ছালা । পুনরপি যোগী হৈব কর্ণে কড়ি দিয়া ।   এ হল শিব এর বর্ণনা ।  যে শিব নাথপন্থিদের উপাস্য ।  ৮ম ও ৯ম শতকের দিকে বৌদ্ধধর্ম তন্ত্র ও যোগদর্শনের মাধ্যমে প্রভাবিত হয় ।  উল্লেখ্য ,   বাংলায় যোগ সাধনা দ্রাবিড় জাতির অবদান ।  দ্রাবিড়মনন ছিল রহস্যবাদী ।  যোগমার্গ ছিল তাদের সাধনমার্গ ।  নাথধর্মকে বলা হয়েছে The Nath tradition is a heterodox siddha tradition containing many sub - sects .  এই  ‘ সিদ্ধা ’  শব্দটি তামিল ভাষার একটি শব্দ ।  পাঠ করুন : A Siddham in Tamil means  " one who is accomplished "  and refers to perfected masters who ,  according to Hindu belief ,  have transcended the ahamkara  ( ego or I - maker )   দ্রাবিড় শব্দ দিয়ে দক্ষিণ ভারত ও শ্রীলঙ্কার তামিল ভাষা ও জাতিকে বোঝানো হয় ।  সে যাই হোক ।  বাংলায় শৈবপন্থিদের  (  তার মানে শিবভক্তদের )   ওপর তান্ত্রিক বৌদ্ধধর্মের প্রভাবেই নাথধর্মের উত্থান ঘটেছিল ।  তখন একবার বলেছি -  নাথধর্মটিকে ভারতবর্ষের মানুষ গ্রহন করেছিল ।  কি এর কারণ ?  ভারতবর্ষজুড়ে নাথধর্মের  জনপ্রিয়তার কারণও শিব ।  কেননা শিব আর্যদের বিশ্বাসের বিরুদ্ধে একটি বিরাট লোকশক্তি ।   যোগ দর্শন প্রসঙ্গে ড .  আহমদ শরীফ লিখেছেন :   ‘ যোগ আদিম অস্ট্রিক  ( নিষাদ )  -  কিরাত মনন  - উদ্ভূত ।  ’   ( বাঙলা বাঙালি ও বাঙালীত্ব :  ; পৃষ্ঠা , ৪১ )  তবে পরবর্তী পর্যায়ে যোগ দর্শনটি  আরও পরিশ্রুত হয়েছে ।  যোগের মূলে অনার্য দেবতা শিব ।  যোগের উদ্দেশ্য কায়ার মাধ্যমের সিদ্ধিলাভ বা শিবত্ব লাভ ।  শেখ ফয়জুল্লাহ তার সময়ে  ‘ নাথযোগীদের দেখেছেন ।   মাথায় থাকত জটা ।  সর্বাঙ্গে ছাইভস্ম ,  কানে কড়ি ও কুন্ডল ,  গলায় সুতা ,  বাহুতে রুদ্রাক্ষ ,  হাতে ত্রিশূল ,  পায়ে নূপুর ,  কাঁধে ঝুলি ও কাথাঁ ।  এদের কুলবৃক্ষ ছিল বকুল; প্রধান আহার্য কচুশাক ।  ’   ( আনোয়ারুল করিম ।  বাংলাপিডিয়া ।  )  হয়তো নাথযোগী   কবীন্দ্রদাস এমনই দেখতে ছিলেন ।  সে যাই হোক ।  শেখ ফয়জুল্লাহ  সম্ভবত নাথযোগী   কবীন্দ্রদাস এর কাছেই নাথধর্মটি সম্বন্ধে বিস্তারিত  জেনেছেন ।   জেনেছেন -  নাথধর্মটি গুরুপন্থি ।   নাথযোগীরা গুরুর কাছে  তিন দিন দীক্ষা নিতেন ।  প্রথম দিন গুরু শিষ্যের চুল কেটে দিতেন ।  পরের দিন তার কানে কুন্ডুল পরিয়ে দিতেন ।  তৃতীয় দিনের দীক্ষা ছিল উপদেশী ।  তখন নানা পূজা - অর্চনা হত ।  সে সময় সারারাত দীপ জ্বলত ও নানা অনুষ্ঠান হত ।  এর নাম  ‘ জ্যো¯œা - জাগান ।  ’  বিয়ের ক্ষেত্রে নাথপন্থিরা সনাতন হিন্দু ধর্মালম্বীদের অনুসরণ করে ।  নাথসমাজে বাল্যবিহাব ছিল তবে বিধবাবিবাহের প্রচলন ছিল না ।  নাথধর্মের অনুসারীদের কবর দেওয়া হত ।  তবে সংকারের ক্ষেত্রে নিয়মকানুন অনেকটা সনাতন ধর্মালম্বীদের মতো ।  এ ছাড়া শিবপন্থী নাথযোগীদের বিশ্বাস ছিল :  কামচর্চা জীবন ধ্বংসের উৎস ।  জীবন উৎপাদী শুক্র বা বিন্দুকে ধারণ করার শক্তিই হচ্ছে অমরত্ব লাভের উপায় ।  নাথযোগীদের এই বিশ্বাস তো  শেখ ফয়জুল্লাহর ধর্মীয় বিশ্বাসের বিপরীত ।  তাই বলছিলাম  শেখ ফয়জুল্লাহর পক্ষে মুসলিম পরিবেশে বসবাস করার জন্য   ‘ গোরক্ষবিজয় ’  লেখা সহজ ছিল না ।  তারপরও তিনি  ‘ গোরক্ষবিজয় ’   লিখেছেন ।  এবং নাথসাহিত্যের একজন উল্লেখযোগ্য কবি হিসেবে পরিচিত পেয়েছেন ।  এসব কারণেই এই পোস্টের শুরুতে লিখেছি :  একুশ শতকে পৌঁছে যখন আমরা নিজস্ব ধর্ম পালনের পাশাপাশি   অসাম্প্রদায়িক থাকাটাও জরুরি বলে ভাবছি ,  তখন  ষোড়শ শতকের বাংলার অসাম্প্রদায়িক মুসলিম কবি  শেখ ফয়জুল্লাহর  চিন্তাধারা সম্বন্ধে আমাদের জানা জরুরি  ।  শেখ ফয়জুল্লাহর কাব্যে প্রতিফলিত হয়েছে মুসলিম - জীবনের বিভিন্ন উপাদান ।  তা সত্ত্বেও তিনি অসাম্প্রদায়িক চেতনার অধিকারী ছিলেন ।  এই বিষয়টি আমাদের বিস্মিত  করে বৈ কী ।  শেখ ফয়জুল্লাহ আমাদের একটি  বড় শিক্ষা দিয়ে গিয়েছেন ।  তা হল -  যেটা জানা ও বোঝার বিষয় সেটি  কখনোই কনফ্লিক্ট কিংবা দ্বন্দের বিষয় হতে পারে না ।  হিন্দু মুসলমানের ঈমান - আকিদা -  দ্বীন বোঝার চেষ্টা করবে; মুসলমান হিন্দুর বেদান্ত দর্শন -  শিবতত্ত্ব -  কৃষ্ণত্ত্ব বোঝার চেষ্টা করবে; নারী পুরুষকে বোঝার চেষ্টা করবে; পুরুষ নারীকে  বোঝার চেষ্টা করবে ।  অথচ  এসব আপাত বিপরীত বিষয়গুলি না - বোঝার ফলেই  বিষয়গুলি বর্তমানে কনফ্লিক্টের বিষয় তৈরি হয়ে গেছে ।   ষোড়শ শতকের বাংলার অসাম্প্রদায়িক মুসলিম কবি  শেখ ফয়জুল্লাহ এ ক্ষেত্রে ব্যাতিক্রমী মানুষ ছিলেন ।  তিনি চিরায়ত কনফ্লিক্ট কে অতিক্রম করতে পেরেছিলেন ।  তথ্যসূত্র :  দীনেশচন্দ্র সেন ,  বঙ্গভাষা ও সাহিত্যআজহার ইসলাম :  বাংলা সাহিত্যের ইতিহাস ।  প্রাচীন ও মধ্যযুগ ।   গোপাল হালদার ,  বাংলা সাহিত্যের রূপরেখা






সাংখ্য :   বাংলার লোকায়ত দর্শন



                        বাংলার লোকগান বাঙালির মরমের কথা বলে বলেই মরমি ।  কিংবা বাংলার লোকগান  নিগূঢ় দার্শনিক চিন্তায় আচ্ছন্ন বলেই মরমি  । বাঙালির মরমে প্রতি পলে  দার্শনিক চিন্তাস্রোত উত্থিত  হয় বলেই বাঙালির একান্ত সত্তাটি গভীরতরো আধ্যাত্বিক চেতনা সমৃদ্ধ  ।  আবহমান কাল থেকেই  বাঙালির দার্শনিক ভাবনার নানান স্তর  বাংলার মরমি লোকগান আজও সস্নেহে ধারণ করে রেখেছে ।  বাংলার লোকগানে গভীর আধ্যাত্মিক তত্ত্ব প্রচারিত হয় বলেই বাংলার লোকগান তত্ত্বভিত্তিক বা থিউরিটিক্যাল ।   যে গভীর আধ্যাত্মিক তত্ত্ব বাংলার মাটিতেই সুদীর্ঘ বছরে গড়ে উঠেছে ।  
মরমিতত্ত্ব বাংলার  প্রতিনিয়ত সাধুসমাজে আলোচিত হয় বটে তবে 
 সাধারণ মানুষের সঙ্গে মরমিতত্ত্বের সংযোগ ওই লোকগানের মাধ্যমেই ।  আবহমান কাল ধরেই বাংলার মরমিয়া ভাবনাটি  বাংলার বিশিষ্ট ভাবসম্পদ রূপে গন্য ।  ভাটিয়ালি কিংবা ভাওয়াইয়া গানে ঠিক সেভাবে না হলেও  -  বাউল ,  মারফতি ,  দেহতত্ত্ব কিংবা মুর্শিদিগানের প্রতিটি চরণ  নিগূঢ় তাত্ত্বিক ভাবনায় মোড়ানো ।  এর কারণ বাংলার মরমি লোকগানের ওপর স্পষ্টতই সাতটি দার্শনিক মতবাদের অতি গভীর এবং প্রত্যক্ষ প্রভাব ।  এই দার্শনিক মতবাদগুলি  হল :  সাংখ্য ,  যোগ ,  তন্ত্র ,  বৌদ্ধ সহজিয়া ,  বৈষ্ণব ,  সুফি ও বাউল ।  সুদীর্ঘকাল ধরেই সংগীত - মার্গ বাঙালির সাধনপদ্ধতি ।  চর্যার কবিরাও গান গাইতেন ,  গান গেয়ে তাদের রহস্যময় তত্ত্ব প্রচার করতেন  ।  এভাবেই   গানে ভিতর দিয়ে আবহমান বাংলার দাশনিক চিন্তাটি প্রকাশ পেয়েছে ।  
দার্শনিকতত্ত্ব উপলব্দি ছাড়াই লোকগানের নিজস্ব মোহনীয় সুরের আবেশ বাঙালির স্পর্শকাতর স্নায়ূকে  আচ্ছন্ন করে বটে -  তবে মরমি গান পরিপূর্ণ উপলব্দির জন্য বাংলার দার্শনিক সিদ্ধান্তগুলির  সঙ্গে  নিবিড় পরিচয় থাকা জরুরি  বলে মনে হয় ।  এই উদ্দেশেই এই পোস্টে  সাংখ্য দর্শন সম্বন্ধে সংক্ষেপে আলোচনা করা হল ।   সাংখ্যদর্শন বাংলার সবচে প্রাচীন ভাবদর্শন ।  এই দর্শন ২৭০০ বছরের পুরনো ।  কেননা ,  সাংখ্যদর্শনের প্রবক্তা কপিল -  এর  জন্ম ৭০০ খ্রিস্টপূর্ব ।   সাংখ্যদর্শন নিয়ে ব্যাপক গবেষনা করেছেন  অধ্যাপক রিচার্ড গার্বে ।     অধ্যাপক গার্বে কপিলের  সময়কাল  Seventh century b . c .  বলে উল্লেখ করেছেন ।  
সাংখ্য দর্শনের  প্রবর্তক কপিল   প্রাচীন বঙ্গবাসী ছিলেন ।  এবং এই তথ্যে বিস্ময়ের কিছু নেই ।  তার কারণ আবহমান কাল থেকেই বাংলা দার্শনিক চিন্তার লীলাভূমি ।  বাংলার এই মহত্তম দিকের ইঙ্গিত করে  কবি আল মাহমুদ লিখেছেন :  
  ‘ আবাল্য শুনেছি মেয়ে বাংলাদেশ জ্ঞানীর আতুড়
অধীর বৃষ্টির মাঝে জন্ম নেন শত মহীরূহ ।  '    ( সোনালি কাবিন )  
 সাংখ্য দর্শনের প্রবর্তক কপিল যে প্রাচীন বঙ্গবাসী ছিলেন সেটি  বিশিষ্ট গবেষক তপোব্রত সান্যাল এর লেখার সেরকম ইঙ্গিত রয়েছে ।   গঙ্গা :  তত্ত্ব ও তথ্য বইতে তপোব্রত সান্যাল লিখেছেন :   ‘  প্রাচীনকালের লেখকরা বঙ্গকে   উপেক্ষা করলেও মহামুনি কপিলের সঙ্গে গঙ্গার সম্পর্কে কে মান্য করেছেন ।  সাংখ্য - দর্শনের প্রবর্তক কপিল যে বঙ্গবাসী ছিলেন ,  তার প্রমান আছে ।  সাংখ্যই ভারতের প্রাচীনতম দর্শন ।  বৌদ্ধধর্মের মূলতত্ত্বের উৎসও এই সাংখ্যদর্শন ।  বস্তুত ,  বুদ্ধের দু ’ জন গুরুই ছিলেন সাংখ্যমতাবলম্বী ।  সনাতন ধর্মাবলম্বী আর্যশাস্ত্রীরা কপিলের লোকায়ত সাংখ্যশাস্ত্রকে কখনোই মেনে নেন নি ,  কারণ কপিল বেদকে প্রমাণ বলে স্বীকার করেননি ।  মনে হয় এই কারণেই বৌদ্ধ - অধ্যুষিত বঙ্গ আর্যদের দ্বারা অবহেলিত হয়েছে ।  ’   ( পৃষ্ঠা ১৬ )  ।  অধ্যাপক রিচার্ড গার্বে লিখেছেন ,   " In Kapila ’ s doctrine ,  for the first time in the history of the world ,  the complete independence and freedom of the human mind ,  its full confidence in its own powers were exhibited .  "   (  দেখুন :   পন্ডিত জওহরলাল নেহেরুর লেখা   The Discovery of India .  (  P . 184 )   তথ্যটি শিহরিত করে !  কাজেই ,  আয়োনিয়ার থালেস  নন  -  বরং বিশ্বের প্রথম মানবতাবদী দার্শনিকটির নাম কপিল ।  এবং তাঁর জন্মস্থান প্রাচীন বাংলা !  কবি আল মাহমুদ এর সোনালি কাবিন কাব্যে কপিল - এর মুক্ত স্বাধীন মানসিকতার উল্লেখ রয়েছে -  
 আমার তো কপিলে বিশ্বাস
প্রেম কবে নিয়েছিল ধর্ম কিংবা সংঘের শরণ ।  
   ( তার মানে প্রেম স্বাধীন মুক্ত ।  যে প্রেম কোনও দিনই ধর্ম কিংবা ধর্মীয় প্রতিষ্ঠানের ওপর নির্ভরশীল নয় ।  প্রেম সামাজিক নয় -  এমনও প্রচ্ছন্ন ইঙ্গিত রয়েছে এই চরণ দুটিতে ।  আর কপিলের একজন দার্শনিক এর উল্লেখ থাকায় বোঝায় যায় বাংলার লোকায়ত মতের স্বাধীনতার ভিত্তি  .  .  .    ) 
   ‘ সাংখ্য ’  শব্দটি এসেছে  ‘ সংখ্যা ’  শব্দটি থেকে ।    সাংখ্যদর্শনের  প্রবর্তক  কপিল মহাবিশ্বের উদ্ভব ব্যাখ্যা করেছেন ।    মহাবিশ্বের উদ্ভব ব্যাখ্যা করার সময় কপিল  ‘ পঞ্চবিংশটি সংখ্যক ’  তার মানে ২৫টি জাগতিক পদার্থের উল্লেখ করেছেন ।  সংখ্যার উল্লেখ রয়েছে বলেই দর্শনটির নাম সাংখ্য - এরকমই অনেকেই মনে করে থাকেন  ।  
এখানে বলে রাখি ।   কপিল তাঁর দার্শনিক মতবাদের ঠিক কী নাম দিয়েছিলেন তা আমরা জানি না ।  এর কারণ কপিলের প্রাচীনত্ব ।  কপিল ইতিহাসের এক ধূসর সময়ে বেঁচে ছিলেন ।  খ্রিস্টীয় চতুর্থ শতকে উত্তর ভারতে  ঈশ্বরকৃষ্ণ নামে একজন পন্ডিত বাস করতেন ।   ইনি  ‘ সাংখ্যকারিকা ’  নামে সংস্কৃত ভাষায় একটি ছোট বই লেখেন ।  কি ছিল সেই বইতে ?  কপিলের সাংখ্যদর্শন বিষয়ে সত্তরটির মতন শ্লোক ।  ঈশ্বরকৃষ্ণের সাংখ্যকারিকাই  সাংখ্যদর্শন সম্বন্ধে আমাদের জ্ঞানের প্রধান উৎস ।   
 বিশ্বজগতের উদ্ভব কী ভাবে হল কপিল তার নিজস্ব একটি ব্যাখ্যা দিয়েছেন ।  তাঁর এই ব্যাখ্যা একুশ শতকের জ্যোতিঃপদার্থবিজ্ঞানের তত্ত্ব অনুযায়ী কতদূর সত্য সেটি প্রতিপন্ন করা আমাদের উদ্দেশ্য নয় ।  আমাদের উদ্দেশ্য হল প্রাচীন বাংলার একজন চিন্তাশীল মানুষ  ধর্মীয় প্রভাবমুক্ত থেকে  বিশ্বজগতের উদ্ভব কীভাবে হল সেটি ব্যাখ্যা করতে চেয়েছেন  ।  বাঙালির সাংস্কৃতিক ইতিহাসে  এই বিষয়টির তাৎপর্য অনেক গভীর বলে মনে করি ।  এবং  কপিল প্রাচীন বঙ্গের অধিবাসী ছিলেন বলেই আমরা  তাঁর মানবিক কৃতির উত্তরাধিকার  .  .  .   এই ভেবে শিহরিত হই । 
প্রাচীন ভারতে ছয়টি দার্শনিক মত ছিল  ।  সাংখ্য ,  ন্যায় ,  বেদান্ত ,  মীমাংশা ,  যোগ এবং বৈশেষিক ।  এই দার্শনিক মতবাদের মধ্যে   সাংখ্যই  ভারতবর্ষের সবচে প্রাচীন দর্শন ।   এবং সাংখ্যদর্শনের উদ্ভব বাংলায় হওয়ায় সাংখ্য অবৈদিক দর্শন ,  অর্থাৎ দর্শনটি অনার্য  ।   পরে অবশ্য সাংখ্যদর্শনকে আর্যরা তাদের ধর্মশাস্ত্রে অর্ন্তভূক্ত করে ।  যে কারণে সাংখ্যদর্শনের উল্লেখ  আমরা মহাভারত এবং  গীতায় দেখতে পাই ।  মহাভারতে ভীষ্ম যুধিষ্ঠিরকে বলছেন যে :   " প্রকৃতি ও পুরুষে সর্বত্র বিরাজমান শিব ।  "  গীতায় সাংখ্য দর্শনের মূলকথা বলা হয়েছে এভাবে :  "  যার জন্মও হয় না ,  মৃত্যুও হয় না ,  যে অগ্নিতে দ্বগ্ধ হয় না ,  অস্ত্রেতে আহত হয় না ,  সেই অবিনাশী আত্মাকে জানলে আর দুঃখ থাকে না ।  " 
তো ,  কপিল বিশ্বজগতের উদ্ভব ব্যাখ্যা করতে গেলেন  কেন ?  
তার কারণ দুঃখ । 
ব্যাখ্যা করি । 
কপিল এর জন্ম  যিশুখ্রিস্টের জন্মের সাত শ বছর আগে প্রাচীন বাংলায় কোনও এক মাতৃতান্ত্রিক কৌমগ্রামে ।  কৌম গ্রাম বললাম এই কারণে যে ততদিনে হয়তো বাঙালি সমাজে রাষ্ট্রের  ধারণা গড়ে তোলেনি ।  সে যাই হোক ।  সেই কৌমগ্রামটি কোথায় ছিল ?  আজ আর তা বলা সম্ভব নয় ।  তবে যশোরের কপোতাক্ষ নদের পড়ে কপিলমুনি নামে একটি গ্রাম রয়েছে ।  হয়তো কপিলমুনি গ্রামেই জন্ম নিয়েছিলেন কপিল ।   পরে  .  .  .  পরিনত বয়েসে  উত্তর ভারতের কোনও নগরে তাঁর দর্শন প্রচার করেছিলেন ।  তারপর সাংখ্যদর্শন তার তীব্র আকর্ষনের কারণেই  ভারতীয় দর্শনের অর্ন্তভূক্ত হয়ে যায় ।  তবে কপিলের মতবাদ বেদবিরোধী হওয়ায় উত্তর ভারতের  ব্রাহ্মণ্যবাদীরা পরবর্তীকালে সাংখ্যদর্শনকে ঠিক ধ্বংস না - করলেও বিকৃত করে ফেলেছিল ।  যেমন নিরেশ্বরবাদী সাংখ্যদর্শনকে বিজ্ঞানভিক্ষু নামে এক পন্ডিত বলেছেন :  কপিন ঈশ্বরে বিশ্বাসী ছিলেন !  এসব সত্ত্বেও আর্যসমাজে কপিলকে অত্যন্ত সম্মান করে বলা হয়েছে  ‘ আদিবিদ্যান ’  । 
সে যাই হোক ।    কপিল সংসারে মানুষকে  দুঃখ ভোগ করতে দেখেছেন ।  একই সঙ্গে  দুঃখ থেকে মুক্তি লাভের উপায় ভেবেছেন ।  কপিল লক্ষ্য করেছেন যে -  মানুষ সংসারে ত্রিবিধ দুঃখ ভোগ করে ।   ( এক )  আধ্যাত্মিক   ( দুই )  আধিভৌতিক এবং  ( তিন )  আধিদৈবিক ।  আধ্যাত্মিক দুঃখ হল :  কাম ,  ক্রোধ  ,  লোভ  - এসব রিপুতে তাড়িত হলে যে দুঃখ সেটি ।   মানব ,  পশু ,  পাখি ,  সরীসৃপ এবং জড়বস্তু থেকে যে দুঃখ পায় কপিল তাকে আধিভৌতিক  দুঃখ বলেছেন  ।  এবং আধিদৈবিক দুঃখ হল ভূকম্পন ,  বন্যা বা অপ্রাকৃত শক্তি ইত্যাদি ।  
কপিল চিন্তাশীল বলেই প্রশ্ন করেছেন :  কিন্তু ,  কে দুঃখ ভোগ করে ? 
কেন মানুষ দুঃখ ভোগ করে ।  কেননা ,  সুখ কিংবা দুঃখের অনুভূতি হয় মানবদেহে ।  
এই উত্তরের সঙ্গে কপিল একমত নন ।  কেননা ,  কপিল মনে করেন যে ,   ‘ যে দুঃখ ভোগ করে ,  সে স্বতন্ত্র ।  সেই তুমি ।  তোমার দেহ তুমি নহে ।   যে সুখদুঃখ ভোগ করে সেই আত্মা ।  সে হল পুরুষ ।  পুরুষ ছাড়া জগতে আর যা যা আছে সে হল প্রকৃতি ।  দেহ প্রকৃতি বলে প্রকৃতি দুঃখভোগ করে না ।  দুঃখভোগ করে পুরুষ ।  ’ 
কেন ?  কেন পুরুষ দুঃখভোগ করে  ? 
কপিল বলছেন যে ,   ‘ প্রকৃতির সহিত সংযোগই পুরুষের দুঃখের কারণ ।  ’  
এর মানে কী ?  
এর মানে হল প্রকৃতির সঙ্গে পুরুষের সংযোগ হলে বিশ্বের উদ্ভব হয় -  সেই সঙ্গে দুঃখেরও উদ্ভব হয় ।  
 এবার আমরা সংক্ষেপে সাংখ্যদর্শনের সৃষ্টিতত্ত্ব ব্যাখ্যা করে পরে আবার কপিলের দুঃখতত্ত্বে ফিরে যাব ।  
 প্রকৃতির সঙ্গে পুরুষের সংযোগ হলে বিশ্বজগতের উদ্ভবই কেবল  না -  বিশ্বজগতের বিবর্তনও শুরু হয় । The chain of evolution begins when purusha impinges on prakriti ,  much as a magnet draws unto itself iron shavings  ( Encyclopedia Britannica   )  .  এই বির্বতনের  কারণ হল প্রকৃতির সত্ত্ব ,  রজঃ ও তমঃ এই তিনটি গুণ ।  কপিল মনে করেন  .  .  .  এই গুণগুলি প্রকৃতির আত্মস্বরূপ ।  যে কারণে তিনি বলেছেন :  এক ত্রিগুণাত্মিকা নিত্য জড় প্রকৃতিই জগৎকারণ ।  কাজেই বিশ্বজগতের সৃষ্টি ব্যাখ্যা করার জন্য  ঈশ্বরের প্রয়োজন নেই !  কেননা ,  Purusha and prakriti being sufficient to explain the universe ,  the existence of a god is not hypothesized  ( Encyclopedia Britannica )  . 
সাংখ্যদর্শন এই কারণেই  বেদবিরোধী ।  কেননা ,  বেদ এর মুলে রয়েছে পরম ব্রহ্মার ধারণা ।  বেদান্ত আর্যদর্শন ।  কপিলের সাংখ্যদর্শন অনার্য ।  এ কারণেই বেদবিরোধী ।  তপোব্রত সান্যাল যে জন্য লিখেছেন :   ‘ সনাতন ধর্মাবলম্বী আর্যশাস্ত্রীরা কপিলের লোকায়ত সাংখ্যশাস্ত্রকে কখনোই মেনে নেন নি ,  কারণ কপিল বেদকে প্রমাণ বলে স্বীকার করেননি ।  মনে হয় এই কারণেই বৌদ্ধ - অধ্যুষিত বঙ্গ আর্যদের দ্বারা অবহেলিত হয়েছে ।  ’  নিরেশ্বরবাদী কপিল ছিলেন -   ‘ সৎকার্যবাদী ’  ।  এর মানে কপিল বিশ্বাস করতেন যে  .  .  .  কোনও কার্য উদ্ভবের আগেই তার কারণে অব্যক্ত অবস্থায় থাকে ।  পরে ব্যক্ত হয় মাত্র ,  নতুন আরম্ভ হয় না ।  এই দৃশ্যমান বিশ্বজগৎ স্থূল ।  এর কারণ সূক্ষ্ম হতে পারে না ।  এই যুক্তিতে কপিল কেবল ঈশ্বর নয় -  জগতের মূলে পরমাণুর অস্তিত্বও অস্বীকার করেছেন ।  তাঁর মতে জগতের মূল হল  প্রকৃতি ।  এবং প্রকৃতির মূল হল শূন্য ।  কপিল এই জন্য  প্রকৃতিকে  ‘ অমূল  - মূল ’  বলেছেন ।  তার মানে প্রকৃতির মূল শূন্য ।  পরবর্তীকালে গৌতম বুদ্ধ এই শূন্যতাকে আরও গভীর তত্ত্বীয় রূপ দিয়েছেন ।  যে কারণে তপোব্রত সান্যাল লিখেছেন :   ‘ বৌদ্ধধর্মের মূলতত্ত্বের উৎসও এই সাংখ্যদর্শন ।  বস্তুত ,  বুদ্ধের দু ’ জন গুরুই ছিলেন সাংখ্যমতাবলম্বী ।  ’  কপিল বলেছেন ,  অচেতন জড় প্রকৃতির বিকার বা পরিণামের ফলেই  সমস্ত বিশ্ব ব্যাপার উৎপন্ন হয়েছে ।  সুতরাং বিশ্বভ্রহ্মান্ড হল   ত্রিগুণা প্রকৃতির পরিণাম বা অভিব্যক্তি ।  প্রকৃতির সহিত পুরুষের সংযোগের ফলে প্রথমে উৎপন্ন হয়  মহৎ; এর পর অহঙ্কার; এরপর  পঞ্চ তন্মাত্র; এরপর একাদশ ইন্দ্রিয় এবং এরপর স্থূল ভূত ।  
মহৎ অর্থ চেতনা ।   অহঙ্কার হল :   ‘ আমি জ্ঞান ’  ।  পঞ্চ তন্মাত্র হল :  শব্দ ,  র্স্পশ ,  রূপ ,  রস ও গন্ধ ।   একাদশ ইন্দ্রিয় হল :  পাঁচটি কর্ম্মেন্দ্রিয়; পাঁচটি জ্ঞানেন্দ্রিয় এবং অন্তরিন্দ্রিয় ।  এবং স্থূল ভূত হল :  ক্ষিতি ,  জল ,  তেজ ,  মরুৎ এবং আকাশ ।    সত্ত্ব ,  রজঃ ও তমঃ  -  প্রকৃতির তিনটি গুণের কারণেই বিভিন্ন ধরনের পদার্থ সৃষ্টি সম্ভব হয়েছে ।  কপিল মনে করেন :  মহা বিশ্ব হল প্রকৃতির তিনটি গুণের পরিণাম বা বিকার ।  
কপিলের মতে বিশ্বজগতে সব মিলিয়ে জাগতিক পদার্থ  রয়েছে পঁচিশটি ।  
 ১ .  প্রকৃতি  । 
২ .   পুরুষ । 
৩ .  মহৎ
৪ .  অহঙ্কর 
৫ ৬ ৭ ৮ ৯ পঞ্চ তন্মাত্র 
১০ ১১ ১২ ১৩ ১৪ ১৫ ১৬ ১৭ ১৮ ১৯ ২০ একাদশ ইন্দ্রিয় 
২১ ২২ ২৩ ২৪ ২৫ স্থ ’ ল ভূত 
 এবার আবার দুঃখের প্রসঙ্গে ফিরে যাই ।  
 কপিল বলছেন যে ,   ‘ প্রকৃতির সহিত সংযোগই পুরুষের দুঃখের কারণ ।   এবং এই সংযোগের উচ্চেদেই দুঃখ নিবারণের উপায় ।  সুতরাং তাহাই পুরুষার্থ ।  প্রকৃতি - পুরুষের সংযোগের উচ্ছেদই দুঃখ মুক্তি ।  ’ 
কিন্তু ,  কী ভাবে ? 
কপিল বলছেন যে বিবেকজ্ঞান -  এর মাধ্যমে ।  বিবেকজ্ঞানই দুঃখ থেকে আমাদের মুক্তি দিতে পারে ।  
কিন্তু ,    বিবেকজ্ঞান  কি ?  
আমি অচেতন প্রকৃতি নই ,   আমি হলাম চৈতন্যময় পুরুষ ।  এ উপলব্দিই হচ্ছে বিবেকজ্ঞান ।  এই বিবেকজ্ঞান হলেই দুঃখ থেকে মুক্তিলাভ সম্ভব ।  তার মানে আমরা যদি অচেতন জড় প্রকৃতিকে  ‘ আমি ’  বলে ভুল না করে নির্লিপ্ত সাক্ষীমাত্র চৈতন্যস্বরূপ পুরুষকে  ‘ আমি ’  বলে বুঝি তবে পরিনামী প্রকৃতিতে জন্ম মৃত্যু আঘাত ব্যাধি জরা যাই হোক না কেন সে দুঃখ আমাতে আরোপিত হয়ে আমাকে কষ্ট দেবে না ।  গীতায় সাংখ্যের মূলতত্ত্ব  ব্যাখ্যা করে বলা হয়েছে :  যার জন্মও হয় না ,  মৃত্যুও হয় না ,  যে অগ্নিতে দ্বগ্ধ হয় না ,  অস্ত্রেতে আহত হয় না ,  সেই অবিনাশী আত্মাকে জানলে আর দুঃখ থাকে না । 
আজ থেকে ২৭০০ বছর আগে কপিল যেন আমাদের নির্দেশ করেই বলছেন :  ত্রিগুণা প্রকৃতিতে পরিণাম হচ্ছে ।  আমাতে নয় ।    এই বিবেকজ্ঞানের ফলেই দুঃখের আত্যন্তিক নিবৃত্তি ঘটে ।  
এই নিগূঢ় তত্ত্বটি আজও বাংলার মরমি লোকগান ধারণ করে আছে ।  
 তবে এত দীর্ঘকাল পরে দর্শনটি আর বাংলার মানসজগতে অবিকৃত নেই ।  বাংলার দার্শনিক জগতে আদি সাংখ্যদর্শন অনেকটাই  ভিন্নভাবে উপস্থাপিত হয়েছে ।  যেমন আমরা দেখেছি সাংখ্যদর্শনের একটি প্রধান কনসেপ্ট হল  ‘ প্রকৃতি ও পুরুষ ’  ।  কপিল  ‘ প্রকৃতি ও পুরুষ ’  কে জগতের  দুটি নিত্য পদার্থ বলেছেন ।  অথচ পরবর্তী সময়ে  বাংলার ভাবজগতে প্রকৃতি নারী হিসেবে এবং  পুরুষ পুরুষ হিসেবে উপস্থিত ।  কপিল প্রকৃতিকে অচেতন জড় বললেও বাংলায় প্রকৃতি কেবল সচেতনই নয় -  প্রকৃতি  ( বা নারী )  আদ্যশক্তি ।  আসলে বাংলার ভাবজগৎ সাংখ্যদর্শনের পরিভাষা গ্রহন করেছে এবং সেই পরিভাষা নিজের মত করে ব্যাখ্যা করেছে ।  যেমন :  কপিল -  এর মতে সচেতন পুরুষ যখন অচেতন প্রকৃতির সংর্স্পশে আসে তখন বিশ্বজগতের উদ্ভব হয়; একই সঙ্গে বস্তুর উৎপত্তি এবং বিবর্তন আরম্ভ হয় ।  সেই সঙ্গে দুঃখেরও সৃষ্টি হয় ।  অথচ ,   মধ্যযুগের বজ্রযানী তান্ত্রিক বৌদ্ধরা মনে করতেন যে প্রকৃতি ও পুরুষের মিলনে মহাসুখ উৎপন্ন হয় ।  এই মহাসুখই শূন্য নিরঞ্জন ।    এবং এই শূন্য নিরঞ্জনই বজ্রযানী তান্ত্রিক বৌদ্ধ সাধকের পরমার্থ বা জীবনের একমাত্র লক্ষ্য ।  
 তথ্যসূত্র :  
 বঙ্কিম রচনাবলী; সাহিত্য সমগ্র  ( সাংখ্যদর্শন; পৃষ্ঠা; ২২১ ) 
কনকপ্রভা বন্দ্যোপাধ্যায়; সাংখ্য - পতঞ্জল দর্শন ।    http :  /  / www . sacred - texts . com / hin / sak /  

                    




শিব  :  অনার্য দ্রাবিড় দেবতা



 ' শিব -  এর কোনও সত্তা নেই ,  কিন্তু তিনি সকল জীবে বিরাজমান ।  ' 
 প্রাচীন ভারতে আর্যদের আগমনের সময়কাল  খ্রিস্টপূর্ব ১৫০০ অব্দ ।  তার  আগে ভারতবর্ষ অনার্য  দ্রাবিড়জাতি অধ্যূষিত ছিল; যারা আর্যপূর্ব ভারতবর্ষে এক উন্নত নগরসভ্যতা গড়ে তুলেছিল ।  ২৬০০ খ্রিস্টপূর্বের সিন্ধুসভ্যতার সমৃদ্ধ নগরগুলি  দ্রাবিড় জাতিরই বিস্ময়কর কীর্তি ।  পরবর্তীকালে যে নগরগুলি  যাযাবর আর্যরা ধ্বংস করে দিয়েছিল ।  
কেবল উন্নত নগর নির্মাণই  নয় ,  দ্রাবিড় জাতির ধর্মীয় চেতনাও ছিল আধ্যাত্মিক চেতনায় সমৃদ্ধ ।  অনার্য দ্রাবিড়রা ছিল রহস্যপ্রবণ; অর্থাৎ ,  মিস্টিক ।  তাদের সাধন মার্গ ছিল যোগ ।  দেবদেবীর কল্পনাতেও তারা সূক্ষ্ম ধর্মবোধের পরিচয় দিয়েছে ।   দ্রাবিড়দের  প্রধান দেবতা ছিলেন শিব ।  সুতরাং ,  শিব হলেন অন্যতম অনার্য দ্রাবিড় দেবতা ।  যে কারণে সিন্ধুসভ্যতার সঙ্গে শিব - এর সর্ম্পক রয়েছে ।  এ প্রসঙ্গে নরেন্দ্রনাথ ভট্টাচার্য  লিখেছেন ,   ‘ মোহেঞ্জোদারোতে প্রাপ্ত একটি সীলে ত্রিমুখ ,  দ্বিশৃঙ্গ ,  যোগাসনে উপবিষ্ট ও পশুবেষ্টিত যে মূর্তিটি অঙ্কিত দেখা যায় সেটিকে পৌরাণিক শিব পশুপতির আদিরূপ হিসাবে অনুমান করা হয় ।  ’   ( ধর্ম ও সংস্কৃতি :  প্রাচীন ভারতীয় প্রেক্ষাপট  ।  পৃষ্ঠা ,  ১৪৩ ) 
ভারতবর্ষে আগমনের পর আর্যরা যাযাবর বৃত্তি ত্যাগ করে পাঞ্জাবের সমতল ভূমিতে বসতি স্থাপন করে ।  এরও কয়েক  ’ শ বছর পরে আর্য জাতির ধর্মীয় ভাবনার প্রতিফলন ঘটেছিল তাদের ধর্মীয় গ্রন্থ বেদ -  এ ।  বেদ সব মিলিয়ে চারটি ।  ঋগে¦দ ,  যজুবেদ ,   সামবেদ এবং অর্থববেদ ।  পরবর্তীকালে বেদের সংকলন করেছিলেন কৃষ্ণদ্বৈপায়ণ বেদব্যাস ।  চারটি বেদের মধ্যে  ঋগে¦দই হল সবচে প্রাচীন ।  ঋগে¦দ এর রচনাকাল :  খ্রিস্টপূর্ব  ১২০০ থেকে ৯০০ অব্দ ।  বেদের উল্লেখযোগ্য দেবতারা হলেন :  অগ্নি ,  বরুণ ,  মিত্র ,  মরুৎগণ ,  বৃহস্পতি ,  পুষন ,  রুদ্র  এবং বিষ্ণ ।  বর্তমানে অবশ্য একমাত্র বিষ্ণু ব্যতীত কেউই ভারতবর্ষে পূজিত হন না ।  বিষ্ণু অবশ্য টিকে রয়েছেন অবতার তত্ত্বের মাধ্যমে ।  উল্লেখ্য ,  রাম এবং কৃষ্ণ এঁরা দুজনই বিষ্ণুর অবতার ।  
তবে বেদে অনার্য শিব -  এর উল্লেখ নেই ,  থাকার কথাও নয় ।  অবশ্য অনেকেই  বৈদিক দেবতা   রুদ্রকে শিব -  এর সঙ্গে তুলনা করেন ।  পরে অবশ্য শিব আর্য দেবমন্ডলীতে স্থান করে নেন ।  তবে সেটি সহজে হয়নি ।  দীর্ঘকালীন আর্য - অনার্য ধর্মীয় মতার্দশের প্রবল ঘাতপ্রতিঘাতের পরই তা সম্ভব হয়েছে । 
এবারে তাহলে বলি কেমন করে সেটি সম্ভব হল ।   
আর্যরা ভারতবর্ষে প্রবেশ করেছিল পশ্চিম সীমান্ত দিয়ে ।  উত্তর ভারতের মধ্য দিয়ে গঙ্গা নদী বয়ে চলেছে  ।  আর্যরা ক্রমশ  গঙ্গার তীর ঘেঁষে পূর্ব দিকে অগ্রসর হতে থাকে ।  এরই এক পর্যায়ে আর্যরা উত্তর ভারতের  নাম দেয় :   ‘ আর্যাবর্ত ।  ’  অর্থাৎ ,   ‘ আর্যদের বাসভূমি ’  ।  সে যাই হোক ।  নগর গড়ে তোলার জন্য পানির সরবরাহ অনিবার্য ।  সে কারণেই ,  আর্যরা গঙ্গার তীরে নগর নির্মান করে ।   এর ফলে খ্রিস্টীয় ষষ্ট শতকের মধ্যেই  পশ্চিমের কাশ্মীর থেকে পূবের বিহার  ( প্রাচীন মগধ )  অবধি উত্তর ভারতে সব মিলিয়ে ষোলটি বৃহৎ নগর গড়ে ওঠে  ।  বৌদ্ধসাহিত্যে এই ষোলটি মহাজনপদকে  ‘ ষোড়শ মহাজনপদ ’  বলা হয়েছে । 
ভারতবর্ষে আগমনের এক হাজার বছরের মধ্যেই আর্যরা তাদের উন্নত ইন্দো - ইউরোপীয়ান ভাষার প্রভাবে স্থানীয়  অনার্য দ্রাবিড় ভাষা অপসারিত করে ।  পক্ষান্তরে দ্রাবিড়রা তাদের রহস্যবাদী নিগূঢ় ধর্মীয় চিন্তার মাধ্যমের বাস্তববাদী আর্য মনকে প্রভাবিত করে ।   আর্যরা উত্তর ভারতের নাম  ‘ আর্যবর্ত ’  রেখেছিল বটে তবে  উত্তর ভারতের অধিকাংশ জনগনই ছিল অনার্য দ্রাবিড়  ।  কাজেই  দ্রাবিড়দের জীবনধারার মাধ্যমে আর্যরা  প্রভাবিত হতে থাকে ।  এ ভাবে এক মিশ্র  সংস্কৃতি গড়ে ওঠে ।  যে সংস্কৃতিকে বলা হয় :   ‘ আর্যদ্রাবিড় মিশ্র সংস্কৃতি ’   ।  এই মিশ্র সংস্কৃতি সম্বন্ধে রণজিৎ কর লিখেছেন ,  
  ‘ আর্যরা হিন্দুকুশ পবর্তমালার গিরিপথ দিয়ে ভারতবর্ষে প্রবেশ করে ।  তারও বহু আগে এখানে বসতি গড়েছিল দ্রাবিড় প্রভৃতি জাতি ।  প্রকৃতার্থে এরাই ছিল ভূমিজ সন্তান ।  কৃষিকর্ম তাদের প্রধানতম জীবিকা হওয়ায় ভারতবর্ষের জলবায়ূ প্রকৃতি সম্বন্ধে ছিল ব্যাপক ধারণা ।  এরা প্রকৃতিকেই সবকিছুর নিয়ন্তা ভাবত ।  এ জন্য প্রকৃতিকে পূজা করা ছিল তাদের ধর্মাচারের মূল বৈশিষ্ট্য ।  তারা বিশ্বাস করত প্রকৃতি বিরূপ হয়ে শস্যহানি ঘটায় ,  নানাবিধ উপদ্রপ সৃষ্টি করে । পূজা দিয়ে প্রকৃতির কোপদৃষ্টি এড়ানো যায় ।  কৃষির সঙ্গে সর্ম্পকিত থাকায় এসব সমাজ ছিল মাতৃতান্ত্রিক ।   ( এই বক্তব্য বাংলা সম্বন্ধেও প্রযোজ্য )   আর্য আগমনের পর হতে এরা অনার্য অভিধায় অভিহিত ।  কিন্তু সমাজ বিকাশের দ্বান্দিক পরিনতিতে নবাগত আর্যরা আদিবাসী অনার্যদের বেশিদিন দূরে সরিয়ে রাখতে পারেনি ।  ক্রমে তারা একদেহে লীন হয়ে ভারতভূমে গড়ে তুলে এক মিশ্র সংস্কৃতি - নাম সনাতন বা হিন্দুধর্ম ।     ( সনাতন ধর্ম :  মত ও মতান্তর পৃষ্ঠা ,  ২২ )    আর্যদ্রাবিড় মিশ্র সংস্কৃতিতে ধর্মীয় ভাবনায় ব্যাপক পরিবর্তন এসেছিল ।  যেমন ,  ওই সময় ভারতবর্ষের অধিবাসীদের মন থেকে অধিকাংশ বৈদিক দেবতারা অপসৃত হন ।  তার বদলে ভারতবর্ষের সমাজে  ব্রহ্মা ,  বিষ্ণু এবং মহেশ্বর কে নিয়ে   ‘ ত্রিমূর্তি ’  ধারণা প্রতিষ্ঠা পায় ।  এই মহেশ্বরই হলেন অনার্য দেবতা শিব ।  যিনি পরবর্তীকালে  ভারতীয় উপমহাদেশের সর্বশ্রেষ্ঠ দেবতার আসন লাভ করেন ।  বিভিন্ন পুরাণে ও শাস্ত্রে  যেসব গুণাবলী  শিব -  এর ওপর আরোপিত হয়েছে তা অন্য কোনও দেবতার ওপর আরোপিত হয়নি ।  শিবকে বলা হয় -  ঈশ্বর ,  মহেশ্বর ,  পরমেশ্বর ,  অথবা মহাদেব ।  তবে  ‘ ত্রিমূর্তি ’  কল্পনায়   শিবকে অহেতুক প্রলয়ের দেবতা বলা হয়েছে ।   ব্রহ্মা হলেন সৃষ্টির দেবতা; বিষ্ণু জগৎ পালন করেন এবং মহেশ্বর প্রলয়ের দেবতা ।   ‘ প্রলয়ের তমোগুণে রুদ্রমূর্তিতে বিশ্বসংসার হরণ করেন বলে ইনি  ‘ হর ’  ।  অবশ্য অনেকেই শিব - এর এই অভিধা  মেনে নেননি ।  সে যাইই হোক ।  আর্যরা অনার্য দ্রাবিড় জাতির প্রধানতম দেবতা শিবকে গ্রহন করতে অনেকটা বাধ্যই হয়েছিল ।   ( উল্লেখ্য ,  অনার্য দ্রাবিড় জাতি বৈদিক দেবতা বিষ্ণুকে গ্রহন করেনি ।  অবশ্য অন্যভাবে গ্রহন করেছিল :  যেমন ,  রাম ও কৃষ্ণ কে বিষ্ণুর অবতার মনে করে বৈদিক দেবতা বিষ্ণুকে গ্রহন করেছিল ।  )  অনার্য দ্রাবিড় জাতির প্রধানতম দেবতা  শিব শব্দটির অর্থ শুভ; মঙ্গলময় ।   ( আমরা বাংলায় যে  " শুভ "  বলি; তাই উত্তর ভারতীয় উচ্চারণে  " শিব "  হয়েছে ।  )   .  .  .  সর্বভারতীয় দেবতা হিসেবে শিব -  এর প্রতিষ্ঠা মূলত  আর্যদের ওপর অনার্যদের বিশাল এক  বিজয় ।  শিব -  এর অনেক নাম ।  যেমন :   নীলকন্ঠ ,  পশুপতি ,  ভৈরব ,  ত্রিমুখ ,   নটরাজ ইত্যাদি ।  নৃত্যবিদ্যার উদ্ভাবক বলেই শিব কে বলা হয় নটরাজ  ।  শিব এর অন্য নাম হল মহাকাল; বিরূপনেত্র   ( চোখ )  বলে  ‘ বিরুপাক্ষ ’ ; ত্রিনয়ন বলে  ‘ ত্রিলোচন ’ ;মৃত্যুঞ্জয়ী বলে  ‘ মৃত্যুঞ্জয় ’ ; অগ্নিনেত্রে কামদাহ বলে  ‘ স্মরহর ’ ; পিনাক এঁর ধনু ,  তাই ইনি  ‘ পিনাকী ’ ; মাথায় জটাজুট বলে  ‘ কপর্দী ’ ; ডমরু এঁর প্রিয় বাদ্য ।  শিব এর ধাম  ( অর্থাৎ বসতি  )  হিমালয়ের কৈলাশ শৃঙ্গ ।  শিব - এর বাহন  ষাঁড়; যার নাম নন্দী ।  যোগীদের কন্ঠের  রুদ্রাক্ষের মালাও শিব এর সঙ্গে সংশ্লিষ্ট ।  
এবার শিব -  এর ছবিটি আঁকা যাক ।  মাথায় জটাজুট ,  তার মানে জটা ধরা চুল ,  হাতে ত্রিশূল ,  পরনে পশুচামড়ার পোশাক ,  কপালে তৃতীয় নয়ন ,  কন্ঠ নীল  ।   ( একদা আদিসমুদ্রের উপরিতলে বিষ ছড়িয়ে পড়েছিল;  শিব সেই বিষ পান করে নীলকন্ঠ হয়েছেন ।  )  এই উপকথাটি কাদের ?  আর্যদের না দ্রাবিড়দের ?   আজ এই প্রশ্নের উত্তর সহজে মিলবে না  ।  কেবল ইতিহাসের ধূসর লগ্নে উত্থিত অনার্য দেবতা শিব আজও ভারতবর্ষজুড়ে রয়েছেন স্বমহিমায় ।   তখন একবার বলেছি বৈদিক দেবতা রুদ্রর সঙ্গে  অনেকে শিব এর সঙ্গে তুলনা করেন ।  সেই প্রলঙ্করী  বৈদিক দেবতা রুদ্র ছিলেন  গোবাদি পশুর প্রাণহন্তারক যম ।  অথচ পরবর্তী অনার্য শিবকে বলা হয়েছে -   ‘ পশুপতি ’ ; অর্থাৎ পশুদের পালন করেন যিনি ।  এতে করে যুদ্ধংদেহী  আর্যদের তুলনায় অনার্য স্পর্শকাতর হৃদয়টিই স্পষ্ট হয়ে ওঠে ।  তবে পুরাণে  শিব -  এর রুদ্র রূপের বর্ণনা রয়েছে ।  আমরা  অনেকেই  ‘ দক্ষযজ্ঞ ’  শব্দটির সঙ্গে পরিচিত ।  শিব দক্ষযজ্ঞ বাঁধিয়েছিলেন ।  ভারতীয় পুরাণ মতে ,  জীবের সৃষ্টা হলেন দশ প্রজাপতি ।  এদের মধ্যে একজন হলেন দক্ষ ।  দক্ষ একবার রাজসূয় যজ্ঞের আয়োজন করেন ।  সবাইকে তিনি নেমতন্ন করলেও কী কারণে কন্যা সতী ও জামাতা শিবকে নেমতন্ন করেননি  ।  সতী নারদের কাছে পিতার এই যজ্ঞের কথা জানতে পারলেন; এরপর  শিব -  এর অনুমতি নিয়ে যজ্ঞস্থলে উপস্থিত হলেন ঠিকই তবে সেখানে  শিব এর নিন্দা শুনে ভয়ানক  ক্ষিপ্ত হয়ে উঠলেন ।  অপমানে সতী যোগাসনে দেহত্যাগ করেন ।  শিব  প্রাণপ্রিয়  স্ত্রীর মৃত্যু সংবাদ পেলেন ।  এবং দ্রুত  যজ্ঞস্থলে উপস্থিত হলেন ।  ভীষণ ক্রোধে শিব যজ্ঞ তছনছ করলেন এবং দক্ষের মুন্ডচ্ছেদ করলেন ।  তারপর সতীর মৃতদেহ কাঁধে নিয়ে প্রলয়নৃত্য আরম্ভ করলেন ।  এতে পৃথিবী ধ্বংসের সম্মূখীন হয় ।  তখন নারায়ণ সুদর্শন চক্র দিয়ে সতীর দেহ খন্ড খন্ড করেন ।  শিব এতে শান্ত হন ।  কাজেই শিব -  এর তান্ডব অকারণ নয় ।  সেটি তাঁর বিরহক্ষুব্দ প্রেমময় রূপেরই প্রকাশ ।  
 সতী তো দেহত্যগ করেন ।  তারপর ?  তারপর পর্বতরাজ হিমালয়ের স্ত্রী মেনকার গর্ভে সতী আবার জন্মলাভ করেন ।  পর্বতরাজ হিমালয় কন্যা বলে সতীর নতুন নাম হয় - পার্বতী ।  অবশ্য পার্বতীর আরও নাম আছে ।  যেমন :  উমা ,  মহামায়া ,  চন্ডী ,  চামুন্ডা ,  ভগবতী ,  কালী ,  আদ্যাশক্তি ও গৌরী ।  সে যাই হোক ।  শিবকে আবার পতি হিসেবে পাওয়ার জন্য পার্বতী তপস্যা করতে থাকেন  ।  তপস্যা সার্থক হল ।  পাবর্তী শিবকে পতি হিসেবে লাভ করলেন ।  এরপর শিব তাঁর শরীরের অর্ধেকই পার্বতীকে দান করলেন ।  পাবর্তী হলেন  শক্তি দেবীর স্বগুণ স্বরূপ ।  পার্বতীকে অর্ধেক দেহ দান করার কারণেই শিবকে বলা হয়  ‘ অর্ধনারীশ্বর ’  ।  বিশিষ্ট ধর্মতাত্ত্বিক  ইলেন গোল্ডবার্গ এই  ‘ অর্ধনারীশ্বর ’   শব্দটি ইংরেজি করেছেন :   ‘ দ্য লর্ড হু ইজ হাফ ওম্যান ।  ’  সে যাই হোক ।  শিব -  এর সঙ্গে বিবাহের পর পার্বতী  দীর্ঘদিন সন্তানের জননী হতে পারেননি ।  তখন বিষ্ণুর প্রীতিলাভ করার জন্য পার্বতী পুণ্যকব্রত পালন করেন ।  এক বছর পুণ্যকব্রত পালন পালন করার পর বিষ্ণু পার্বতীকে পুত্রলাভের বর দেন ।  এই পুত্রই গনেশ ।   গনেশ ও সর্বভারর্তীয় জনপ্রিয় একজন দেবতা ।  যে কোনও কাজের শুরুতে গনেশ পূজা করা হয় ।  শিবপার্বতীর অন্য পুত্রের নাম কার্তিক ।  কন্যারা হলেন মনসা ও লক্ষ্মী ।   
শিব এবং শক্তির  ( শিব এর স্ত্রী শক্তি )  উপাসনা যে শাস্ত্র দ্বারা বিস্তার করা হয়েছে ,  তাকে তন্ত্র বলে ।  সব মিলিয়ে ১৯২ টি তন্ত্র আছে ।  তার মধ্যে ৬৪টিই বাংলার ।   তন্ত্রমতে পুরুষ শক্তিলাভ করে নারীশক্তি থেকে ।  শিব শক্তি লাভ করেছেন পাবর্তীর শক্তি থেকে ।  তবে শিবের নিজস্ব শক্তিও স্বীকৃত ।  তন্ত্রসাধনার মূল উদ্দেশ্য হল - শক্তির সাধনা করে শিবত্ব লাভ তথা শক্তিমান হওয়া ।  তন্ত্র নারীকেন্দ্রিক শক্তির আরাধনা হলেও তন্ত্রের কেন্দ্রে রয়েছেন শিব ।  তন্ত্রমতে  শিব তাঁর শক্তি পেয়েছে কালীর কাছ থেকে ।  আবার অনার্য দেবতা  শিব -  এর রয়েছে পৃথক নিজস্ব শক্তি । 
শিব কে কেন  অর্ধনারীশ্বর রূপে দেখা যায় সেটি একটু আগেই উল্লেখ করেছি ।  সৃষ্টির রক্ষক হিসেবে তাঁর প্রতীক লিঙ্গ অর্থাৎ প্রজনন চিহ্ন ।  এই প্রতীকের সঙ্গে যোনি অর্থাৎ স্ত্রীশক্তি সংযুক্ত হয়ে তিনি পূজিত হন ।  লিঙ্গপূজা আর্যপূর্ব দ্রাবিড় ধর্মীয় ঐতিহ্য ।  যে কারণে বলা হয়েছে :  Some believe that linga - worship was a feature of indigenous Indian religion .  যে কারণে শিবলিঙ্গ নির্মাণ করে পূজা করার ঐতিহ্যটিও সুপ্রাচীন ।  শিবলিঙ্গ নির্মানে নর্মদা নদীর মসৃণ ডিম্বাকৃতির পাথরই উপযোগী ।  অর্থববেদের  একটি শ্লোকে একটি স্তম্ভের প্রশংসার উল্লেখ রয়েছে ।  এই শ্লোকটিই  সম্ভাব্য লিঙ্গপূজার সূত্রপাত ।  এমনটি অনেক গবেষকই মনে করেন ।  
এখানেই বলে রাখি যে ,  আমরা যাকে হিন্দু ধর্ম বলি ,  সেটি প্রধান পাঁচটি ধারায় বিভক্ত ।  বৈষ্ণব ,  শৈব ,  শাক্ত ,  সৌর ও গাণপত্য ।  একে পঞ্চোপসনা বলা হয় ।  পঞ্চোপসনার মূলকথা হল  - প্রত্যেক সম্প্রদায়ের নিজস্ব উপাস্য দেবতাই মূখ্য ,  কিন্তু বাকিগুলিও পরিত্যাগ করার নয় ।  নিজেদের ধর্মেকর্মে তাদের স্থান দিতে হবে ।  আর্ন্তসম্প্রদায়ে বিভক্ত ভারতবর্ষে শিব -  এর বিপুল জনপ্রিয়তার মূলেও এই তত্ত্বটি নিহিত ।  সে যাই হোক ।  আমরা শিব -  এর প্রথম উল্লেখ পাই রামায়ণে  ( খ্রিস্টপূর্ব ৬০০ - ৩০০ )  এরপর মহাভারতে  ( খ্রিস্টপূর্ব ৭০০ -  খ্রিস্টাব্দ ১০০ )  শ্বেতাশ্বতর উপনিষদেও  ( ৩০০ খ্রিস্টপূর্ব )  শিব এর উল্লেখ রয়েছে ।  
শিব কে কেন্দ্র করে গড়ে উঠেছে যে ধর্মটি তার নাম  শৈব ধর্ম ।  শৈবরা বেশ কটি  উপসম্প্রদায়ে বিভক্ত  ।  যেমন :   পশুপাত ।  এটি একটি অতি প্রাচীন ধারা ।  বর্তমানে এই ধারাটি বিলুপ্ত  ।   শৈবসিদ্ধান্ত  সম্প্রদায়টি  দক্ষিণ ভারতে অত্যন্ত জনপ্রিয় ।  বীরশৈব সম্প্রদায়টি দক্ষিণ ভারতের আকেটি শৈব সম্প্রদায় ।  শৈবদের পবিত্র গ্রন্থ শ্বেতাশ্বতর উপনিষদ ,  যার কথা একটু আগে উল্লেখ করেছি ।  ।  শ্বেতাশ্বতর উপনিষদে শিবকে  ‘ অল রিয়েলিটি ’  বা  পরম বাস্তব বলে উল্লেখ করা হয়েছে ।   শৈব ধর্মটি একেশ্বরবাদী এবং ভক্তিবাদী ।  ধর্মটির ব্যবহারিক দিক হল চর্যা ,  ক্রিয়া ,  যোগ ও জ্ঞান ।  শৈবধর্মের মূলভিত্তি হল কপিল প্রবর্তিত সাংখ্য দর্শন ।  এটি অনার্য দর্শন ।  তবে বৈদিক বেদান্তের দ্বৈতবাদী এবং অদ্বৈতবাদী মতও শৈবধর্মে গুরুত্ব পেয়েছে ।  
একজন শিবভক্তের চেতনায় শিব অনন্য গুণের অধিকারী ।  সত্যই শিব ,  সুন্দরই শিব ।  শিব সম্বন্ধে এভাবেই  শিবভক্তরা তাদের প্রবল উচ্ছ্বাস প্রকাশ করে থাকেন ।    শিব -  এর কোনও সত্তা নেই ,  কিন্তু তিনি সকল জীবে বিরাজমান ।   শিব অদৃশ্য ,  কিন্তু সর্বত্র দৃশ্য ।  মহাভারতে যুধিষ্ঠির কে ভীষ্ম বলছেন :   ‘ শিব ব্রহ্মা বিষ্ণু ও ইন্দ্রের সৃষ্টা এবং তাদের ঈশ্বরও বটে ।  তাঁকে ব্রহ্মা থেকে পিশাচ সকলেই পূজা করে ।  প্রকৃতি ও পুরুষে সর্বত্র বিরাজমান শিব ।  ঋষিরা যাঁরা সত্যকে উপলব্দির আশায় যোগচর্চা করেন তারা শিবের আরাধনা করেন ।  ’   কবি কালিদাস এর চোখে শিব অনন্য ।  কবির চোখে হিমালয়ের তুষার শিব এর হাসি ।  অদ্বৈতবাদী বেদান্ত দর্শনের প্রবর্তক শঙ্করাচার্য  ছিলেন শৈব ।  
এখানে একটি কথা উল্লেখ করা প্রয়োজন যে শিব মূলত পূজিত হন দ্রাবিড় জনগোষ্ঠী অধ্যূষিত  দক্ষিণ ভারতে ।  আর বিষ্ণু পূজিত হন আর্যঅধ্যূষিত উত্তর ভারতে ।  তবে উত্তর ভারতের চাণক্য বা কৌটিল্যের একটি উক্তিতে সর্বভারতীয় সমাজে শিব - এর গুরুত্ব ফুটে উঠেছে ।  চাণক্য ছিলেন সম্রাট চন্দ্রগুপ্তের  ( খ্রিস্টপূর্ব ৩২১ - ২৯৭ )  মন্ত্রী ।  তিনি একবার বলেছেন ,  সংসারে চারটি মাত্র সারবস্তু আছে ।  কাশীবাস ,  সাধুজনের সঙ্গলাভ ,  গঙ্গা জল ও শিব পূজা ।  কাশী   ( যেখানে বিশ্বনাথ মন্দির রয়েছে )  শিব -  এর লীলাভূমি ।  গঙ্গা হলেন শিব এর স্ত্রী ।  আর ধ্যানমগ্ন শিব তো একজন সর্বশ্রেষ্ঠ সাধু ।  
এবারে শিব এর ঐতিহাসিক তাৎপর্য তুলে ধরে পোস্ট শেষ করব ।  ভারতবর্ষে  খ্রিস্টপূর্ব ষষ্ট থেকে খ্রিস্টীয় ষষ্ট শতক অবধি বৌদ্ধধর্মই ছিল আপামর জনসাধারণের প্রধান ধর্ম  ।  ভারতবর্ষের ইতিহাসে এই এক হাজার বছরকে  বৌদ্ধযুগ হিসেবে চিহ্নিত করা হয় ।  বৌদ্ধযুগে বুদ্ধ শিব -  এর স্থলাভিষিক্ত হয়েছিলেন ।  ওই সময়ে  শিব আড়ালে চলে যান; যদিও শিব একেবারে নির্বাসিত হননি ।  খ্রিস্টীয় ষষ্ট শতকের দিকে  হীনযান - মহাযান মতভেদ ,  নিরেশ্বরবাদ ও তন্ত্রের প্রাধান্য ,   শঙ্করাচার্যের বৌদ্ধবিরোধী আন্দোলনের কারণে বৌদ্ধধর্মের অবক্ষয় সূচিত হয়  ।  একই সঙ্গে  সূচিত হয় পৌরানিক যুগের ।  হিন্দুদের অস্টাদশ পুরাণ এই পৌরানিক যুগেই লেখা হয়েছিল ।  পুরাণগুলি  হিন্দুধর্মের ভিত  মজবুত করে ।  এরই প্রেক্ষাপটে আর্যধর্ম বা ব্রাহ্মণ্যধর্মের পুনরুত্থান ঘটে ।  অবশ্য সেটি সহজে হয়নি ।  এ জন্যআর্যপূর্ব শৈব ধর্ম এবং বৌদ্ধধর্মের মধ্যে সমঝোতা করতে হয় ।  এই রকম অবস্থায় শিব পুনরায় বুদ্ধের স্থান অধিকার করে নেন ।  বৌদ্ধধর্ম অপসৃত হয় ।  ভারতবর্ষের সমাজে  হিন্দুধর্মের শক্ত ভিত রচিত হয় ।  পৌরাণিক যুগে শিব তাঁর পরিবারসহ হিন্দু মনে চিরস্থায়ী আসন লাভ করেন ।  শিব পরিনত হন পরিপূর্ণ দেবতায়  ।  পার্বতী ,  উমা ,  গঙ্গা ,  দূর্গা ও কালী -  এঁরা শিব -  এর স্ত্রীরূপে কল্পিত হন ।  সেই সঙ্গে শিব -  এর দুই পুত্র -  গনেশ এবং কার্তিক ।  কন্যাদের মধ্যে মনসা ও লক্ষ্মী ।  বাংলার লোকায়ত দেবদেবী মূলত বৌদ্ধদেরই কল্পিত ।  পরবর্তীকালে  বৌদ্ধযুগের অবসানে এই লোকায়ত দেবদেবী শিব এর  পরিবারের অর্ন্তভূক্ত হন ।   
  তথ্যসূত্র : 
 সুধীরচন্দ্র সরকার সংকলিত পৌরাণিক অভিধান  রণজিৎ কর ,  সনাতন ধর্ম :  মত ও মতান্তর  ড .  আর এম দেবনাথ ,  সিন্ধু থেকে হিন্দু নরেন্দ্রনাথ ভট্টাচার্য ,  ধর্ম ও সংস্কৃতি প্রাচীন ভারতীয় প্রেক্ষাপট Kim Knott; Hinduism A Very Short Introduction Encyclopedia of Hinduism
Encyclopedia of World Religions
  

                    




বাংলার লোকগুরু মীননাথ ও তাঁর জ্যোস্না - জাগান পরব



 ‘ কেন বাণী তব নাহি শুনি নাথ হে  /  অন্ধজনে নয়নে দিলে অন্ধকারে ফেলিলে ।  ’  রবীন্দ্রনাথে এই অবিস্মরণীয় চরণে আড়াই হাজার বছরের ওয়েষ্টার্ন মেটাফিজিক্স - এর সারৎসার বর্ণিত হয়েছে ।  সেই সঙ্গে রয়েছে বিবর্তনবাদের গূঢ় ইঙ্গিত ।  শিরোনাম ভিন্ন বলে  এই রবীন্দ্রশ্লোকের বিস্তারিত ব্যাখার অবকাশ এই পোস্টে নেই ,  তবে রবীন্দ্রনাথ ঈশ্বরের পরিবর্তে যে  ‘ নাথ ’  শব্দটি ব্যবহার করেছেন সেই  ‘ নাথ ’  শব্দটি কে কেন্দ্র করে  মধ্যযুগের বাংলায় নাথপন্থিগণ এক বিশাল ধর্মীয় আন্দোলন গড়ে তুলেছিল ।  এই পোস্টটি বাঙালির   সেই গভীর ধর্মীয় কৃতিই স্মরণ করবে  .  .  . 
 নাথধর্মের ব্যাপ্তি খ্রিস্টীয় ৭ম থেকে একাদশ -  দ্বাদশ শতক; এবং ভক্তরা নাথধর্মটিকে ভারতবর্ষজুড়ে  গ্রহন করেছিল ।  যদিও নাথধর্মের উত্থান হয়েছিল বাংলায় !  কেননা ,   নাথধর্মের  প্রবর্তক মীননাথ  বাঙালি ছিলেন ।    ‘ কৌলজ্ঞান ’  নামে প্রাচীন এক গ্রন্থে উল্লেখ রয়েছে যে  .  .  .  মীননাথ চন্দ্রদ্বীপ এর অধিবাসী ছিলেন ।  চন্দ্রদ্বীপ হল বরিশাল এর প্রাচীন নাম ।  তার মানে ,  বাংলার অন্যতম  এক লোকগুরুর জন্ম -  বরিশাল ।  যে কারণে ড .  মুহম্মদ শহীদুল্লাহ বলেন ,  ‘ বাঙালির ইহা একটি গৌরবময় বিষয় যে একজন বাঙালি গোটা ভারতবর্ষকে একটি ধর্মমত দিয়াছিলেন ।  ’ 
ড .  মুহম্মদ শহীদুল্লাহ মনে করেন যে মীননাথ -  এর সময়কাল  খ্রিস্টীয় সপ্তম শতক ।  নীহাররঞ্জন অবশ্য ১০ম থেকে ১২ শতক বলে মত দিয়েছেন  ।    ( দেখুন :  বাঙালির ইতিহাস ।  পৃষ্ঠা ।  ৫৩১ )  ফরাসি পন্ডিত সিলভাঁ লেভী  অবশ্য লিখেছেন :  মীননাথ ৬৫৭ খ্রিস্টাব্দে রাজা নরেন্দ্রদেবের রাজত্বকালে নেপালে যান ।  এই মতটি দ্বারা ড .  মুহম্মদ শহীদুল্লাহর বক্তব্যই প্রতিষ্ঠিত হয় ।  মীননাথ অবশ্য মৎস্যেন্দ্রনাথ ,  মচ্ছিন্দ্রনাথ নামেও পরিচিত ছিলেন ।  
মীননাথ বলতেন ,   ‘ মানুষের দুঃখ শোকের কারণ অপক্ক দেহ ।  যোগরূপ অগ্নিদ্বারা এই দেহকে পক্ক করে সিদ্ধদেহ বা দিব্যদেহের অধিকারী হয়ে সিদ্ধি বা শিবত্ব  বা অমরত্ম লাভ করা যায় ।  ’  মীননাথ এর  শিষদের বলা হত -  নাথযোগী ।    কবি আল মাহমুদ -  এর একটি কবিতায় যেন নাথযোগীদের ছবি ফুটে উঠেছে ।  আল মাহমুদ লিখেছেন : 
 মধ্য যুগের এক যুবক গোস্বামী
দেহেই পেতে চায় পথের নির্দেশ ।    ( সোনালি কাবিন ) 
 কেবল ধর্ম নয় ,  বাংলা সাহিত্যেও মীননাথ এর অবদান অসামান্য ।  ঐতিহাসিকদের মতে ,  মীননাথ বাংলা ভাষার আদি কবিদের অন্যতম  ।  তিনি  ‘ বাহ্যান্তর - বোধিচিত্ত বঙ্গোপদেশ  ’  শিরোনামে একটি বই লিখেছিলেন ।   তাঁর ভাষাই বাংলা ভাষার প্রথম নিদর্শন ।  তাছাড়া নাথধর্মকে কেন্দ্র করে নাথসাহিত্য গড়ে উঠেছিল ।  আমরা  ‘ গোরক্ষবিজয় ’  এবং  ‘ ময়নামতীর গান ’  -  এর কথা শুনেছি ।  এসব কাব্য নাথসাহিত্যের অর্ন্তগত ।    ( পরবর্তী একটি পোস্টে নাথসাহিত্য নিয়ে আলোচনা করব ।  )  নাথসাহিত্যের সঙ্গে চর্যাপদের সর্ম্পকও গভীর ।  এ প্রসঙ্গে শ্রীকুমার বন্দোপাধ্যায় তাঁর  ‘ বাংলা সাহিত্যের বিকাশের ধারা ’  বইতে  লিখেছেন :   ‘  নাথসাহিত্য ও চর্যাপদ এই উভয় ধারাতেই সিদ্ধদিগের কয়েকটি সাধারণ নাম পাওয়া যায় ।  এই ঘটনা দ্বারা দু ’ য়ের মধ্যে যে সর্ম্পক ছিল তা প্রমানিত হয় ।  ’   অর্থাৎ নাথধর্ম ও চর্যাপদ এর মধ্যে সর্ম্পক গভীর  ।  চর্যাচর্য্যবিনিশ্চয়ের অর্থাৎ চর্যাপদের টীকায় মীননাথের নামে একটি কবিতা উল্লেখ রয়েছে - 
 কহন্তি গুরু পরমার্থের বাট । 
কর্ম্ম কুরঙ্গ সমাধিক পাঠ । 
কমল বিকসিল কহিহ ণ জমরা । 
কমল মধু পিবিবি ধোকে ন ভোমরা । 
 ড .  মুহম্মদ শহীদুল্লাহ এর বাংলা অনুবাদ করেছেন - 
 কহেন গুরু পরমার্থের  বাট । 
কর্মের রঙ্গ সমাধির পাট । 
কমল বিকশিত ,  কহিও না জোংড়াকে  ( শামুককে ) 
কমল মধু পান করিতে ক্লান্ত হয় না ভোমরা ।  
  গুরুর নির্দেশে সহজিয়া বৌদ্ধ সাধক পরমার্থ লাভ করেন ।  এই পদে পরমার্থকে কমলমধু বলা হয়েছে ।  যে কমল মধু গুরু শিক্ষা দেন ।  বাংলা সাহিত্যের ইতিহাস রচয়িতা  গোপাল হালদার মনে করেন ,  নাথযোগী ও সিদ্ধাচার্যদের কথা বাংলা সাহিত্যের জন্মকথার সঙ্গে জড়িত ।  অবহট্টের নতুন ঐতিহ্য তাঁরাই তৈরি করেন ।   (  ‘ আর্যদের মুখের ভাষা ছিল প্রাকৃত ।  সেই প্রাকৃত আবার উত্তর ভারতের এক  - একটা অংশে আঞ্চলিক বৈশিষ্ট্য অনুযায়ী এক - একটা নাম নিয়েছিল ।  পূর্ব ভারতে যে - প্রাকৃত প্রচলিত ছিল ,  তার নাম দেওয়া হয়েছে মাগধী প্রাকৃত । বঙ্গ অঞ্চলের প্রাকৃতকে মহাম্মদ শহীদুল্লাহ বলেছেন গৌড়ী প্রাকৃত ।  এই প্রাকৃত ধীরে ধীরে পরিবর্তনের মধ্য দিয়ে যে -  রূপ নেয় ,  তার নাম দেওয়া হয় অপভ্রংস ।  অপভ্রংসের পরের পর্যায়ে তার নাম হয় অবহট্ট ।  মোটামুটি সেই ভাষার নমুনাই আমরা দেখতে পাই চর্যাপদে ।    ( গোলাম মুরশিদ ।  হাজার বছরের বাঙালি সংস্কৃতি ।  পৃষ্ঠ; ২৩ )    গোপাল হালদার আরও মনে করেন যে ,  নাথযোগীদের ভাবলোক ছিল আর্যদের ভাবলোক থেকে পৃথক ।  সরল জীবন ছিল তাদের লক্ষ্য ।  বাংলা সাহিত্যের জন্মের সঙ্গে জড়িত এই সম্প্রদায়টি ছিল স্বাধীনচেতা ।  এদের চিন্তায় সাধারণ মানুষের স্থান ছিল উর্ধ্বে ।  আসলে নাথধর্মের চূড়ান্ত বিকাশের সময়ই চর্যাপদ লেখা হয় ।  
নাথধর্ম বাংলার বৌদ্ধদের সহজযানী মতবাদ থেকে উদ্ভূত ।  যে দর্শনের মূলকথা হল    ‘ সৃষ্টির আদি ও অকৃত্রিম উৎপত্তিস্থল একমাত্র শূন্য । এই শূন্য মহাসুখ এবং আনন্দস্বরূপ ।   এই শূন্য ঘনীভূত হয়ে প্রথমে শব্দরূপে দেখা দেন পরে শব্দ হতে পুনরায় ঘনীভূত হয়ে দেবতা রূপ গ্রহন  করেন ।  ’  নাথদের উপাস্য ছিলেন নিরঞ্জন বা শূন্য ।  তবে নাথযোগীদের সাধনা ছিল দেহকে কেন্দ্র করে ।   মনে থাকার কথা - মীননাথ বলতেন ,   ‘ মানুষের দুঃখ শোকের কারণ অপক্ক দেহ ।  যোগরূপ অগ্নিদ্বারা এই দেহকে পক্ক করে সিদ্ধদেহ বা দিব্যদেহের অধিকারী হয়ে সিদ্ধি বা শিবত্ব  বা অমরত্ম লাভ করা যায় ।  ’  বাংলার বৌদ্ধ সহজযানীরা মনে করতেন  .  .  .  দেহবা বা কায়সাধনই একমাত্র সত্য ।  রস - রসায়নের সাহায্যে কায়সিদ্ধি লাভ করে জড় দেহকেই সিদ্ধদেহ এবং সিদ্ধদেহকে দিব্যদেহে রুপান্তরিত সম্ভব ।  
তবে নাথপন্থিগণ ছিলেন  শিবানুসারী ।  শিব অনার্য দেবতা ।  শিবভক্তরা শিবকে অনেক নামে ডাকে ।  তার মধ্যে একটি হল  আদিনাথ ।  ড .  দীনেশচন্দ্র সেন বলেছেন ,   ‘  নাথধর্ম বৌদ্ধ ও শৈবধর্মের শ্রেষ্ঠ উপকরণে গঠিত ।   ( বঙ্গ ভাষা ও সাহিত্য ।  প্রথম খন্ড )  ৮ম ও ৯ম শতকের দিকে বৌদ্ধধর্ম তন্ত্র ও যোগের দিকে ঝুঁকে পড়ে ।  ঐতিহাসিকরা মনে করেন ,  বাংলায় যোগ সাধনা দ্রাবিড় জাতির অবদান ।  দ্রাবিড়রা ছিল রহস্যবাদী ।  যোগমার্গ ছিল তাদের সাধন মার্গ ।  নাথধর্মকে বলা হয়েছে The Nath tradition is a heterodox siddha tradition containing many sub - sects .  সিদ্ধা শব্দটি তামিল ভাষার শব্দ ।  পাঠ করুন :  A Siddham in Tamil means  " one who is accomplished "  and refers to perfected masters who ,  according to Hindu belief ,  have transcended the ahamkara  ( ego or I - maker )  দ্রাবিড় শব্দ দিয়ে দক্ষিণ ভারত ও শ্রীলঙ্কার তামিল ভাষা ও জাতিকে বোঝানো হয় ।  সুতরাং ,  দ্রাবিড় সভ্যতার সঙ্গে যোগ এর সর্ম্পক যে গভীর সেটা বোঝা যায় । 
যাই হোক ।  বাংলায় শৈবপন্থিদের  (  তার মানে শিবভক্তদের )   ওপর তান্ত্রিক বৌদ্ধধর্মের প্রভাবেই নাথধর্মের উত্থান ঘটেছিল ।  তখন একবার বলেছি -  নাথধর্মটিকে ভারতবর্ষের মানুষ গ্রহন করেছিল ।  কি এর কারণ ?  ভারতবর্ষজুড়ে নাথধর্মের  জনপ্রিয়তার কারণও শিব ।  কেননা শিব আর্যদের বিশ্বাসের বিরুদ্ধে একটি বিরাট লোকশক্তি ।   যোগ দর্শন প্রসঙ্গে ড .  আহমদ শরীফ লিখেছেন :   ‘ যোগ আদিম অস্ট্রিক  ( নিষাদ )  -  কিরাত মনন  - উদ্ভূত ।  ’   ( বাঙলা বাঙালি ও বাঙালীত্ব :  ; পৃষ্ঠা , ৪১ )  তবে পরবর্তী পর্যায়ে যোগ আরও পরিশ্রুত হয়েছে ।  যোগের মূলে অনার্য দেবতা শিব ।  যোগের উদ্দেশ্য কায়ার মাধ্যমের সিদ্ধিলাভ বা শিবত্ব লাভ ।  
আনোয়ারুল করিম লিখেছেন :   ‘ নাথযোগীদের মাথায় থাকত জটা ।  সর্বাঙ্গে ছাইভস্ম ,  কানে কড়ি ও কুন্ডল ,  গলায় সুতা ,  বাহুতে রুদ্রাক্ষ ,  হাতে ত্রিশূল ,  পায়ে নূপুর ,  কাঁধে ঝুলি ও কাথাঁ ।  এদের কুলবৃক্ষ ছিল বকুল; প্রধান আহার্য কচুশাক ।  ’  ( বাংলাপিডিয়া ।  )  নাথসাহিত্যে  ' গোরক্ষ বিজয় '  একটি উল্লেখযোগ্য রচনা ।  এই কাব্যে শিব -  এর বর্ননা এরকম  - 
 মুন্ডে আর হাড়ে তুমি কেনে পৈর মালা
ঝলমল করে গায়ে ভস্ম ঝুলি ছালা । 
পুনরপি যোগী হৈব কর্ণে কড়ি দিয়া ।    নাথযোগীরা যে তাদের দেবতার বেশ ধারণ করতেন সেটা বোঝা যায় ।   সে যাই হোক ।  নাথধর্ম গুরুপন্থি ।   নাথযোগীরা গুরুর কাছে  তিন দিন দীক্ষা নিতেন ।  প্রথম দিন গুরু শিষ্যের চুল কেটে দিতেন ।  পরের দিন তার কানে কুন্ডুল পরিয়ে দিতেন ।  তৃতীয় দিনের দীক্ষা ছিল উপদেশী ।  তখন নানা পূজা - অর্চনা হত ।  সে সময় সারারাত দীপ জ্বলত ও নানা অনুষ্ঠান হত ।  এর নাম  ‘ জ্যো¯œা - জাগান ।  ’  
বিয়ের ক্ষেত্রে নাথপন্থিরা সনাতন হিন্দু ধর্মালম্বীদের অনুসরণ করত ।  নাথসমাজে বাল্যবিহাব ছিল তবে বিধবাবিবাহের প্রচলন ছিল না ।  নাথধর্মের অনুসারীদের কবর দেওয়া হত ।  তবে সংকারের ক্ষেত্রে নিয়মকানুন অনেকটা সনাতন ধর্মালম্বীদের মতো ।  
বাংলায় নাথধর্মটি টিকে থাকতে পারেনি ।  একাদশ শতকের পরে ধর্মটি বিলুপ্ত হয়ে যায় ।  বাংলায় ব্রাহ্মণ্যবাদীদের উত্থান এর এক কারণ ।  একাদশ শতকে ব্রাহ্মণ্যবাদী  সেনরা বাংলার ক্ষমতা দখল করে নেয় ।  সেনরা নাথযোগীদের ধর্মহীন আখ্যা দিয়ে নির্মম ভাবে পীড়ন করেছিল ।  এরপর নাথযোগীরা  হয়ে গেল যুগী ।  এদের বৃত্তি হল কাপড় বোনা ।  
তবে নাথধর্ম বিলুপ্ত হলেও নাথধর্মের  বিশ্বাস বাঙালির বিশ্বাসের জগতে  আজও রয়ে গেছে ,  বিশেষ করে -   আজকের হিন্দুধর্মে ।  প্রথমে বুদ্ধ ও পরে শিবকে কেন্দ্র করে যে নাথধর্মের উত্থান সেটি বাঙালি হিন্দু সমাজে পরবর্তীকালে শিব এর প্রাধান্য প্রতিষ্ঠার মাধ্যমে শেষ হয় ।   
বাংলায় নাথধর্মের সামাজিক অবদানের কথাও কোনও কোনও  ঐতিহাসিক বলে থাকেন ।  ষোড়শ শতকে গৌড়ীয় বৈষ্ণব মঠের প্রতিষ্ঠাতা শ্রীচৈতন্যদেব বাংলায় যে ভক্তিবাদী আন্দোলনের সূচনা করেছিলেন তার মূল প্রেরণা একমাত্র সুফিবাদের মধ্যে নিহিত ছিল না ।  সেই প্রেমবাদী ভাববিপ্লবের অন্যতম প্রেরণা ছিল বাংলার নার্থধর্মটির মানবতাবাদী চেতনা ।  
 তথ্যনির্দেশ :  
 ড .  আর এম দেবনাথ; সিন্ধু থেকে হিন্দু ।   আজহার ইসলাম বাংলা সাহিত্যের ইতিহাস  ( প্রাচীন ও মধ্য যুগ )  বাংলাপিডিয়া 


                    




মনে বাবলা পাতার কষ লেগেছে   .  .  .  বাংলার একটি মরমি লোকগানে শুদ্ধতার জন্য আর্তনাদ



গুরু আমার মনের ময়লা যাবে কেমনে  ?  এই লুটেরা সময়ে দুনিয়া যখন রসাতলে যাচ্ছে মানুষের লোভের তান্ডবে তখন  .  .  .  তখন বাংলার মরমি লোকগানে হার্দিক শুদ্ধতার জন্য এই আর্তনাদ আমাদের বিস্মিত করে বৈ কী  ।  এই আমরা যারা মেনে নিয়েছি যাবতীয় অনিয়ম ,  রাষ্ট্রীয় সন্ত্রাস ,  আসন্ন মহাপ্লাবন  - সেই নতজানু আমাদের বিস্মিত করে ।  ব্যথিতও  করে ।   
কিন্তু ,  এমনটা মনে হওয়ার কারণ কি ?  
দেশের সমকালীন পরিস্থিতি বিশ্লেষন করার পর  অবশ বিমূঢ় মনের ওপর সম্প্রতি এক লোকগানের আকস্মিক অভিঘাত ।  সহসা শুনি যে কিরনচন্দ্র রায় গাইছেন :  
 মনে বাবলা পাতার কষ লেগেছে 
উঠবে কী আর সাবানে 
গুরু আমার মনের ময়লা যাবে কেমনে  ? 
  শিষ্য তার গুরুর কাছে জানতে চাইছে গুরু আমার মনের ময়লা যাবে কেমনে ?   এই লুটেরা  সময়ে  এমন প্রশ্ন তো কেউ করে না ।  তবে এটুকু জানি যে এমন ধারার প্রশ্ন আজও বাংলার শুদ্ধচারী মরমি বাউলেরা করে থাকেন ।  তাই মনোযোগী হলাম ।   পাপ কিংবা পাপচিন্তা এই গানে বাবলা পাতার কষ হিসেবে এসেছে ।  হয়তো ,  বাবলা পাতার কষ  প্রতীক ।  হয়তো - বা আরও গূঢ় প্রতীক ।  কেননা ,  বাংলার লোকগান সহজিয়া বৌদ্ধদের চর্যাপদ  - এর উত্তরাধিকার বহন করে চলেছে ।  চর্যার কবিরাই তো এককালে লিখেছিলেন :  
 ঘরহি ম থক্কু ম জাহি বণে জহি তহি মন পরিআণ । 
 ঘরে থেকো না ।  বনেও যেও না ।  যেখানেই থেকো ।  মনকে ভালো করে জেনো । 
  ( সূত্র :  আজহার ইসলাম ।   বাংলা সাহিত্যের ইতিহাস ।   (  প্রাচীন ও মধ্যযুগ )  পৃষ্ঠা :  ৮ ) 
  চর্যাপদের দার্শনিক জঠরে জন্ম বলেই   বাংলার লোকগানে  অনেক শব্দই আজও গূঢ়ার্থে ব্যবহৃত হয় ।  
 ও স্বভাব যায় না রে ধুলে
খাইসলত যায় না রে মলে  । 
ছুঁচোর গায়ের গন্ধ যায় কী 
বাবা গো গোলাপ জল দিলে  শিষ্য অনেকটা  স্বতগসংলাপের মতো করে এই কথাগুলি বলছে ।  বলছে যে :  মানুষের স্বভাব সহজে বদলায় না ।  মানুষ মরলেও তার চরিত্র বদলায় না ।  সে বড় পাপপ্রবণ ।  নিষিদ্ধ জিনিসের প্রতি তার ঝোঁক ।  এই তার স্বভাব ।  এসব করে করে মানুষের   দুনিয়া রসাতলে যায় ।  এ জন্যেই ছুঁচোর গায়ের গন্ধ গোলাপ জল দিলে যায় না ।   এখানে আরেকটি বিষয় লক্ষণীয় ।  বাংলার মরমি লোকগান সমন্বয়পন্থি ।  অর্থাৎ বাংলার মরমি লোকগানের কাঠামোয় আর্যবৈদিক এবং বৌদ্ধ ধারার পাশাপাশি  মরমি ইসলামি ধারাও বিদ্যমান ।  বাংলায় মারেফত বলতে আলীপন্থি মারেফতকেই বোঝায়  ।   কাজেই  " বাবা "  বলতে এই আত্মশুদ্ধির মরমি গানে  হযরত আলী  ( রা )  কে বোঝানো হতে পারে ।   উল্লেখ্য ,  গোলাপ জলও ইসলামি উপচার ।  
 ও আমার মনপাখিটা *   বেজায় খেপা
মন রে ধর্মকথা কই শোনে ।  
গুরু আমার মনের ময়লা যাবে কেমনে  ?    * কিরনচন্দ্র রায় অবশ্য মনপাজি উচ্চারণ করেছেন ।  তবে এরকম উচ্চারণ ভেদ আমরা বাংলার মরমি লোকগানে প্রায়শই দেখতে পাই  .  .  . 
 শিষ্য এবার অবজেক্টটিভ থেকে সাবজেক্টটিভ হচ্ছেন ।  অর্থাৎ এবার নিজের সর্ম্পকে বলছেন ।  বললেন ,  ও আমার মনপাখিটা  বেজায় খেপা ।  অর্থাৎ শিষ্যের মন ভীষণ চঞ্চল ।  ধর্মকর্মে তার মন বসে না ।  তাই এই আর্তনাদ - গুরু আমার মনের ময়লা যাবে কেমনে  ?   অন্য কালি সে তো ধুলে যায়
আর মনের কালি বিষম কালি 
গুরু গো সে তো ধুবার নয় । 
ও আমার কালো রং কী গৌড় হবে
কাঁচা হলুদ গায় মাখিলে ?     মনের কালি কি পাপবোধ কিংবা পাপচিন্তা ?  তাইই ।   শিষ্য স্বীকার করছেন যে -  মন থেকে পাপচিন্তা সহজে মোছা যায় না ।  তারপরও সে হাল ছাড়ে না  ।  শিষ্য গুরুকে জিজ্ঞেস করছে - ও আমার কালো রং কী গৌড় হবে ?  কাঁচা হলুদ গায় মাখিলে ?   গৌড় বলতে ফরসা বোঝায় ।  তবে গানটি যখন বাংলার মরমি লোকগান  তখন এই গৌড় শব্দটিকে  শ্রীচৈতন্যদেব মনে করাই শ্রেয় ।  যিনি ষোড়শ শতকে অসাম্প্রদায়িক চেতনায় গৌড় - বাংলা  আলোকিত করেছিলেন;  যিনি প্রেমের আধাররূপে বাংলার সাধুসমাজে শ্রদ্ধেয় ।     ‘ কাঁচা হলুদ ’  সম্ভবত সহজিয়া বৌদ্ধদের  "  শূন্যতার তত্ত্ব "  ।   সেই শূন্যতার তত্ত্ব বোঝার জন্য একটু পিছনে যেতে হবে ।  মধ্যযুগে পাল আমলে বুদ্ধের শূন্যতার ধারণার ওপরই গড়ে উঠেছিল সহজিয়া বৌদ্ধদের  তান্ত্রিক  বজ্রযানী দর্শন ।  যে দর্শনের মূলকথা হল    ‘ সৃষ্টির আদি ও অকৃত্রিম উৎপত্তিস্থল একমাত্র শূন্য । এই শূন্য মহাসুখ এবং আনন্দস্বরূপ ।   এই শূন্য ঘনীভূত হয়ে প্রথমে শব্দরূপে দেখা দেন পরে শব্দ হতে পুনরায় ঘনীভূত হয়ে দেবতা রূপ গ্রহন  করেন ।  ’  মধ্যযুগের বাংলার বজ্রযানী তান্ত্রিক বৌদ্ধ দের অন্যতম তাত্ত্বিক ছিলেন অতীশ দীপঙ্কর ।   তিনি বলেছিলেন : The greatest medicine is the emptiness of everything .  সে যা হোক ।  শূন্যকে বজ্রযান দর্শনে  ‘ বজ্র ’  বলা হয়েছে ।  কিন্তু ,  কেন ?  কারণ শূন্য বজ্রের মতোই  ( ক )  অবিনাশী ,   ( গ )  অভেদ্য ও  ( গ )  দৃঢ় ।  কাজেই  ‘ শূন্য ’  - র অপর নাম  ‘ বজ্র ’  ।  এবং যে মার্গে  ( বা যে পথ অবলম্বন করলে  )  শূন্যের সঙ্গে মিলিত হওয়া যায় তাকেই শূন্যযান বা বজ্রযান বলে । 
শূন্যের সঙ্গে মিলিত হওয়া কেন ? 
শূন্যের সঙ্গে মিলিত হতে পারলে পাপপূন্যের আর নাই বালাই ।  তখন শূন্য নিরঞ্জনের র্স্পশে কেবলই মহাসুখ ।  
 ও আমার কালো রং কী গৌড় হবে
কাঁচা হলুদ গায় মাখিলে ?     সুতরাং ,  শিষ্য পাপ ও পূন্যের উর্ধ্বে ওঠার জন্য শূন্যের সঙ্গে মিলিত হতে চাচ্ছেন বলেই  গানে  কাঁচা হলুদ শূন্যতার তত্ত্বের প্রতীক হিসেবে এসেছে ।  কিন্তু ,  গানে  ‘ গৌড় ’  শব্দের  উল্লেখ কেন -   যে গৌড়কে আমরা শ্রীচৈতন্যদেব -  এর সঙ্গে অভিন্ন মনে করছি ?   সেই কারণটি বোঝার জন্য আবারও আমাদের একটু পিছনে যেতে হবে ।  শ্রীচৈতন্যদেব ষোড়শ শতকের  বাংলায় গৌড়ীয় বৈষ্ণব মঠ প্রতিষ্ঠা করেছিলেন ।  সেই সময় বাংলার সহজিয়া  তান্ত্রিক  বৌদ্ধরা ছিল কোণঠাসা ,  অন্ত্যজ এবং অচ্ছুত ।  শ্রীচৈতন্যদেব তাঁর প্রতিষ্ঠিত মঠে বাংলার সহজিয়া  তান্ত্রিক  বৌদ্ধদের আশ্রয় দিয়েছিলেন ।  গানে  ‘ গৌড় ’  শব্দের উল্লেখের এই কারণ ।  এই গানের গুরুও তিনি ।  
 গুরু আমার মনের ময়লা যাবে কেমনে  ?   পাপবোধহীন এই সময়ে দুনিয়া যখন রসাতলে যাচ্ছে তখন বাংলার মরমি একটি লোকগানে হার্দিক শুদ্ধতার জন্য এই আর্তনাদ আমাদের বিস্মিত করে বৈ কী । 
 মনে বাবলা পাতার কষ লেগেছে  গানটির এমপি থ্রি ডাউনলোড লিঙ্ক 
 http :  /  / www . mediafire . com /  ? d9ab8n854dk247p  মনে বাবলা পাতার কষ লেগেছে গানটির  সূত্র : 
 http :  /  / www . music . com . bd /  

                    




প্রাচীন বাংলায় দ্রাবিড় জাতি



                        বাঙালি মিশ্ররক্তের অধিকারী বর্ণশঙ্কর জাতি ।  সুপ্রাচীন কাল থেকেই প্রাচীন বাংলার অধিবাসীদের দেহে বিভিন্ন জনগোষ্ঠীর রক্তধারার সংমিশ্রণ ঘটেছিল বলেই কালক্রমে বাঙালি একটি বর্ণশঙ্কর জাতিতে পরিনত হয়েছে ।  বাঙালি তার অবয়বে বিভিন্ন জাতিগোষ্ঠীর বৈশিষ্ট্যচিহ্ন বহন করে চলেছে বলেই  বাঙালিদের  মধ্যে আর্য - সুলভ গৌড়বর্ণ যেমন দেখতে পাওয়া যায় ,   তেমনি নিগ্রোয়েড - সুলভ মোটা কোঁকড়া চুল ও পুরু ঠোঁটও দেখা যায় ।  
পন্ডিতদের মতে ,  অস্ট্রিকভাষী আদি - অস্ট্রেলীয়রাই বাংলার  প্রাচীনতম জাতি  ।    অস্ট্রেলিয়া মহাদেশের  আদিবাসীদের সঙ্গে অস্ট্রিকভাষী আদি - অস্ট্রেলীয়দের  নৃতাত্ত্বিক বৈশিষ্ট্য ও ভাষার মিল রয়েছে বলেই ওই নাম ।   তবে এরা যে কেবল মাত্র বাংলায় ছিল তা কিন্তু নয় ।   প্রায় তিরিশ হাজার বছর আগেই অস্ট্রিকভাষী আদি - অস্ট্রেলীয়া  ভারতীয় উপমহাদেশে ছড়িয়েছিল ।  প্রাচীন বাংলায়  ( বা বলা ভালো :  প্রাগৈতিহাসিক বাংলায় )  অস্ট্রিকভাষী আদি - অস্ট্রেলীয়দের আরও এক নিকটতম প্রতিবেশি ছিল ।  এরা কিরাত নামে পরিচিত ।  কিরাতরা ছিল মঙ্গোলয়েড জনগোষ্ঠীর মানুষ ।  এবং এরাও প্রাচীন বাংলায়  অস্ট্রিকভাষী আদি - অস্ট্রেলীয়দের পাশাপাশি অরণ্যচারী জীবন যাপন করত ।  পরবর্তীকালে আর্যরা তাদের  বৈদিক সাহিত্যে অস্ট্রিক ও কিরাতদের অনেকটা ঘৃনাসূচক   ‘ নিষাদ ’  বলে অবহিত করেছিল ।  তবে  প্রকৃতিপ্রেমি বাঙালি আজও নিজেদের  ‘ নিষাদ ’  বলে পরিচয় দিতে তীব্র আকর্ষন বোধ করে । 
সে যাই হোক ।   অস্ট্রিক ও কিরাতদের পর ,  তার মানে  নিষাদজাতির   পর ,  দ্রাবিড়ভাষী জনগোষ্ঠী প্রাচীন বাংলায় এসেছিল   ।  বাংলার ভাষা ও সভ্যতায় এই দ্রাবিড়ভাষী জনগোষ্ঠীর গভীর অবদান রয়েছে ।   এই পোস্টে অত্যন্ত সংক্ষিপ্ত ভাবে তারই  পর্যালোচনা করা হয়েছে  ।  
এবারে আমরা দেখব দ্রাবিড় শব্দের মানে কী ।  দ্রাবিড় শব্দের দুটি অর্থ হয় ।  একটি তার সংকীর্ণ অর্থ; অন্যটি তার প্রসারিত অর্থ ।  সংকীর্ণ  অর্থে  -  তামিল শব্দ দিয়ে দক্ষিণ ভারত ও শ্রীলঙ্কার তামিল ভাষা ও জাতিকে বোঝানো হয় ।  বৃহত্তর বা প্রসারিত অর্থে -  তামিল শব্দ দিয়ে  দক্ষিণ ও মধ্য এবং পশ্চিম ভারতে অবস্থিত একটি বিশাল ভাষাগোষ্ঠী ও সেই ভাষাগোষ্ঠীর মানুষকে বোঝানো হয় ।  আর্যরা ভারতবর্ষে আসার আগেই ভারতীয় উপমহাদেশ দ্রাবিড় - অধ্যুষিত ছিল ।  আর্যরা - পন্ডিতদের মতে -  ইরান থেকে প্রাচীন ভারতে   এসেছিল ১৫০০ খ্রিস্টপূর্বে ।  আর্যরা যে ধর্মগ্রন্থ রচনা করেছিল তাইই  ‘ বেদ ’   নামে পরিচিত ।  বেদ চারটি ।  যেমন :  ঋক ,  যজু ,  সাম ও অর্থব ।  এর মধ্যে ঋকবেদই  প্রাচীনতম ।  ঋকবেদ এর  রচনাকাল আনুমানিক খ্রিস্টপূর্ব দশম শতাব্দী ।   ( দ্র :  ড .  আর এম দেবনাথ; সিন্ধু থেকে হিন্দু )  কিন্তু ,  বেদ নিয়ে এত কথা বলার কারণ হল  এই যে -  ঋকবেদ এর যুগ থেকে ভারতে   দ্রাবিড়ভাষী জনগোষ্ঠীর প্রমান পাওয়া যায় ।  যে কারণে বলছিলাম যে আর্যরা ভারতবর্ষে আসার আগেই ভারতীয় উপমহাদেশ দ্রাবিড়অধ্যুষিত ছিল ।  এখানে উল্লেখ্য যে ,  বেদভিত্তিক  বৈদিক সাহিত্যে  দ্রাবিড় শব্দটি  সংকীর্ণ অর্থে বোঝানো হয়েছে ।  তার মানে ,  আর্যরা দ্রাবিড় বলতে দক্ষিণ ভারত ও শ্রীলঙ্কার তামিল ভাষা ও জাতিকে বুঝত ।  
বহিরাগত আর্যদের তুলনায় দ্রাবিড় সভ্যতা ছিল উন্নত ।   ঐতিহাসিক শ্রীনিবাস আয়েঙ্গার লিখেছেন ,   ‘ প্রাচীন দ্রাবিড়গণ বৈদিক আর্যদের অপেক্ষা সভ্যতায় কোনও অংশে হীন ছিল না ।  বরং বিষয়াবিশেষে আর্যগণ অপেক্ষা তাহারা অধিকতর উন্নত ছিল  ।  বিজ্ঞানে ,  শিল্পে ,  যুদ্ধবিদ্যা ও বুদ্ধি কৌশলে  তাহারা আর্যদের সম্যক প্রতিদ্বন্দী ছিল ।  ’   ( দ্র .  লাইফ ইন এনসিয়েন্ট ইন্ডিয়া ।  )   এখন প্রশ্ন হল - দাবিড়রা কি ভারতবর্ষে সব সময়ই ছিল ?   নাকি তারাও কোনও এক সময়ে আর্যদের মতোই বাইরে থেকে  ভারতবর্ষে এসেছিল ?  
এই প্রশ্নে পন্ডিতেরা দু ভাগে বিভক্ত ।  
 ( ক )  একদল পন্ডিত মনে করেন যে দ্রাবিড় জনগোষ্ঠী  ভারতবর্ষের বাইরে থেকে এসেছে  ।  এদের আদি বাসভূমি ছিল ভূমধ্যসাগরীয় অঞ্চল ।   ( খ )   আরেক দল পন্ডিত মনে করেন -    দ্রাবিড় জনগোষ্ঠী  ভারতবর্ষের আদি অধিবাসী ।  
তবে প্রথম মতটিই অধিকতরো গ্রহনযোগ্য ।  অবশ্য এর যথার্থ কারণও আছে ।   দ্রাবিড় জনগোষ্ঠীর বর্তমান বাসস্থান দক্ষিণ ভারত ।  সেখানকার সমাধিক্ষেত্রে যে কঙ্কাল পাওয়া গেছে তার সঙ্গে ভূমধ্যসাগরীয় নরগোষ্ঠীর  ( ডিএনএ ইত্যাদির )  মিল রয়েছে  ।  তাছাড়া  মিশরীয়দের  সঙ্গেও দ্রাবিড়দের নৃতাত্ত্বিক মিল রয়েছে ।  এসব কারণে  দ্রাবিড়ভাষী জনগোষ্ঠী কে ভূমধ্যসাগরীয় নরগোষ্ঠীর মানুষ বলে মনে করা হয় । 
নৃতাত্ত্বিক বৈশিষ্টের দিক থেকে দ্রাবিড়রা দীর্ঘমুন্ড  (  নৃতত্ত্বের পরিভাষায় বলে ডলিকোসেফালিক !  )  নাক চওড়া ও মোটা; ঠোঁট পুরু; মুখ চওড়া ও মাংসল; শারীরিক গঠনে তেমন সমন্বয় নেই; গায়ের রং বলাবাহুল্য যে কৃষ্ণকায় ।  
এই দ্রাবিড়রাই প্রাচীন বাংলায় এসেছিল ।  কখন ?  সেটা আজ হিসেব কষে বলা মুশকিল ।  তবে সে সময় প্রাচীন বাংলায় বাস করত অস্ট্রিক - ভাষী আদি - অস্ট্রেলীয় এবং কিরাতগণ ।  কিরাতগণ অরণ্যক জীবন যাপন করলেও  ( আজও তারা রাঙামাটি ,  বান্দরবান ও খাগড়াছড়ির পাহাড়ে এক রকম অরণ্যক জীবন যাপনই  করছে !  )  অস্ট্রিক - ভাষী আদি - অস্ট্রেলীয়রা প্রাচীন বাংলায় গড়ে তুলেছিল গ্রাম ।  যে কারণে আজও বাঙালির জীবনে অত্যন্ত গভীর  অস্ট্রিক - প্রভাব অনুভূত হয় ।  কারণ প্রাচীন বাংলায় কৃষিকাজের সূচনা এই অস্ট্রিক - ভাষী আদি - অস্ট্রেলীয়রাই করেছিল ।  কৃষিকাজের জন্য যে লাঙ্গল - এর দরকার হয় ,  এবং যে লাঙ্গল আজও বাংলার কৃষকের প্রতীক -  সেটি ওই অস্ট্রিকরাই তৈরি করেছিল ।  কৃষিকাজের পাশাপাশি তারা মাছ ধরত ।  নদী কিংবা খাল - বিল পাড় হত ডোঙা ,  ডিঙা কিংবা ভেলায় চড়ে  ।   তবে পাশাপাশি এদেরই একাংশ অরণ্যচারী জীবন যাপন করত ।  তারা কিরাতদের মতোই তীরধনুক দিয়ে অরণ্যের পশুপাখি শিকার করত  ।  
প্রাচীন বাংলায়  অস্ট্রিক - ভাষী আদি - অস্ট্রেলীয়দের অবদান যেমন গ্রামীণ সভ্যতা -  তেমনি প্রাচীন বাংলায় দ্রাবিড়ভাষী জনগোষ্ঠীর অবদান হল -  নগরসভ্যতা ।  কেননা ,  দ্রাবিড়ভাষী জনগোষ্ঠীই প্রাচীন ভারতবর্ষে নগরসভ্যতার সূত্রপাত করেছিল ।   দ্রাবিড়ভাষী জনগোষ্ঠী ছিল অস্ট্রিকদের তুলনায় সভ্য এবং তাদের সাংগঠনিক শক্তিও ছিল বেশি  ।  যে কারণে নগরকে কেন্দ্র করে  দ্রাবিড় সভ্যতা গড়ে উঠেছিল ।  আসলে মিশর থেকে  ভূমধ্যসাগর অবধি দ্রাবিড়ভাষী জনগোষ্ঠীর  সভ্যতায় নরগকেন্দ্রিক উপাদানই বেশি ।  বিশিষ্ট বাঙালি ঐতিহাসিক নীহাররঞ্জন রায় লিখেছেন ,   ‘ নব্যপ্রস্তরযুগের এই  দ্রাবিড়ভাষাভাষী লোকেরাই ভারতবর্ষের নগর সভ্যতার সৃষ্টিকর্তা ।  ’   (  বাঙালির ইতিহাস ।  আদিপর্ব ।  পৃষ্ঠা; ৭৫ )  বহিরাগত আর্যরা ১৫০০ খ্রিস্টপূর্বে সিন্ধুসভ্যতার যে সব উন্নত নগরসমূহ ধ্বংস করেছিল সে সসব নগরের নির্মাতা ছিল দ্রাবিড়গণ । 
তবে নগর জীবনের পাশাপাশি দ্রাবিড়রা বাংলায় কৃষি কাজও করত ।  সংস্কত ভাষায়  ‘ ব্রীহি ’  ও  ‘ তন্ডুল ’   শব্দ দুটি দিয়ে ধান্য  ( ধান )  বোঝায় ।  ভাষাতাত্ত্বিকদের মতে -  এই দুটি শব্দে মূলে রয়েছে দ্রাবিড় ভাষা ।  এতে বোঝা যায় - প্রাচীন বাংলায় দ্রাবিড়রা ধান চাষ করত ।  ধান  ছাড়াও দ্রাবিড়রা গম ও যব এর আবাদও করত ।  দ্রাবিড়রা অস্ট্রিক - ভাষী আদি - অস্ট্রেলীয়দের মতোই মাছ খেত ।   মাছ ধরা ছাড়াও তারা  নদীতে কিংবা সমুদ্রের ধারে মুক্তা ও প্রবাল আরোহন করত  ।  সংস্কৃত ভাষায় মুক্তা ,  নীর  ( পানি )  ,  মীন  ( মাছ )  এসব শব্দের মূলে রয়েছে দ্রাবিড় শব্দ ।  
বাঙালি সনাতনধর্মাবলম্বী হিন্দু সম্প্রদায়ের ধর্মে দ্রাবিড়দের রয়েছে গভীর প্রভাব ।  শিব ,  উমা ,  বিষ্ণু ,  শ্রী -  প্রমূখ দেবদেবী প্রাচীন বাংলায় দ্রাবিড় জনগোষ্ঠীর দ্বারা পূজিত হতেন ।  এ ছাড়া দ্রাবিড়দের ধর্মীয় ঐতিহ্য থেকে গঙ্গাপূজা ,  লিঙ্গপূজা ,  জগন্নাথ পূজা ,  শক্তিপূজা ,  বৃক্ষপূজা ,   শীতলা ,   বাসুদেব ও যুগলমূর্তির পূজার ধারণা এসেছে   ।  দ্রাবিড়রা ছিল গভীর আধ্যাত্মিক চেতনাসম্পন্ন  এবং মিস্টিক ।  দ্রাবিড়দের  সাধনমার্গ ছিল যোগসাধন পদ্ধতি  ।  বলা যায় বাঙালি তার মরমি ভাবনা লাভ করেছে দ্রাবিড়দের কাছ থেকেই ।   তবে  দ্রাবিড়দের ধর্মীয় কৃত্যে নরবলির প্রথা ছিল বলে অনেক পন্ডিত অনুমান করেন ।  
তবে  দ্রাবিড়দের সবচে বড় অবদান হল বাংলা ভাষার ক্ষেত্রে ।  বাংলা ব্যকরণ অনেক নিয়ম দ্রাবিড় ভাষাতত্ত্বের ওপর গড়ে উঠেছে  ।  তা ছাড়া  দ্রাবিড় ভাষার প্রচুর শব্দ বাংলা শব্দ ভান্ডারকে সমৃদ্ধ করেছে ।  একটা সময় ছিল যখন -   ভারতীয় উপমহাদেশে দ্রাবিড়ভাষাই ছিল সর্বসাধারণের ভাষা ।  এ কারণেই  প্রাচীন বাংলার অধিবাসীদের ভাষায় দ্রাবিড় ভাষার  প্রভাব পড়াই ছিল স্বাভাবিক  ।   দ্রাবিড়  ভাষা থেকে এসেছে বাংলা ভাষায় এমন কিছু শব্দ হল :  অণু ,  অরণি ,  অগুরু ,  অনল ,  কাল  ( সময় )  ,  কলা ,  পুষ্প ,  মুকুল ,  মল্লিকা ,  পূজা ,  গণ ,  কোণ ,  নীল ,  পন্ডিত ,  শব ,  অর্ক ,  অলস ,   ফল ,  বীজ ,  উলু ,  রাত্রি ,  অটবী ,  আড়ম্বর ,  তন্ডুল ,  খড়গ ,  কুন্ড ,  চন্দন ,  দন্ড ,  খাল ,  বিল ,  ময়ূর ,  কাক ,  কাজল ,  কোদাল ,  কেয়া ,  বালা ,  পল্লী ,  বেল ,   তাল ,  চিকণ ,  চুম্বন ,   কুটির ,  খাট ,  ঘূণ ,  কুটুম্ব  .  .  . ইত্যাদি । 
শব্দই তো তুলে ধরে জীবন কে । 
আজও এরকম অনেক দেশি শব্দ তুলে ধরে প্রাচীন বাংলার দ্রাবিড়জীবন  .  .  .  
 তথ্যসূত্র : 
 কাবেদুল ইসলাম; প্রাচীন বাংলার জনপদ ও জনজাতিগোষ্ঠী আহমেদ শরীফ; বাঙলা বাঙালী ও বাঙালীত্ব 

                    




বুদ্ধের শূন্যতার ধারণা  ও হাসন রাজা - র একটি গান



 ‘ কি ঘর বানাইমু আমি শূন্যেরও মাঝার  .  .  .  ’ 
 একদা প্রাচীন বাংলার উর্বর মননক্ষেত্রে চর্চিত হয়েছিল সাংখ্য ,  তন্ত্র ও যোগ - এর মতো নিগূঢ় সব তত্ত্বদর্শন ।  প্রাচীন বঙ্গবাসীর এই সমস্ত দার্শনিক ভাবনা পরবর্তীকালে  উত্তর ভারতীয় বৈদিক আর্যদের ধর্মীয় চিন্তায় বিপুল পরিবর্তন সাধন করেছিল ।  সাংখ্যের প্রকৃতিপুরুষ তত্ত্বর ওপরই করে  গড়ে উঠেছিল তন্ত্র -  যা বৈদিক শৈব ও শাক্ত ধর্মের অন্যতম ভিত ।  আজও বাংলার রাধাকৃষ্ণের অপূর্ব যুগলমূর্তি যেন প্রকৃতিপুরুষ তত্ত্বের প্রবক্তা  ‘ আদিবিদ্যান ’  কপিল - এর কথা মনে করিয়ে দেয় ।  এই সব তত্ত্বদর্শন চর্চার কারণে  আবহমান কাল থেকেই বাংলা হয়ে উঠেছিল দার্শনিক চিন্তার পবিত্র পীঠস্থান ।  বাংলার এই মহত্তম দিকের ইঙ্গিত করে  কবি আল মাহমুদ লিখেছেন :  
  ‘ আবাল্য শুনেছি মেয়ে বাংলাদেশ জ্ঞানীর আতুড়
অধীর বৃষ্টির মাঝে জন্ম নেন শত মহীরূহ ।    ( সোনালি কাবিন )  
  গৌতম বুদ্ধ খ্রিষ্টপূর্ব ষষ্ট শতকে প্রাচীন বাংলার চিন্তাশীল মহলের কাছে তাঁর শূন্যতার ধারণা উপস্থাপন করেছিলেন; যে শূন্যতার ধারণাটি  বাংলার চিন্তাশীল সাধুসমাজে যে ব্যাপকভাবে  সমাদৃত হয়েছিল  - তার প্রমান মিলেছে ।   চিন্তার ইতিহাসে বুদ্ধের শূন্যতার ধারণা একটি মৌলিক ধারণা ।  এবং বুদ্ধ  এই তত্ত্বের প্রবক্তা হিসেবেই বিশ্বময় শ্রদ্ধেয় ।  
বুদ্ধ মনে করতেন মানবদেহের  উপাদান বা স্কন্ধ হল পাঁচটি ।   ( ১ )  রূপ; ( ২ )  বেদনা; ( ৩ )  সংজ্ঞা;  ( ৪ )  সংস্কার এবং  ( ৫ )  বিজ্ঞান ।   রূপ হল -  বস্তুগত উপাদান; বেদনা হল -  অনুভূতিগত উপাদান;  সংজ্ঞা হল -  অভিজ্ঞতা লব্দ উপাদান; সংস্কার হল -  মানসিক উপাদান এব  বিজ্ঞান হল -   চৈতন্যময় উপাদান ।   বুদ্ধ মনে করতেন ,  এই পাঁচটি উপাদানই মানবসত্তা গঠন করে এবং   এই উপাদানগুলি আত্মাবিহীন  ( অনাত্ব ) ; অচিরস্থায়ী  ( অনিত্য )  এবং অকাম্য  ( দুঃখ )  ।  বুদ্ধ আরও বিশ্বাস করতেন যে  - যিনি উপাদান সমূহের মধ্যে আত্মার অনুপস্থিতি উপলব্দি করেন ,  তিনি জানেন যে ব্যক্তি হিসেবে তার কোনও প্রকৃত অস্তিত্ব নেই ,  এবং সেই কারণেই তার সঙ্গে তার চারপাশের বস্তজগতের কোনও সর্ম্পক গড়ে ওঠা অসম্ভব । কাজেই জগতে এমন কিছুই নেই যা তাকে আনন্দিত অথবা দুঃখিত করতে পারে ।  বুদ্ধের জীবদ্দশায় প্রত্যেক ভিক্ষুই বুদ্ধের শিষ্য ছিলেন ।  এদেরই একজন ছিলেন সারিপুত্র  ( পালিভাষায়  ‘ সারিপুত্ত ।  ’  )  বুদ্ধ তাঁর শিষ্য সারিপুত্তকে বলেছিলেন -  
 Here ,  Sariputra ,  form is emptiness and the very emptiness is form; emptiness does not differ from form ,  form does not differ from emptiness; whatever is form ,  that is emptiness ,  whatever is emptiness ,  that is form ,  the same is true of feelings ,  perceptions ,  impulses and consciousness .  
 শোন ,  হে সারিপুত্র ,  রুপ হল শূন্যতা এবং শূন্যতাই হল রূপ ।  শূন্যতা রূপের চেয়ে আলাদা কিছু নয়; রূপ শূন্যতার চেয়ে আলাদা কিছু নয় :  শূন্যতা - তা যাইই হোক না কেন - তাই রূপ ।  অনুভূতি ,   উপলব্দি ,  তাড়না / প্রেরণা এবং চৈতন্যের সম্বন্ধেও ওই একই কথা প্রযোজ্য ।   
  এইই হল বৌদ্ধদর্শনের শূন্যতার ধারণা ।  এবং বুদ্ধের  এই তত্ত্বের অনিবার্য অভিঘাতে  প্রাচীন বাংলার সংবেদনশীল মনন আলোরিত হয়েছিল ।  বাংলা যে এই তত্ত্বটি কেবল  গ্রহন কিংবা  ধারণ করেনি -  সেটি  বিকশিতও করেছিল -  তারও প্রমান মিলেছে ।  কেননা ,  মধ্যযুগে পাল আমলে বুদ্ধের শূন্যতার ধারণার ওপরই গড়ে উঠেছিল তান্ত্রিক বৌদ্ধসম্প্রদায়ের    বজ্রযানী মতবাদ ।   ওই সময়কার অর্থাৎ মধ্যযুগের বাংলার অন্যতম একটি তান্ত্রিক গ্রন্থের নাম হল  " গূহ্যসমাজতন্ত্র ।  "  ওই বইতেই সম্বন্ধে  তান্ত্রিক বৌদ্ধদের বজ্রযানী ভাবনার মূল কথাগুলি পাওয়া যায় :   
  ‘ সৃষ্টির আদি ও অকৃত্রিম উৎপত্তিস্থল একমাত্র শূন্য । এই শূন্য মহাসুখ এবং আনন্দস্বরূপ ।   এই শূন্য ঘনীভূত হয়ে প্রথমে শব্দরূপে দেখা দেন; পরে শব্দ হতে পুনরায় ঘনীভূত হয়ে দেবতা রূপ গ্রহন  করেন ।  ’  
  আমাদের মনে রাখতে হবে যে -  এসব কথা বুদ্ধের  না ।  কেননা ,  আমি বলেছি যে মধ্যযুগের বাংলা বুদ্ধের শূন্যতার তত্ত্বটি  গ্রহন করেছিল এবং বিকশিত করেছিল ।  মধ্যযুগের বাংলার বজ্রযানী তান্ত্রিক বৌদ্ধ সম্প্রদায়ের  অন্যতম চিন্তাবিদ ছিলেন বাংলাদেশের  বিক্রমপুরের  অতীশ দীপঙ্কর ।   তিনি বলেছিলেন : The greatest medicine is the emptiness of everything .    অতীশ দীপঙ্করের এই উক্তিতে  বুদ্ধের শূন্যতার ধারণারই যেন প্রতিধ্বনি শোনা যায় !  বুদ্ধের যে শূন্যতার ধারণার ওপরই গড়ে উঠেছিল মধ্যযুগের বাংলার তান্ত্রিক বৌদ্ধসম্প্রদায়ের    বজ্রযানী মতবাদ । 
সে যা হোক ।  শূন্যকে বজ্রযান দর্শনে  ‘ বজ্র ’  বলা হয়েছে ।  কিন্তু ,  কেন ?  কারণ শূন্য বজ্রের মতোই  ( ক )  অবিনাশী ,   ( গ )  অভেদ্য ও  ( গ )  দৃঢ় ।  কাজেই  ‘ শূন্য ’  - র অপর নাম  ‘ বজ্র ’  ।  এবং যে মার্গ  ( বা যে পথ অবলম্বন করলে  )  শূন্যের সঙ্গে মিলিত হওয়া যায় তাকেই শূন্যযান বা বজ্রযান বলে ।  মধ্যযুগের বাংলার পাল রাজারা বজ্রযান বৌদ্ধধর্মের পৃষ্ঠপোষক ছিলেন ।  
কিন্তু ,  বাংলায় তান্ত্রিক বজ্রযানের উৎপত্তি ঠিক কোথায় হয়েছিল ?  
এ রকম একটি প্রশ্ন উঠতেই পারে ।  পন্ডিতদের মতে তান্ত্রিক বজ্রযানের চারটি প্রধান কেন্দ্র ছিল ।   ( এক )  উড্ডীয়ান ,   ( দুই )  কামাখ্যা ,   ( তিন )  সিরিহট্ট এবং  ( চার )  পূর্ণগিরি ।  এর মধ্যে ,  পন্ডিতদের মতে ,    তান্ত্রিক বজ্রযানের  উৎপত্তি স্থল ছিল উড্ডিয়ান ।   উড্ডিয়ান কে পন্ডিতগণ বিক্রমপুরের বজ্রযোগিনী বলে মনে করেন ।  অর্থাৎ ,   তান্ত্রিক বজ্রযানের  উৎপত্তি স্থল ছিল  ছিল মধ্যযুগের প্রখ্যাত পন্ডিত অতীত দীপঙ্কর - এর  জন্মভিটা  বাংলাদেশের বিক্রমপুরের বজ্রযোগিনী !   তান্ত্রিক বজ্রযানের অন্য তিনটি পীঠস্থানে মধ্যে কামাখ্যা ও পূর্ণগিরি ছিল আসামে ।  এবং   সিরিহট্ট হল বর্তমান বাংলাদেশের সিলেট ।  
বাংলার মরমি লোককবির গীতিকবিতা সংগত কারণেই  বাংলার মৃত্তিকা - উদ্ভূত দর্শন - প্রভাবিত  ।  যে কারণে বাংলার মরমি কবির রচনায় সাংখ্য - তন্ত্র - যোগ - বৌদ্ধ - বৈষ্ণব - সুফি ও বাউলদর্শনের অনিবার্য ছায়া পড়ে ।  তখন একবার উল্লেখ করেছিলাম যে -  গৌতম বুদ্ধ খ্রিষ্টপূর্ব ষষ্ট শতকে প্রাচীন বাংলায় শূন্যতার ধারণা নিয়ে এসেছিলেন  ।  গৌতম বুদ্ধ   বাংলায় শূন্যতার ধারণা প্রচারের প্রায় আড়াই হাজার বছর পরে  তান্ত্রিক বজ্রযানের  অন্যতম কেন্দ্র সিরিহট্ট বা  সিলেটেরই  মরমী কবি হাসন রাজার একটি গানে বুদ্ধের শূন্যতার ধারণা  প্রকাশ পেয়েছে এভাবে - 
 লোকে বলে বলে রে 
ঘরবাড়ি ভালা না আমার ।  
কি ঘর বানাইমু আমি
শূন্যের মাঝার  .  .  .   আবহমান বাংলা এভাবেই তার ঋদ্ধ চিন্তাস্রোত ধরে রাখে ।  
আবহমান বাংলা  কালের গর্ভে তার জ্ঞানমানিক্য  কিছুতেই হারিয়ে যেতে দেয় না  .  .  . 
 সম্পূর্ন গান : 
 লোকে বলে বলেরে
ঘর - বাড়ি ভালা নাই আমার
কি ঘর বানাইমু আমি শূণ্যেরও মাঝার ।  । 
ভালা কইরা ঘর বানাইয়া
কয়দিন থাকমু আর
আয়না দিয়া চাইয়া দেখি
পাকনা চুল আমার ।  । 
এ ভাবিয়া হাসন রাজা
ঘর - দুয়ার না বান্ধে
কোথায় নিয়া রাখব আল্লায়
তাই ভাবিয়া কান্দে ।  । 
জানত যদি হাসন রাজা
বাঁচব কতদিন
বানাইত দালান - কোঠা
করিয়া রঙিন ।  । 
 গানের সূত্র : 
 http :  /  / banglalyrics . evergreenbangla . com / 11  তথ্যসূত্র :  
 ড .  বিনয়তোষ ভট্টাচার্য ,  বৌদ্ধদের দেবদেবী 
নরেন্দ্রনাথ ভট্টাচার্য ,  ধর্ম ও সংস্কৃতি :  প্রাচীন ভারতীয় প্রেক্ষাপট


                    




সাংখ্য থেকে বাউল :  বাংলার দার্শনিক উত্তরাধিকার



                         বাংলার দার্শনিক ঐতিহ্য হাজার বছরের পুরনো ।   দীর্ঘ পথ পরিক্রমা শেষ করে বাংলার দার্শনিক চিন্তাধারা ষোড়শ শতকের বাউলমতে পরিপূর্ণতা লাভ করেছে ।  এর পর   সেটি  উনিশ শতকে পৌঁছে  যেন লালনের গানের বাণীতে তার শেষ যতিচিহ্ন এঁকেছে ।   লালনের  যে গান সাংখ্য ,  তন্ত্র ,  যোগ ,  বৌদ্ধ সহজিয়া ,  সুফি ও বৈষ্ণব ধর্ম  - এই ছ ’ টি সমৃদ্ধ ও সুগভীর মরমি চিন্তাধারা আত্বস্থ করে এরই মধ্যে  গভীরতরো এক আধ্যাত্বিক স্তরে উন্নীত হয়েছে ।  বাংলার দার্শনিক চিন্তাধারার  নিগূঢ় বক্তব্যটি  যেন লালন -  এর গানে যথার্থভাবেই প্রতিফলিত ।  সাংখ্য ,  তন্ত্র ,  যোগ ,  বৌদ্ধদর্শন ,  সুফি ও বৈষ্ণব  - প্রভৃতি সমৃদ্ধ চিন্তাধারার সংর্স্পশে ঋদ্ধ হয়ে বাংলার দার্শনিক ঐতিহ্য  আজ বাঙালির স্বকীয় ভাবরাজ্যে  অতুল এক মানসসম্পদে  রূপ লাভ করেছে ।  
প্রাচীনকালেই  বাংলার দার্শনিক ভাবনাটির উদ্ভব ও বিকাশ বাংলার তত্ত্বানুসন্ধিৎসু চিন্তাশীল সমাজে  ।    তবে  ‘ দর্শন ’  শব্দটি বাংলার চিন্তাজগতে তেমন প্রয়োগ হয় না ।  দার্শনিক চিন্তাধারা বাংলায়   ‘ ভাব ’  নামে পরিচিত ।  বাংলার ভাব বৈশিষ্ট্যের দিক থেকে  একই সঙ্গে বিশ্বাসী ও সংশয়ী ,  চরিত্রে নারীবাদী ,  দায়বদ্ধতার দিক থেকে  জাতপাত ও সামাজিক বৈষম্যের ঘোর বিরোধী ।  এ কারণে বাংলার ভাব কেবলই  বাংলার সচেতন চিন্তাশীল মানুষের অবাধ কল্পনার রাজ্যে সীমাবদ্ধ থাকেনি বরং সে হয়ে উঠেছে অসাম্যের বিরুদ্ধে নিরন্তর এক  দ্রোহী কন্ঠস্বর  ।   লালনকে এজন্যেই আমরা দেখেছি একতারার বদলে শোষিত কৃষকের পক্ষে  হাতে  লাঠি তুলে নিতে !  
বাংলার দর্শনচিন্তার গোড়ায় রয়েছে  সাংখ্য ,  তন্ত্র ও  যোগ - প্রভৃতি প্রাচীন লোকায়ত ভাবনার জটিল চিন্তজাল ।  সাংখ্যা ,  তন্ত্র ও যোগ দর্শনের প্রাথমিক সূত্রপাত হয়েছিল  প্রাচীন বাংলার সেই আদিম সমাজে -  সেই অনার্য নিষাদ - কিরাত - এর চিন্তাচেতনায় ।  তবে সাংখ্য বিশুদ্ধ দর্শন হলেও  - তন্ত্র ও যোগ দর্শনের ধর্মীয় সংশ্লিষ্টতা রয়েছে ।  তবুও এ দুটি চিন্তাধারার যথার্থ দার্শনিক ভিত্তিও রয়েছে । 
সে যাই হোক ।  ঐতিহাসিকগণ মনে করেন ,  ইরান থেকে ১৫০০ খ্রিস্টপূর্বের  দিকে  দলে দলে  বৈদিক আর্যরা ভারতবর্ষের পশ্চিম সীমানায় প্রবেশ করে এবং পরবর্তী দেড় হাজার বছরে পূর্ব দিকে  - অর্থাৎ প্রাচীন বাংলার অভিমূখে  অগ্রসর হয় ।  এই প্রক্রিয়ায়  বৈদিক আর্যরা খ্রিস্টপূর্ব নবম থেকে অস্টম  শতকের দিকে  প্রাচীন বাংলায় অনুপ্রবেশ করে এবং বসতি স্থাপন করে বলে ঐতিহাসিকগণ মনে করেন ।  তবে  বৈদিক আর্যরা বাংলায় সম্পূর্ণভাবে আর্যায়ণে ব্যর্থ হয় ।  কেননা ,  বাংলার সাংখ্য ,  তন্ত্র ও  যোগ দর্শন  আর্য ধর্মভাবনাকে প্রভাবিত করে এবং প্রাচীন বাংলার অনার্য জনগোষ্ঠী বৈদিক দেবতাকে গ্রহন না - করে তারা অনার্য দেবতা শিবকে আঁকড়ে থাকে ।  তা ছাড়া  অনার্য বাঙালির রক্তের মধ্যে রয়েছে - তত্ত্বানুসন্ধিৎসা ।  পরবর্তীকালে সাংখ্য ,   তন্ত্র ও যোগ এর ধারণার মাধ্যমে আর্যবৈদিক ধর্মভাবনা অনেকখানিই বদলে দিয়েছিল । 
সাংখ্য দর্শনের প্রবর্তক কপিল ।  তাঁর  সময়কাল খ্রিস্টপূর্ব ৮০০ ।  ইনি প্রাচীন বাংলার একজন অত্যন্ত মেধাবী চিন্তাবিদ ছিলেন  ।  এ প্রসঙ্গে   " গঙ্গা :  তত্ত্ব ও তথ্য "  বইতে তপোব্রত সান্যাল লিখেছেন :   ‘  প্রাচীনকালের লেখকরা বঙ্গকে   উপেক্ষা করলেও মহামুনি কপিলের সঙ্গে গঙ্গার সম্পর্কে কে মান্য করেছেন ।  সাংখ্য - দর্শনের প্রবর্তক কপিল যে বঙ্গবাসী ছিলেন ,  তার প্রমান আছে ।  সাংখ্যই ভারতের প্রাচীনতম দর্শন ।  বৌদ্ধধর্মের মূলতত্ত্বের উৎসও এই সাংখ্যদর্শন ।  বস্তুত ,  বুদ্ধের দু ’ জন গুরুই ছিলেন সাংখ্যমতাবলম্বী ।  সনাতন ধর্মাবলম্বী আর্যশাস্ত্রীরা কপিলের লোকায়ত সাংখ্যশাস্ত্রকে কখনোই মেনে নেন নি ,  কারণ কপিল বেদকে প্রমাণ বলে স্বীকার করেননি ।  মনে হয় এই কারণেই বৌদ্ধ - অধ্যুষিত বঙ্গ আর্যদের দ্বারা অবহেলিত হয়েছে ।  ’   ( পৃষ্ঠা ১৬ )  ।  
বিশ্বজগতের উদ্ভব কেন হয়েছে ?  কপিল তাঁর মতো করে তারই ব্যাখ্যা করতে চেয়েছেন ।   তিনি মনে করতেন ,  বিশ্বজগতের উদ্ভব  কীভাবে হল  - সেটি ব্যাখ্যার জন্য  " পুরুষ "   ও  " প্রকৃতি "  সম্বন্ধে জ্ঞানলাভই যথেষ্ট ।  যে কারণে  বিশ্বজগতের উদ্ভব ব্যাথ্যা করার জন্য   ঈশ্বর - কল্পনা অপ্রয়োজনীয় ।  এ কারণেই  সাংখ্য দর্শনের  মূল বিষয় হল :  পুরুষ ও প্রকৃতি ।  প্রকৃতি হল আদিবস্তু  ।  প্রকৃতিই বিশ্বজগতের সূক্ষ্ম এবং স্থূল বস্তুর উদ্ভবের কারণ ।  তবে  প্রকৃতি অচেতন অর্থাৎ চেতনাশূন্য ।  প্রকৃতি বিশ্বজনীন ,  সূক্ষ্ম বস্তু ,   ( অপ্রকাশিত অর্থে )  যা স্থান ও কালে নির্ধারিত হয় ।   অপরদিকে   পুরুষ  হল -  আত্মা ।  পুরুষ  সর্বব্যাপী ,  চেতন ,  সর্বত্রগামী ,  কিন্তু গতিহীন বা অনঢ় ,   অপরিবর্তনীয় ,   অবস্তুগত এবং আকাঙ্খাহীন ।  পুরুষ প্রকৃতিকে  প্রভাবিত করে । 
প্রকৃতি তিনটি গুণের সমন্বয় ।  স্বতঃ রজঃ এবং তমোঃ ।  স্বতঃ হল সুখ ।  রজঃ হল গতিময়তা  এবং তমোঃ অজ্ঞাতা এবং নিষ্ক্রিয়তা ।  কপিলের একটি উক্তি হল -   ‘ প্রকৃতি ত্রিগুণাত্বক চঞ্চলা ,  পুরুষ অপ্রধান ।  ’  অপ্রধান অর্থে নিষ্ক্রিয় ।   কেননা উল্লেখ করেছি :  পুরুষ হল - অনঢ় ,  অপরিবর্তনীয় ,   অবস্তুগত এবং আকাঙ্খাহীন ।  
সে যাই হোক ।    পুরুষ - এর অভিজ্ঞতার মাধ্যমেই প্রকৃতি প্রকাশ পায় ।  এই বিষয়টি ঘটে এভাবে - বিশ্বজগতে বিবর্তন প্রক্রিয়া সূচিত হয় তখনই যখন পুরুষ প্রকৃতির  সংস্পর্শে আসে   ( যেমন চম্বুক লোহার গুঁড়োকে টানে )  ।  যে পুরুষ আগে ছিল চেতনা  বিশুদ্ধ এখন প্রকৃতির সংস্পর্শে এসে উঠল প্রকৃতিকেন্দ্রিক ।  এতে করে বোধির  ( আধ্যাত্বিক চেতনার )  উদ্ভব এবং বিবর্তন ঘটতে থাকে ।  এর পর বিবর্তন ঘটে অহংচেতনার বা অহংকারের ।  এই অহংচেতনা অনেকটা ভ্রান্ত ধারণা বশতই আরোপিত হয়  পুরুষের ওপর  ।  কারণ এতে মনে হয় যেন পুরুষের অস্বিত্বের মূলে  অহংই রয়েছে  ।  
অহংকার এরপর  পাঁচটি স্থূল বস্তু তে ভাগ হয়ে যায় ।  যেমন :  স্থান ,  অগ্নি ,  বায়ূ ,  মৃত্তিকা এবং  জল । অহংকার  এরপর আবার পাঁচটি উপাদানে বিভক্ত হয় ।  যেমন ,   শব্দ ,  স্পর্শ ,  দৃষ্টি ,  স্বাদ ও  গন্ধ ।  এতে অনুভূতির পাঁচটি উপাদান যা দিয়ে শোনা ,  স্পর্শ করা ,  দেখা ,  স্বাদ গ্রহন ,  গন্ধ পাওয়া - এসব সম্ভবপর হয় ।  একই সঙ্গে   কথা বলা ,   কোনও কিছু ধরা ,   চলা ফেরা ,   প্রজনন এবং অপসারণ -  এসব ক্ষমতাও তৈরি হয়  ।  একই সঙ্গে মন ও চিন্তারও উদ্ভব হয় ।  এসবের বিন্যাস ও সমন্বয়ই বিশ্বজগতের উদ্ভব ও সেটি প্রবাহমান থাকে । 
 সাংখ্য দর্শনের পর প্রাচীন বাংলায় উদ্ভব হয়েছিল তন্ত্রের  ।  তন্ত্র অবশ্য প্রাচীন  বাংলার আদিম অধিবাসী সেই  নিষাদ - কিরাতের চিন্তাচেতনায় প্রাথমিক স্তরেই ছিল ।  এ প্রসঙ্গে ড .  আহমদ শরীফ লিখেছেন ,   ‘ বৈদিক ভাষায় দেশী শব্দ যেমন গৃহীত হয়েছে ,  তেমনি যোগপদ্ধতিও হয়েছে প্রবিষ্ট ।  বস্তুত এই দ্বিবিধ প্রভাব ঋগে¦দেও সুপ্রকট ।  তা ছাড়া দেশী জন্মান্তরবাদ প্রতিমা পূজা ,  নারী ,  পশু ও বৃক্ষ - দেবতার স্বীকৃতি ,  মন্দিরোপসনা ,  ধ্যান ,  কর্মবাদ ,  মায়াবাদ এবং প্রেততত্ত্ব দেশী মানস প্রসূত ।  কাজেই যোগ ও তন্ত্র সর্ব ভারতীয় হলেও অষ্ট্রিক ,  নিষাদ ও ভোট  - চীনা কিরাত অধ্যূষিত বাঙলা - আসাম - নেপাল অঞ্চলেই হয়েছিল এসবের বিশেষ বিকাশ ।  যোগীর দেহশুদ্ধি এবং তান্ত্রিকের ভূতশুদ্ধি মূলত অভিন্ন ও একই লক্ষ্যে নিয়োজিত ।  বহু ও বিভিন্ন মননের ফলে ,  কালে ক্রমবিকাশের ধারায় সাংখ্য ,  যোগ এবং তন্ত্র  - তিনটে স্বতন্ত্র দর্শন ও তত্ত্বরূপে প্রতিষ্ঠা পায় ।  এবং প্রাচীন ভারতের আর আর ঐতিহ্যের মতো এগুলি আর্যশাস্ত্র ও দর্শনের মর্যাদা লাভ করে ।  ’  ( বাঙলা বাঙালি ও বাঙালীত্ব; পৃষ্ঠা , ৪১ ) 
তন্ত্রের একটি অন্যতম সিদ্ধান্ত হল  -  ‘ ব্রহ্মান্ডে য গুণাঃ সন্তি তে তিষ্টন্তি কলেবরে ’  ।   এর মানে  - যা আছে ভান্ডে  ( মানে শরীরে / মানবদেহে )  তাই আছে বিশ্বভ্রহ্মান্ডে বা ইউনিভার্সে  ।  ড . আহমদ শরীফ একবার মন্তব্য করেছিলেন :    ‘ বাঙালির ধর্মতত্ত্বে পাপ - পুন্যের কথা বেশি নেই ।  অনেক বেশি রয়েছে জীবন রহস্য জানবার বুঝবার প্রয়াস ।  ’   ( বাঙলা বাঙালি ও বাঙালীত্ব :  আহমদ শরীফ পৃষ্ঠা; ৪৮ )  পন্ডিতের এ কথা একালেও সত্য  -  সেই আদিম নিষাদ - কিরাত কালেও সত্য ।  
প্রাচীন বাংলার সেই আদিম নিষাদ - কিরাত প্রাকৃতিক শক্তিকে চৈতন্যময়ী মনে করেছিল ।  কিন্তু ,  শক্তি কি ?   বিশ্বজগতে সবই তো শক্তির সমাহার ।  তন্ত্র  শক্তিকে চৈতন্যময়ী মনে করে ।   বিজ্ঞান প্রাকৃতিক শক্তিতে  নিয়ন্ত্রণ করতে চায় ।  তন্ত্র সেরকম চায় না ।  তন্ত্রসাধক  মনে করেন যে সে যদি  চৈতন্যময়ী শক্তির অনুগত থাকে তাহলে  চৈতন্যময়ী শক্তির কৃপায় কল্যাণ সাধিত হতে পারে ।  এখানে আরও বলে রাখি যে আর্যদের বৈদিক মত হল ঋষিজ  .  .  . তার মানে দার্শনিক বা  ফিলোসফিক্যাল ।  এ কারণে মানবকল্যাণে এর ভূমিকা পরোক্ষ ।  অন্যদিকে তান্ত্রিকমত মুণিজ বা বিজ্ঞান ভিত্তিক হওয়ায় জগৎসংসারে জীবজগতে এর প্রভাব প্রত্যক্ষ ।   দর্শনের সামগ্রিক দৃষ্টি এবং তন্ত্রমতের খন্ডিত বা বৈজ্ঞানিক দৃষ্টি একত্রিত হলেই জ্ঞান সম্পূর্ণ হয় ।  বেদের যজ্ঞ এবং তন্ত্রের পূজা সম্মিলিত ভাবে সনাতন হিন্দুধর্মকে সামগ্রিক ভিত্তি দিয়েছে ।   ( দ্র .  রনজিৎ কর ।  সনাতন ধর্ম :  মত ও মতান্তর ।  পৃষ্ঠা; ৭৪ )  
এবার তান্ত্রিক মত ও আর্যবৈদিক মতের কিছু পার্থক্য উল্লেখ করি ।  আর্যদের বৈদিকমত পুরুষতান্ত্রিক; পক্ষান্তরে অনার্যদের তান্ত্রিক মত মাতৃতান্ত্রিক ।  তান্ত্রিক মত মাতৃতান্ত্রিক; কেননা প্রাচীন বাংলায় আদিম কিরাত  এবং নিষাদদের সমাজটি গড়ন ছিল মাতৃতান্ত্রিক ।  প্রথমে কিরাত / নিষাদরা ছিল শিকারী ।  অরণ্যে ফলমূল কুড়োত ।   পরে হাতিয়ারের উন্নতি হলে তারা  বনভুমি সাফ করে  ।  এভাবে ওদের  উত্তরণ ঘটে  কৃষিজীবনে  ।  পশ্চাৎপদ কৃষিযন্ত্রের কারণে   কৃষিজীবন ছিল অনিশ্চিত ।  ওদিকে গোত্রের জনসংখ্যা বাড়ছিল ।   কাজেই অদৃশ্যলোকের ওপর নির্ভর করা ছাড়া উপায় ছিল না ।  সেই আদিম কিরাতনিষাদের সমাজটি  মাতৃতান্ত্রিক  বলেই অদৃশ্য প্রকৃতির অদৃশ্য শক্তিটিও ছিলেন একজন দেবী ।  বাঙালিসমাজে পরবর্তীকালে ওই দেবীই কালী ,  কামেশ্বরী ভীমাদেবী জগদ্বাত্রী গন্ধেশ্বরী অন্নপূর্ণা বাসুলি বিপদনাশিনী সন্তোষীমাতা এবং দূর্গা প্রভৃতি নামে প্রতিভাত হয়েছেন ।  
 মনে রাখতে হবে নারীবাদী তন্ত্রের দেবী দূর্গা -  কালী -  বাসুলী হলেও  কিন্তু
তন্ত্রের কেন্দ্রে রয়েছেন শিব ।  তন্ত্রমতে  শিব তাঁর শক্তি পেয়েছে কালীর কাছ থেকে ।  আবার শিব -  এর রয়েছে পৃথক নিজস্ব শক্তি ।  শিব আবার অনার্য দেবতা ।  এমনই বিচিত্র সব চিন্তায় তন্ত্রের ইতিহাস আচ্ছন্ন ।  
সে যা হোক ।   তন্ত্র থেকে তত্ত্ব ।  তন্ত্রের  বৈশিষ্ট্য বা উদ্দেশ্য হল তত্ত্বের সিদ্ধান্তকে জীবনের  কর্মক্ষেত্রে রূপদান করা ।  কাজেই তন্ত্রের প্রচারের মাধ্যম ছিল আচরন বা থিউরি নয় প্রাকটিস ।   তন্ত্রমতে নারী জগতের আদি কারণ ।  আদি মাতৃতান্ত্রিক নিষাদসমাজে তন্ত্রের উদ্ভব বলে এমনটা ভাবাই স্বাভাবিক ছিল  ।  তন্ত্রমতে পুরুষ শক্তিলাভ করে নারীশক্তি থেকে ।  শিব শক্তি লাভ করেছেন গৌড়ীর শক্তি থেকে ।  তবে শিবের নিজস্ব শক্তিও স্বীকৃত ।  তন্ত্রসাধনার মূল উদ্দেশ্য হল -  দেবীরূপীনি প্রকৃতিক শক্তির সাধনা করে শিবত্ব লাভ তথা শক্তিমান হওয়া ।  তন্ত্রমতে কেন নারী জগতের আদি কারণ ?  ঈশ্বর নিরাকার ।  রূপহীন ।  যে কারণে প্রাচীন বৈদিক আর্যরা ঈশ্বরের রূপ বর্ণনা করেছেন এভাবে - রূপংরূপ বিবর্জিতস্য ভবতো ধ্যানেন যদবর্ণিতং ।   এর মানে -  হে রূপহীন ঈশ্বর !  ধ্যানে তোমার রূপ বর্ণনা করেছি ।  তন্ত্রমতে নারী জগতের আদি কারণ এই জন্য যে এই নিরাকার রূপহীন ইশ্বরকে যখন নারী ভাবা হয় তখন ঈশ্বরের মাহাত্ম ক্ষুন্ন হয় না ।  কাজেই ভক্তের মানসিক প্রবনতার ওপরই মাতৃমূর্তির রূপটি কল্পিত হয়েছে ।  যে কারণে বলা হয়েছে  -  ‘ সাধকানাং হিতার্থায়ৈ ব্রহ্মণে রূপকল্পনা ’  এর মানে সাধকের হিতের জন্য ঈশ্বরের রূপ কল্পনা করা হয়েছে ।  
যোগ দর্শন প্রসঙ্গে ড .  আহমদ শরীফ লিখেছেন :   ‘ যোগ আদিম অস্ট্রিক  ( নিষাদ )  -  কিরাত মনন  - উদ্ভূত ।  ’   ( বাঙলা বাঙালি ও বাঙালীত্ব :  ; পৃষ্ঠা , ৪১ )  তবে পরবর্তী পর্যায়ে যোগ আরও পরিশ্রুত হয়েছে ।  যোগের মূলে অনার্য দেবতা শিব ।  গোরক্ষ বিজয় থেকে পাঠ করা যাক - 
 মুন্ডে আর হাড়ে তুমি কেনে পৈর মালা
ঝলমল করে গায়ে ভস্ম ঝুলি ছালা । 
পুনরপি যোগী হৈব কর্ণে কড়ি দিয়া ।    ওপরের যোগীর  ছবিটি আসলে অনার্য শিবেরই ছবি ।  এবং কড়ি জিনিসটা  অস্ট্রিক নিষাদ /  কিরাতের উপচার  ( উপকরণ )   ।  আমাদের মনে রাখতে হবে নারীবাদী তন্ত্রের কেন্দ্রেও রয়েছেন অনার্য দেবতা শিব ।  সে যাই হোক ।  
প্রাচীন বাংলার যোগসাধকগণ শরীরের চৈতন্যকেই প্রাণশক্তি বা আত্মা মনে করতেন ।  দেহের বাইরে চৈতন্য সম্ভব নয় ।  সুতরাং শরীর সম্বন্ধে কৌতূহলী হয়েছে ।   ( পাঠক এই সুপ্রাচীনভাবনাকে বাউল দর্শনের ভিত্তি মনে করতে পারেন ?  )  দেহকে বোঝা ও একে নিয়ন্ত্রন করে ইচ্ছে মতন পরিচালিত করা যোগ সাধনার অন্যতম ভিত্তি ।  কায়া  মানে শরীর ।  কায়সাধন মানে শরীরের সাধনা ।  ‘  কায়সাধন অতি প্রাচীন দেশী শাস্ত্র ,  তত্ত্ব ও পদ্ধতি ।  ’  ( বাঙলা বাঙালি ও বাঙালীত্ব :  আহমদ শরীফ পৃষ্ঠা ৪৩ )  
প্রাচীন বাংলার সেই আদিম নিষাদ - কিরাত প্রাকৃতিক শক্তিকে চৈতন্যময়ী মনে করেছিল ।   সেই চৈতন্যময়ী শক্তি কি কেবল প্রকৃতিতেই বিরাজ করে ?    না ।  চৈতন্যময়ী শক্তি সর্বত্র বিরাজমান ।  মানবদেহে ?  অবশ্যই ।   প্রাচীন বাংলার বাঙালি যোগীগণ শরীরের ভিতর  যে চৈতন্যকেই প্রাণশক্তি বা আত্মা মনে করতেন তিনিই সেই চৈতন্যময়ী  ।  এই মানবচৈতন্য সেই শক্তিরই একটি রূপ ।  দেহের বাইরে চৈতন্য সম্ভব নয় বলেই  জীবন রহস্য জানবার ও বুঝবার প্রয়াস  প্রাচীন বাংলার বাঙালি যোগীগণ  শরীর সম্বন্ধে কৌতূহলী হয়ে উঠেছিলেন এবং এভাবে সেই সুপ্রাচীন কালেই বাউল দর্শনের ভিত্তি স্থাপন করেছিলেন ।  দেহকেন্দ্রিক চিন্তা   ছান্দোগ্য উপনিষদেও রয়েছে ।    ‘ এই পৃথিবীতে দেহেরই পূজা করিবে ,  দেহেরই পরিচর্যা করিবে ।  দেহকে মহীয়ান করিলে এবং দেহের পরিচর্যা করিলেই ইহলোক ও পরলোক - এই উভয়লোকই লাভ করা যায় ।  ’   ( বিরোচন ।  ৮ / ৮ / ৪ ) 
এভাবে বাউলধর্মের ভিত্তি রচিত হয়েছিল ।  
গৌতম বুদ্ধের সময়কাল খ্রিস্টপূর্ব ষষ্ট শতক ।  ওই সময়ে  অর্থাৎ বুদ্ধের সময়কালে ভারতবর্ষে সাংখ্য দর্শনের ব্যাপক চর্চা ছিল ।  আগেই একবার উল্লেখ করেছি - বৌদ্ধধর্মের মূলতত্ত্বের উৎসও এই সাংখ্যদর্শন ।  বস্তুত ,  বুদ্ধের দু ’ জন গুরুই ছিলেন সাংখ্যমতাবলম্বী ।   যা হোক ।   বুদ্ধ তাঁর  ‘ ধম্ম ’  প্রচার করতে প্রাচীন বাংলায় এসেছিলেন ।  বাংলায় ততদিনে আর্যায়ণ সম্পন্ন হয়ে গিয়েছিল ।    তার মানে বুদ্ধ প্রাচীন বাংলার বৈদিক পরিবেশে তাঁর  ‘ ধম্ম  ’ প্রচার করেছিলেন ।  
বৌদ্ধদর্শনের মূল হল -   দুঃখবাদ ,  দয়াশীলতা ও শূন্যতার ধারণা ।  বুদ্ধ মনে করতেন মানবদেহের  উপাদান বা স্কদ্ধ হল পাঁচটি ।   ( ১ )  রূপ : বস্তুগত উপাদান; ( ২ )  বেদনা :  অনুভূতিগত উপাদান;  ( ৩ )  সংজ্ঞা :  অভিজ্ঞতা লব্দ উপাদান; ( ৪ )  সংস্কার :  মানসিক উপাদান;  ( ৫ )  বিজ্ঞান :  চৈতন্যময় উপাদান ।  এই পাঁচটি উপাদান মানব সত্তা গঠন করে ।  বুদ্ধ মনে করতেন ,  এই উপাদানগুলি আত্মাবিহীন  ( অনাত্ব ) ; অচিরস্থায়ী  ( অনিত্য )  এবং অকাম্য  ( দুঃখ )  ।  বুদ্ধ বিশ্বাস করতেন - যিনি উপাদান সমূহের মধ্যে আত্মার অনুপস্থিতি উপলব্দি করেন ,  তিনি জানেন যে ব্যক্তি হিসেবে তার কোনও প্রকৃত অস্তিত্ব নেই ,  এবং সেই কারণেই তার সঙ্গে তার চারপাশের বস্তজগতের কোনও সর্ম্পক গড়ে ওঠা অসম্ভব । কাজেই জগতে এমন কিছুই নেই যা তাকে আনন্দিত অথবা দুঃখিত করতে পারে । 
এইই হল বৌদ্ধদর্শনের মূলভিত্তি ।  তবে পরবর্তীকালে বৌদ্ধধর্ম মহাযান ও হীনযান - এই দুই ভাগে ভাগ হয়ে যায় ।  বাংলায় মহাযানের বিবর্তন ঘটেছিল ।  মহাযান বৌদ্ধধর্মের অনুসারীগণ  ‘ বুদ্ধত্ব ’  লাভে আগ্রহী ছিলেন ।  এবং তারা ছিলেন  ‘ বোধিসত্ত্ব ’  মতবাদে বিশ্বাসী ।  বোধিসত্ত্ব হলেন তিনি -  যিনি বারবার জন্মগ্রহন করেন এবং অপরের পাপ ও দুঃখভার গ্রহন করে তাদের আর্তি দূর করেন ।  মহাযানী বৌদ্ধধর্মে  কয়েক জন বোধিসত্ত্ব রয়েছেন ।  এঁদের মধ্যে অবলোকিতেশ্বর ,  মঞ্জুশ্রী এবং বজ্রপানি প্রধান ।  মহাযান বৌদ্ধধর্মের  অন্যতম দেবী ছিলেন -   ‘ প্রজ্ঞাপারমিতা ’  ।  প্রজ্ঞাপারমিতা কে বোধিসত্ত্বেরই গুণাবলীর মূর্ত রূপ বলে মনে করা হত ।  তাছাড়া বোধিসত্ত্বদের স্ত্রী  ( বা দেবী )  কল্পনা করা হয়েছিল ।  এই দেবী ছিলেন দেবতাদের প্রকৃত শক্তি ।  দেবতাকে মনে করা হত সুদূর এবং অজ্ঞেয় এবং দেবীকে সক্রিয় মনে করা হত ।  এই মতবাদের বিবর্তনের ফলে বাংলায় তান্ত্রিক লোকায়ত চিন্তাধারার প্রভাবে  উদ্ভব ঘটেছিল বৌদ্ধ সহজিয়া সম্প্রদায়ের ।  চর্যাপদের কবিগণ ছিলেন এই সম্প্রদায়ের অর্ন্তভূক্ত ।   
পাল রাজাদের পৃষ্ঠপোষকতার কারণে  পাল আমলে  ( সপ্তম - দশম শতক )  তান্ত্রিক বৌদ্ধধর্ম বিকাশ লাভ করেছিল  ।  পরবর্তীকালে সেনআমলে  ( একাদশ - দ্বাদশ শতক )  বৌদ্ধ সহজিয়াগণ ব্রাহ্মণ্যবাদের  নির্যাতনের শিকার হয়েছিল ।  ত্রয়োদশ শতকে বাংলায় ইসলামের আগমনের কারণে এই চিত্র একেবারে বদলে যায় ।  তবে বাংলায় মুসলিম রাজশক্তির   আগমনের  তারও আগেই সুফিদের  আগমন ঘটেছিল ।  সেই সময়টা ধরা হয় -  দশম একাদশ শতকে ।  এবং এই আগমন বাংলায় বড় ধরণের  সামাজিক পরিবর্তন সৃষ্টি করেছিল ।  
সুফিবাদ হল ইসলামের মরমি দিক ।   এর উদ্ভব আরবে ইসলামের অভ্যূদয়ের সঙ্গে সঙ্গেই  ।  কোরান শরীফের কয়েকটি নির্দিষ্ট আয়াতে উজ্জীবিত হয়ে সুফিরা অদৃশ্য বস্তু বা ঘয়ব  ( গায়েব )  -   এর সঙ্গে মিলন এবং তার মধ্যে বিলীন  ( ফানা )  হয়ে যেতে চান ।  এই বিলীন হওয়ার জন্য আগি যুগের সুফিরা চারটি পর্যায় নির্দিষ্ট করে ।  ১ ইমান ।   ( অদৃশ্য বস্তুতে বিশ্বাস )  ২ .  তলব ।   ( অদৃশ্য বস্তুর অনুসন্ধান )  ৩ .  ইরফান ।   ( অদৃশ্য বস্তু সম্বন্ধে জ্ঞানলাভ )  এবং ৪ .  ফানা ।   ( অদৃশ্য বস্তুতে বিলীন ।  ) 
পরবর্তীতে এই মূল ধারণার সঙ্গে আরও কিছু ধারণা সংযোজি হয় ।  সে যাই হোক ।  একজন সুফিসাধকের জীবনের একমাত্র উদ্দেশ্যই হল আল্লাহতে বিলীন হয়ে যাওয়া ।  সে উদ্দেশ্য সফল করার জন্য সুফিসাধকদের বেশ কয়েকটি  ‘ মোকাম ’  পার হতে হয় ।  সুফিবাদে   ‘ মোকাম ’  শব্দটির অর্থ হল :   ‘ স্তর ’  ।  সুফিসাধকদের বেশ কয়েকটি  ‘ মোকাম ’  বা  ‘ স্তর ’  পেরিয়ে আল্লহর সঙ্গে একাকার হতে হয় ।  সুফির এই মোকাম সুফিবাদ সম্বন্ধে ধারণা দেয়  ।  সেরকমই কয়েকটি মোকাম হচ্ছে :  ১ /  তওবা :  তওবা করে একজন মানুষ জীবনভর আল্লাহর ইবাদত করার শপথ নেন ।  তওবা করে  তিনি সংসার ত্যাগ করেন; এবং সজ্ঞানে সুফিজীবন বেছে নেন ।   ২ /  জিহাদ :  সুফিরা জিহাদ করেন অন্তরের অশুভ বাসনার বিরুদ্ধে । ৩ /  ওয়ারা :  জীবিকার জন্য কোনও পেশা গ্রহন না করা । ৪ /  জোহদ :  সুখ ভোগ থেকে বিরত থাক । ৫ /  জো ’ ওরক আল - শাইওয়া :  অনাহারে থাকার সময় ধৈর্য ধারণ করা । ৬ /  একিন :   দৃঢ়বিশ্বাস ।  ৭ /  সিদক :  কাজে ও চিন্তায় সমন্বয় ,  সত্যবাদিতা । ৮ /  জিকর  :  আল্লাহর স্মরণ । ৯ /  ফকর :  স্বেচ্ছায় দারিদ্রবরণ । ১০ /  তাসাওফ :  পবিত্রতা রক্ষা করা ।  ১১ /  আদব :  সবার সঙ্গে ভদ্র ব্যবহার করা ।  ১২ /  সফর :  ভ্রমন ।  ১৩ /  শওক :  আল্লাহর সান্নিধ্যের জন্য ব্যাকুল থাকা ।  ১৪ /  মারিফৎ :  মহাজ্ঞান লাভের চেষ্টা করা ।  ১৫ /   ইরাদা :  কর্মফল ত্যাগ করা ।  কারণ ,  সব ঘটছে আল্লাহর ইচ্ছায় । ১৬ মহৎ মৃত্যু :  এর মানে মৃত্যুর জন্য সব সময় প্রস্তুত থাকা ।  
তবে সুফিবাদের তাত্ত্বি¡ক দিকটি বোধগম্য হলেও বাংলার সুফিবাদে গূহ্য জ্ঞান প্রকাশিত হওয়ায়  নানান প্রতীক ও ইঙ্গিতের সমন্বয়ে  জটিল চিন্তায় আচ্ছন্ন হয়ে উঠেছে ।   সেরকমই একটি মারাফতি গান :  
 কামেলিরা কাম করিয়া কোথায় জানি লুকাইছে /   
দুই পাহাড়ের মাঝে মওলায় মসজিদ বানাইছে  .  .  .   কিংবা - 
 দয়ালবাবা কেবলাকাবা আয়নার কারিগর
আয়না বসায়া দে মোর কলবের ভিতর  .  .  . 
 বিষ্ণু প্রাচীন ভারতের বৈদিক দেবতা ।  বিষ্ণু থেকে বৈষ্ণব ।  যারা বিষ্ণুর উপাসনা করেন তারাই তারাই বৈষ্ণব ।  বৈষ্ণব ধর্মের উদ্ভব মূলত  দক্ষিণ ভারতে ।  তবে বাঙালি বৈষ্ণবগণ   শ্রীচৈতন্যদেব   ( জন্ম ১৪৮৪ )  প্রবর্তিত গৌড়ীয় বৈষ্ণব ধর্মের অনুসারী ।  শ্রীচৈতন্যদেব  বাংলায় সুলতানী আমলে  বৈষ্ণব ধর্মের নতুন ভাবে ব্যাখ্যা করে  হিন্দুসমাজে নতুন জীবন দান করেছিলেন ।   শ্রীচৈতন্যদেব এর মতবাদ সর্ম্পকে  নরেন্দ্রনাথ ভট্টাচার্য লিখেছেন বইতে লিখেছেন  :   ‘ কৃষ্ণই পরমব্রহ্ম ।  এবং তাঁর শক্তি মায়াশক্তিরূপে বিশ্বজগৎ আচ্ছন্ন করে রেখেছে ।  যে শক্তির বলে তিনি বহুরূপে প্রতিভাত হন তার নাম বিলাসশক্তি ।  বিলাসশক্তি দুই প্রকার ।   ( ক )    প্রভববিলাস এবং  ( খ )  ভৈরববিলাস ।  প্রভববিলাস এর বশে  গোপীদের সঙ্গে রাসলীলাকালে তিনি বহু কৃষ্ণে পরিণত হন ।   ভৈরববিলাস এর বশে তিনি বাসুদেব  ( বুদ্ধি )  ,  সঙ্কর্ষণ  চেতনা )  ,  প্রদ্যু¤œ  ( প্রেম )  ,  এবং অনিরুদ্ধ  ( লীলা )  এই চতুর্বুহ্য রূপ পরিগ্রহন করেন ।  কৃষ্ণের প্রধান শক্তি প্রেম ,  সর্বগুণবতী রাধা এই মহান প্রেমভাবের মূর্ত প্রতীক বা হ্লাদিনী শক্তি ।  ’   (   ‘ ধর্ম ও সংস্কৃতি :  প্রাচীন ভারতীয় প্রেক্ষাপট পৃষ্ঠা ১৪১ )    
শ্রীচৈতন্যদেব যে  বিরাট পন্ডিত  ছিলেন তাতে আর  সন্দেহ কী ।  বৈষ্ণবতত্ত্বের   এই নিগূঢ় বয়ান হয়তো তাঁরই  উপযোগী ।  তবে এই তাত্ত্বিক ব্যাখ্যার কারণে বৈষ্ণববধর্ম  বাংলায় জনপ্রিয়তা লাভ করেনি ।  বৈষ্ণববধর্ম  বাংলায় জনপ্রিয়তা লাভ করেছিল  শাস্ত্রীয় বিধান অগ্রাহ্য করে শ্রীচৈতন্যদেব প্রেমকেই বড় করে তুলেছিলেন বলে ।  যে কারণে বাংলায় বৈষ্ণবতত্ত্ব প্রকাশিত হয়েছে  সহজ সরল গানে ।  সিলেটের বৈষ্ণব কবি রাধারমন দত্তর একটি গানে রাধাকৃষ্ণের প্রণয়  প্রকাশিত হয়েছে এভাবে :   
 আমার বন্ধু দয়াময় 
তোমারে দেখিবার মনে লয় 
তোমারে না দেখিলে রাধার প্রাণে   .  .  . 
কদম ডালে বইসারে বন্ধু 
ভাঙো কদম্বের আগা 
শিশু কালে প্রেম শিখাইয়া যৌবনে দাগা রে  .  .  .    বাউল মতবাদের উদ্ভব ষোড়শ শতকে  ।  উপেন্দ্রনাথ ভট্টাচার্য মনে করেন ,  ১৬৫০ থেকে ১৯২৫ সাল পর্যন্ত প্রায় পৌনে তিনশো বছর বাউলগানের উৎপত্তি ,  বিস্তৃতি ও পরিনতির শেষ অবস্থান কাল ।   শ্রীচৈতন্যদেব  এর মৃত্যুর  ( ১৫৩৩ )  পর তাঁর প্রধান শিষ্যরা  উত্তর ভারতের মথুরা বৃন্দাবনে চলে যান ।  তবে শ্রীচৈতন্যদেব অন্যতম শিষ্য  নিত্যানন্দ সম্প্রদায়টিকে বাংলায় ধরে রাখেন ।  তাঁর মৃত্যুর পর তাঁর পুত্র  বীরবাহু বাংলার সমাজের অচ্ছুত অন্ত্যজ লোকেদের  গৌড়ীয়  বৈষ্ণব মঠে  ঠাঁই দিলেন ।  এসব নি¤œবর্গের  লোকেদের মধ্যে পূর্বতন বৌদ্ধ  তান্ত্রিক মত প্রচলিত ছিল ।  এর ফলে বৌদ্ধ তান্ত্রিক  এবং গৌড়ীয় বৈষ্ণব ধর্মের  মিশ্রণে উদ্ভব হয় সহজিয়া বৈষ্ণব সম্প্রদায়ের  ।  ওই সময়ে -  অর্থাৎ ষোড়শ শতকের বাংলার গ্রামে - গ্রামে গড়ে ওঠে সাধনকুঠির ।   ড .  মুহম্মদ এনামুল হক বলেন ,   " বঙ্গে ইসলাম প্রবেশের পর এবং এদেশের প্রতি কেন্দ্রস্থলে সুফিদের স্থাপনা স্থাপন হইবার পর ,  বাঙ্গালাদেশে সাধারণভাবে সুফিদের মধ্যসূত্রতায় প্রাপ্ত যে ইসলামি পারিপার্শ্বিকতার    সৃষ্টি হইল ,  তাহারই প্রভাবে এদেশে ভাব - জাগরণ দেখা দিল :  - ইহার প্রথম ফল ,  গৌড়ীয় বৈষ্ণব - মতবাদ ।  খ্রীষ্টীয় ষোড়শ শতাব্দীতে    ইসলামি পারিপার্শ্বিকতার মধ্যে থাকিয়া বৈষ্ণব ও সুফি  - প্রভাবে নিরক্ষর প্রেণির ভিতর যে মর্মমুখী চিন্তা বিকশিত হইয়া উঠে  ,  তাহাই হইল বাউল মত ।    ( বঙ্গে সুফি প্রভাব ।  পৃষ্ঠা :  ১২৮  )  এ কারণে মুসলমান ফকির সম্প্রদায়কেই বাউলসাধনার আদিপ্রবর্তক বলে মনে করা হয় ।   ( দ্র :  আবুল আহসান চৌধুরী ।  লালন শাহের সন্ধানে ।  পৃষ্ঠা; ৩৭ )  গোলাম মুরশিদ লিখেছেন :  ‘  বৈষ্ণব সহজিয়াদের মতো দেহের দেউলেই এঁরা  ( অর্থাৎ বাউলেরা )  দেহাতীতের  সন্ধান পেতে চান ।  রূপের মধ্যে ধরতে চান অরূপকে ।  এঁদের কোনও মন্ত্রতন্ত্র নেই ।  সমস্ত ধর্মীয় বিধিবিধান এবং ধর্মগ্রন্থকে তাঁরা অস্বীকার করে গানে গানে এক মনের মানুষের খোঁজ করেন ।  এই মনের মানুষ কোনও দেবদেবী নন ।  তাঁর কোনও নামও নেই ।  এক কথায় সমস্ত শাস্ত্রের উর্ধ্বে উঠে তাঁরা এক পরম পুরুষের সাধনা করতে চান ।  তাঁরা বরং মনে করেন মনের মানুষকে পাওয়ার পথে আনুষ্ঠানিক ধর্ম একটা বড়ো অন্তরায় ।  ’  ( হাজার বছরের বাঙালি সংস্কৃতি ।  পৃষ্ঠা; ৮৪ ) 
এভাবে বাংলার দার্শনিক ঐতিহ্য হাজার বছর পথ পরিক্রমা শেষে উনিশ শতকে পৌঁছে বাউলমতে   -  যা প্রধানত লালনের গানের মাধ্যমে  পরিপূর্ণতা লাভ করেছে ।  
 কী সন্ধানে যাই সেখানে আমি 
মনের মানুষ যেখানে
আঁধার ঘরে জ্বলছে বাতি 
দিবারাত্রি নাই সেখানে  .  .  .    লালনের এই নিগূঢ় গান আজ বাঙালির ভাবরাজ্যের  এক অতুল মানসসম্পদে পরিনত হয়েছে ।  এই গানের জন্ম  সাংখ্য ,  তন্ত্র ,  যোগ ,  বৌদ্ধ সহজিয়া ,  সুফি ও বৈষ্ণব চিন্তাধারার সংর্স্পশে ঋদ্ধ বাংলার ভাবদর্শনের জমিনে বলেই  ।  
 তথ্যসূত্র : 
 ড .  আহমদ শরীফ ,  বাঙলা বাঙালি ও বাঙালীত্ব গোলাম মুরশিদ ,  হাজার বছরের বাঙালি সংস্কৃতি ড .  মুহম্মদ এনামুল হক ,  বঙ্গে সুফি প্রভাব রজজিৎ কর ,  সনাতনধর্ম :  মত ও মতান্তর নরেন্দ্রনাথ ভট্টাচার্য ,  ধর্ম ও সংস্কৃতি :  প্রাচীন ভারতীয় প্রেক্ষাপট আবুল আহসান চৌধুরী ,  লালন শাহের সন্ধানে ।   http :  /  / indianphilosophy . 50webs . com / samkhya . htm http :  /  / www . srds . co . uk / begin / samkhya . htm http :  /  / www . cix . co . uk / ~mandrake / samkhya . htm 

                    




বিরহকাব্য



                        বুঝিতে পারিনি আমিমাটির তৈরি ছিলে;সোনায় মোড়ানো ভেবে মন কেড়েছিলে ? দেহমাটি ধুয়ে গেছে মায়াচোখ ক্ষয়েছে ব্যাপক; তবুও তোমার খোঁজে আজও আমি কেটে যাই  ছক ।  তোমার মূরতি গড়ে উপাসক বিপুল ব্যাথায়;সোনায় মোড়ানো পুতুলএ জীবনে আর কে পায় ?  






বিশ্বের পাঁচটি কুৎসিত দর্শন গাড়ি



 
                        ব্লগে সবাই সুন্দর গাড়ির ছবি দেয় । তাই ভাবলাম এবার  কুৎসিত দর্শন গাড়ি  গাড়ির ছবি দিলে কেমন হয় ?  এই তালিকা অবশ্য  আমার করা না ।  যুক্তরাজ্যভিত্তিক   ‘ কারবাজ ’    নামের এক ওয়েভসাইট - এর ।  তারাই পাঁচটি কুৎসিত দর্শন গাড়ির তালিকা তৈরি করেছ ।  এ তালিকার শীর্ষে অবস্থান করছে :   Pontiac Aztek .  এ গাড়ি এতই বিশ্রী দেখতে যে টাইম ম্যাগাজিন এই গাড়িটিকে  ‘ 34th worst invention of all time ’ বলে অবহিত করেছে ।  তবে মডেলটা আমার এত খারাপ লাগেনি । Pontiac Aztekতালিকায়  দ্বিতীয় অবস্থানে রয়েছে :  Marcos Mantis .  বিশদ বর্ননার প্রয়োজন নেইMarcos Mantisতালিকায়  তৃতীয় অবস্থানে রয়েছে :  Dax Kamala Dax Kamala তালিকায়  চতুর্থ অবস্থানে রয়েছে :  Ssangyong Actyon Ssangyong   কোম্পানিটি দক্ষিণ কোরিয়ার ।  Ssangyong Actyon তবে আমার মতে এই গাড়িটি দেখতে অত খারাপ না ।  তালিকায়  পঞ্চম অবস্থানে রয়েছে :  Ssangyong Korrando এই গাড়ির হাস্যকর লম্বাটে মাথার জন্যই সম্ভবত এই তালিকায় উঠেছে । Ssangyong Korrandoতথ্যসূত্র :  http :  /  / www . carbuzz . co . uk / 






গল্প :  আহরিমান এসেছিল



                        প্রখ্যাত রহস্যকাহিনীর   লেখক রাহাত কবিরকে তার ধানমন্ডির  ফ্ল্যাটে  মৃত অবস্থায় পাওয়া গেছে ।  তদন্তকারী কর্মকর্তাদের ধারণা   রাহাত কবির মৃত্যুর আগে কিছু   দেখে আতঙ্কিত হয়ে মারা গেছেন ।  জনপ্রিয় এই লেখকের  শরীরে আঘাতের চিহ্ন না থাকলেও মুখে গভীর আতঙ্কের চিহ্ন স্পস্ট ।  গত বৃহস্পতিবার  মধ্যরাতের দিকে লেখকের  মৃত্যু হয় ।    পয়তাল্লিশ বছর বয়েসি  রাহাত কবির রহস্যরোমাঞ্চ কাহিনীর লেখক হিসেবে পাঠকমহলে অত্যন্ত জনপ্রিয়  ছিলেন ।  হঠাৎ করেই সুস্থ সবল একজন জনপ্রিয়  লেখকের রহস্যময় মৃত্যুতে দেশের বিভিন্ন মহলে অনেক প্রশ্ন উঠেছে ।   সিআইডি ইন্সপেক্টর সোহরাব আলীর ওপর চাঞ্চল্যকর  এই মৃত্যুরহস্যের  তদন্তের ভার পড়েছে   ।  সিআইডি ইন্সপেক্টর সোহরাব আলীর বাড়ি ইন্দিরা রোড ।  শুক্রবার রাত প্রায় এগারোটায় তিনি যখন   রাহাত কবির -  এর ধানমন্ডির  ফ্ল্যাট থেকে ফিরে  তার ভ্যাসপাটি একটি ছ ' তলা  বাড়ির সামনে থামালেন - তখন ঝিরঝির করে বৃষ্টি পড়ছিল ।  কালো রঙের রেইনকোট পরা সিআইডির এই মধ্যবয়েসি  দুঁদে ইন্সপেক্টর  কে  বেশ চিন্তিত দেখাচ্ছিল ।  তার কারণও অবশ্য ছিল ।    কিছুদিন ধরে রাহাত কবির ধানমন্ডির  ফ্ল্যাটে একাই ছিলেন ।    স্ত্রী জোসেফিন কবিরও আলাদা থাকছেন ।  রাহাত কবির  নিঃসন্তান ।   আজ জোসেফিন  কবিরের সঙ্গে ইন্সপেক্টরের  কথা হয়েছে ।  মহিলাকে তেমন শোকগ্রস্থ মনে হল না ।  খটকা এখানেই ।   কথা বলে তার  স্বামীর সঙ্গে  বিরোধের কারণটিও পরিস্কার হয়নি । ইশরাত বাবার জন্য অপেক্ষা করছিল ।   মাজেদা  টিভি দেখছিল ।   বারবার হাই তুলছিল ।  ওর চোখে ঘুম ।  ইশরাত বলল ,  অ্যাই মাজেদা ।  যা ।  ঘুমাতে যা ।  মাজেদা উঠে চলে যায় । ইশরাত - এর বয়স কুড়ি ।  শ্যামলা রঙের মিষ্টি চেহারা ।   ছিপছিপে লম্বা ।   মাথার চুল ছোট ছোট করে ছাঁটা ।  চোখে গোল ফ্রেমের চশমা ।  ইশরাত  ঢাকা বিশ্ববিদ্যালয়ের  ডিপার্টমেন্ট অভ অ্যাপ্লাইড ফিজিক্স ,  ইলেকট্রনিক অ্যান্ড কমিউনিকেশন ইঞ্জিনিয়ারিং এ পড়ছে  ।  মেধাবী ছাত্রী ।  আর ভীষণ পড়ুয়া ।  ড্রইংরুমে টিউব লাইট জ্বলেছিল ।  সেই আলোয় ইশরাত কে কেমন বিষন্ন দেখাচ্ছিল  ।   রাহাত কবির - এর মৃত্যু ওকে প্রচন্ড নাড়া দিয়েছে ।  প্রিয় লেখকের মৃত্যুতে মেয়েটি কেমন মুষড়ে পড়েছে ।  রাহাত কবির -  এর সর্বমোট প্রকাশিত বইয়ের সংখ্যা বাইশটি ।  সব বইই ওর পড়া ।  ইশরাত -  এর সবচে ভালো লাগে রাহাত কবির -  এর লেখা বৈজ্ঞানিক কল্পকাহিনী ।  বিশেষ করে   ‘  ইটি - রা যখন  শহরে এল ’  বইটিই  ইশরাতের সবচে  প্রিয় ।  রাহাত কবির বানিয়ে বানিয়ে  উদ্ভট কিছু লেখেন না ।  বৈজ্ঞানিক যুক্তির শৃঙ্খল মেনে চলেন ।  এই বিষয়টিই ইশরাতকে আকর্ষণ করে ।    ইন্সপেক্টর সোহরাব আলী কাপড় বদলে হাতমুখ ধুয়ে খেতে বসলেন । মেয়ের সঙ্গে ইন্সপেক্টর সোহরাব আলীর সম্পর্ক অনেকটাই  অসম বয়েসি বন্ধুর মতো ।  ইন্সপেক্টর সোহরাব আলী নিজে মেধাবী এবং তুখোর বিশ্লেষণী ক্ষমতার অধিকারী ।  ইশরাতও তাই ।  ইশরাত    কে অনেক কেসে বাবাকে আসিস্ট করে । ইশরাত  বাবার প্লেটে ভাত তুলে দিতে দিতে বলল ,   বাবা ,  আর কিছু ট্রেস করতে পারলে ?  ইন্সপেক্টর সোহরাব আলী ভাত মাখতে মাখতে বললেন ,  না রে মা ।  রাহাত কবির - এর  মৃত্যুর কোনও  কূল - কিনারা করতে পারব না মনে হয় । কেন বাবা ?  বলে খানিকটা যেন অবাক হয়ে বাবার প্লেটে রুই মাছের টুকরো  তুলে দিল  ইশরাত ।   ঘটনাটা আমার কাছে কেমন ভৌতিক বলে মনে হচ্ছে ।  ভৌতিক মানে ?  বলে তীক্ষ চোখে বাবার দিকে তাকাল ইশরাত ।  ও বিজ্ঞানের ছাত্রী ।  কার্যকারণে বিশ্বাস করে ।  প্রতিটি ঘটনার গ্রহনযোগ্য ব্যাখ্যা চাই ।  ভৌতিক ঘটনায় ইশরাত - এর বিশ্বাস নেই । ইন্সপেক্টর সোহরাব আলী  বললেন ,  রাহাত কবির  -  এর মৃত্যুর সময়  তার হাতঘড়ি বন্ধ হয়ে গেছে । বাবার প্লেটে এক স্লাইস লেবু তুলে দিয়ে ইশরাত হেসে  বলল ,   হয়তো কোনও কারণে ওনার ঘড়ির ব্যাটারি ডাউন হয়ে গিয়েছিল ।   সে তো বুঝলাম ।   রাহাত কবির -  এর  হাতঘড়ি রাত ১২ টা বেজে ১ মিনিটে বন্ধ হয়ে গেছে । রাত ১২ টা বেজে ১ মিনিটে ?   কেন ?  সেরকম কি হতে পারে না ? ময়নাতদন্তের রিপোর্টে জানা গেছে ওনার  মৃত্যুর সময় ১২ টা বেজে ১ মিনিট । ওহ্  ।  ইশরাত এবার অবাক হল বলে মনে হচ্ছে ।  কী যেন ভাবছে ।   কী বলবে বুঝতে পারল না ।  ইন্সপেক্টর সোহরাব আলী এবার বোমা ফাটালেন ।  বললেন ,  রাহাত কবির এর ধানমন্ডির   ফ্ল্যাটের সব ঘড়িই  বন্ধ  ।  সময় দেখাচ্ছে রাত ১২ টা বেজে ১ মিনিট  ।   ঠিক ওই সময়েই ফ্ল্যাটের সব ঘড়ি বন্ধ ।  ভৌতিক না হলে   কিভাবে সম্ভব ?  ইশরাত এবার ধাক্কা খেল ।  বিস্ময় ভরা চোখ চেয়ে রইল বাবার মুখের দিকে  । বলল ,  কোইন্সিডেন্স ?  ইম্পসিবল !  বলে ইন্সপেক্টর সোহরাব আলী ছোটখাটো হুঙ্কার ছাড়লেন ।  ইশরাত জানে ওর বাবার ভৌতিক ব্যাপার - স্যাপারে বিশ্বাস আছে ।  খুব সাধারণ যৌক্তিক ঘটনায় অপ্রাকৃত বিষয় খোঁজে বাবা ।  ইন্সপেক্টর সোহরাব আলী  বললেন ,  তাই বলছিলাম কেসটা আমার কাছে লিটিল বিট ভৌতিক বলে মনে হচ্ছে ।  এমন নিরীহ নির্বিরোধী লেখকের শক্র তো থাকার কথা না । তাছাড়া  রাহাত কবির  রাজনৈতিক লেখা লেখেন না ।   ইশরাত এবার নরম সুরে জিজ্ঞেস করল ,  বাবা ,  রাহাত কবির কি ডিভোর্সড  ? না ,  না ।  ওদের ঠিক ডির্ভোস হয়নি ।  রাহাত কবির - এর  স্ত্রী জোসেফিন কবির কিছুদিন ধরে  কলাবাগানে একটা ফ্ল্যাটে আলাদা থাকছেন ।  আজ  ওনার সঙ্গে আমি কথা বলেছি ।  বেশ স্মার্ট মহিলা ।  তবে ভদ্রমহিলা বৃহস্পতিবার রাতে  লেখকের ফ্ল্যাটে যাননি ।  এবং অন্য কেউই যায়নি ।   নীলকুঞ্জ অ্যাপার্টমেন্টের গার্ডরা কনফার্ম করেছে ।  রাহাত কবির সম্বন্ধে   আর কিছু জানতে পারলে বাবা ?  যেটা আমরা জানি না ।  মানে ,  এই ধর ,  ওনার পাস্ট ।  তিনি হয়তো লেখেন ভালো ,  কিন্ত  সবাই তো আর ধোওয়া তুলসি পাতা না ।  ইন্সপেক্টর সোহরাব আলী বললেন ,  হুমম ।  রাহাত কবির ইদানীং পুরনো ঢাকার নারিন্দায় একটা বাড়িতে যেতেন ।  বাড়িটা খ্রিস্টানদের পুরনো কবরস্থানের কাছে ।  রাহাত কবির ওই বাড়িতে যেতেন মধ্যরাতে ।  মধ্যরাতে ? হ্যাঁ ।  মধ্যরাতে ।   মধ্যরাতে কেন ? বলতে পারছি না ।  তবে বাড়ির মালিক হলেন জোসেফ সরকার ।  জোসেফ সরকার ?  অদ্ভূত নাম তো ।  খ্রিষ্টান ?  হ্যাঁ ।  আর্মেনিয় খ্রিষ্টান ।  আর্মেনিয় ?  বলছো কি বাবা ?  আর্মেনিয়রা কি এখনও পুরনো ঢাকায় আছে বাবা ? ইন্সপেক্টর সোহরাব আলী ঢকঢক করে একগ্লাস পানি খেয়ে বললেন ,  কিছু আর্মেনিয় এখনও  ঢাকায় আছে ।  তবে সবাই  মিশ্ররক্তের ।  বলে হাত ধুতে উঠে গেলেন ।    ইশরাত বাথরুমের দরজায় দাঁড়িয়ে বলল ,  বুঝলাম ।  কিন্তু ,  রাহাত কবির নারিন্দার ওই বাড়িতে মধ্যরাতে  যেতেন কেন ?  বাড়িটা কাল্ট অভ  আহরিমান -  এর সাউথ এশিয়ার হেডকোয়ার্টার  ।  কি ! নারিন্দার ওই বাড়ি বাড়িটা কাল্ট অভ  আহরিমান -  এর সাউথ এশিয়ার হেডকোয়ার্টার  ।  বলে হাত ধুয়ে বাথরুম থেকে বেড়িয়ে এলেন ইন্সপেক্টর সোহরাব আলী  ।  লুঙ্গি আর গেঞ্জি পরে আছেন ।  সোফায় বসলেন । ইশরাত চট করে সোফায় বসে জিজ্ঞেস করে ,  কাল্ট অভ  আহরিমান -  এর সাউথ এশিয়ার হেডকোয়ার্টার ?  ইন্সপেক্টর সোহরাব আলী সিগারেট ধরিয়ে বললেন ,  হুমম ।    সাউথ এশিয়ার  কাল্ট  লিডার হলেন ওই  জোসেফ সরকার ।  বছর কয়েক আগে আবদুল রশিদ নামে আমাদের ডিপার্টমেন্টের একজন  এজেন্ট গোপনে কাল্ট অভ  আহরিমান -  এর সদস্য হয়েছিল  ।  তারপর ?  ইশরাতের নিঃশ্বাস কেমন বন্ধ হয়ে যাচ্ছে । এক মুখ ধোঁওয়া ছেড়ে ইন্সপেক্টর সোহরাব আলী বললেন ,  আবদুল রশিদ অবশ্য  হায়ার লেভেলে একসেস পায়নি ।   সে কয়েক বছর আগে আমাকে পড়ার জন্য  একটা ফাইল দিয়েছিল ।  কাল্ট অভ    আহরিমান -  এর সদস্যরা  আহরিমান  এর উপাসনা করে ।   আহরিমান হল :  প্রাচীন পারস্যের অন্ধকারের  দেবতা ।   এনি ওয়ে ।  তবে রাহাত কবির কাল্ট অভ  আহরিমান -  এর সদস্য ছিলেন কিনা তা এখনও জানতে পারিনি  ।  কেন ?  মিসেস রাহাতকে জিজ্ঞেস করনি ? না ।  তদন্তের স্বার্থেই করিনি ।  বলে ইন্সপেক্টর সোহরাব আলী  হাসলেন ।  তারপর বললেন ,   রাহাত কবির লেখক মানুষ ।  তিনি হয়তো  কৌতূহল থেকে  কিংবা লেখার মালমসলার যোগাড় করতেই নারিন্দার  কাল্ট অভ  আহরিমান -  এর হেডকোয়ার্টারে গিয়েছিলেন ।  তবে কাল্ট অভ  আহরিমান -  এর গোপন রিচুয়াল থাকলেও তেমন কোনও রাজনৈতিক অ্যাম্বিশন নেই ।  যে কারনে বাংলাদেশ সরকার ওদের নিয়ে মাথা ঘামায় না ।  ইশরাত রহস্যের গন্ধ পায় ।   বলল ,  বাবা ,  কাল একবার আমি রাহাত কবির  - এর ধানমন্ডির ফ্ল্যাটে যাই কেমন ?  ইন্সপেক্টর সোহরাব আলী হেসে বললেন ,  শখের গোয়েন্দাগিরি করবি ?  আচ্ছা ।  ইশরাত এর বিছানায় একটা ডেল ইন্সপিরিয়ন ।  ও  ঘরে এসে বিছানার ওপর উপুর হয়ে শুয়ে পড়ল ।  তারপর ল্যাপটপটা অন করে  ।  জানালায় ঝিরঝির  বৃষ্টি ।  গুগলে  ‘ দ্য কাল্ট অভ  আহরিমান ’  লিখে সার্চ দিল ।  অনেক ক ’ টা সাইট এল ।  তার মানে কাল্টটি একেবারে অখ্যাত না ।  কয়েকটা সাইট পড়ে  বোঝা গেল :   ( ১ )  দ্য কাল্ট অভ  আহরিমান  একটি সিক্রেট কাল্ট ।   ( ২ )  কাল্টটির  অন্য নাম  ‘ মিডনাইট ওয়রশিপারর্স ’  বা  ‘ মধ্যরাতের উপাসক ’  ।   ( ৩ )  ১৯৫৩ সালে আর্মেনিয়ার জেঘারকুনিক প্রদেশের সেভান হ্রদের উত্তর পাড়ে অবস্থিত সেভান শহরে কাল্টটির উদ্ভব  ( ৪ )  কাল্টটির পথিকৃৎ  কমিটাস হাকভারদিয়ান নামে এক আর্মেনিয় কবি  ।   ( ৫ )  কাল্ট - সদস্যরা প্রাচীন পারস্যের  অন্ধকারের দেবতা আহরিমান - এর উপাসনা করে ।   ( ৬ )   আহরিমান কে অশুভ শয়তানের ¯্রষ্টা মনে করা হয় ।   ( ৭ )  পৃথিবীর নানা জায়গায় কাল্ট অভ দ্য আহরিমান এর সদস্যরা রয়েছে  ।   ( ৮ )  সাউথ ইস্ট এশিয়ায় কেন্দ্র ঢাকা ।   ( ৯ )  কাল্ট অভ দ্য আহরিমান -  এর এমব্লেম একটা  নীল গোলাপের  মাঝখানে ইংরেজি অক্ষর  ‘ এ ’  ।  এ  =  আহরিমান;  ( ১০ )  কাল্ট সদস্যরা  মধ্যরাতে গুপ্তমন্ত্র উচ্চারণ করে   আরহরিমান -   এর উপাসনা করে  এবং আরহরিমান কে জাগিয়ে তোলে ।   ( ১১ )  আরহরিমান ঠিক ১২ টা বেজে ১ মিনিটে জেগে ওঠে ।  আশ্চর্য !  রাহাত কবির এর মৃত্যুর সময় রাত ১২ টা বেজে ১ মিনিট ।  মৃত্যুর সময় তিনি তাঁর  স্টাডিরুমের চেয়ারে বসে ছিলেন ।  তিনি কি আরহরিমান  এর উপাসনা করছিলেন ?  কিন্তু ,    রাহাত কবির  মধ্যরাতে নারিন্দার ওই বাড়িতে যেতেন ।   কেন ?  নীলকুঞ্জ অ্যাপার্টমেন্টটি  ধানমন্ডি ২৭ নং রোডে ।    ইন্সপেক্টর সোহরাব আলী   নীলকুঞ্জ অ্যাপার্টমেন্টের  সামনে ভ্যাসপা থামানোর পর ইশরাত নামল ।     ইশরাতের পরনে  জিন্স আর নীল রঙের কামিজ ।  কাঁধে চটের শান্তিনিকেতনি ঝোলা ।  সকাল ন ’ টার মতন বাজে ।  আজ ঝরঝরে রোদ উঠেছে ।  ছ ’ তলা ছিমছাম ফ্ল্যাটবাড়ি ।  রাহাত কবিরের ফ্ল্যাটটি চার তলায় ।  গার্ডদের কাছে বাবার পরিচয় দিয়ে লিফটের সামনে চলে আসে ।  থার্ড ফ্লোরে লিফট থেকে করিডোরে কাউকে দেখতে পেল না  ।   কলিং বেল বাজাতেই দরজা খুলে দিল  কনস্টেবল  ফরিদ মিঞা ।  ইশরাতকে সালাম দিল লোকটা ।    ইশরাত লোকটাকে ভালোই চেনে ।  এখন ফরিদ মিঞা কে সরানো দরকার ।  ইশরাত বলল ,  ফরিদ মিঞা ?  জ্বে ম্যাডাম ।  বলেন  ।  আমি কিছুক্ষণ এই ফ্ল্যাটে আছি ।   আপনি নীচ থেকে চা - নাশতা খেয়ে আসেন ।   যান ।  বলে একশ টাকার একটা নোট বের করে দিল ইশরাত ।   ফরিদ মিঞা মাথা নেড়ে চলে যায় ।  খুশি হয়েছে মনে হল ।   নীলরঙের পুরু  কার্পেটে মোড়ানো ড্রইংরুমটা বেশ বড় ।  মাঝখানে নীল রঙের  সোফা সেট ।  তার সামনে ওপরে কাঁচ - বসানো কালো রঙের টেবিল ।  টেবিলের ওপর খবরের কাগজ ।  ফরিদ মিঞা পড়ছিল মনে হয় ।  জানালায় নীল রঙের পরদা ।  দেয়ালে নিশাত আলীর আঁকা তেল রঙের  ‘ উড়ন্ত বক ’  ।  এপাশে কালো কাঠের একটি শো কেস ।  ওপাশে  চাইনিজ স্টাইলের  একটি ডিভান ।  ওপরে  একটি  ওয়াল ক্লক ।   ১২ টা বেজে ১ মিনিট বাজে ।     ইশরাত দ্রুত ঘরগুলি একবার ঘুরে এল  ।  সব ঘরের দেয়ালঘড়ি তেই   ১২ টা বেজে ১ মিনিট বাজে ।  ওর বুক ঢিপঢিপ করছে ।   দ্রুত পায়ে স্টাডিরুমে এল ।   প্রিয় লেখকের নির্জন স্টাডিরুমে ঢুকে  কান্না পেল ইশরাতের  ।  স্টাডিরুমটা ছোটই; কয়েকটি বইয়ের আলমারি ,  লেখার একটি ডেস্ক আর  কালো রঙের রিভলভিং চেয়ার ।   ওই চেয়ারে  রাহাত কবির কে মৃত অবস্থায় পাওয়া গেছে ।   পিছনের জানালায় পরদা সরানো বলে রিভলভিং চেয়ারে  রোদ পড়েছে ।   বইয়ের আলমারি তে বাংলা - ইংরেজি বইয়ে ঠাসা ।   একটা বইয়ের ওপর চোখ আটকে গেল ওর ।  বইটার নাম :   " মাই এক্সপিরিয়েন্স উইথ দ্য  কাল্ট অভ  আহরিমান "   ।  লেখক - আর্থার স্ট্রিটন ।  আলমারির পাল্লা খোলাই ছিল ।    বইটা বের করে শান্তিনিকেতনি ঝোলায় ভরে নিল ইশরাত  । ইশরাত দ্রুত ভাবছিল ।  মৃত্যুর রাতে রাহাত কবির  কিছু কি লিখছিলেন ?  কি লিখছিলেন ?   ডেস্কের ওপর একটি লেখার প্যাড ।  প্যাডে আধ পৃষ্ঠার মতন লেখা ।   আশ্চর্য !   বাবার চোখে এই প্যাডটা পড়েনি ?  ইম্পটেন্ট ক্লু হতে পারত !   ইশরাত প্যাডটা তুলে নিয়ে শান্তিনিকেতনি ঝোলায় ভরে নিল  ।  তখনই  ড্রইংরুমের দরজায়  শব্দ হল ।  ফরিদ আলী এল ?  এত তাড়াতাড়ি ?   ইশরাত ড্রইংরুমে চলে এল ।  মেইন এন্ট্রান্সের  কাছে কালো রঙের সালোয়ার কামিজ পরা একজন  মহিলা দাঁড়িয়ে ।  মহিলার গায়ের রং  ফরসা  ।  ঈষৎ লালচে চুল পিছন দিকে টানটান করে বাঁধা ।   কানে বড় গোল রিং ।  কাঁধে বাদামী রঙের ব্যাগ ।  মহিলার বয়স চল্লিশ - এর কাছাকাছি হবে  ।  ভারি স্মার্ট মহিলা ।  ইশরাতকে দেখে  এগিয়ে এসে বললেন ,  হ্যালো ।  আই অ্যাম জোসেফিন কবির । ওহ্  ।  আমি ইশরাত আলী ।  আমি  .  .  .  আমি  ইন্সপেক্টর সোহরাব আলীর মেয়ে ।  আমি  .  .  .  আমি এই কেসটায় বাবাকে এ্যাসিস্ট করছি ।  ওহ্ ,  ইজ ইট ।  বলতে বলতে জোসেফিন কবির  স্টাডিরুমের যেতে থাকে  ।  ইশরাত পিছন পিছন হাঁটতে থাকে  ।  বাতাসে  পারফিউমের গন্ধ ।   জোসেফিন কবির বলল ,  মিস আলী ।  আমি কিছু জিনিসপত্র নেব ।  আমার পারমিশন আছে ।  ইশরাত কাঁধ ঝাঁকিয়ে বলল ,  দেন ইটস অল রাইট ।  জোসেফিন কবির - এর চোখ ডেস্কের ওপর ঘুরছে ।  তিনি  কিছু খুঁজছেন বলে মনে হল ।  এই সময় রিং টোন বাজল ।  জোসেফিন কবির ব্যাগ থেকে একটা নকিয়া  বার করে ।  তারপর সেলফোনটা কানে ঠেকিয়ে ঘুরে দাঁড়ানো সময় ফর্সা  ঘাড়ের ওপর ছোট  একটা টাট্টু তে চোখ আটতে যায় ইশরাতের ।  ও চমকে ওঠে  ।  একটা নীল গোলাপ ।  মাঝখানে ইংরেজি অক্ষর  ‘ এ ’  ।  জোসেফিন কবির কাল্ট অভ  আহরিমান ’  কাল্টের সদস্য !  ইশরাত টের পায় - ওর হাতের তালু ঘামছে ।   জোসেফিন কবির চাপাস্বরে কার সঙ্গে মোবাইলে কথা বলে যাচ্ছেন । ইশরাত ঘড়ি দেখল ।  দশটা বাজতে পঁচিশ মিনিট ।  জোসেফিন কবির কথা শেষ করে ইশরাতের দিকে তাকালো ।  মিষ্টি হেসে বলল ,  আমার বাবা ফোন করেছিলেন ।  জানেন ,  আমার বাবা কবির -  এর জন্য সো আপসেট । এমন জিনিয়াস রাইটার ছিল কবির ।  পারফিউমের উগ্র গন্ধে ইশরাত এর অস্বস্তি লাগছিল ।  ও বলল ,  আমি এখন যাই  ।   যাবেন ?  ওকে । ইশরাত দ্রুত পায়ে দরজার কাছে চলে এল ।  জোসেফিন কবির কাল্ট অভ  আহরিমান ’  কাল্টের সদস্য ।   নীলকুঞ্জ অ্যাপার্টমেন্টের  নীল ইউনিফর্ম পরা চার জন গার্ড গেটের কাছে দাঁড়িয়ে ছিল ।    ইশরাত বলল ,  আচ্ছা ।  রাহাত কবির যে রাতে মারা গেলেন -  মানে ২৫ তারিখ রাতে কে গার্ড দিচ্ছিল ? বুড়ো মতন একজন গার্ড একটি ফরসা তরুণকে দেখিয়ে বলল ,  এই  সাত্তার আর আমি আফা ।  স্যার যে মারা গেলেন সে রাতে  রাহাত কবির এর ফ্ল্যাটে কেউ আসেনি না ? না ,  আফা ।  কেউ যায় নাই ।   আচ্ছা ।  রাত ১২টার সময়  তোমরা কিছু টের পেয়েছিলে ? তরুণ গার্ড বলল ,  না ,  আফা । বুড়ো মতন এক গার্ড বলল ,  হ আফা ।  ঘেউ ঘেউ কইরা কুকুর ডাকতে আছিল । কুকুর ডাকছিল ।  আচ্ছা ,  আর কিছু ? আর আফা কড়া  হাওয়া দিল ।  তয় বৃষ্টি হয় নাই আফা ।   ইশরাত  ওর বাবাকে ফোন করল ।  ওপ্রান্তে রিং বাজার পর  বলল ,  বাবা ? হ্যাঁ ,  বল ।  বাবা তুমি কি জান - রাহাত কবির -  এর ওয়াইফ জোসেফিন কবির কাল্ট অভ  আহরিমান এর সদস্য । সে কী !  তুই কি করে জানলি ? একটু আগে জোসেফিন কবির  কে দেখলাম ।   ধানমন্ডির নীলকুঞ্জে এসেছিলেন । হ্যাঁ ।   মিসেস কবির পারমিশন নিয়েছে ।  আর  .  .  . আর  .  .  .  ওহ্ ,   এবার মনে পড়েছে ।  মিসেস কবির -  এর  বাবার নাম তো জোসেফ সরকার  ।  তিনি কাল্ট অভ  আহরিমান -  এর কাল্ট  লিডার  । ওপ্রান্তে খর খর করে যান্ত্রিক স্বর শোনা গেল  ।   ইশরাত বলল ,  আচ্ছা বাবা ।  তোমার সঙ্গে পরে কথা হবে ।   বাড়ি ফিরে রাহাত কবিরের  লেখার প্যাড আর  কাল্ট অভ  আহরিমান .  .  . বইটা  নিয়ে বসল ইশরাত ।  আগে রাহাত কবিরের  লেখাটা তুলে নিল  ।  বল পয়েন্টে  নীল কালিতে লেখা ।  শব্দ সব পরিস্কার না ।  তবে বোঝা যায় ।  মাত্র  চার - পাঁচ লাইনের মতো লেখা ।  পড়তে থাকে ইশরাত :   হলরুমে উপাসকদের মধ্যে দাঁড়িয়ে ছিল রুদ্র ।  আঠাশ বছরের শরীরে টেনশন ।    রাত বারোটা  ।  রাস্তায় কুকুর ডাকছিল ।  বাতাস আছড়ে পড়ে বন্ধ জানালায় ।  এক মিনিট পর হলঘরের দেয়াল ঘড়ি বন্ধ হয়ে যায়  ।  সে এসেছে ।   সে ।   আহরিমান ।   শয়তানের সৃষ্টিকর্তা আহরিমান ।  সে উঠে এসেছে নরকলোক থেকে  ।  হলঘরে আবছা অন্ধকার ।  উপাসকদের  হৃদয়ে তৃষ্ণা জেগে উঠেছে  ।  সে ,  রুদ্র দেখতে পায় ছায়ামূর্তি ।  আহরিমান ?  মহান প্রভূর পরনে কালো আলখাল্লা ।  মুখ কালো মুখোশে ঢাকা  .  .  .  এটাই রাহাত কবির - এর শেষ লেখা ।  ইশরাত দীর্ঘনিঃশ্বাস ফেলে ।  মাজেদা পানি দিয়ে গেছে ।  পানি খেয়ে আর্থার স্ট্রিটন - এর   " মাই এক্সপিরিয়েন্স উইথ দ্য  কাল্ট অভ  আহরিমান "  বইটি পড়া শুরু করল ।  আর্থার স্ট্রিটন  ছিলেন অস্ট্রেলিয়ান নেভিতে ।  অকাল্ট সাইন্সে আগ্রহ ছিল ।  ভগ্নিপতির মাধ্যমে কাল্ট অভ  আহরিমান  সম্বন্ধে জানতে পারেন  ।   চাকরি ছেড়ে স্ট্রিটন  কাল্ট অভ  আহরিমান এর  সিডনি সেন্টারে  যোগ দেন ।   কাল্ট সদস্য হিসেবে  মধ্যরাতে আরহরিমান  - এর উপাসনা করেন ।  বইতে  গুপ্তমন্ত্র উচ্চারণ করে আরহরিমান কে জাগিয়ে তোলার বিশদ বর্ননা দিয়েছেন ।  লিখেছেন  .  .  .  .  আরহরিমান ঠিক ১২ টা বেজে ১ মিনিটে জেগে ওঠে ।  সে এক ভয়ানক দৃশ্য ।  অপরিচিত কেউ কালো আলখাল্লা পরা আহরিমান কে দেখলে  হার্ট অ্যাটাক করবে ।  তবে দৃশ্যমান আহরিমান  এর স্থায়ীত্ব মাত্র এক মিনিট ।  এরপর কাল্টের সদস্যরা অন্যান্য গোপন রিচুয়ালে  .  .  . মগ্ন হয়ে পড়ছে ইশরাত । মাজেদা কখন টেবিলের ওপর চা রেখে গেছে টের পায়নি  .  .  .  ইন্সপেক্টর সোহরাব আলী রাত এগারোটার দিকে   ফিরলেন ।  ইশরাত বলল ,  শোন বাবা ।  নেটে সার্চ করে আর একটা বই পড়ে  কাল্ট অভ  আহরিমান  সম্বন্ধে অনেক কিছু জেনেছি ।   ইন্সপেক্টর সোহরাব আলী   বললেন ,  বল শুনি কী জানলি ? কাল্ট অভ আহরিমান   এর সদস্যরা  মধ্যরাতে উপাসনা করে  ।  প্রাচীন মন্ত্রে কাল্ট অভ  কে জাগায় ।    আহরিমান কখন জেগে ওঠে জান ? কখন ? ঠিক ১২ টা বেজে ১ মিনিটে ।  ইশরাত বলল ,   রাহাত কবির তো ঠিক ওই সময়েই মারা গেল  ।  না বাবা ?  হুমম ।  ইন্সপেক্টর সোহরাব আলীর মুখ কেমন ভীষণ গম্ভীর দেখাচ্ছে । ইশরাত বলল ,  একবার ভেবে দেখ তো বাবা  রাহাত কবির - এর শরীরে আঘাতের চিহ্ন নেই ।  অথচ মুখে আতঙ্কের চিহ্ন রয়েছে ।  কী  দেখে ভয় পেয়েছেন ।  এবার বুঝতে পারছ ? মনে হচ্ছে বুঝতে পারছি ।  বাবা কাল্ট লিডার হওয়ায় রাহাত কবির -  এর স্ত্রী জোসেফিন কবির আগে থেকেই কাল্ট অভ  আহরিমান -  এ  ইনভলভ ছিল ।  দুজনের সর্ম্পকের তিক্ততার কারণ সম্ভবত ওই   কাল্ট ।  রাহাত  কবির হয়তো ব্যাপারটা পরে জেনেছে ।  পছন্দ হয়নি ।   জোসেফিন কবির আজ স্টাডিরুমে কিছু একটা খুঁজছিল ।  কি বল তো ?  কি ? আহা গেস কর না । কাঁধ ঝাঁকিয়ে বললেন ,  ক্যান নট ।  রাহাত কবির এর লেখার প্যাড । বুঝেছি ।  অবশ্য আমি ওটা আগেই  সরিয়ে ফেলেছি । গুড । রাহাত কবির ইদানীং পুরনো ঢাকার নারিন্দায় ওই  বাড়িতে যেতেন ।  হয়তো তিনি কাল্টকে বুঝতে চেয়েছেন ।   স্ত্রীকে হারিয়ে  বিমর্ষ ছিলেন ।  তিনি লেখক মানুষ ।   তিনি কাল্ট নিয়ে গল্প / উপন্যাস  লেখার কথাও  ভাবতেই পারেন  ।  কাল্ট অভ  আহরিমান  একটি সিক্রেট কাল্ট ।    কাল্টের সদস্যরা সম্ভবত চায়নি রাহাত কবির কাল্ট নিয়ে লিখুক ।    বুঝলাম কিন্তু তাই বলে ফ্ল্যাটের সব ঘড়ি কেন ১২ টা বেজে ১ মিনিটে বন্ধ হয়ে গেল ?  গেস কর । কি ? কেন ফ্ল্যাটের সব ঘড়ি ১২ টা বেজে ১ মিনিট বন্ধ হয়ে গিয়েছিল ? কেন ? আহরিমান এসেছিল ।  ওহ্  ।  হ্যাঁ  ।  বাবা ।   রাহাত কবির এর মৃত্যুর ব্যাপারে জোসেফ সরকার  আর জোসেফিন কবির কে রিমান্ডে নিয়ে জিজ্ঞাসাবাদ করা দরকার । হুমম ।  এখুনি ব্যবস্থা করছি ।  বলে ইন্সপেক্টর সোহরাব আলী কয়েকটা জায়গায় ফোন করলেন ।  তারপর বললেন ,  তুই ফোনটা অন রাখিস ।  আমি তোকে আপডেট দেব ।  ওকে বাবা । ইন্সপেক্টর সোহরাব আলী  যখন বেড়িয়ে যান ।   তখন রাত সাড়ে এগারো ।  মাজেদা ঘুমিয়ে গেছে ।  মেয়েটা একেবারেই ঘুম সহ্য করতে পারে না ।   ইশরাত চা তৈরি করে  ড্রইংরুমে এসে বসল ।   দেয়াল ঘড়িতে চোখ ঘড়ি বারো টা বাজতে পনেরো  মিনিট ।  চায়ে চুমুক দেয় ইশরাত ।   কোলের ওপর ল্যাপটপ ।  ও  জিমেল - এ ক্লিক  করে ।     বড় ভাইয়ার কাছে  একটা ইমেইল পাঠাবে ।  বড় ভাইয়া অষ্ট্রেলিয়া থাকে ।  মাসখানেক হল মা বড়ভাইয়ার কাছে বেড়াতে গেছে ।  মাকে ছাড়া ভালো লাগছে না ।  ইমেল শেষ করে ফেসবুকে  " মাই এক্সপিরিয়েন্স উইথ দ্য  কাল্ট অভ  আহরিমান "  বইটির  কাভার এর ছবি তুলে  ‘ নাউ রিডিং ’  লিখে ফেসবুকে আপলোড করল ।  সবচে আগে লাইক দিল রিয়াদ ।  ইশরাত জানত ।  ও হাসল ।  তারপর তাসনুভা ,  তারপর মন্দিরা ,  তারপর ফারহান  .  .  . হঠাৎ দমকা বাতাসে জানালার পাল্লা  দরাম করে ধাক্কা খেল ।  ইশরাত চমকে উঠল ।    নীচের গলিতে ভয়ঙ্কর ভাবে  কুকুর ডাকতে শুরু করেছে ।  ইশরাত দেয়াল ঘড়ির দিকে তাকালো ।  বারোটা বেজে এক  মিনিট ।  ওর বুকটা ভীষণ ঢিপঢিপ করছে ।  ঝুঁকে টেবিলের ওপর থেকে এইচটিসিটা  তুলে নেয় ।  বারোটা বেজে এক  মিনিট ।  ডিজিট আর নড়ছে না  ।  বন্ধ ।   ল্যাটটপের ঘড়ির ডিজিটও এক জায়গায় থেমে আছে ।  মুখ তুলে দেখল -   দেয়ালঘড়ির কাঁটা নড়ছে না ।   ঘরে টিউব লাইট জ্বলেছিল ।  আলোটা কেমন আবছা হয়ে যায় ।  আর ড্রইংরুমের ঠিক মাঝখানে কে যেন দাঁড়িয়ে  .  .  . একটা  ছায়ামূর্তি  .  .  .  কালো আলখাল্লা পরা  ।   ইশরাত চমকে ওঠে ।  আহরিমান ?  খেয়াল করে দেখল ।  ছায়ামূর্তির মাথায় শিং আছে ।   মুখটা ছুঁচালো ।  বড় ভয়ানক দৃশ্য ।  ইশরাত বসে থাকে ।  ভীষণ ঘামছিল ।  ও জানে - আহরিমান  এর স্থায়ীত্ব এক মিনিট ।  ওই অপদেবতা কতক্ষণ থাকবে ?  ইশরাত বসে থাকে  .  .  . ইন্সপেক্টর সোহরাব আলী যখন ফিরলেন তখন রাত দুটো  । ড্রইংরুমের সোফায় বসে জুতার ফিতা খুলতে খুলতে বললেন ,  ওদের ডিবি পুলিশের  হেফাজতে রেখে জিজ্ঞাসাবাদ করা হচ্ছে ।  ইশরাত বলল ,  বাবা । কি বল ? আহরিমান এসেছিল ।  ক্বি ?  কে এসেছিল ? আহরিমান  .  .  .  . কি বলছিস তুই ? ওই দেখ ।  বলে হাত তুলে দেয়ালঘড়ি দেখাল ইশরাত ।  দেয়াল ঘড়ির দিকে তাকালেন ইন্সপেক্টর সোহরাব আলী ।  






গল্প :  সিকদারবাড়ির পিশাচ  ( ২য় পর্ব ) 



                        অধ্যাপক মোশাররফ বারান্দায় বসে পান সাজাচ্ছিলেন ।  সালমা হুড়মুড় করে বারান্দায় এসে  হাঁপাতে হাঁপাতে   বলল ,    স্যার !  স্যার !  আজীজ সিকদার আত্মহত্যা করেছে !  
অধ্যাপক মোশাররফ  ভয়ানক চমকে উঠলেন ।  সালমা আজ সকালে শ্যামল - এর সঙ্গে ওর জিনিসপত্র আনতে সিকদারবাড়ি গিয়েছিল । বললেন ,  আত্মহত্যা করেছে মানে ? 
জ্বী স্যার ।  শ্যামল বলল ।  
অধ্যাপক মোশাররফ গম্ভীরকন্ঠে  জিজ্ঞেস করলেন ,  তা কি দেখলে ওখানে ?  
শ্যামলা মুখে লালচে ছাপ পড়েছে ।  ও  চশমা খুলে  রুমাল দিয়ে  ঘাম মুছছে ।  মোড়ায় বসতে বসতে  বলল ,  দোতলার একটা ঘরে ফ্যানের সঙ্গে  আজীজ সিকদার  -  এর লাশ ঝুলছিল ।  সঙ্গে সঙ্গে আমরা দু - জন দূর্গাবাড়ি থানায় যাই ।  এস . আই মো :  খালেকুজ্জামান কে ঘটনাটা খুলে বলি  ।  তারপর আমি ওনাকে আমার মোবাইল নম্বর দিয়ে চলে  আসি ।  
সালমা ওড়না দিয়ে মুখ মুছতে মুছতে  মোড়ায় বসে  বলল ,  হ্যাঁ ,   স্যার ।   এতক্ষণে পুলিশ নিয়ে ওনার সিকদারবাড়ি পৌঁছে যাওয়ার কথা ।  
অধ্যাপক মোশাররফ -  এর  মুখ কেমন গম্ভীর হয়ে উঠেছে ।  কী যেন ভাবছেন তিনি ।  ঝুঁকে মেঝের ওপর থেকে একটি পানের ডিবা তুলে নিয়ে তাতে পানটা রেখে  আপনমনে বললেন ,  আজীজ সিকদার আত্মহত্যা করেছে ।   তার মানে এখন সেও পিশাচ  হয়ে যাবে ।  আমাদের ওপর প্রতিশোধ নিতেই  আজীজ সিকদার আত্মহত্যা করেছে । 
সালমা চমকে উঠে শ্যামলের দিকে তাকাল ।  শ্যামলকে কেমন দিশেহারা দেখাচ্ছে ।  সকালবেলায়  বিভৎস একটা দৃশ্য দেখে এসেছে ।  শ্যামলা মুখে আতঙ্কের ছাপ এখনও স্পস্ট ।  
অধ্যাপক মোশাররফ  বললেন ,  এখন সিকদার বাড়ির  চার পিশাচ একসঙ্গে কবর থেকে জেগে উঠবে ।    আজীজ সিকদার ,  তার স্ত্রী রাবেয়া ,  আজীজ সিকদার - এর বাবা  হানিফ সিকদার এবং আজীজ সিকদার -  এর মা রওশন ।  
চার প্রেতাত্মা আমাদের আক্রমন করবে ।  বলে তিনি উঠানের দিকে  তাকালেন ।  উঠানে রক্ত চন্দন ,  বকুল ,  সোনালু ও মেহেদির ঝোপে ঝকঝকে  রোদের আলো ।  লাল ঠোঁট আর পিঠে সবুজ পালকের একটি সবুজ ঘুঘু মেহেদির ঝোপে উড়ে এসে বসল  ।  কয়েক সেকেন্ড পরই ডানা ঝাপটে একটা মোরগ ডেকে উঠতেই মেহেদির ঝোপটা  নড়ে উঠল ; আর সেই সবুজ ঘুঘুটা  উড়ে গেল ।  কী অপূর্ব দৃশ্য ।  কে বলবে ছোট্ট এই মফস্বল শহরে চারটা পিশাচ জেগে উঠেছে ?   অধ্যাপক মোশাররফ  দীর্ঘশ্বাস ফেললেন ।  বললেন ,  এখন সিকদার বাড়ির  চার প্রেতাত্মা শহরে আতঙ্ক ছড়াবে । 
চশমা পরে রুমাল পকেটে ভরে শ্যামল জিজ্ঞেস করে ,  এখন কী করা যায় স্যার ?  
পিশাচগুলোকে আবার কবরে ঢোকাতে হবে ।  শ্যামল ? 
বলুন স্যার ।  
শোন ।  আমি তোমাকে আগেও বলেছি -  কিশোর বয়েসে আমি তান্ত্রিকবিদ্যা সম্বন্ধে জ্ঞানলাভের জন্য আসামের কামরূপ -  এর কামাখ্যা মন্দিরে গিয়েছিলাম । 
জ্বী ,  স্যার । 
কামাখ্যা মন্দিরে  যোগী তারানাথ -   এর কাছে আমি  তন্ত্রসাধনা সম্বন্ধে গভীর জ্ঞানলাভ করেছি ।  তিনিই আমার প্রথম গুরু ।  এরপর আমি কালীগঞ্জের  জামশেদ পীর - এর শিষ্যত্ব বরণ করি ।  তখন আমার তরুণ বয়েস ।  কালীগঞ্জের  জামশেদ পীর - এর চিল্লাবাড়ি তে  ঢুকে নানা রঙের  বেড়াল  দেখে আমি অবাক ।  পরে জেনেছিলাম  ওগুলি আসলে  জিন ।   আসলে আমার উস্তাদ জামশেদ পীর - এর  বাতেনি শক্তি ছিল ।  তিনি যতদিন বেঁচে ছিলেন -  ইবলিস - পিশাচ এদের অশুভ শক্তির বিরুদ্ধে লড়াই  করেছেন ।  বলে অধ্যাপক মোশাররফ কিছুক্ষণ চুপ করে রইলেন ।   একটু পরে বললেন -  আমার উস্তাদ জামশেদ পীর নাজিরপুরে এক ইবলিসের সঙ্গে লড়াই করার সময় ইন্তেকাল করেন । 
কথাটা শুনে সালমা ও শ্যামল চমকে উঠল । 
সালমা জিজ্ঞেস করে ,  কি হয়েছিল স্যার ? 
নাজিরপুরের মজুমদার চেয়ারম্যানের বাড়ির পিছনে এক পুরনো কবরে এক ইবলিস আস্তানা গেড়েছিল ।  খবর পেয়ে আমার উস্তাদ নাজিরপুর গেলেন ।  সঙ্গে আমিও ছিলাম ।  তারপর সুযোগমতো  আমার উস্তাদ ইবলিশকে খোয়াদী বর্শা ছুড়ে ধ্বংস করে দিলেন ।  কিছু দিন পরে   আমার উস্তাদ কালীগঞ্জের  চিল্লাখানার পুকুরে  ফজরে নামাজ পড়ার জন্য অজু করছিলেন ।  পাশে আমিও ছিলাম ।   সেই ইবলিশ আমার উস্তাদের দিকে বর্শা ছুড়ে মারল ।  আমার উস্তাদ আমার চোখের সামনে ছটফট করে ইন্তেকাল করলেন  ।  বলে অধ্যাপক মোশাররফ  চুপ করে রইলেন ।  তাঁর  মুখটা কেমন বিষন্ন দেখাচ্ছে ।   মাথার ধবধবে পাকা চুলে বাদামী ছোপ পড়েছে ।  খালি গায়ে  পায়জামা পরে ছিলেন অধ্যাপক মোশাররফ  ।  গায়ের  তামাটে রঙের ত্বক কেমন শুস্ক দেখায় ।  
অধ্যাপক মোশাররফ  বললেন ,  গতরাতে আমি আমার উস্তাদ  কে  স্বপ্ন দেখেছি ।  উস্তাদ আমাকে ডাকছেন ।  
কথাটা শুনে সালমা কেঁপে উঠল ।  ওর চোখে পানি চলে এল । 
শ্যামল ?  
জ্বী ,  স্যার । 
আজ আমার কিছু হয়ে গেলে এই বাড়ি সালমা পাবে ।  কথাটা মনে রেখ ।  
শ্যামল চুপ করে থাকে ।  সালমা দুহাতে মুখ ঢেকে ডুকরে কেঁদে ওঠে ।  বলে ,  স্যার ,   আপনি এসব কী বলছেন ! 
অধ্যাপক মোশাররফ  বললেন ,  সালমা  ।  সময় হলে সবাইকেই এই পৃথিবী ছেড়ে চলে যেতে হয় ।  আর জীবনে কিছু না হারালে কিছু পাওয়া যায় না  ।  এই কথা দুটো মনে রেখ ।  আজই আমি অঞ্জন উকিলকে যা বলার বলে যাব ।  ওর বাবা  রঞ্জন পুরকায়স্থ  আমার বন্ধু ছিলেন ।  এই রে -  অঞ্জন উকিল -  এর মোবাইল নম্বরটা যেন কত ।  হ্যাঁ ।  মনে পড়েছে ।  যাক ।  এবার শোন ।  আমার উস্তাদ জামশেদ পীর বলতেন -   মৃত  আত্মাকে পুনরায় জীবিত করতে নেই ,  মৃত  আত্মার মোকাম আলাদা ।  মৃত  আত্মাকে পুনরায় জীবিত করলে তারা পিশাচ হয়ে যায় ।   আল্লাহতালা যে নিয়ম করেছেন -  সে নিয়ম ভাঙতে নাই ।  
সালমা কী বলতে যাবে -  মোবাইলের রিং টোন বাজল ।   
শ্যামল পকেট থেকে একটা এল জি বের করে বলল ,  হ্যালো ।  জ্বী ,  জ্বী ।  বলছি ।  হ্যাঁ ,  বলুন ।   কী বলছেন !  লাশ নেই মানে ।  আমরা নিজের চোখে দেখলাম তখন ।  ঠিক আছে ,  আমরা আসছি ।  বলে মোবাইল অফ করে শ্যামল বলল ,  স্যার ,  দূর্গাবাড়ি থানার এসআই মো :  খালেকুজ্জামান  ফোন করেছিলেন ।  তিনি বললেন ,  তিনি নাকি সিকদার বাড়িতে কোনও লাশ পান নি ! 
লাশ পায়নি মানে !  সালমা চিৎকার করে ওঠে ।   
শ্যামল বলল ,  এসআই মো :  খালেকুজ্জামান  আমাকে আর সালমাকে এখনি একবার থানায় যে  .  .  .  যেতে বলল স্যার ।  কী করব বুঝতে পারছি না স্যার ।  
অধ্যাপক মোশাররফ - এর মুখ থমথমে হয়ে উঠেছে ।  বললেন ,  আচ্ছা ,  খালেক কে ফোন কর ,  আমি তার সঙ্গে কথা বলব ।  
ও প্রান্তে রিং বাজার পর  অধ্যাপক মোশাররফ বললেন ,  হ্যালো ,  খালেক ।  অধ্যাপক মোশাররফ বলছি ।   হ্যাঁ ,  হ্যাঁ ।  লাশটা ওরা ঠিকই দেখেছে ।  শোন ,  খালেক ।  এর মধ্যে অন্যরকম একটা ব্যাপার আছে ।  আধিভৌতিক কান্ড আর কী ।   হ্যাঁ ,  হ্যাঁ ।  এটা আমার কেস ।  আমি তোমাকে বিস্তারিত পরে জানাব ।   বলে   এলজিটা শ্যামলকে ফেরৎ দিয়ে অধ্যাপক মোশাররফ  বললেন -  আমাদের  এখনই সিকদারবাড়ি যেতে হবে ।  শ্যামল ?  
জ্বী স্যার ।  
ও ঘরের আলনা থেকে আমার পাঞ্জাবিটা এনে দাও । 
শ্যামল  উঠে চলে যায় ।  
দাইম ।  দাইম ।  বাবা এদিকে আয় তো একবার ।   বলে কাকে যেন নরম সুরে ডাকলেন অধ্যাপক মোশাররফ ।  
টুপ করে  বারান্দায়  নীল রঙের ছোট্ট একটা বেড়াল পড়ল  ।  মুহূর্তেই বাতাসে ঘন আতরের গন্ধ ছড়াল ।  ছোট্ট বেড়াল ।  শরীরের রোম যেন তুলতুলে নীল উলের তৈরি; চোখের মনি নীলাভ ,  আর  মনির চারপাশে হালকা ফিরোজা রং ।   সালমা যেদিন এই বাড়িতে প্রথম এসেছিল - সেদিনই এই বেড়ালটা  ও দেখেছিল বসার ঘরে ।  
সালমা ।  
জ্বী স্যার । 
এ হল দাইম ।  আমার উস্তাদ জামশেদ পীরের বিড়াল ।  এতদিন আমার কাছে ছিল ।  ওর  জন্ম সিরিয়ার  দামেস্ক শহরে । 
দামেস্ক শহরে ? 
হ্যাঁ ,  দামেস্ক শহরে । 
ওহ্ ।  
দাইম - এর বয়স এক হাজার বছর ।  আজ ওর এই পৃথিবীতে শেষ দিন ।  
 সালমা কেঁপে ওঠে ।  বলে ,  শেষ দিন মানে ? 
অধ্যাপক মোশাররফ  উত্তর না দিয়ে বললেন ,  সালমা ,   তুমি  দাইমকে কোলে  .  .  .  অধ্যাপক মোশাররফ  - এর কথা শেষ হল না -  দাইম এক লাফ সালমার কোলে চড়ে বসল ।   দাইম -   এর র্স্পশে সালমার নরম অনুভূতি হল ।  ফিসফিস করে বলল ,  ও কি স্যার জিন ? 
অধ্যাপক মোশাররফ  উত্তর না দিয়ে বললেন ,   ওর চোখের দিকে বেশিক্ষণ তাকিয়ে থেকো না ।  বলে মেঝের ওপর  একটি কাঠের বাক্স থেকে একটি শিশি বার করলেন ।  শিশির ভিতরে পানির মতো কী যেন । 
শিশিতে কি স্যার ? 
আমার পীরের চিল্লাখানার কুয়ার পানি । 
ওহ্ ।  সালমা অবাক হয়ে দেখল ওর কোলে  দাইম ঘুমিয়ে পড়েছে ।  নীল বেড়ালের শরীর কেমন ঠান্ডা ।  
শ্যামল পাশের ঘর থেকে সাদা রঙের একটি খদ্দেরের পাঞ্জাবি নিয়ে এল ।   
অধ্যাপক মোশাররফ  পাঞ্জাবি পরে  বললেন ,  শ্যামল ?  
জ্বী ,  স্যার ।  
তুমি  এই শিশিটা রাখ ।  বিপদে পড়লে এই পানি  ছিটাবে । 
জ্বী ,  স্যার ।  
পাঞ্জাবির পকেটে ছোট্ট একটি পানের ডিবা ভরে  নিয়ে অধ্যাপক মোশাররফ  বললেন ,  চল ।  এখন বেরুনো যাক ।  সিকদারবাড়ির পিশাচগুলিকে কবরে ঢুকিয়ে দিয়ে আসি ।  
 সকাল এগারোটার মত বাজে ।  ঝরঝরে রোদ ।  শুক্রবার ।  রাস্তায় লোক চলাচল কম ।  সাহাপাড়ার দিক থেকে এসে  একটা পুলিশের জিপ চলে যায় কালিতলার দিকে ।  দূর্গাবাড়ি কেন্দ্রীয় কারাগার এর সামনে পৌঁছে    অধ্যাপক মোশাররফ বললেন ,  ওহো শ্যামল ।  
জ্বী ,  স্যার ।  
দেখ তো  রঞ্জন উকিলকে পাও কিনা  । 
শ্যামল এলজি বার করে ।   অধ্যাপক মোশাররফ নাম্বার বললেন ।  রিং বাজলে অধ্যাপককে দিল শ্যামল ।  তিনি   কী সব বললেন  ।  
হাঁটতে হাঁটতে সালমার কান্না পায় ।  দূর্গাবাড়ি আসার পর থেকে কত কিছু যে ঘটছে ।  অজ পাড়াগাঁর গরিব ঘরের মেয়ে সালমা ।   ছোট থাকতেই  মা মারা গিয়েছিল  ।  ভাইবোনও নেই ।   বাবা মারা যাওয়ার পর চোখেমুখে অন্ধকার দেখছিল ।  পড়ালেখা নিয়েই ভাবনা ছিল  বেশি  ।  আজীজ চাচা সালমার বাবা দূরসর্ম্পকের চাচাতো ভাই ।  গ্রামের হেকিম নুরু মিঞা আজীজ চাচার সঙ্গে যোগাযোগ করে দিন কয়েক আগে  সালমাকে  সিকদারবাড়িতে রেখে গিয়েছিল ।   ।  আজীজ চাচার স্ত্রী   রাবেয়াচাচী ভীষণ সুন্দরী ছিলেন ।  ফরসা ।  আর বড় ভালো মানুষ ছিলেন ।  সালমাকে  ভীষণ আদর করতেন ।  একবার বললেন ,  ভালো করে পড় মা ।  তুই ভালো করে মেট্রিক পাস করলে তোরে আমি  দূর্গাবাড়ি নিয়া কলেজে ভর্তি  করায়া দিব ।  সেসব কথা ভেবে সালমা দীর্ঘশ্বাস ফেলে ।  এখন এরা দুজনই মৃত এবং পিশাচে  পরিনত হয়েছে  .  .  .  আজ যে কী হবে কে জানে  .  .  . 
 সালমা ঠান্ডা লাগে ?  
জ্বী ,  স্যার । 
 দাইম এর শরীর  ঠান্ডা লাগে ? 
জ্বী ,  স্যার । 
একদিন ওর ক্ষমতা পাবে । 
জ্বী ,  স্যার ।  মানে - 
তুমি আর শ্যামল যতদিন বেঁচে থাকবে  -  ইবলিস - পিশাচ এদের অশুভ শক্তির বিরুদ্ধে লড়াই  করবে । 
করব স্যার । 
সৃষ্টির উষালগ্ন থেকে এই লড়াই চলছে । 
কেন স্যার ? 
এই জীবনে ,  অর্থাৎ ,  চেতনার এই স্তরে আমরা সেটা জানতে পারি না ।  আলেমুল গায়েব জানেন ।   হয়তো কোনওদিন মানুষ জানবে ।   যেদিন মানুষ  বিশুদ্ধ চেতনায় পৌঁছব  .  .  . 
 সিকদারবাড়ির সদর দরজার বাইরে কালো মতন  ঢ্যাঙ্গা মতন দেখতে একজন কন্সটেবল বেঞ্চিতে  বসে  ঝিমাচ্ছিল ।  অধ্যাপক মোশাররফ ভিতরে ঢোকেন ।  শ্যামলের পিছনে সালমা উঠানে পা দিতেই ওর  কোলে  দাইম এর   ঘুম ভেঙে যায় ।   বেড়ালটি  ছটছট করে ওঠে ।   
অভিশপ্ত বাড়িটা  কেমন নিঝুম হয়েছিল ।  
এক তলার ঘরগুলি একবার  ঢুঁ মেরে  অধ্যাপক মোশাররফ জিজ্ঞেস করলেন ,   লাশটা  কোন ঘরে ছিল ? 
সালমা বলল ,  দোতলার যে ঘরে  আমি থাকতাম সেই ঘরে স্যার ।  
চল তো । 
ভাঙাচোরা সিঁড়ি  দিয়ে ওপরে  উঠে প্রথমে  যে ঘরটি পড়ে -  সে ঘরে একটি পালঙ্ক ।  বত্রিশ - তেত্রিশ বছরের একজন  মহিলা পালঙ্কের ওপর বসে আছে ।  পায়ে আলতা লাগাচ্ছিল ।  মহিলার পরনে লাল রঙের বেনারশি শাড়ি আর  কালো ব্লাউজ ।  মহিলা ভীষণ সুন্দরী  ।  গায়ের রং দুধে আলতা ,   দীঘল চুল ,   কপালে সবুজ টিপ ।   মহিলা ওদের দেখে মুখ তুলে তাকালো ।  চোখ দিয়ে কটাক্ষ করল ।  মিষ্টি করে হাসল ।  
ওই মহিলা কে স্যার ?  সালমা কাঁপা কাঁপা কন্ঠে জিজ্ঞেস করে ।  
অধ্যাপক মোশাররফ  বললেন ,  রওশন ।  আজীজ সিকদার - এর মা ।  চল লাশের ঘরে যাই ।  
পিশাচটা   ভীষণ কর্কস কন্ঠে বলল ,  ওমা যাইবা কেন ?  বস ।  পান খাবে না ? 
এমন সুন্দরী মহিলার এমন কর্কস কন্ঠস্বর !  সালমা অবাক হয়ে যায় ।  ওর কোলে দাইম  ছটফট করে ওঠে ।  যেন কোল থেকে লাফিয়ে নামতে চাচ্ছে ।  
অধ্যাপক মোশাররফ  পাঞ্জাবির পকেট থেকে পানের ডিবাটা বার করতেই পিশাচটা অদৃশ্য  হয়ে গেল । 
এ কী !  কোথায় গেল ! 
অধ্যাপক মোশাররফ  বললেন ,  আছে আশেপাশেই ।   লাশ কোন ঘরে দেখেছিলে ?  বলে ডিবে থেকে পান বের করে চিবাতে থাকেন । 
এই যে ।   এই ঘরে স্যার ।  বলে সালমা পাশের  ঘরে ঢুকেই ভীষণ ধাক্কা খেল ।   ঘরে আজীজ সিকদারের লাশ নেই !  আশ্চর্য !  তখন ফ্যানের সঙ্গে আজীজ চাচার লাশটা ঝুলছিল ।  ঘরে কোনও আসবাবপত্রও  নেই ।  সকালে যখন এসেছিল তখন ঘরে আসবাবপত্র ছিল ।  ফ্যানের ঠিক নীচে একটা চেয়ার ছিল ।  সেই চেয়ারও নেই ।  
শ্যামল বলল ,   স্যার ,  আমরা যখন  সকালে এসেছিলাম  তখন  লাশটা ফ্যানের সঙ্গে ঝুলছিল । 
হুমম ।  
পাশের ঘরে কাঁচের চুড়ির রিনরিন শব্দ হল ।  তিনজনই দ্রুত পায়ে পাশের ঘরে চলে এল ।  সাদা শাড়ি ,  শাদা ব্লাউজ পরা একজন মহিলা  খাবার  টেবিলের কাছে দাঁড়িয়ে ঝুঁকে ঢাকনা তুলে ভাত - তরকারি দেখছেন ।  মহিলার খোঁপায় বেলিফুলের মালা ।   ঘরে বেলিফুলের গন্ধটাও  তীব্র হয়ে উঠেছে ।  
রাবেয়া চাচী !  সালমা আর্তচিৎকার করে উঠল ।  ওর কোলে দাইম  ছটফট করে ওঠে ।  
অধ্যাপক মোশাররফ  বললেন ,  রাবেয়া চাচী  না ।  ওটা আরেকটা পিশাচ ।  
পিশাচটা   ঘুরে দাঁড়ার ।  কী কদাকার মুখ  !  চামড়া পুড়ে কুঁচকে গেছে ।  খনখনে গলায় বলল ,  আমাকে কী বললি তুই ?  আমাকে পিশাচ বললি ।  দাঁড়া দেখাইতেছি মজা ।  বলে পিশাচটা  এগিয়ে আসতে লাগল ।   
অধ্যাপক মোশাররফ পিশাচটার দিকে পানের পিক ছুড়ে মারতেই পিশাচটা  ভয়ানক আর্তনাদ করে  উঠে মাটিতে পড়ে যায় । বিকৃত শরীরটি   কুন্ডলী পাকিয়ে সাদা ধোঁওয়া ওঠে ।  তারপর ধীরে ধীরে কুঁচকে  ছাই হয়ে যায় । 
ঠিক তখুনি পাশের ঘর থেকে নারীকন্ঠ ভেসে এল - কি হইল  রে রাবেয়া ?  অত চিল্লাইতেছ কেন ?   সিকদার বাড়িত কারা যে আইল ।  এই বাড়িতে একেবারে শান্তি নাই ।  আবার তেঁতুল গাছে মরার কাক ডাকতেছে ।  
একটি পুরুষকন্ঠ বলল ,  মা ,   আমার বউরে  তুমি বকতেছ কেন ? 
সালমা বলল ,  স্যার ,  আজীজ চাচার কন্ঠস্বর ।  
অধ্যাপক মোশাররফ  মাথা নাড়লেন ।   
আরেকটি পুরুষকন্ঠ বলল ,  কি রে আজীজ ?  তুই তর মারে গাইল পারস ক্যান ? 
গাইল পারলাম কই ? 
দাইম  সালমার কোল থেকে ছটফটিয়ে নেমে পাশের ঘরের দিকে ছুটে গেল ।    
একটু পর পাশের ঘর থেকে কুকুরের ভয়ঙ্কর ঘেউঘেউ ডাক ভেসে এল ।  সালমার মনে হয় অজ্ঞান হয়ে যাবে ।   এদিকে বারান্দায় অসংখ্য কাক ডাকছিল ।  কানে তালা লাগার মতো অবস্থা ।   
অধ্যাপক মোশাররফ  বারান্দায় গিয়ে পানের পিক ছুড়ে মারতেই কাকগুলি অদৃশ্য হয়ে গেল ।  
এখন পাশের ঘরে কোনও শব্দ হচ্ছে না ।   অধ্যাপক মোশাররফ বললেন ,   চল ,   কবরখানার দিকে যাই ।  
পাশের ঘরে যেতেই ওরা দৃশ্যটা দেখল  .  .  .  
আজীজ সিকদার ফ্যানের সঙ্গে  ঝুলছে ।  
সালমা আর্তচিৎকার করে উঠল ।   
ঠিক তখনই  ফ্যানটা ঘুরতে লাগল । 
অধ্যাপক মোশাররফ - এর মুখে পানের পিক শেষ ।  বললেন ,  শ্যামল ,    ওই শিশিটা  বার কর ।  
শ্যামল পকেট থেকে শিশিটা বের করার আগেই আজীজ সিকদারের লাশটা অদৃশ্য হয়ে গেল ।  
অধ্যাপক মোশাররফ  বললেন ,  থাক ।  এসো । 
ঘরে দাইম নেই ।  সালমার হঠাৎ মনে হল তখন অধ্যাপক মোশাররফ  বলেছিলেন -  আজ দাইম -  এর এই পৃথিবীতে শেষ দিন ।  এদিক - ওদিক তাকিয়ে সালমা  বলল ,  দাইম কোথায় গেল স্যার ? 
অধ্যাপক মোশাররফ চারিদিকে তাকিয়ে বললেন ,   আশেপাশেই কোথাও আছে ।  
ওরা নীচে নামতেই ঝলমলে রোদটুকু মুছে চারধার কেমন ম্লান হয়ে গেল ।  চারপাশে কেমন হালকা সোনালি রঙের আলো ছড়িয়ে আছে -  যেন সূর্য গ্রহন ।  দূরে কবরখানার  গাছপালার  আবছা ভৌতিক ছায়া পড়েছে ।  কবরখানায় হরিতকি ,  কড়ুই ,  বহেড়া আর  বন কাঁঠালের গাছই বেশি ।    পিছনে  কৈতা বাঁশের জঙ্গল ।  গাছগুলিতে আর বাঁশঝাড়ে অসংখ্য দাঁড়কাক বসে ছিল ।  কাকগুলি  চুপ করে বসে আছে ।  ডাকছিল না ।  
ঠিক তখুনই পায়ের তলার মাটি ভীষণ কেঁপে উঠল ।  যেন ভূমিকম্প হল ।   শ্যামল দেখল - আজীজ সিকদার    কৈতা বাঁশের জঙ্গল থেকে বেড়িয়ে এসে দু পা ফাঁক করে দাড়িয়েছে ।  শ্যামল জীবনে এই প্রথম একটি মৃত মানুষকে জীবিত দেখে কেঁপে উঠল ।  লোকটার মাথা মসৃনভাবে কামানো  ।  ধবধবে ফরসা মাঝারি উচ্চতার থলথলে শরীরে কাদামাটি ।  ভরাট মসৃণভাবে কামানো গালে খড়কুটো আর ঝুরঝুরে মাটি  ।  পিশাচ টার চোখ দুটি ধকধক করে জ্বলছিল ।  আজীজ সিকদার - এর হাতে একটি ছোট বর্শা ।  বর্শার মাথায় তীক্ষ্ম ইস্পাতের ফলা; কালো রঙের  মজবুত কাঠ আর ফলার মাঝখানে তামার রিং বসানো ।  
অধ্যাপক মোশাররফ পাঞ্জাবির পকেট থেকে পানের ডিবাটা বার করতেই কৈতা বাঁশের জঙ্গল থেকে একটি দাঁড়কাক উড়ে এসে ছোঁ মেরে পানের ডিবাটা নিয়ে উড়ে গেল ।  
ঠিক তখনই অধ্যাপক মোশাররফ  কে তাক করে  আজীজ সিকদার  বর্শা ছুড়ে মারল ।  
অধ্যাপক মোশাররফ -  এর বুকে  বর্শা বিঁধতেই তিনি বুক চেপে ধরে আর্তনাদ করে মাটিতে পড়ে যান ।  স্যার !  চিৎকার করে ওঠে সালমা ।  তারপর অধ্যাপক মোশাররফ -  এর  বুকের ওপর আছড়ে পড়ে  ডুকরে কেঁদে ওঠে  ।     অধ্যাপক মোশাররফ তখনও  ছটফট করছেন ।  লাল রক্ত পাঞ্জাবি ভিজে গেছে ।  শ্যামল কে কেমন হতভম্ব দেখাচ্ছে ।  
কৈতা বাঁশের জঙ্গল থেকে খিলখিল হাসির শব্দ হতেই সালমা চমকে উঠল ।  ওদিকে তাকিয়ে দেখল রাবেয়া চাচী আর রওশন ।   আজীজ সিকদার - এর পাশে এসে  দাঁড়িয়ে ।   রাবেয়া চাচীর পাশে একজন  লোক দাঁড়িয়ে ।  অপরিচিত ।   ফরসা ,  মাথায় টাক ।    চল্লিশের মত বয়স ।  পরনে  সিলকের পাঞ্জাবি ।  হানিফ সিকদার  ?   
রাবেয়া চাচী আর রওশন  খিলখিল করে হাসতে হাসতে  ওদের দিকে এগিয়ে আসতে থাকে ।  আজীজ সিকদার  খলখল করে হাসছে ।   আতঙ্কে সালমার শরীর হিম  হয়ে যায় ।  ভীষণ অবশ লাগছিল ।   ও উঠে দাঁড়িয়ে চিৎকার করে বলে ,  দাইম কোথায় গেল ?  দাইম !  এই শ্যামল !  ওট শিশিটা বের কর না ! 
শ্যামল  কে কেমন দিশেহারা মনে হল ।  সে পকেট থেকে শিশি বের করে ।  ছিপি  খুলে কুয়ার পানি ছিটাতে যাবে - ঠিক তখনই কড় – ই গাছের আড়াল থেকে কালো রঙের বিরাট একটা  কুকুর  শ্যামলের ওপর ঝাঁপিয়ে পড়ে ।  শ্যামল মাটিতে পড়ে যায় । 
সালমা চিৎকার করে ওঠে ।    
শিশিটা মুখে তুলে কুকুরটা বন কাঁঠালের গাছ ওপাশে অদৃশ্য হয়ে যায় ।  
আজীজ সিকদার সালমার প্রায় কাছে চলে এসেছে ।  
ঠিক তখনই হরিতকি গাছের ওপাশ থেকে  টুকটুক করে বেড়িয়ে এল দাইম । 
দাইম !  সালমা চিৎকার করে ওঠে ।  
আজীজ সিকদার  দাইমকে দেখে  থমকে দাঁড়াল ।  
সালমা অবাক হয়ে দেখল  -  দাইম দেখতে দেখতে বড় একটা কাঁচের বোতল পরিনত হল ।  তারপর বোতলটা আজীজ সিকদার ,   হানিফ সিকদার ,  রওশন  আর রাবেয়া চাচী কে টেনে নিল ।  বোতলের  ভিতরে চার পিশাচ বোতলের ভিতরে ছটফট করতে লাগল ।   ধীরে ধীরে বোতল নরম মাটিতে ডেবে যাচ্ছে ।  ধীরে ধীরে ম্লান আলো অদৃশ হয়ে ঝলমলে রোদ ফুটে ওঠে ।  
শ্যামল ততক্ষণে উঠে পড়েছে ।   
সালমা জিজ্ঞেস করে ,  এই তুমি ব্যথা পেয়েছো ? 
না ।  বলে শ্যামল সালমা কে জড়িয়ে ধরে ।  
সালমা চোখ বন্ধ করে ।  তারপর চোখ খুলে দৃষ্টি অধ্যাপক মোশাররফ - এর মৃতদেহের ওপর যেতেই  কাঁদতে থাকে সালমা  .  .  . 
শ্যামল সালমা কে জড়িয়ে ধরে রাখে । 
 প্রথম পর্বের লিঙ্ক  .  .  . 
       

                    




কালো পাখি



                        শরীরে সমস্ত পৃথিবীর গান;সূর্যাস্ত ,  গৌরিক রেখা কোনও এক নদীর । শরীর থেকে এক ঝাঁক পাখি উড়ে যায়;কালো পাখি ,  উড়ে যায় সূর্যাস্তের দিকে  .  .  . কোদালে - শাবলে পৃথিবী খোঁড়ার শত আয়োজনযেহেতু পাথরের নীচে রয়েছে সুমিষ্ট জলপাথরের নীচে রয়েছে  পাখির কঙ্কালকালো পাখির কঙ্কাল পৃথিবী শুনছে সেই বেদনার্ত গান । 






গল্প :  সিকদারবাড়ির পিশাচ



                        আজীজ চাচা  বললেন ,  বাড়ির পিছনে কবরখানা আছে সালমা ।   ঐ দিকে তর  যাওনের  দরকার নাই  ।  জায়গাটা ভালো না ।   বুঝলি ?  কী দেখতে কী দেখবি ।  শ্যাষে ভয় পাবি ।   
আইচ্ছা ।  বলে সালমা চুপ করে থাকে ।  
আজ সকাল থেকেই চারিদিকে ঝরঝরে রোদ ছড়িয়ে আছে ।  শ্রাবণ মাসে হঠাৎ হঠাৎ এমন ঝলমলে রোদের দিনের দেখা মেলে ।  আজীজ চাচা একতলার বারান্দায় বসে গায়ে সর্ষের তেল মালিশ করছিলেন ।  মাঝারি উচ্চতার থলথলে শরীর ।   গায়ের রং ধবধবে ফরসা ।  বয়স  ষাটের কাছাকাছিই হবে  ।  মাথায় টাক নাকি মাথা মসৃণভাবে কামানো - ঠিক  বোঝা যায় না ।  ভরাট গাল মসৃণভাবে কামানো ।  চোখ দুটির কোণে  ঘন কালির ছোপ ।  গাঢ়  অনিদ্রার চিহ্ন ।   
আজীজ চাচা দূর্গাবাড়ির  বনেদি সিকদার বংশের সন্তান ।  এক সময় নাকি সিকদারবাড়ির  অবস্থা ভালোই ছিল ।  আজীজ চাচা  রেলওয়েতে  চাকরি করতেন ।  দীর্ঘদিন হল চাকরি ছেড়ে  কবিরাজী চিকিৎসা করছেন ।   হোমিওপ্যাথি ট্রিটমেন্টও  করেন ।  দূরদূরান্তে যান রোগী দেখতে ।  
তেল মাখতে মাখতে আজীজ চাচা বললেন ,  তর নাকি লেখাপড়ায় মাথা ভালো ? 
সালমা চুপ করে থাকে ।   কথাটা সত্য ।  সালমা এসএসসি - তে ভালো রেজাল্ট করেছে ।  তবে এই কথাটা ও বলতে পারে না ।  
আজীজ চাচা বললেন ,  ঠিক আছি ।  তরে আমি কলেজে ভর্তি করায়া দিমু  ।  খালি বাড়িত থাইকা করবি কী ।  আমি সারাদিন বাড়িত থাকি না ।  
কথাটা শুনে সালমা ভারি খুশি হয়ে ওঠে ।  বাবা মারা যাওয়ার পর পড়ালেখা বন্ধ হওয়ার আশংকায় দিশেহারা  ।  অজ পাড়াগাঁর গরিব ঘরের মেয়ে সালমা ।   বাবা মারা যাওয়ার পর চোখেমুখে অন্ধকার দেখছিল ।  ছোট থাকতেই  মা মারা গিয়েছিল  ।  ভাইবোনও নেই ।  আজীজ চাচা সালমার বাবার  দূরসর্ম্পকের চাচাতো ভাই ।  গ্রামের হেকিম নুরু মিঞা আজীজ চাচার সঙ্গে যোগাযোগ করে দিন কয়েক আগে  সালমাকে  সিকদারবাড়িতে রেখে গেছে ।   সিকদার বাড়িতে কাজের  লোকজন নেই বলে সালমা অবাক হয়েছিল ।  আজীজ চাচা বললেন ,  আমি একা মানুষ  ।  রান্নাবান্না  আমিই করি ।    
সালমা দোতলায় ওর ঘরে যাবে বলে ঘুরে দাঁড়ায় ।  তারপর ভাঙাচোরা সিঁড়ি দিয়ে ওপরে উঠতে লাগল ।  সিকদার বাড়ির  ভগ্নদশা ।   বেশ পুরনো দোতলা দালান ।  বাড়ির  পিছনে গাছপালার ঘন জঙ্গল ।  দোতলার বারান্দায় দাঁড়ালে দেখা যায় - বড় একটি কড়ুই গাছ ।  পিছনে  বাঁশঝাড় ।  সিকদার পরিবারের পারিবারিক গোরস্থান ওদিকেই  ।  গোরস্থানে আজীজ চাচার স্ত্রী রাবেয়া চাচীর কবর ।  সালমা দীর্ঘশ্বাস ফেলে ।  রাবেয়া চাচী ভীষণ সুন্দরী ছিলেন ।  ফরসা ।  আর বড় ভালো মানুষ ছিলেন রাবেয়া চাচী; সালমাকে  ভীষণ আদর করতেন ।  একবার বললেন ,  ভালো করে পড় মা ।  তুই ভালো করে মেট্রিক পাস করলে তোরে আমি  দূর্গাবাড়ি নিয়া কলেজে ভর্তি  করায়া দিব । 
আজীজ সিকদার  দূর্গাবাড়ি ইব্রাহীম কাদের কলেজে সালমা কে  ভর্তি করিয়ে দিলেন  ।  বড় একটা মাঠের চারপাশে হলুদ রঙের দোতলা দালান ।  পিছনে নারকেল গাছ ঘেরা টলটলে জলের পুকুর ।  কলেজটা  সিকদারবাড়ির কাছে না হলেও ,   অনেক দূরেও না অবশ্যি ।  হেঁটেই আসা যায় ।  
প্রথম দিন  কলেজে পৌঁছতেই শুরু হল ধুম বৃষ্টি ।  ক্লাসরুমে অল্প পাওয়ারের একটা বাল্ব জ্বলছিল ।     ছাত্রছাত্রী সবাই গম্ভীর ভাবে বসেছিল  ।  আকাশ ভীষণ মেঘলা হয়ে ছিল ।     শ্যামলা চেহারার  একটি মেয়ে আর ফরসা চেহারা একটি মেয়েলি ধাঁচের  ছেলের  সঙ্গে পরিচিত হল সালমা ।  ইংরেজির অধ্যাপক নৃপেন চন্দ্র বসাক  ক্লাসে ঢুকলেন ।   ঢুকেই রোল কল করতে শুরু করলেন ।   তারপর পড়াতে আরম্ভ করলেন   ।  যেন এটি প্রথম ক্লাস নয় !  
স্যারের লেকচার শুনতে শুনতে আড়চোখে পাশের বেঞ্চের ওপর বসা  একটি ছেলের দিকে চোখ গেল সালমার ।  ও কেঁপে ওঠে ।  শ্যামলা রঙের মিষ্টি চেহারার   চশমা পরা  ছেলেটির মাথায়  কোঁকড়া চুল ।   পরনে  সবুজ রঙের হাফ হাতা শার্ট  ।   কি নাম ওর ?  বড় জানতে ইচ্ছে করছে ।  সালমা অস্থির বোধ করে  ।  নৃপেন স্যার কী বলছেন -  কিছুই মাথায় ঢুকছে না ।    
সেদিনই কলেজ ছুটির পর রেললাইনের কাছে ছেলেটিকে দেখতে  পেল সালমা ।   ততক্ষণে বৃষ্টি থেমে গেলেও রাস্তায় পানি জমে ছিল । ছেলেটি  সিগারেট খাচ্ছে না দেখে সালমা স্বস্তি পায় ।  ওর কল্পনার রাজপুত্র সিগারেট খায় না ।  সালমাকে দেখে হাসল ছেলেটি ।  তারপর এগিয়ে আসে  ।   বেশ সপ্রতিভ ভাবে  বলল ,  আমার  নাম শ্যামল ।  আপনি ? 
আমি সালমা ।  
ও ।  আপনাকে এর আগে কখনও দেখিনি ।  আপনি কি এই শহরেই থাকেন ? 
হ্যাঁ ।  
কোন্ বাড়ি ? 
সিকদার বাড়ি ।  
কথাটা শুনে শ্যামলের মুখের ভাব কেমন বদলে গেল ।  ভয় পেয়েছে বলে মনে হল ।  দ্রুত পা ফেলে শ্যামল চলে যায় ।  কি হল ?  সালমা অবাক ।  সিকদার বাড়ি নাম শুনে শ্যামল ভয় পেল কেন ।  সালমা লক্ষ্য করেছে  সিকদারবাড়িতে লোকজন তেমন আসে না ।  পায়রার বদলে দালানের কার্নিসে বসে থাকে কাক  ।  মাঝেমধ্যেই উঠানে কোত্থেকে একটা কালো কুকুর চলে আসে ।  কুকুরটা মনে হয় পিছনে জঙ্গল থেকে আসে ।  আজীজ চাচাকেও মাঝেমধ্যে পিছনের জঙ্গলে যেতে দেখেছে সালমা । 
কলেজে সালমা লক্ষ্য করল শ্যামল ওকে এড়িয়ে চলে ।  অথচ শ্যামল   ওর  সঙ্গোপন কল্পনায় আসে  .  .  .  
দিন কয়েক পর  সিঁড়িতে দোতলায় ওঠার পর  বাংলার অধ্যাপক  মোশাররফ সালমাকে ডাকলেন ,  এই মেয়ে ,  শোন ।  
অধ্যাপক  মোশাররফ - এর মাথায় ধবধবে পাকা চুল ।   গায়ের রং কিছুটা তামাটে ।  পরনে  সাদা পায়জামা; সিলকের পাঞ্জাবি ।  কাঁধে একটি ঝোলা ।    সারাক্ষণ পান চিবান অধ্যাপক  মোশাররফ ।  
সালমা বলল ,  জ্বী স্যার ।  
তুমি কি সিকদার বাড়ির মেয়ে ? 
জ্বী স্যার । 
কথাটা শুনে অধ্যাপক  মোশাররফ  অবাক হয়ে সালমার কপালে কী যেন দেখলেন ।  তারপর গম্ভীর কন্ঠে বললেন ,  হুমম ।  তা আজীজ সিকদার তোমার কে হয় ? 
আমার বাবার চাচতো ভাই ।  অবশ্য দূর সর্ম্পকের ।  আমি আগে গ্রামে ছিলাম স্যার ।  আমার বাবা -  মা বেঁচে নেই ।  এখন আজীজ চাচার  বাড়ি থেকে  পড়ছি ।  
ও ।  এবার বুঝেছি ।  বলে অধ্যাপক মোশাররফ  চলে যান ।  
ছাত্রছাত্রীদের মধ্যে অসম্ভব জনপ্রিয় অধ্যাপক মোশাররফ   ।  তার কারণ আছে ।  অধ্যাপক   ক্লাসে পাঠ্যবই তেমন   পড়ান না ।  তার বদলে আধিভৌতিক বিষয়ে আলোচনা করেন ।  অধ্যাপক মোশাররফ -   এর  ছেলেবেলা থেকেই অতিপ্রাকৃত বিষয়ে গভীর  আকর্ষন ছিল ।  রোমহর্ষক অভিজ্ঞতার আশায় পরিত্যক্ত পুরনো বাড়িতে ,   শ্মশানে - কবরে ঘুরে বেড়িয়েছেন । 
হয়তো কোনও ছাত্র জিজ্ঞেস করল ,   আপনার কি কখনও ভৌতিক অভিজ্ঞতা হয়েছে স্যার ? 
হুমম ।  হয়েছে ।  
হয়তো আদুরে কন্ঠে কোনও ছাত্রী বলল ,   বলুন না স্যার শুনি ।  
অধ্যাপক মোশাররফ  বলেন ,  বললে তোমরা  ভয় পাবে ।  তোমাদের ভয় পাওয়ানো আমার উদ্দেশ্য হতে পারে না ।  শোন ।  আমি কিশোর বয়েসে আসামের কামরূপ কামাখ্যায় গিয়েছি ।  তারপর তরুণ বয়েসে কালীগঞ্জের  জামশেদ পীর - এর শিষ্যত্ব বরণ করেছি ।  জামশেদ পীর - এর  চিল্লাবাড়ি তে  নানা রঙের  বেড়াল ।  আসলে ওগুলি  জিন ।   
অধ্যাপক মোশাররফ ছাত্রছাত্রীদের ভৌতিক অভিজ্ঞতা শোনেন ।  অনেক সময়  লিখেও  রাখেন ।  
অধ্যাপক মোশাররফ একদিন ক্লাসে সালমাকে জিজ্ঞেস করলেন ,  এই মেয়ে ,  তোমার ভৌতিক অভিজ্ঞতার কথা বল । 
আমার তেমন অভিজ্ঞতা হয়নি ।  সালমা উঠে দাঁড়িয়ে বলল । 
আচ্ছা ।  বোস  ।  বলে অদ্ভূত দৃষ্টিতে সালমার মুখের দিকে তাকিয়ে রইলেন অধ্যাপক মোশাররফ । 
 সেদিন রাতেই সালমার ভৌতিক  অভিজ্ঞতা হল  .  .  . 
 পরদিন টিফিন পিরিয়ডে অধ্যাপক মোশাররফ কে দেখল  টির্চাসরুমের দিকে যাচ্ছেন ।  দ্রুত পায়ে  সালমা এগিয়ে গিয়ে বলল ,  স্যার । 
ও তুমি ?  তুমি সিকদার বাড়ির মেয়ে না ? 
জ্বী ,  স্যার ।  
বল কী বলবে ? 
আপনার সঙ্গে আমার কিছু কথা ছিল স্যার ।  
বল শুনি ।  কী বলবে । 
এদিক ওদিক তাকিয়ে সালমা চাপাকন্ঠে বলল ,  গতরাত্রে আমি স্যার রাবেয়া চাচী কে  দেখলাম ।  কিন্তু ,   স্যার ,  রাবেয়া চাচী তো বেঁচে নেই ।  
হুমম ।  জানি ।   তিনি গত বছর এপ্রিল মাসে মারা গিয়েছেন ।   আচ্ছা ।  আজ ছুটির পর তুমি আমার বাড়িতে একবার এসো ।  আমি থাকি ঘোষপাড়া ।  রেললাইন পেরিয়ে পশ্চিম দিকে ।  লোকজনকে বললেই দেখিয়ে দেবে । 
একটা মুদী দোকানে অধ্যাপক মোশাররফ - এর  কথা বলতেই বুড়ো দোকানি বাড়িটা দেখিয়ে দিল ।   আস্তরহীন দেওয়ালের মাঝখানে  সবুজ রং করা সদর  কাঠের দরজাটি ভেজানোই ছিল ।  সালমা  ভিতরে ঢুকে দেখল পরিচ্ছন্ন বাগান ।  নারকেল ,  আতা ,  জামরুল আর   কলার ঝোপের ওপাশে  সাদা রঙের পুরনো একটি একতলা দালান  ।  সালমা শুনেছে ঘোষপাড়ার বাড়িতে চিরকুমার অধ্যাপক মোশাররফ   একাই থাকেন ।  
এদিক - ওদিক তাকিয়ে বারান্দায় উঠে এল সালমা ।    দরজা ভেরানো ছিল ।  দরজার পাল্লা ঠেলে সালমা যে ঘরটিতে  ঢুকল  সে ঘরে আগরবাতির তীব্র  গন্ধ ।  অবশ্য এ ঘরে অধ্যাপক মোশাররফ   নেই ।   মোশাররফ স্যার কোথায় ?   ঘরটিকে তিন - চারটি  বইয়ের আলমারী আর  বেতের সোফা ।  সোফার ওপর  সাদা ,  কালো ও নীল  রঙের  তিনটে বেড়াল ঘুমাচ্ছে ।   ।  নীলরঙের বেড়াল ?  আশ্চর্য !   লুঙ্গি আর গেঞ্জি পরে অধ্যাপক মোশাররফ পিছনে বারান্দায় মোড়ার ওপর বসে ছিলেন ।  মেঝের ওপর একটি পিকদানী আর কয়েকটি  কৌটো ।  কৌটোর পাশে  সাতটা বেড়াল পাশাপাশি  বসেছিল ।  একটা বেড়ালের রং সাদা তো  পাশের বেড়ালের  রং কালো ,  পরেরটার রং  সাদা ,  আবার পরেরটার কালো - এভাবে ।  সালমা অবাক হল ।  বেড়ালগুলির  পাশে  কয়েকটা ছোট আকাশের বর্শা ।  বর্শার মাথায় তীক্ষ্ম ইস্পাতের ফলা; কালো রঙের  মজবুত কাঠ আর ফলার মাঝখানে  তামা র রিং বসানো ।   
অধ্যাপক মোশাররফ  মোড়া দেখিয়ে বললেন ,   বোস  । 
সালমা বসল ।  এদিক ওদিক তাকাল  ।  ওপাশে ছোট একটি উঠান ঘিরে  ঘন গাছপালার জঙ্গলের ওপর অপরাহ্ণের আলো ছড়িয়ে আছে ।  
অধ্যাপক মোশাররফ  ঝুঁকে একটি রূপার কৌটো তুলে নিলেন ।  তারপর কৌটো খুলে পান বের করে মুখে  ফেলে চিবাতে চিবাতে বললেন ,  বলত  তো শুনি ।  ঠিক কী হয়েছিল গতরাত্রে ।  
সালমা বলল ,  ইয়ে  .  .  .  মানে - গত রাতে  রাত দশটার দিকে আমি রান্নাবান্না  সেরে ভাত - তরকারি  টেবিলে  বেড়ে ঘরে আসতেই কারেন্ট চলে যায় ।  মোম জ্বেলে পড়তে ইচ্ছে করছিল না ।   বিছানায় শুয়ে পড়ি ।  ঘরে  অন্ধকার ।  হঠাৎ মিষ্টি গন্ধ পেলাম ।  
কেমন গন্ধ ? 
বেলি ফুলের গন্ধ স্যার  ।  
তারপর ? 
তারপর  পাশের  ঘরে দেখি আবছা আলো ।  ওই ঘরটাই খাবার ঘর ।  কি ব্যাপার ?  আজীজ চাচা তখনও ফেরেননি ।  কারণ কোনও    শব্দ হয়নি  । চোর - টোর এল না তো ।  এই ভেবে উঠে দরজার কাছে দেখি  রাবেয়া চাচী  .  .  . 
অধ্যাপক মোশাররফ কী বলতে যাবেন  -  বারান্দায় শ্যামল এল  ।  সালমাকে দেখে অবাক ।  সালমার বুক ধক করে ওঠে ।  ও কি  আমাকে কলেজ থেকে ফলো করেছে ?  শ্যামলের  পরনে  কালো টিশার্ট  আর কালো রঙের প্যান্ট ।  ভ্যাপসা গররে শ্যামল  ঘেমে গেছে ।  
মোড়া দেখিয়ে অধ্যাপক মোশাররফ  বললেন ,  বোস ,  শ্যামল । 
শ্যামল বসল ।  
অধ্যাপক মোশাররফ  বললেন ,  সালমা ,  এ শহরে আমার একজনই  শিষ্য রয়েছে ।  সে হল এই শ্যামল ।  মনে রাখবে -  দুনিয়ায় শুভ আর অশুভের মধ্যে লড়াই চলছে ।  আমার উস্তাদ জামশেদ পীর সারাজীবন অশুভ শক্তির বিরুদ্ধে লড়াই করেছেন ।  লড়াই আমিও করেছি ।  আমি আমার উস্তাদ জামশেদ পীরের কাছে যা শিখেছি তাই শ্যামলকে শিখাচ্ছি ।  শ্যামল ?  
জ্বী স্যার ,  বলেন । 
আমি সালমার একটি ভৌতিক  অভিজ্ঞতার কথা  শুনছি ।  হ্যাঁ ।  এবার  বল সালমা ।  বলে পিকদানীতে পানের  পিক ফেললেন অধ্যাপক মোশাররফ ।  
সালমা একবার শ্যামলের দিকে তাকিয়ে বলল ,  স্যার , আমি কি প্রথম থেকে বলব ? 
না ,  না ।  যেখানে শেষ করেছিলে সেখান থেকে বল ।  
স্যার ,   আমি দেখলাম ,  রাবেয়া চাচী টেবিলের ওপর ঝুঁকে  ঢাকনা তুলে ভাত - তরকারি দেখছেন ।  পরনে সাদা শাড়ি ।  শাদা ব্লাউজ ।    আর ওই গন্ধটাও  তীব্র হয়ে উঠেছে । 
ঠিক কিসের গন্ধ বল তো ?  
বেলিফুলের গন্ধ স্যার । 
তারপর ?  
তারপর রাবেয়া চাচী মিলিয়ে গেলেন ।  ভয়ে আমার হাত - পা হিম হয়ে আসছিল ।  আমি তাড়াতাড়ি বিছানায় শুয়ে পড়ি ।   তারপর  কখন  ঘুমিয়ে পড়ি ।  স্যার ? 
বল ।  
রাবেয়া চাচী একবার আমাদের গ্রামে গিয়েছিলেন ।  আমি তখন ক্লাস এইটে পড়তাম ।   রাবেয়া চাচীর খোঁপায় বেলিফুলের মালা দেখেছি ।  বেলিফুল রাবেয়া চাচীর   প্রিয় ।  আর রাবেয়া চাচী  সব সময় সাদা শাড়ি আর সাদা ব্লাউজ পরতেন ।  
হুমম । 
স্যার ,  সিকদারবাড়িতে আমার ভয় হয় ।  সালমা বলল ।  
হুমম ।  কাল রাতে তুমি যা দেখেছো তাতে  ভয়  তো পাবেই  ।  বলে অধ্যাপক মোশাররফ ঝুঁকে একটা কৌটো তুলে নিয়ে ঢাকনা  খুলে ভিতর থেকে কী একটা বের করে সালমার হাতে দিয়ে বললেন ,  এটা রাখ ।  আজই  কাইতন দিয়ে বেঁধে কোমরে পড়বে ।  বলে সালমাকে ছোট্ট একটি রুপার তাবিজ দিলেন ।   
তাবিজটা নিতে নিতে  সালমা জিজ্ঞেস করে ,  স্যার ,  রাবেয়াচাচী সত্যি কি এসেছিলেন ? 
মনে তো হয় ।   তবে এরপর ভয় পেলে তুমি সোজা আমার এখানে  চলে এসো কেমন ।  
আচ্ছা ,   স্যার ।  
বাড়ি ফিরে সালমা দেখল আজীজ চাচা বাড়ি নেই ।   ও বাথরুমে যায় ।   ( কাইতন কিনে এনেছিল ও )  কালো কাইতনে বেঁধে কোমরে তাবিজটা পড়ল ।  মুহূর্তেই কোমর থেকে সারা শরীরে একটা  উষ্ণ অনুভূতি  ছড়িয়ে যায় ।  আর শরীরটা  অবশ লাগে ।  এর পর ওর সারা শরীর  ঘামতে থাকে ।  সালমা অবাক হয়ে তাকিয়ে দেখে  বাথরুমের  পলেস্তরা খসে খসে পড়ছে ।  ভূমিকম্প ?  তখনও দিনের আলো ছিল ।  বাথরুমের ঘুলঘুলিতে হলুদ আলো ।  নীচে কবরখানার গাছপালায় চিৎকার করে কাক ডাকছে ।  সেই সঙ্গে একটা  কুকুরের ভয়ঙ্কর চিৎকার শোনা যাচ্ছিল  .  .  .  
 আজীজ চাচা সন্ধ্যার ঠিক আগে আগে  বাড়ি  ফিরলেন  । আজীজ চাচার চোখ লাল দেখে সালমা ভয় পেল ।  ফরসা মুখটি কেমন আগুনের মতন গনগনে হয়ে আছে ।  কর্কস কন্ঠে আজীচ চাচা জিগ্যেস করলেন ,  তুই  কখন বাড়ি ফিরছোস ?  সত্যি কইরা ক । 
কলেজ ছুটির পর চাচা । 
তাইলে এত কাক ডাকে ক্যান ?  
কেমনে কই । 
সত্য কইরা ক ,  কই গেছিলি ?  সত্য কথা না কইলে রক্ত বমন কইরা মরবি কইলাম ।  
আমি কোথাও যাই নাই চাচা । 
তাইলে সিকদার বাড়িত কে আইছিল ক ?  কালা কুত্তায় এত ডাক পারে  ক্যান ? 
কেউ আসে নাই চাচা ।  
সত্য কইরা ক ।  নাইলে রক্ত বমন কইরা মরবি । 
সত্য কথা বলতেছি চাচা ।  
বুঝছি ।  যা ।   অখন ঘরে যা ।  
সালমা দ্রুত পায়ে ঘরে ফিরে আসে ।  ভয়ে কাঁপতে থাকে ।  কী করবে বুঝতে পারছে না ।  সন্ধ্যা হয়ে আসছিল ।  ঘরে অন্ধকার জমে উঠছিল ।  শরীর তখনও ঘামছিল ।  শরীর জুড়ে কেমন  একটা শিরশিরে অনুভূতি ।  ঘরে আতরে গন্ধ টের পেল ও ।     মনে হল ঘরে ও একা না ।  আরও কেউ আছে ।  যাকে সালমা দেখতে পাচ্ছে না ।  সালমা টের পায় - আজীজ চাচা কই বেড়িয়ে গেলেন ।  অন্ধকারে বসে ছিল সালমা  ।  অবশ্য তেমন ভয় লাগছিল না ওর ।  
তারপর কখন ঘুমিয়ে পড়ে ও । 
তারপর ঘুমটা যখন ভাঙল -  জানালায়  জ্যোস্নার ধবধবে আলো দেখতে পেল ও ।  জ্যোস্নার রাতটা নির্জন আর শুনশান করছিল  ।  ঠিক তখনই নীচের কবরখানার গাছপালায় একসঙ্গে অনেক কাক ডেকে ওঠাল ।  সালমা বিছানা থেকে ওড়নাটা বুকে জড়িয়ে দ্রুত পায়ে  বারান্দায় চলে আসে ।  কবরখানা চাঁদের আলোয় ভেসে যাচ্ছে ।   নীচে একটা কড়ুই গাছের দিকে চোখ যেতেই সালমার সারা শরীর হিম হয়ে যায় ।  কড়ুই গাছের নীচে রাবেয়া চাচী দাঁড়িয়ে আছেন ।  পরনে  সাদা শাড়ি ,  সাদা ব্লাউজ ।  খোঁপায় বেলিফুলের মালা ।   রাবেয়া চাচীর পাশে  আজীজ চাচা দাঁড়িয়ে ।  আর সামনে একটা কালো কুকুর বসে ।  হঠাৎ  রাবেয়া চাচী মুখ তুলে বারান্দার দিকে তাকায় ।  তারপর হাত তুলে আজীজ চাচাকে দেখায় ।  
আজীজ চাচা বারান্দার দিকে  তাকালেন ।   
সালমাকে কে যেন বলল ,  এখুনি এখান থেকে পালাও ।  সালমা ঘুরে এক ছুটে পরপর  দুটো ঘর পেরিয়ে সিঁড়ির কাছে পৌঁছে যায় ।  
তারপর কখন ঘোরের মধ্যে নীচের  উঠানে  নেমে  সদর দরজা খুলে রাস্তায় । 
দৌড়াতে দৌড়াতে পিছনে কুকুরের হিংস্র চিৎকার শুনতে পেল সালমা  ।  ও  পিছন দিকে না তাকিয়ে  প্রাণপন দৌড়াতে থাকে  ।  বুকের ওপর থেকে কখন ওড়না খসে গেছে ।  ও টের পায় পিছনে  একপাল কুকুর ওকে  তাড়া করছে ।  উর্ধ্বশ্বাসে  দৌড়াতে  দৌড়াতে কখন ও  রেললাইন পেরিয়ে ঘোষপাড়ায় পৌঁছে যায় ।  
অধ্যাপক মোশাররফের বাড়ির সদর দরজা খোলা ছিল ।  
বাগানে দাঁড়িয়েছিল শ্যামল ।  বলল ,  জলদি এসো ।  বলে শ্যামল দ্রুত সদর দরজা লাগিয়ে দিল ।  
সদর  দরজার ওপাশে কুকুরগুলি ডাকছিল ।   
অধ্যাপক মোশাররফ বারান্দায় দাঁড়িয়ে ছিলেন ।  বললেন ,  এসো ,   সালমা । 
সালমা ভীষণ হাঁপাচ্ছিল ।  বলল ,  স্যার । 
অধ্যাপক মোশাররফ হাত তুলে বললেন ,  জানি ।  এসো ।  বলে ঘুরে দাঁড়ালেন ।  
প্রাচীরের ওপাশে কুকুরগুলি তখনও ভয়ঙ্কর ভাবে ডাকছিল ।  একটু পর দেয়ালের ওপর  কী যেন ভয়ানক শব্দে আছড়ে পড়ল ।  মাটির কেঁপে উঠল ।  বাগানের গাছপালা ভীষণ কাঁপছে ।  যেন ঝড় উঠেছে । 
অধ্যাপক মোশাররফ বললেন ,  ওটা ভিতরে ঢুকতে পারবে না ।  তোমার সঙ্গে তাবিজ থাকায় পিশাচটা তোমার কোনও ক্ষতি করতে পারে নি । 
সালমা স্বস্তি বোধ করে । তবে আতঙ্কে হিম হয়ে ছিল । 
পিছনে বারান্দায় বসে অধ্যাপক মোশাররফ  বললেন ,  বোস ,  সালমা । 
সালমা বসল ।  তখনও হাঁপাচ্ছিল ।  
শ্যামল ওকে এক গ্লাস পানি এনে দিয়ে পাশে বসল ।  
সালমা ঢকঢক করে পানি খেল ।  
অধ্যাপক মোশাররফ  বললেন ,  শোন সালমা ।  তোমার এখন সব জানা দরকার ।  সেদিন তোমায় বলিনি তুমি ভয় পাবে বলে ।   আজীজ সিকদার -  এর বাবা হানিফ সিকদার শবসাধনা করতেন ।  
কি সাধনা করতেন স্যার ?  
শবসাধনা ।  তার কারণও ছিল ।  হানিফ সিকদার -  এর  স্ত্রী - অর্থাৎ আজীজ সিকদার - এর মা রওশন ছিল ভীষণ সুন্দরী ।  আজীজ সিকদার -  এর বয়স যখন বারো বছর সে সময় তার মা রওশন  মারা যায় ।   স্ত্রীর শোকে  হানিফ সিকদার যাকে বলে একেবারে উন্মাদের মতন অবস্থা  ।  রওশনকে বাড়ির পিছনে কবর দেওয়া হয় ।  কবরখানাটি তো তুমি দেখেছো না ? 
সালমা বলল ,  জ্বী  ,  স্যার ।  আমি  গ্রাম থেকে দূর্গাবাড়ি আসার পরই   সিকদার চাচা বললেন ,  বাড়ির পিছনে কবরখানা আছে ঐদিকে যাওনের  দরকার নাই ।   জায়গাটা ভালো না । 
শ্যামল বলল ,  হুমম ।  সাবধান করে দিয়েছে ।   
 অধ্যাপক মোশাররফ  বললেন ,  তো ,   হানিফ সিকদার তার স্ত্রীর কবরের কাছে বসে থাকত ।   হানিফ সিকদার তন্ত্রমন্ত্র জানত ।   সেসব তার  ছেলেকেও সে শিখিয়েছিল ।  যাই হোক ।  হানিফ সিকদার  একটা মারাত্মক ভুল করে বসে  । 
কী স্যার ? 
বলছি ।   আমার উস্তাদ জামশেদ পীর বলতেন -   মৃত  আত্মাকে জীবিত করতে নেই ,  তাদের মোকাম আলাদা ।  আল্লাহতালা যে নিয়ম করেছেন -  সে নিয়ম ভাঙতে নাই ।  আল্লাহতালার নিয়ম ভেঙে হানিফ সিকদার তাঁর স্ত্রীকে জীবিত করে ।  
ওহ্  । 
এবং সে আরেকটা ভয়ানক ভুল করে । 
কী স্যার  ?  
ইয়ে মানে ,  হানিফ সিকদার  তার স্ত্রীর সঙ্গে অন্তরঙ্গ হতে চায় ,  সে রকম করতে গেলেই হানিফ সিকদার - এর স্ত্রী রওশন অদৃশ্য হয়ে যায় এবং   হানিফ সিকদার   একটা কালো কুকুরে রূপান্তরিত হয় । ওই কুকুরই সিকদারবাড়ির পিশাচ !  
ওহ্  ।  
গতবছর তোমার রাবেয়া চাচী মারা গেলে আজীজ সিকদারও তার স্ত্রী কে জীবিত করে ।  তবে সে তার বাবার পরিনতি দেখে সাবধান ছিল ।  সে তার স্ত্রীকে   স্পর্শ করে না ।  এবার বুঝেছ ?  
জ্বী ,   স্যার । 
ওই কালো কুকুরটাকে এত দিন আমি কিছু বলিনি ।  পিশাচটা আজ আমার বাড়ি আক্রমন করল ।  কত বড় স্পর্ধা !  বলে অধ্যাপক মোশাররফ ঝুঁকে  তিনটে বর্শা তুলে নিলেন ।  তারপর উঠে দাঁড়িয়ে বললেন ,  এখন চল ,   পিশাচটাকে কবরে ফেরৎ দিয়া আসি ।  
কোথায় যাবেন স্যার ?  সালমা অবাক হয়ে জিজ্ঞেস করে ।  
শ্যামল বলল ,  সিকদারবাড়ি ।  
সালমা কেঁপে উঠল । 
ওরা তিনজন যখন রাস্তায় নামল ততক্ষণে চারিদিকে ভোরের নরম আলো ফুটে উঠেছে  । 
সিকদারবাড়ি নির্জন হয়েছিল ।  কবরখানায় গাছপালায় নর ,  আলো ছড়িয়েছিল ।  কাকপাখি ডাকাডাকি শুরু করেছে ।  
অধ্যাপক মোশাররফ হাত তুলে বাঁশঝাড়ের ফাঁকে  দুটি কবর বললেন ,  ওই যে দেখছ ,  কবরের মাটি তোলা । 
দৃশ্যটা দেখে সালমা কেঁপে ওঠে ।  ঠিক তখনই  একটা বহেরা গাছের ওপাশ থেকে সেই কালো কুকুরটা বিদ্যুৎ বেগে ছুটে এল ।  
অধ্যাপক  মোশাররফ  বর্শা ছুড়ে মারলেন ।   
 বর্শা বিদ্ধ কুকুরটি  ভয়ানক আর্তনাদ করে উঠে মাটিতে পড়ে যায় ।  তারপর মৃতদেহ থেকে  কুন্ডলী পাকিয়ে সাদা ধোঁওয়া ওঠে ।  দেখতে দেখতে মৃতদেহটা কুঁচকে  ছাই হয়ে যায় । 
কাঠবাদাম গাছের ওপাশ থেকে কী একটা শূন্যে ভেসে আসছে ।  রাবেয়া চাচী !    পরনে  সাদা শাড়ি ।  খোঁপায় বেলিফুলের মালা ।  চুল ঝুলছে মাটির ওপর ।  
অধ্যাপক  মোশাররফ বর্শা ছুড়ে মারলেন ।  
বর্শাটা রাবেয়া চাচীর মাথায় গেথে যায় ।  রাবেয়া চাচী  ভয়ানক আর্তনাদ করে উঠে মাটিতে পড়ে যায় ।  তারপর মৃতদেহ থেকে  কুন্ডলী পাকিয়ে সাদা ধোঁওয়া ওঠে ।  দেখতে দেখতে মৃতদেহটা কুঁচকে  ছাই হয়ে যায় । 
সালমা অবাক হয়ে দেখে কবর দুটির দুপাশ থেকে মাটি ঝরে কবরের গর্ত দুটি ঢেকে যাচ্ছে  । 
সালমা চারপাশে তাকায় ।  তারপর জিজ্ঞেস করে ,  আজীজ চাচা কোথায় স্যার ?  
অধ্যাপক মোশাররফ  আশেপাশে তাকিয়ে বললেন ,  হয়তো  কোথাও লুকিয়ে আছে ।  তার সঙ্গে আমার পরে মোকাবেল হবে ।    এখন চল । আপাতত কাজ শেষ ।  
ওরা ঘাস আর শুকনো পাতা মাড়িয়ে হাঁটতে থাকে । সালমা আড়চোখে শ্যামলের মুখের দিকে তাকায় ।  শ্যামলের মিষ্টি শ্যামলা মুখে ভোরের আলো এসেছে পড়েছে ।  ওর হাত ধরতে ইচ্ছে করছিল সালমার ।  
ওরা যখন কবরখানা থেকে বেড়িয়ে রাস্তায় উঠে এল ততক্ষণে রোদ উঠে গেছে । 
 প্রথম পর্ব সমাপ্ত  .  .  . 


                    




সোয়াচ অভ নো গ্রাউন্ড এবং বাংলাদেশের একজন সৌখিন প্রাণিবিজ্ঞানী

  মানচিত্রে বঙ্গোপসাগরে সোয়াচ অভ নো  গ্রাউন্ড -  এর অবস্থান  । বঙ্গোপসাগরে এই অঞ্চলে তিমিমাছ দেখতে পাওয়া যায় !    যেসব বাংলাদেশি ডানপিটে শীত - গ্রীষ্ম নির্বিচারে দাপিয়ে বেড়ান অরণ্যপাহাড়সমুদ্র -  তাদের কাছে এ তথ্যটি মোটেও বিস্ময়কর নয়  এবং তাদের কাছে   ‘ সোয়াচ অভ নো গ্রাউন্ড ’  -  এই আলংকারিক বাক্যটি মোটেও অপরিচিত নয় ।  এদের অনেকেই এরই মধ্যে ফিশিংবোটে চেপে সেই সবজে - নীল জলের মনোরম জলজ রাজ্যে  ঢুঁ মেরেও এসেছেন; ফ্লিকারে অবিশ্বাস্য সব ছবি আপলোডও  করেছেন ।   সোয়াচ অভ নো গ্রাউন্ড সম্বন্ধে বাংলাদেশের গুটিকয়েক পত্রপত্রিকায়ও লেখালেখি হয়েছে;  বিশেষ করে ২০০৭ সালে ডেইলি স্টার -  এ আসরা রেজা চৌধুরীর  দুটি রিপোর্ট ।  এবং এর পরের বছর অর্থাৎ ২০০৮ সালে ডেইলি স্টার - এর রিপোর্টার   আহমেদি হুসেন -  এর  ‘ দ্য বে অভ ওয়ানডার ’  শিরোনামে একটি ছবি সম্বলিত অত্যন্ত  চিত্তাকর্ষক  রিপোর্ট পাঠককে বিস্মিত করে থাকবে ।  তবে বাংলাদেশের বেশিরভাগই মানুষের  কাছেই আজও  বঙ্গোপসাগরের  সোয়াচ অভ নো গ্রাউন্ড একেবারেই অপরিচিত ।  এই বিষয়টি অত্যন্ত বেদনাদায়ক  ।  একুশ শতকে পৌঁছে এতটা অসচেতনা কি মানায়  ?  কাজেই  সোয়াচ অভ নো গ্রাউন্ড সম্বন্ধে সচেতন করতেই  এই পোস্ট । সোয়াচ অভ নো গ্রাউন্ড এর মানচিত্র ।   এর নীচে রয়েছে প্রায় ১৪ কিলো মিটার চওড়া উপত্যকা ।  সুন্দরবনের  দুবলার চর থেকে যার দূরত্ব ৩০ কিলোমিটার । সোয়াচ অভ নো গ্রাউন্ড আসলে বঙ্গোপসাগরের তলায় একটি গভীর উপত্যকা  বা মেরিন ভ্যালি ।  একে আন্ডার ওয়াটার ক্যানিয়নও বলা হয় ।  সোয়াচ অভ নো গ্রাউন্ড  এ প্রচুর মাছ পাওয়া যায় ।   জেলেরা  ফিশিংবোট আর মাছধরার  ট্রলার করে  সোয়াচ অভ নো গ্রাউন্ড এ মাছ ধরতে যায় ।  বিশেষ করে বাংলাদেশের সেরা চিংড়ির ঘের তো ওই সোয়াচ অভ নো গ্রাউন্ড এই ।  জেলেরা  ওখানে গিয়ে দেখে যে পানির রং কেমন আলাদা ।  জেলেরা  ঠিকই জানে যে জায়গাটা  অনেক গভীর ।  কিন্তু এর তলায় যে একটি গভীর উপত্যকা রয়েছে তা তাদের জানার কথা না  ।  তারা   ডলফিন দেখে ,  পপাস  ( এক ধরণের ছোট ডলফিন )  দেখে ।  কখনও তিমিও দেখে ।  এই তাদের নিত্যদিনের অভিজ্ঞতা ।   সমুদ্রের নীচে উপত্যকা ।  বঙ্গোপসাগরের  সোয়াচ অভ নো গ্রাউন্ড - এর নীচের দৃশ্য অনেকটা এমনই ।  এই গভীরতার কারণেই সোয়াচ অভ নো গ্রাউন্ড - এ চিংড়ি ও অন্যান্য মাছের আড়ত ।  উপত্যকার  গভীরতা  এবং পর্যাপ্ত  মাছের জন্যই  সোয়াচ অভ নো গ্রাউন্ড - এ ডলফিন ,  পপাস এবং    তিমির আনাগোনা ।  বঙ্গোপসাগরে ডলফিন -  এর উপস্থিতি মেনে নিলেও  বাংলাদেশের অনেকেই বঙ্গোপসাগরে  তিমির ব্যাপারটা  অবশ্য বিশ্বাস করেন না ! কিন্তু ওই অঞ্চলের নাম কেনSwatch of no ground বা SONG  ?   এবং কারাই - বা ওই অদ্ভূত নাম দিয়েছিল ? অনেকদিন আগে  ব্রিটিশরা সোয়াচ অভ নো গ্রাউন্ড নামটি দেয় ।   এর কারণ আছে ।  সোয়াচ অভ নো গ্রাউন্ড    যেখানে শুরু সেখানে হঠাৎ করেই  পানির গভীরতা বেড়ে গেছে ।  কাজেই পানির রঙও গেছে  বদলে  ।  সোয়াচ নামকরণের এই কারণ ।   স্যাম্পল হিসেবে কাটা কাপড়ের টুকরোর নাম সোয়াচ   হলেও  এখানে রঙের পার্থক্য প্রধান বিষয় ।   আর  ব্রিটিশরা সোয়াচ অভ নো গ্রাউন্ড কে  অতল ভেবেছিল বলেই  ‘ নো গ্রাউন্ড ’  বলেছে ।  সোয়াচ অভ নো গ্রাউন্ড  - এ  বঙ্গোপসাগরের  পানির গভীরতা হঠাৎ করেই  ২০ থেকে ৫০ মিটার নেমে গেছে বলে পানির রং বদলে গেছে ।  আসলে  সোয়াচ অভ নো গ্রাউন্ড - এই   গঙ্গা নদীর শেষ পরিনতি ।  স্যাটেলাইট থেকে রঙের পার্থক্য দেখা যায় ।   এই   ছবিটি তুলেছেন সাব্বির ফেরদৌস ।  তাঁকে আন্তরিক কৃতজ্ঞতা জানাই ।  সোয়াচ অভ নো গ্রাউন্ড -  এর  গভীরতা ব্রিটিশরা  মাপতে পারেনি ।  বর্তমানে বিজ্ঞান অনেক এগিয়েছে ।   হোসেইন জামাল তারই ভিত্তিতে বাংলাপিডিয়ায়  লিখেছেন :  সোয়াচ অভ নো গ্রাউন্ড  এর সর্বমোট এলাকা প্রায় ৩ , ৮০০ বর্গকিলোমিটার ।  গভীরতা ১০ মিটার থেকে ১০০ মিটার ।  তবে  এর ৭০ %  এর গভীরতা ৪০ মিটার -  এর বেশি ।  এর তলায় রয়েছে কাদা মোশানো বালি ।  এর ঘনত্ব প্রায় ১৬ কিলোমিটার !  সোয়াচ অভ নো গ্রাউন্ড  - এ বটলনোজ বা বোতলনাকি  ( এই নামটি আমি দিলাম )  ডলফিন ।  বোতলনাকি  ডলফিনের এই ছবিটি  তুলেছেন বাংলাদেশে ডলফিন গবেষনার পথিকৃৎ সৌখিন প্রাণি বিজ্ঞানী রুবাইয়াৎ মনসুর মুগলি ।   সোয়াচ অভ নো গ্রাউন্ড এর সঙ্গে বাংলাদেশের যে প্রকৃতিপ্রেমি মানুষের নামটি  জড়িত তিনি হলেন :  রুবাইয়াৎ মনসুর  ( মুগলি )  ।  সামুদ্রিক স্তন্যপায়ী প্রাণিদের গবেষনায়  তাঁর ভূমিকা অনন্য ।  এবং আমি মনে করি তাঁর অক্লান্ত পরিশ্রম এবং গবেষনা সম্বন্ধে বাংলাদেশের তরুণ প্রজন্মর জানা দরকার  ।   রুবাইয়াৎ মনসুর  কে বরাবরই সুন্দরবন বড় টানত ।  সুন্দরবনে তাঁর বাবার ট্যুরিস্ট বোট ছিল ।  নব্বুয়ের দশকে রুবাইয়াৎ মনসুর  ওয়াইল্ড লাইফ ফটোগ্রাফার হিসেবে কাজ শুরু করেন ।  তিমি !   ‘ সোয়াচ অভ নো গ্রাউন্ড ’  এ !   ছবি তুলে ছেন সাব্বির ফেরদৌস ।   ছবিটির সূত্র :   সৌভাগ্যক্রমে ২০০২ সালে   রুবাইয়াৎ মনসুর এর  সঙ্গে  প্রাণিবিজ্ঞানী ব্রায়ান স্মিথ  - এর পরিচয় হয় ।  ডক্টর স্মিথ  বাংলাদেশের উপকূলে ইরাবতী ডলফিনের খোঁজে  এসেছিলেন  ।  ২০০২ সালেই প্রথম জানা গেল যে গঙ্গা নদীর ডলফিন  -  যা শুশুক নামে পরিচিত -  তার পাশাপাশি বাংলাদেশে  ইরাবতী ডলফিনও রয়েছে ।  এরপর রুবাইয়াৎ মনসুর  নিজস্ব উদ্যোগে গবেষনা আরম্ভ করেন ।  মনসুর  ২০০৪ সালের মধ্যেই র সুন্দরবনের দক্ষিণের  উপকূলের প্রায় ৫০ কিলোমিটার অনুসন্ধান চালিয়ে জানতে পারেন যে ডলফিন ,   পপাস এবং তিমি বাংলাদেশের জলসীমাকে  সমৃদ্ধ করে রেখেছে ! পরপাস ।  এরা  ডলফিন ও তিমি পরিবারের ছোট সামুদ্রিক প্রাণি ।  তবে পপাস ডলফিনের মতন দেখতে হলেও এর বৈশিষ্ট্যে ডলফিনের চাইতে অনেকই আলাদা ।  তবে নাবিক ও জেলেরা ছোট ডলফিন বলতে পপাসই বোঝায় ।  পপাস এরর ঠোঁট ছোট আর দাঁত কোদাল আকৃতির এবং সমতল ।  যেখানে ডলফিন  - এর দাঁত কৌনিক ।  প্রাণিবিজ্ঞানী ব্রায়ান সুন্দরবন উপকূলে মনসুর  এর তোলা   ডলফিন ,  পপাস এবং তিমির ছবি দেখে মনসুর  কে সামুদ্রিক স্তন্যপ্রাণি নিয়ে কাজ করতে বলেন ।  প্রাণিবিজ্ঞানী ব্রায়ান বলেন যে  মনসুর  - এর  মতো তরুণ বাংলাদেশিদের বাংলাদেশের প্রাকৃতিক বৈচিত্র রক্ষায় এগিয়ে আসা উচিত ।   তিমি  ।   ‘ সোয়াচ অভ নো গ্রাউন্ড ’  এ !   এটি ব্রাইডেস তিমি । এই ছবির কপিরাইট ইন্দ্রনীল কিশোর -  এর । এরপর আর রুবাইয়াৎ মনসুর পিছন ফিরে তাকাননি ।  তিনি  বাংলাদেশ সিটেইসান ডাইভারসিটি প্রজেক্ট বা বিসিডিপি প্রতিষ্ঠা করেন ।  বড় স্তন্যপায়ী প্রাণিকে প্রাণিবিজ্ঞানীরা সিটেইসান বলে থাকেন ।  সে যাই হোক ।  এরপর মনসুর ২০০৫ সালে সুন্দরবন উপকূলে বোতলনাকি  ( বটলনোজ  )  ডলফিন - এর ফটো আইডেন্টিফিকেশন  - এর কাজ আরম্ভ করেন ।  এই কাজ করতে গিয়ে মনসুর ক্রমশ  জানতে পারেন যে মংলার কাছে  প্রায় ৪০ কিলো জুড়ে অবাধ নীলাভ জলে প্রচুর বোতলনাকি ডলফিনের  ।  তবে এরা ফিশিং ট্রলারের কাছে আসে বলে  বোটের ব্লেডে প্রায়শই পাখনা কেটে যায় ।     এই বোতলনাকি ডলফিন - অধ্যূষিত নীলাভ জলই   ‘ সোয়াচ অভ নো গ্রাউন্ড ’   নামে পরিচিত !  মনসুর  ২০০৮ সালে ডেইলি স্টার - এর রিপোর্টার   আহমেদি হুসেন কে বলেন :  in fact ,  a thriving ground for the whales and dolphins for its unique makeup .     আমি আগেই বলেছি যে -  ‘ সোয়াচ অভ নো গ্রাউন্ড ’  -  এর অতল গভীরতাই এবং মাছের আধিক্যই ডলফিন পপাস আর  তিমিকে টেনে এনেছে ।  আসলে সোয়াচ অভ নো গ্রাউন্ড  ডলফিন পরপাস ও  তিমির হটস্পট ।   ‘ সোয়াচ অভ নো গ্রাউন্ড ’   পৃথিবীর একমাত্র সোয়াচ যেখানে এই তিনটি সামুদ্রিক স্তন্যপ্রাণি একসঙ্গে দেখা যায় !  সোয়াচ অভ নো গ্রাউন্ড  এ ব্রাইডেস তিমি ।   ( এই ছবির কপিরাইট ইন্দ্রনীল কিশোর -  এর )  সোয়াচ অভ নো গ্রাউন্ড  এ ব্রাইডেস তিমিই  বেশি ।  তবে   মাছ ধরার ট্রলার থেকে ছোড়া জালে এরা আহত হয় ।  এই ছবি তে দেখা যাচ্ছে জাল তিমির লেজের  মাংসের বেশ গভীরে ঢুকে গেছে ।    ‘ সোয়াচ অভ নো গ্রাউন্ড ’  এ জেলেদের আরও সতর্ক হওয়া দরকার ।  উৎসর্গ :  বাংলাদেশে ডলফিন গবেষনার পথিকৃৎ সৌখিন প্রাণি বিজ্ঞানী রুবাইয়াৎ মনসুর মুগলি ।  এছাড়া তথ্য ও ছবির জন্য ডেইলি স্টার এর প্রতিবেদক আসরা রেজা চৌধুরী ,  আহমেদি হুসেন; ফটোগ্রাফার সাব্বির ফৌরদোসকে কৃতজ্ঞতা জানাচ্ছি ।     ‘ সোয়াচ অভ নো গ্রাউন্ড ’ এর আরও কিছু ছবিছবি ।  ইন্টারনেট ।  তথ্যসূত্র :  http :  /  / en . wikipedia . org / wiki / Bay _ of _ Bengalhttp :  /  / www . flickr . com / photos / jexca / 4364265679 / 






লাউয়াছড়া জাতীয় উদ্যানের ওপর দুটি ভিডিও


 
লাউয়াছড়া জাতীয় উদ্যানটি রয়েছে মৌলভীবাজার জেলার কমলগঞ্জ উপজেলায় ।  এই উদ্যানের বেশির ভাগ গাছপালাই চিরসবুজ বলে এটি একটি চিরহরিৎ অরণ্য ।   এই ধরণের  চিরসবুজ অরণ্য  দেখা যায় নাতিশীতোষ্ণ অক্ষাংশে ।  একই সঙ্গে লাউয়াছড়া জাতীয় উদ্যানটি বৃষ্টিবন বা রেইন ফরেস্ট ।  কারণ সারা বছরই এখানে প্রচুর বৃষ্টিপাত হয় ।  উদ্যানের গাছগুলি অনেক উঁচু ।  এর কারণ  সূর্যের আলোর  জন্য গাছগুলোর  প্রতিযোগিতা ।   রেইন ফরেস্টটির আয়তন ১২৫০ হেক্টর ।  ১৯৯৭ সালে বাংলাদেশ সরকার লাউছড়ার চিরসবুজ বৃষ্টিবনকে জাতীয় উদ্যান ঘোষনা করে ।  বাংলাদেশের মানচিত্রে মৌলভীবাজা জেলার কমলগঞ্জ উপজেলার অবস্থান ।  এখানেই লাউয়াছড়া জাতীয় উদ্যানটি অবস্থিত । ১৯২৫ সালে তৎকালীন ব্রিটিশ সরকার লাউয়াছড়ায় বৃক্ষায়নের উদ্যেগ নেয় ।  তারই ফলাফল লাউয়াছড়ার জাতীয় উদ্যান ।  কমলগঞ্জ উপজেলার মানচিত্রলাউয়াছড়ায় অনেক দূর্লভ প্রজাতির প্রাণি রয়েছে ।  এর মধ্যে উল্লেখ্যযোগ্য হল উল্লুক । একটি পূর্ণবয়স্ক পুরুষ উল্লুক ।  সৌজন্য Gibbon Research Lab . http :  /  / www . gibbons . de / main / photo . htmlলাউয়াছড়া জাতীয় উদ্যানটি কমলগঞ্জ উপজেলায় হলেও শ্রীমঙ্গল থেকে এর দূরত্ব মাত্র সাত কিলোমিটার হওয়ায় অধিকাংশ পর্যটকই শ্রীমঙ্গল থেকেই  লাউয়াছড়া যান ।  শ্রীমঙ্গল - কমলগঞ্জ রেলপথ লাউয়াছড়ার বুক চিরে চলে গেছে ।  এই ছবিটি  তুলেছেন  সৌম্য  ( সম্ভবত ইনি সামুর ব্লগার )  ।  যাহোক ।  ছবিটি ব্যবহারের অনুমতি নিয়ে নিলাম  .  .  .  http :  /  / www . flickr . com / photos / saeed _ shoummo / 4125300056 / লাউয়াছড়া জাতীয় উদ্যানের ওপর নির্মিত  দুটি ভিডিওতথ্যসূত্র :  লাউয়াছড়া বাংলা উইকিপিডিয়া http :  /  / www . gibbons . de / main / photo / 08hool . html






গল্প :  প্রোফেসর আশরাফির নেতৃত্বে এবারের অভিযান বঙ্গপোসাগরের  সোয়াচ অভ নো গ্রাউন্ড - এ



                        তানিয়া তাবাসসুম ল্যাবে ঢুকেই বলল -   সং থেকে ঘুরে এলাম ! উফ !  দারুন যায়গা । 
সং থেকে মানে ?   প্রফেসর আশরাফিকে  ছোট্ট একটি স্টার স্ক্র ডাইভার এগিয়ে দিতে দিতে শান্ত জিজ্ঞেস করল  ।  ল্যাবের পনেরো ফুট টেবিলের ওপর একটা দশ ফুট একটা পি . এস বা পোর্টেবল সাবমেরিন  ।  পুরোটাই ট্রান্সপারেন্ট ।   প্রফেসর আশরাফি সেটির ওপর  ঝুঁকে কাজ করছেন ।  
তানিয়া বলল ,  হ্যাঁ   সং ।  SONG - এর মানে - Swatch of No Ground .  জায়গাটা বঙ্গপোসাগরে ১৪ কিলোমিটার ওয়াইড একটা ডিপ সি ক্যানিয়ন ।  পানির  রং উফ কী বলব !  সবজে নীল !  অসাম ।  আর  সোয়াচ অভ নো গ্রাউন্ড - এ  ডলফিনও আছে ।  
ডলফিন ! 
প্রোফেসর আশরাফি বললেন ,  শান্ত ,  আসলে সং বা  সোয়াচ অভ নো গ্রাউন্ড হল আন্ডার ওয়াটার ডেলটা ।    ওটা এই ধর ১৩৪০ মিটার গভীর ।  আন্ডার ওয়াটার ডেল্টাকে সাবমেরিন ফ্যানও বলে ।    সোয়াচ অভ নো গ্রাউন্ড  - এর অবস্থান বেঙল ফ্যানে ।  হ্যাঁ ।  ওখানে ডলফিন আছে ।  বিশেষ করে বটলনোজ ডলফিন আর  প্যানট্রোপিকাল স্পটেড ডলফিন ।  
আশ্চর্য !  এসব আমরা  জানি না ! 
তানিয়া কাঁধ ঝাঁকিয়ে বলল ,  বাংলাদেশে অনেকেই জানে না ।  অথচ সুন্দরবনের  দুবলার চর থেকে মাত্র ৫০ কিলোমিটার ।  আমরা মাছধরার  ট্রলারে গেলাম ।  
ইস !  আমরা মিস করলাম ! 
তোমরা তো চাঁদপুর গেলে ।  নইলে যেতে পারতে ।   জান ,  সোয়াচ অভ নো গ্রাউন্ড এ  তিমিমাছ দেখেছি । 
তিমি ?  মানে ?   শান্ত আর ফারহান এর মুখ রীতিমতো হা হয়ে গেল ।  
হ্যাঁ ।  এনট্যাঙ্গলড হোয়েল ।  ডক্টর সিরাজি তো তাই বললেন ।  ডক্টর সিরাজি হলেন একজন জুলজিস্ট ।  আমার বাবার বন্ধু ।  
তিমি ?  সত্যি ? 
সত্যি না তো মিথ্যা ।  তানিয়া ঠোঁট ফোলালো ।  
প্রোফেসর আশরাফি বললেন ,  হ্যাঁ ।  সোয়াচ অভ নো গ্রাউন্ড - এ  তিমিও  আছে ।  আপাতত আমার কাজ শেষ ।  এবার  চল ।  ও ঘরে বসে কথা  ।  তানিয়া ,  তুমি আমাদের জন্য কফি করে নিয়ে আস ।  ফারহান ,   তুমি ওভেনে প্যাটিস গরম কর ।  
প্যাটিসে কামড় দিয়ে শান্ত  বলল ,  স্যার ।  চাঁদপুরে মর্মান্তিক দৃশ্য দেখলাম ।  জেলের পল্লিতে  রীতিমতো  হাহাকার পড়ে গেছে ।    মেঘনায় ইলিশ নেই ।  স্যার ,  এত শীঘ্রি ইলিশশূন্য হওয়ার কী কারণ ? 
কফিতে চুমুক দিয়ে প্রোফেসর আশরাফি বললেন ,  হুমম ।  কারণ নিশ্চয়ই আছে ,  সেটা  ভেবে বার করতে হবে ।  এবার শোন ।  মাস কয়েক আগে বিসিডিপি -  এর  একজন মেম্বার  ডক্টর গোলাম মোর্তোজা আমার সঙ্গে যোগাযোগ করেন ।  
কে স্যার ? 
ডক্টর গোলাম মোর্তোজা ।  বিশিষ্ট প্রানিবিজ্ঞানী ।  আমার বন্ধু ।  বিসিডিপি হল বাংলাদেশ সিটেসান ডাইভারসিটি প্রজেক্ট  ।  সিটেসান  হল বড় সামুদিক  স্তন্যপায়ী প্রাণি ।  যেমন  ডলফিন ,  তিমি এসব ।  তো ,   বিসিডিপি ২০০০ সাল থেকে  মোর্তোজার  নেতৃত্বে বঙ্গোপসাগরে বিশেষ করে সোয়াচ অভ নো গ্রাউন্ডে   ‘ সিটেসান ডাইভারসিটি ’  নিয়ে গবেষনা করছে ।  মোর্তোজা এজন্যে সোয়াচ অভ নো গ্রাউন্ড -  এর ম্যাপ তৈরি করছে ।   এ জন্যে সে  ইকো সাউন্ডডারর্স ইউজ করে ।  আসলে  .  .  .  মোস্ট ম্যাপস অভ দ্য ওশেন আর বেজড অন মেজারমেন্টস মেড বাই ইকো সাউন্ডারস ।  দি ইন্সট্রমেন্ট ট্রান্সমিটস আ ব্রাস্ট অভ টেন টু থার্টি কিলোহার্জ সাউন্ড অ্যান্ড লিসনস ফর দ্য ইকো ফ্রম দি সি ফ্লোর ।  এনি ওয়ে ,  মোর্তোজা সোয়াচ অভ নো গ্রাউন্ডে  একটি ডুবেজাহাজের ধ্বংসাবশেষ ট্রেস  ।  
কি ট্রেস করছেন বললেন ? 
ডুবোজাহাজের  ধ্বংসাবশেষ ।  ও আমাকে খোঁজ খবর নিতে বলল ।  আমি খোঁজখবর নিলাম ।  ১৮৬৩ সালে গ্যাডফ্লাই নামে একটা  ২১২ টনি   ব্রিটিশ গানবোট ঝড়ের কবলে পড়ে  বঙ্গোপসাগর ডুবে গিয়েছিল ।  সময়টা শেষ মুগল সম্রাট দ্বিতীয় বাহাদুর শাহর মৃত্যুর এক বছর পর ।  পরে নথিপত্রে দেখা যায় ওই জাহাজে করে ভারত থেকে ইংল্যান্ডে বিপুল পরিমান ধনরত্ন নিয়ে যাওয়া হচ্ছিল  ।  হিস্টোরিয়ানরা গ্যাডফ্লাই জাহাজের ধনরতত্ন নাম দেয়  ‘ গ্যাডফ্লাই ওয়েলথ ’  ।  তো দীর্ঘদিন ধরে ভারত ও মায়ানমার সরকার  ‘ গ্যাডফ্লাই ওয়েলথ ’   অনুসন্ধান করছে ।  বাংলাদেশ সরকারও এ বিষয়ে সচেতন ।    মোর্তোজা ওর ইকো সাউন্ডডারর্স এ সোয়াচ অভ নো গ্রাউন্ডে যে ডুবোজাহাজের  ধ্বংসাবশেষ ট্রেস করতে পেরেছে সেটা   ‘ গ্যাডফ্লাই ওয়েলথ ’   হতে পারে আবার নাও হতে পারে ।  অনেক দিন ধরে একটা  পোর্টেবল সাবমেরিন নিয়ে কাজ করছি ।  ওটা ১৩৪০ মিটার গভীরে যেতে পারবে ।  ভাবলাম কাজটা শেষ করে  ‘ গ্যাডফ্লাই ওয়েলথ ’  এর খোঁজে সোয়াচ অভ নো গ্রাউন্ডের  তল থেকে  ঘুরে আসব  ।  
ওহ !  কবে যাচ্ছেন স্যার ? 
আজ রাতেই রওনা দেবে ।  আমি প্রাইমিনিস্টার কে সব জানিয়েছি ।  আর্মির  একটা ট্রাক পোর্টেবল সাবমেরিন পৌঁছে দেবে কুয়াকাটা ।  ওখান থেকে সোয়াচ অভ নো গ্রাউন্ড একশ কিলো মিটার দক্ষিণ - পশ্চিমে । 
 কয়েকদিন পর  সকাল দশটায় শান্তর মোবাইলটা বাজল ।  তানিয়া তাবাসসুম ।  বলল ,   প্রফেসর আশরাফি ফোন করেছিলেন ।  আমরা সোয়াচ অভ নো গ্রাউন্ড - এ যাচ্ছি ।  মংলায় ডক্টর গোলাম মোর্তোজা আমাদের জন্য অপেক্ষা করবেন ।  তোমরা তৈরি থেকো ।  আমি  ঘন্টা খানেকের  মধ্যেই আসছি ।  
ওকে । শান্তর বুক দুলে উঠল । 
এখন শোন ।  নোট করে নাও -  কী কী নিতে হবে ।  বাইনুকুলার ,  বড় সানহ্যাট ,  সানস্ক্রিন ,  সানগ্লাস ,  ফুলহাতা সুতির শার্ট ,  টর্চলাইট ,   ফ্ল্যাশ লাইট ,  তোয়ালে টুথব্রাশ ,  পেস্ট ,  স্লিপিংব্যাগ ।  ক্যামেরা তো নেবেই ,  এছাড়া  নেবে ব্যাটারি চার্জার  ।  শুকনো খাবার আর ওষুধপত্র -  এই যেমন ,  স্যালাইন ,  এন্টাসিড প্লাস ,  প্যারাসিটামল ।   ওকে ? 
ওকে ? 
শান্ত ফোন অফ করে  ‘ ওহ ’  বলে লাফিয়ে উঠে ফারহানকে জড়িয়ে ধরে ।  
ঘন্টাখানেকের মধ্যেই কিয়া স্পোরটেজটা নিয়ে এল তানিয়া  । গাড়িতে ফারহান আর শান্ত ধরাধরি করে  একটা বড় বাক্স তুলল ।  
তানিয়া বলল ,  যা যা বলেছি ।   নিয়েছো ? 
হ্যাঁ ।  
তানিয়া মনিপুরী পাড়া থেকে সাংবাদিক মোশতাক আন্দালিব কে তুলে নিতে নিতে  বারোটা বাজল ।   সাংবাদিক মোশতাক আন্দালিব  বললেন , এবারের অভিযানের নাম কী ? 
তানিয়া বলল ,  এক্সডিশন  ‘ গ্যাডফ্লাই ওয়েলথ ’   । 
মানে ? 
মানেটা সবাই মিলে বুঝিয়ে দিল । 
প্রবীণ সাংবাদিকের চেহারা দেখার মত হল ।   
এই নিন ।   এবার এটা পড়ুন ।  বলেন প্রিন্টেড কাগজ দিল তানিয়া । 
কি এটা ?  
এটা ইন্টারন্যাশনাল কোস্টাল ক্লিনআপ ,  দি ওশ্যান কনসারভেন্সির কান্ট্রি কোঅর্ডিনেটর মুসতাসির মামুন ইমরান - এর লেখা এনট্যাঙ্গলড হোয়েল  হোয়েল হ্যাভ বিন সিন ইন সোয়াচ অভ নো গ্রাউন্ড  .  .  .  ওহ ! 
 তানিয়া যখন মংলা পর্যটন মোটেলে গাড়ি ঢোকাল তখন সন্ধ্যা ।  মোটেলের নাম :    ‘ পশুর ’  ।   পুরনো ধাঁচের দোতলা  ছিমছাম দালান ।  সামনের প্রশস্ত  রাস্তায় ধূসর সাফারি সুট পরে  এক মাঝবয়েসি ভদ্রলোক পায়চারি করছিলেন ।  মুখে পাকা দাড়িগোঁফ ।  চোখে বাইফোকাল  চশমা ।   
তানিয়া তাঁকে  জিজ্ঞেস করল ,  আপনি কি ডক্টর গোলাম মোর্তোজা ? 
হ্যাঁ ।  
আমরা  .  .  . মানে 
বুঝেছি ।  এসো ।  আমি তোমাদের জন্য রুম বুক করে রেখেছি ।  
তানিয়া সাংবাদিক মোশতাক আন্দালিব  কে বলল ,  ইনি ডক্টর গোলাম মোর্তোজা  ।  প্রফেসর আশরাফির বন্ধু ।   সামুদ্রিক বড় স্তন্যপায়ী প্রাণি নিয়ে গবেষনা করেন ।  
ও ।  তবে ডুবে যাওয়া  ‘ গ্যাডফ্লাই ওয়েলথ ’  এর সঙ্গে একজন প্রাণিবিজ্ঞানীর সম্পর্ক খুঁজে পেলেন না এই প্রবীণ সাংবাদিক ।  
কথা বলে বোঝা গেল ডক্টর গোলাম মোর্তোজা বেশ অমায়িক ।  
রাতে ডিনারের পর সবাই বারান্দায় বসল  ।  তানিয়া বলল ,  স্যার এই নিয়ে আমি সোয়াচ অভ নো গ্রাউন্ড - এ দ্বিতীয়বার যাচ্ছি ।  
ফাইন । 
গতবার আমি সোয়াচ অভ নো গ্রাউন্ড - এ এনট্যাঙ্গলড হোয়েল দেখেছি ।  
ডক্টর গোলাম মোর্তোজা মাথা নাড়লেন ।  তারপর ইংরেজিতে বললেন ,  দো রিভার সিসটেম অভ বাংলাদেশ হ্যাজ বিন আ সোর্স অভ দ্য গ্যানগেজ ডলফিনস সিন্স লং টাইম ,  বাট হোয়েল ইজ স্টিল আ ফেয়ারলি নিউ মামাল টু এনরিচ টেরোটোরিয়াল ফাউনাল বিউটি ।  তবে    সোয়াচ অভ নো গ্রাউন্ড - এ  তিমি চোখে পড়ে ।  এদের মধ্যে ব্রায়ডেস তিমিই বেশি ।  একে ফিন হোয়েল বা বালিন হোয়েলও বলে  ।  ওরা মেরু অঞ্চলের চেয়ে  ট্রপিকাল এবং নাতিশীতোষ্ণ উপকূলীয় পানি পছন্দ করে বেশি  ।  লম্বায় ৪০ থেকে ৫৫ ফুট ।  
ওজন ? 
ওজন ?  তা এই ধর ৯০ , ০০০ হাজার পাউন্ড । 
৯০ , ০০০ হাজার পাউন্ড ! 
হ্যাঁ ।  ৯০ , ০০০ হাজার পাউন্ড ।  পুরুষ ফিন তিমি সাধারণত কিছু ছোট হয় মেয়ে ফিন তিমির চেয়ে । 
ইন্টারেষ্টিং ।  
হ্যাঁ ।  ভাগ্য ভালো হলে কাল দুপুরের  পরে  সোয়াচ অভ নো গ্রাউন্ড - এ তিমি দেখতে পাবে ।  প্রথমে দেখবে সারফেসের ওপর ঝিরঝির পানি ছুড়ে মারবে ।  তারপর লেজ উচিঁয়ে সাগরের গভীরে ডাইভ দেবে ।   ইটস আ ইমপোজিং সাইট টু রিমেমবার ।  
সাংবাদিক মোশতাক আন্দালিব জিজ্ঞেস করলেন ,  কাল  দুপুরের আগেই সোয়াচ  এ পৌঁছে যাব বলছেন ?  
ডক্টর গোলাম মোর্তোজা  বললেন ,  হ্যাঁ ।  মংলা  থেকে সোয়াচ অভ নো গ্রাউন্ড ১২০ কিলোমিটারের মতন দক্ষিণ  ।  দুবলার থেকে অবশ্য  - 
কথা শেষ হল না তানিয়া বলল ,  ফিফটি ফাইভ কিলোমিটার ।  স্যার আমি গতবার দুবলার চর থেকে গিয়েছি  ।    
ও আচ্ছা । 
সাংবাদিক মোশতাক আন্দালিব জিজ্ঞেস করলেন ,  তা জার্নির হ্যাজার্ড কেমন ?  প্রথম যাচ্ছি ।  
ডক্টর গোলাম মোর্তোজা  হাসলেন ।  বললেন ,  একটু গরম লাগবে ।  
মোবাইল কি ডিসকানেক্ট হয়ে যাবে ? 
না ,  না ।  বোটে জেনারেটর আছে ।  মোবাইল  চার্জ করতে পারবেন ।  তবে বোটের    টয়লেটটি বেশ ছোটই ।  বলে তিনি হাসলেন । 
সাংবাদিক মোশতাক আন্দালিব  মুখ ফিরিয়ে নিলেন ।  তানিয়া মুখ চাপা দিল ।  শান্ত  কাঁধ ঝাঁকিয়ে  বলল ,   আমরা তো আর প্লেজার ট্রিপে বের হইনি  স্যার ।  প্রেফেসর আশরাফি  যখন এ অভিযান অ্যারেঞ্জ করেছেন ।  তখন রহস্য একটা আছেই  ।   
আলবৎ আছে ।  সাংবাদিক মোশতাক আন্দালিব বললেন ।  
ডক্টর গোলাম মোর্তোজা  বললেন ,  যাক ।   এবার শুয়ে পড়া যাক ।  কাল ভোর ৫টায় মধ্যেই উঠে  তৈরি থাকতে হবে ।  আর মংলাপোর্টে একটা সারপ্রাইজ আছে । 
সারপ্রাইজ ? 
হ্যাঁ । 
প্রফেসর আশরাফি ? 
না । 
তাহলে ? 
তাহলে কাল  পোর্টেই দেখতে পাবে ।  এখন ঘুমানো যাক ।  
ডক্টর গোলাম মোর্তোজা   উঠে চলে গেলেন ।  
 পরদিন ভোরে মংলা বন্দরে পৌঁছেই  সারপ্রাইসটা যে কী -  সেটা বোঝা গেল ।   কয়েক জন ছোট ছোট করে ছাঁটা চুলের স্বাস্থবান  লোক  ‘ মুরশিদ মিঞা ’  নামে একটি ফিশিং বোটের পাটাতনে  বোটে বড় বড় কয়েকটি হলদে বক্স তুলছিল ।  মেজর ইফতেখার হায়দার তাদের নির্দেশ দিচ্ছেন ।  মেজর ইফতেখার হায়দার - এর পরনে সিভিল ড্রেস ।  তিনি ফারহানদের দেখে হাত নাড়লেন ।  হাসলেন ।   শান্তরা ফিশিং বোট  বোটে উঠে এল ।     কাঠের তৈরি ৫৬ ফুট লম্বা  মোটরাইজড ফিশিং বোট  বোট ।   পিছনের দিকে ছোট কেবিন ।  এই বোট নিয়ে যাবে গভীর সমুদ্রে ?   শান্ত ফারহানের দিকে তাকাল ।  ফারহান ততক্ষণে তরতর করে কেবিনের ছাদে উঠে গেছে ।  ছাদটা কাঠের ,  তবে তার ওপর  বাঁশের বেড়া পাতা ।  
ডক্টর গোলাম মোর্তোজা সারেংয়ের সঙ্গে পরিচয় করিয়ে দিয়ে বললেন ,  এর নাম খুরশিদ মিঞা ।  সে স্থানীয় লোক ।  সারেং ছাড়াও এই বোটে  তিনচার জন ক্রু আছে ।  এদের নাম আলম জাহাঙ্গীর আর লতিফ ।  এরা অবশ্য খুরশীদ মিঞার ছেলে ।   
মেজর ইফতেখার হায়দার তানিয়াকে  একটা বক্স দিয়ে বললেন ,  ব্রেকফাস্ট ,  ম্যাডাম । 
থ্যাঙ্কইউ মেজর । 
মেজর ইফতেখার হায়দার বোট থেকে নেমে গেলেন ।  ছোট ছোট করে ছাঁটা চুলের বলিষ্ট চেহারার লোকগুলি অবশ্য আগেই নেমে গেছে ।  খুরশিদ মিঞা  ‘ মুরশিদ মিঞা ’   ছাড়ল ।  ভটভট শব্দ ভোরের নির্জনতা খান খান করে ভেঙে দিল ।   মেজর ইফতেখার হায়দার জেটি থেকে  হাত নামলেন ।  
ডক্টর গোলাম মোর্তোজা কেবিনে ঢুকলেন ।  পিছন পিছন ফারহান ।  ফারহান পড়ছে বুয়েটের এন এ এম ই ডিপার্টমেন্টে ।   ( ডিপার্টমেন্ট অভ নাভাল আর্কিটেকচার অ্যান্ড মেরিন ইঞ্জিনিয়ারিং )  ওর চোখে বাংলাদেশ নেভির জন্য নিউক্লিায়ার সাবমেরিন বানানোর স্বপ্ন ।  ও ডক্টর গোলাম মোর্তোজার কাজ বুঝতে চায় ।  কেবিনটা মনে হল :    ল্যবরেটরি কাম স্লিপিং বার্থ কাম কিটরুম ।  কেবিনে তাকের ওপর  একটা ছোট্ট ডিসপ্লে ।  অনেকটা ওভেন এর মতন দেখতে  ।   নীচের দিকে অনেকগুলি নব ।  
ফারহান জিজ্ঞেস করে ,   এটাই কি  ইকো সাউন্ডারর্স স্যার  ? 
হ্যাঁ ।  এটা ডুয়েল ফ্রিকোয়েন্সির  ।  টেলিডাইন ব্র্যান্ডের ।  মডেল হল :  ওডোম এম কে থ্রি ।   
ও । 
ডক্টর গোলাম মোর্তোজা আরও বললেন ,  রিসাচের  সময় ডিসেম্বর থেকে ফেব্রুয়ারি ।  শান্ত থাকে ।  আর রিসার্চের ইকুইপমেন্ট হল মূলত ফটো  - আইডেন্টিফিকেশন ,  লেন্থি ডিসটেন্স স্কোপ ।   
ফিসিং বোটটা চলছে ।  ঝরঝরে রোদ উঠছে ।  রোদে পশুর নদীর পানি   চিকচিক ।   ডক্টর গোলাম বললেন ,  নদীটা  ৮৫০ মিটার চওড়া ।  ফিসিং বোট অবশ্য সুন্দরবনের  খুব কাছ দিয়ে যাবে না  ।  তবে ভাগ্য ভালো থাকলে  দূর থেকে কেওড়া গাছের আড়ালে হরিণ দেখা যেতে পারে ।  এনি ওয়ে ,  চল ব্রেকফাস্ট করে নিই ।  
ব্রেকফাস্ট বক্সে নানরুটি আর রসগোল্লা ছিল ।   শান্ত নানরুটি ছিঁড়ে মুখে ফেলে দেখল ফিরোজা রঙের আকাশে গাঙচিল ।  বাতাসে লোনা গন্ধ ।  গতকালও ঢাকায় ছিল ।  ভাবলে কেমন লাগে ।  মুখে তাত লাগছিল ।  আর ফিশিং  বোটের  শব্দ বাড়ছিল । 
 নাশতা শেষ করে হ্যাট পরে নিল সবাই ।  মুখে সানস্ক্রিন  ঘষে সানগ্লাস পরে নিল  ।  সাংবাদিক মোশতাক আন্দালিব এর মনে হল তাত সইছে না ।  তিনি   একটা তোয়ালে ভিজিয়ে মাথায় রাখলেন ।  তার পরনে ফুলহাতা সুতির শার্ট ।  তার পাশে সারেং  খুরশিদ মিঞা ।  সে ব্যাজারকন্ঠে  বলল ,  দিনকাল খারাপ স্যার ।  ইলিশ মাছ পাই না ।  এক রকম বেকার কইতে পারেন ।  মোর্তোজা স্যারে কাজ না দিলে যে কী হইত ।  
হুমম ।  ইদানীং কী কারণে ইলিশ পাওয়া যাচ্ছে না ।  সাংবাদিক মোশতাক আন্দালিব এর কন্ঠে আক্ষেপ ।  
সময় মন্থর গতিতে কাটছে  ।  সাংবাদিক মোশতাক আন্দালিব এর চোখে  বাইনুকুলার ।    শান্ত ওর ক্যামেরার প্যারামিটার ঠিক করছে ,   ব্যাটারি চার্জ করে নিচ্ছে ।  তানিয়া ব্যাগ থেকে শুকনো খাবার বের করে গুছিয়ে রাখল ।  টয়লেট থেকে বেরিয়ে ফারহান বলল ,  টয়লেটটা জোস । 
দুপুরে খাবারের আইটেম অতি সাধারণ ।  ভাত ডাল আর সবজি ।  তানিয়া বলল ,  আহ !  কি টেস্টি !   কে রেঁধেছে ।  
খুরশিদ মিঞা  মিঞা বলল ,  আমার ছোট ছেলে ।  ওর নাম  জাহাঙ্গীর ।  
জাহাঙ্গীর ।  
জাহাঙ্গীর এর বয়স আঠারো উনিশের বেশি না ।  
তানিয়া বলল ,  আচ্ছা ,  রাত্রে আমি রাঁধব ।  
ডক্টর গোলাম মোর্তোজা বললেন ,  একটু পর সমুদ্র ।  সবাইকে এখন লাইফ - জ্যাকেট পড়ে নিতে হবে ।   সাংবাদিক মোশতাক আন্দালিব লাইফ জ্যাকেট পরতে পরতে সমুদ্রের দিকে তাকিয়ে বললেন ,  কি বিশাল বিস্তার দেখেছেন ।  
ডক্টর গোলাম মোর্তোজা বাইনেকুলার দিয়ে দূরে কী দেখছিলেন ।  কথাটা শুনে মাথা নাড়লেন ।  বললেন ,  দ্য লারজেস্ট সাবমেরিন ফ্যান ইন দ্য ওয়ার্ল্ড দ্য বেঙ্গল ফ্যান ইজ দ্য ক্যারেক্টারিস্টিক  ফিচার অভ দ্য বে অভ বেঙল  । 
বলেন কী ? 
হ্যাঁ ।  উইদইন  আ উইডথ অভ অ্যাবাউট ওয়ান থাউজেন্ড কিলোমিটার ,  ইট এক্সটেন্ডস টু আ লেন্থ অভ থ্রি থাউজেন্ড কিলোমিটার ,  অ্যাকোমোডেটিং সেডিমেন্টস হুজ থিকনেস রিচেস মোর দেন   সিক্সটিন কিলোমিটার অ্যাট দ্য প্রক্সিম্যাল রিজিওন অভ দ্য বেঙ্গল ডেলটা ।  
এসব কথা শুনে সাংবাদিক মোশতাক আন্দালিব  কী বলবেন ভেবে পেলেন না ।  
ধূসর  আকাশে গাঙচিল উড়ছিল ।  ঢেউয়ের দোলায় বোট এতই দুলছে যে পাটাতনের ওপর দাঁড়ানোই কঠিন ।  তাছাড়া সূর্যের প্রখর রশ্মি ।  পানির রং বদলে যাচ্ছিল ।  উপকূলের দিকের পানি কাদা মেশানো ।  বোঝা গেল এটা  অগভীর দিক  ।  আর দক্ষিণের  পানির রং সবজে নীল  ।  বোঝা গেল জায়গাটা গভীর ।   তিনটার মতো  বাজে ।   
   ডক্টর গোলাম মোর্তোজা  বললেন ,  আমরা  সোয়াচ অভ নো গ্রাউন্ড - এ  প্রবেশ করছি ।  
ফারহান চেঁচিয়ে বলল ,  অসাম ।  ওর গলায় একটা ক্যানন ইওস ফাইভ ডি মার্ক টু  ঝুলছে ।  শট নিতে শুরু করে দিয়েছে ।   শান্ত চেঁচিয়ে ওঠে ,   কুল ।  বাংলাদেশে এমন জায়গা আছে !  ষ্ট্রেঞ্জ ! 
ডক্টর গোলাম মোর্তোজা   বললেন ,  আসলে এখানেই গঙ্গার শেষ পরিনতি ।  এই জায়গাটা   স্যাটেলইট থেকেও দেখা যায় ।  সোয়াচ অভ নো গ্রাউন্ড  নীচে উপত্যকা আছে । 
তানিয়া বলল ,  হ্যাঁ ।   গতবারই শুনছি ।  ভাবলেই  গা কেমন   ছমছম করে । 
উপত্যকাটি  আজ থেকে ১২৫ , ০০০ বছর আগে  তৈরি হয়েছে । 
সাংবাদিক মোশতাক আন্দালিব  প্রথম ডলফিন  দেখলেন  ।  তিনি হাত তুলে চেঁচিয়ে উঠলে ,  ডলফিন !  ডলফিন ! 
ওই যে দেখ ,  ওই যে দেখ ।  
শান্ত দেখল অনেকটা দূরে সবজে নীল জল ফুঁড়ে  একটা কালচে  ডলফিন অর্ধবৃত্তাকারে শূন্যে লাফিয়ে উঠল ।  
অসাম ! 
কুল !  
এবার  সবজে নীল জল থেকে সাদা ঝিরঝির  পানি শূন্যে উড়ল  ।   তিমি ! সবাই দেখল সবজে জলের তলা থেকে একটা টান্সপারেন্ট পোর্টেবল সাবমেরিন ভেসে ওঠে ।   প্রফেসর আশরাফি !  পোর্টেবল সাবমেরিনটা ধীরে ধীরে  ফিশিং  বোটে ঠেকল ।  একটু পর  ওপরের হ্যাচটা খুলে গেল ।  একটা সচ্ছ কাঁচের হেলমেট দেখা গেল ।   প্রফেসর আশরাফি  হাত বাড়ালেন ।  সাংবাদিক মোশতাক আন্দালিব টেনে তুলতেই প্রফেসর বোটে  উঠে এলেন  ।  প্রফেসর আশরাফির  পরনে এক ধরনের হলুদ প্লাস্টিকের ইউনির্ফম ।   প্রফেসর সচ্ছ কাঁচের হেলমেট খুললেন ।   ডক্টর গোলাম মোর্তোজা জিজ্ঞেস করলেন ,  কি স্যার ,   ব্রিটিশ গানবোটটার দেখা মিলল ? 
পরনের হলুদ প্লাস্টিকের ইউনিফর্মটা চেইন টেনে খুলতে খুলতে প্রফেসর বললেন ,  হ্যাঁ ।  দেখলাম ।  
হোয়াট ! 
তবে গানবোটটা ফাঁকা ।  ভিতরে কিছু নেই ।  
তার মানে গ্যাডফ্লাই ওয়েলথ কেউ সরিয়েছে ? 
ডেফিনেটলি ।   বলে পাটাতনের ওপর রাখা হলদে বক্স দিকে এগিয়ে গেলেন প্রফেসর আশরাফি  ।  
খুরশিদ মিঞা বলল ,  কন তো খুইলা দেই স্যার ।  
না ,  না ।  আমিই খুলছি ।  ভিতরে সেনসেটিভ পার্টস আছে ।  বলে নিয়েই  কাজে লেগে গেলেন । 
বাক্সের ভিতরে প্লাসটিক ।  ইলেকট্রনিক পার্টস ।   সাংবাদিক মোশতাক আন্দালিব বললেন ,  কিরে শ্যামল ?  এগুলি দিয়ে কি করবি ? 
ইলিশ মাছ বানাব । 
ইলিশ মাছ ? 
হ্যাঁ ।  ইলিশ মাছ ।  রোবট ইলিশ । 
রোবট ইলিশ ? 
হ্যাঁ ।  রোবট ইলিশ ।  তারপর রোবট ইলিশ যাবে একটা রোবট  হোয়েল এর পেটে । 
সাংবাদিক মোশতাক আন্দালিব বললেন ,  তোর কথার মাথা মুন্ডু তো কিছুই  বুঝলাম না ।  
বলছি ।  বলে প্রফেসর আশরাফি এবার শান্তর দিকে তাকিয়ে বললেন ,   শান্ত ,  সেদিন তুমি বলছিলে না -  চাঁদপুরে জেলে পল্লিতে  হাহাকার ।  নদীতে  একেবারে ইলিশ নেই ।  তুমি বললে এত শীঘ্রি মেঘনা নদী ইলিশশূন্য হওয়ার কী কারণ ? 
জ্বী স্যার ।  বলেছিলাম । 
পাশ্ববর্তী একটি দেশ রোবট হোয়েল তৈরি করে  সোয়াচ অভ নো গ্রাউন্ডে পাঠিয়েছে ।  যেন সন্দেহের উদ্রেক না হয় ।   
তানিয়া বলল ,  স্যার আমি গতবার এনট্যাঙ্গলড হোয়েল দেখেছিলাম ।  ওটা ? 
হতে পারে ।  রোবট হোয়েলটা দেখলাম এনট্যাঙ্গলড হোয়েল -  এর মতোই ।  আসলে  ওটা  একটা স্পাই রোবট ।    ওটাই পাশ্ববর্তী দেশ কে গ্যাডফ্লাই ওয়েলথ  - এর খোঁজ দেয় ।   রোবটটা বে অভ বেঙলে সার্ভে করে ।  টনটন  ইলিশ মাছ গিলে খায় ।  তারপর পাশ্ববর্তী দেশের  সৈকতে উগড়ে দেয় ।   
বলেন কী !  
হ্যাঁ ।  এত শীঘ্রি ইলিশশূন্য হওয়ার এটাই কারণ । 
এখন তাহলে আপনার  প্ল্যান কী ?  
এখন আমার প্ল্যান হল একঝাঁক প্যাকড উইথ এক্সপ্লোসিভস রোবট ইলিশ  তৈরি করব  ।  তারপর মাছগুলি রোবট হোয়েট  গিলে খাবে ।  দ্যান  .  .  .  
ওয়াও ।  বলে তানিয়া হাততালি দিল ।  মারহাবা , মারহাবা ।  বলে সাংবাদিক মোশতাক আন্দালিব চেঁচিয়ে উঠলেন ।   অসাম আইডিয়া ।  ফারহান বলল ।  কুল ,  রিয়েলি কুল ।  শান্ত বলল ।   হরেন্ডাস ।  বলে ডক্টর গোলাম মোর্তোজা তাঁর বিস্ময় প্রকাশ করলেন ।  এমন কী  খুরশিদ মিঞা  দাঁত বার করে হাসল ।    
রাতটা কাটল রোবট ইলিশ তৈরি করতে করতে  ।  কেউই ঘুমালো না ।  সবাই প্রফেসরকে হেল্প করল ।  ফারহান  ফ্ল্যাশ লাইট জ্বেলে দিয়েছে ।  যদিও আকাশে  তুমুল জ্যোস্না ।  পাটাতনের ওপর রোবট ইলিশগুলি  চিকচিক করছিল  ।  তানিয়া   রান্না করল ।   টাকি মাছের ভর্তা ,  কাচকি মাছের চচ্চরি আর লাউ ডাল । 
কাজ শেষ হতে হতে ভোর হল ।   প্রফেসর আশরাফি খুরশিদ মিঞা কে বললেন ,   শোন খুরশিদ মিঞা   ।  আমি বোট থেকে নেমে যাওয়ার পরই তুমি যতটা পার ফুল স্পিডে বোট চালিয়ে উপকূলের কাছাকাছি চলে যাবে ।  কি  পারবে না ?  
জ্বে স্যার ।   পারুম ।   এমন জোরতে টান দিমু ।  এইহান হইতে দু ’ বলার চর ৪০ মাইল ।  বেশি সময় লাগব না ।  
প্রফেসর আশরাফি  পোর্টেবল সাবমেরিনে নেমে গেলেন ।   খুরশিদ মিঞা   বক্স ভর্তি রোবট ইলিশ পোর্টেবল সাবমেরিনে  তুলে দিল ।    পোর্টেবল সাবমেরিন ধীরে ধীরে পানিতে বুদবুদ তলিয়ে গেল ।     
খুরশিদ মিঞা দ্রুত কেবিনে যায় ।  ধীরে ধীরে বোট ঘুরিয়ে নেয় সে ।  তারপর ফুল স্পিডে উপকূলের দিকে যেতে থাকে ।    সবাই প্রচন্ড টেনশন টের পাচ্ছিল ।   সূর্য উঠল ।   সবাই  খিদা তৃষ্ণা ভুলে গেছে ।   ঘন্টা দুয়েক পর উপকূল রেখা দেখা গেল ।   সবাই ফেলে আসা সোয়াচ অভ নো গ্রাউন্ড -  এর দিকে  চেয়ে আছে ।  হঠাৎই  সমুদ্রের স্তর ফুঁসে উঠল ।  বড়  ঢেউয়ের ফণা এগিয়ে আসে । তাতে    ফিশিং বোট দুলে উঠল ।  তবে কাত হয়ে যায় না ।   
উপকূলের কাছে পৌঁছে যাওয়ার আগেই প্রফেসর আশরাফির পোর্টেবল সাবমেরিন   ভেসে উঠল ।   
সবই স্বস্তির নিঃশ্বাস ফেলল ।  
 তথ্যসূত্র : 
 http :  /  / www . flickr . com / photos / jexca / 4364265679 /     

                    




বৌদ্ধদর্শনে শূন্যতার ধারণা  এবং অতীশ দীপঙ্কর - এর কিছু উক্তি

The greatest quality is seeking to serve others .  Otish Dipongkor
 ধর্মচক্র; বৌদ্ধধর্মের বৈশ্বিক প্রতীক ।   বৌদ্ধ দর্শনের অন্যতম ভিত্তি হল :   ‘ শূন্যতার ধারণা ’  ।  যে কারণে বলা হয় : Emptiness is a key concept in Buddhist philosophy . অথচ ,  বৌদ্ধ দর্শন আলোচনা প্রসঙ্গে দুঃখ এবং দুঃখের আন্ত্যন্তিক নিবৃত্তি কিংবা  ‘ সব্বে সত্তা সুখিতা হোন্তু  ’  এ ধরনের দয়াশীলতার কথাই বেশি উচ্চারিত হয় ।  এর কি কারণ ?  অর্থাৎ ,  কেন বুদ্ধের  শূন্যতার ধারণার ওপর আলোচনা  না করে বৌদ্ধ দর্শনের আলোচনায় দুঃখ নিরাবরণ  কিংবা দয়াশীলতাই আলোচিত হয় বেশি ?  এর কারণ মনে হয় -  বৌদ্ধদর্শনের মতো একটি বিশুদ্ধ দর্শনকে  ( philosophy )  বদলে ফেলে ধর্ম  ( religion )  পরিনত করা ।  
   ধর্মচক্র ।  বা জীবনচক্র ।  বোধিলাভের পথে  বুদ্ধের শিক্ষার প্রতীক ।   মৌর্য সম্রাট অশোক  ( খ্রিস্টপূর্ব ৩য় শতক )  -  এর সময় থেকে প্রতীকটি প্রচলিত হয়ে আসছে ।   রথের চাকার আটটি কীলক বা স্পাইক বুদ্ধ - নির্দেশত আটটি পথ বা অস্টাঙ্গিক মার্গ এর প্রতীক ।  এগুলো হল :  ১ . সৎ বাক্য; ২ .  সৎ কর্ম; ৩ .  সৎ জীবিকা; ৪ .  যর্থাথ শ্রম; ৫ .  যথার্থ মনন; ৬ .  যথার্থ ধ্যান; ৭ . যথার্থ সংকল্প; এবং ৮ যথার্থ দৃষ্টি  .  .  . 
 যদিও বুদ্ধ নিজের প্রচারিত বানীকে  ‘ ধম্ম ’  বলে অবহিত করেছেন ।  এবং বুদ্ধবাণীর সংকলিতই রূপই হল  -  ‘ ধর্মপদ ’  -  যা বৌদ্ধসম্প্রদায়ের পবিত্র ধর্মগ্রন্থ ।   তথাপি ,  আমরা দেখেছি যে ,  বুদ্ধ অত্যন্ত সচেতনভাবেই খ্রিস্টপূর্ব ৬ষ্ট শতকের  প্রাচীন ভারতের মগধ রাজ্যে একটি দার্শনিক গোষ্ঠী গড়ে তুলেছিলেন  ।  এই দার্শনিক গোষ্ঠীর  সদস্যরাই  ‘ ভিক্ষু ’    ( Bhikkhu =  an ordained male Buddhist monastic .  )  নামে পরিচিত । 
    সিংহলী ভাষায়  তালপাতার ওপর  ‘ ধর্মপদ ’  ।  মনে করা হয় এটিই সবচে পুরনো পান্ডুলিপি ।     বুদ্ধের জীবদ্দশায় প্রত্যেক ভিক্ষুই বুদ্ধের শিষ্য ছিলেন ।  এদেরই একজন সারিপুত্র  ( পালিভাষায়  ‘ সারিপুত্ত ।  ’  )  বুদ্ধ তাঁর শিষ্য সারিপুত্তকে বলেছিলেন - 
  Here ,  Sariputra ,  form is emptiness and the very emptiness is form; emptiness does not differ from form ,  form does not differ from emptiness; whatever is form ,  that is emptiness ,  whatever is emptiness ,  that is form ,  the same is true of feelings ,  perceptions ,  impulses and consciousness .   শোন ,  হে সারিপুত্র ,  রূপ হল শূন্যতা এবং শূন্যতাই হল রূপ ।  শূন্যতা রূপ থেকে আলাদা কিছু নয়; রূপ শূন্যতা থেকে আলাদা কিছু নয় :  শূন্যতা -  যাইই হোক না কেন - তাই রূপ ।  অনুভূতি ,   উপলব্দি ,  তাড়না / প্রেরণা এবং চৈতন্য সম্বন্ধেও ওই একই কথা ।  
    ধর্মচক্র মুদ্রা ।   বুদ্ধ তাঁর শিষ্য সারিপুত্রকে যা বলেছিলেন - এখন সেই বিষয়টি ব্যাখ্যা করি ।   ‘ স্কন্ধ ’  শব্দটা পালি ভাষার একটি শব্দ ।   ( পালি ভাষাটি ছিল বুদ্ধের সময়কার মগধ রাজ্যের কথ্যভাষা ।  )  পালি ভাষায়  ‘ স্কন্ধ ’  বলতে বোঝায় স্তূপ ,  গাদা   ( যেমন একগাদ )  ইত্যাদি ।  বুদ্ধ অবশ্য স্কন্ধ শব্দটার মানে আমূল বদলে দিলেন ।   কাজেই বৌদ্ধদর্শনে  ‘ স্কন্ধ ’  শব্দটির বিশেষ অর্থ ও গুরুত্ব রয়েছে ।  বুদ্ধের মতে   ‘ স্কন্ধ ’   হল :  মানুষের সত্তা বা রূপ -  এর  ( form )   পাঁচটি  aspects  বা দিক ।    ‘ স্কন্ধ ’   শব্দটির  ইংরেজি করা হয়েছে :   aggregates বাংলায় এর অর্থ হল :  সমষ্টি ।  আমরা স্কন্দ কে উপাদানও বলতে পারি । 
 কিসের উপাদান ?  
মানব সত্তা গঠনের উপাদান ।  
বুদ্ধ বলেছেন :  এই উপাদান বা স্কন্ধ হল পাঁচটি ।  
  ( ১ )  রূপ :  রূপ হল -  বস্তুগত উপাদান;  ( ২ )  বেদনা :  বেদলা হল -  অনুভূতিগত উপাদান;   ( ৩ )  সংজ্ঞা :  সংজ্ঞা হল -  অভিজ্ঞতা লব্দ উপাদান;  ( ৪ )  সংস্কার :  সংস্কার হল -  মানসিক উপাদান;   ( ৫ )  বিজ্ঞান :  বিজ্ঞান হল -  চৈতন্যময় উপাদান ।  
  এই পাঁচটি উপাদান বা স্কন্ধ মানবসত্তা গঠন করে । 
   এশিয়ার কোন্ বিজনবনে ধর্মচক্র - মুদ্রায় বুদ্ধ  .  .  . নির্জন ইঙ্গিতময়  .  .  . আজও  .  .  .   বুদ্ধ মনে করতেন ,  এই উপাদানগুলি আত্মাবিহীন  ( অনাত্ব ) ; অচিরস্থায়ী  ( অনিত্য )  এবং অকাম্য  ( দুঃখ )  ।  বুদ্ধ বিশ্বাস করতেন - যিনি উপাদান সমূহের মধ্যে আত্মার অনুপস্থিতি উপলব্দি করেন ,  তিনি জানেন যে ব্যক্তি হিসেবে তার কোনও প্রকৃত অস্তিত্ব নেই ,  এবং সেই কারণেই তার সঙ্গে তার চারপাশের বস্তজগতের কোনও সর্ম্পক গড়ে ওঠা অসম্ভব ।   কাজেই জগতে এমন কিছুই নেই যা তাকে আনন্দিত অথবা দুঃখিত করতে পারে  ।  এইই হল বৌদ্ধদর্শনের মূলভিত্তি বা প্রকৃত স্বরূপ ।  
তবে সাধারণ মানুষের জন্য  বিষয়টি উপলব্দি করা কিঞ্চিত মুশকিল বলেই এই নিগুঢ় তাত্ত্বিক আলোচনা পাশ কাটিয়ে মানব জীবন দুঃখময় ,  বা দুঃখ নিরোধের পথও আছে  কিংবা  ‘ সব্বে সত্তা সুখিতা হোন্তু ’  জাতীয় দয়াশীলতার কথাই বৌদ্ধধর্ম বা দর্শনে বেশি উচ্চারিত হয় ।  এর কারণ - আমি আগেই বলেছি -  বৌদ্ধধর্মের মতো একটি বিশুদ্ধ দর্শনকে  ( philosophy )  বদলে ফেলে ধর্ম  ( religion )  পরিনত করা ।  তবে এও সত্য যে বৌদ্ধধর্মে নৈতিক উপদেশের গুরুত্ব অপরিসীম ।  এ প্রসঙ্গে বৌদ্ধধর্ম সম্বন্ধে বাংলার অতীশ দীপঙ্কর - এর মন্তব্য প্রাসঙ্গিক ।  তবে তিনিও শূন্যতা সম্বন্ধে মতামত রেখেছেন ।  বলেছেন :  The greatest medicine is the emptiness of everything .  অতীশ দীপঙ্করের জন্ম বাংলার বিক্রমপুরে হলেও একটি ইউরোপীয় ওয়েভসাইটে তাঁর পরিচয় অতীশকে  Atisha এবং তাঁকে 11th century Tibetan Buddhist master    বলা হয়েছে ।  এবং Oṃ maṇi padme hūṃ -  এই মন্ত্রটি বাংলার বজ্রযানী তান্ত্রিক বৌদ্ধদের মন্ত্র হলেও  বর্হিবিশ্বে  এই মন্ত্রকে তিবেটান  ( তিব্বতের )  মন্ত্র হিসেবে জানে ।  উল্লেখ্য ,   বজ্রযানীদের প্রধানা দেবী হলেন তারা ।  ইনি ছিলেন বুদ্ধ এবং বোধিসত্ত্বদের স্ত্রী ।  মাতঙ্গী পিশাচী ডাকিনী যোগীনি  - প্রমূখ তুচ্ছ দেবীও বজ্রযানীদের আরাধ্য ছিল ।  বজ্রযানীগণ বিশ্বাস করতেন দেবদেবীদের করূণা ভিক্ষা করে লাভ নেই ।  এদের বাধ্য করতে হবে ।  যে গ্রন্থে এ কাজ করার উপায় সম্বন্ধে আলোচনা করা হয়েছে - তাদের বলা হত  ‘ তন্ত্র ’  । 
   পদ্ম ।  বৌদ্ধধর্মে পদ্ম  বিশুদ্ধতার প্রতীক ।  পদ্ম নীল রং ছাড়া যে কোনও রঙের  হতে পারে ।    যে কারণে বজ্রযান কে বলা হয় তান্ত্রিক বৌদ্ধধর্ম ।  মন্ত্র এবং যন্ত্র  - এ দুই হল বজ্রযানের সাধনার উপকরণ ।  যন্ত্র হল মোহিনী প্রতীক ,  যা সঠিক ভাবে আঁকতে হয় ।   ( মোহিনী প্রতীক হল religious symbolism .  যা মার্কিন লেখক ড্যান ব্রাউন আধুনিক পাঠকের কাছে পরিচিত করেছেন  ।   )  বজ্রযানের প্রধান মন্ত্র হল : 
 ওম মনিপদ্মে হূম ।  এর মানে আহা ,  মনিই প্রকৃত পদ্ম  .  .  .   বিহারের বিক্রমশীলা বিহারটি ছিল বজ্রযানী বৌদ্ধদের অন্যতম কেন্দ্র ।  একাদশ এই মঠের বজ্রযানী বৌদ্ধরা তিব্বতে ধর্ম প্রচার করতে গিয়েছিলেন  ।  তিব্বতে আজও অসংখ্যবার  ‘ ওম মনিপদ্মে হূম ’  জপ করা হয় ।  আহা ,  মনিই প্রকৃত পদ্ম  - এই মন্ত্রটি বুদ্ধ এবং প্রজ্ঞাপারমিতার এবং বোধিসত্ত্ব এবং তারা দেবীর যৌনমিলনের প্রতীক ।  তবে বজ্রযান কেবলি যৌন সাধনপন্থা নয় ,  বজ্রযান বৌদ্ধধর্মের একটি রহস্যময় রূপ । 
   অতীশ দীপঙ্কর ।  কলাপাতায় ভাত আর মৌরালা মাছের ঝোল খাওয়া বাঙালি অতীশকে  তিব্বতীরা ভালোবেসে ওদের মতো করেই এঁকেছেন  .  .  . ভাবতে ভালো লাগে যে - আমাদের এই পৃথিবীতে এককালে মুন্সিগঞ্জের অতীশ দীপঙ্কর শ্রীজ্ঞান বেঁচেছিলেন ।  এককালে মানে ,  এক হাজার বছর আগে ।  এক হাজার বছর ,  কেননা অতীশের জন্ম হয়েছিল ৯৮০ খ্রিস্টাব্দে ।  মুন্সিগঞ্জের বজ্রযোগীনি গ্রামে ।  আর মৃত্যু হয়েছিল ১০৫৩ সালে ।  তিব্বতে ।  এসব কথা আমরা আবছা হলেও কমবেশি জানি ।  
  অতীশের জন্ম ৯৮০ সনে  বাংলার বিক্রমপুরের বজ্রযোগীনি গ্রামে ।  ওই সময়টায় বাংলায় চলছিল পাল রাজাদের শাসন ।  পালরাজারা  ছিলেন তান্ত্রিক বৌদ্ধধর্মের পৃষ্ঠপোষক  ।  অতীশও তাই ছিলেন ।  তবে সংসার ত্যাগ করলেও অতীশের জীবন ছিল বেশ বর্ণাঢ্য -  তিনি রাজশাহীর সোমপুর বিহার এবং পালরাজা ধর্মপাল  ( ৭৭০ - ৭৭০ খ্রিস্টাব্দ )  প্রতিষ্ঠিত  ‘ বিক্রমশীলা ’  বিহারের অধ্যক্ষ ছিলেন ,  গিয়েছিলেন সূদূর ইন্দোনেশিয়ার সুমাত্রায় এবং শেষ জীবন অতিবাহিত করেছেন তিব্বতে  ।  বেঁচেছিলেন ৭২ বছর  ।   
তাঁর কিছু উক্তি তুলে ধরছি -  ( এই উক্তিগুলি বৌদ্ধধর্মভিত্তিক হলেও উক্তিগুলিকে মূলত দশম শতকের বাংলার মানবিক বানীই বলা যেতে পারে  )   The greatest achievement is selflessness . 
The greatest worth is self - mastery . 
The greatest quality is seeking to serve others . 
The greatest precept is continual awareness . 
The greatest medicine is the emptiness of everything . 
The greatest action is not conforming with the worlds ways . 
The greatest magic is transmuting the passions . 
The greatest generosity is non - attachment . 
The greatest goodness is a peaceful mind . 
The greatest patience is humility . 
The greatest effort is not concerned with results . 
The greatest meditation is a mind that lets go . 
The greatest wisdom is seeing through appearances . 
    বাংলাদেশের মুন্সিগঞ্জের  (  বিক্রমপুরের )  বজ্রযোগীনি গ্রামে  ' অতীশদীপঙ্কর স্মৃতিস্তম্ভ '  লেখা সাইনবোর্ডটি ভেঙে পড়ে আছে  .  .  .    এক হাজার বছর পরেও  বাংলাদেশের মুন্সিগঞ্জের  (  বিক্রমপুরের )  বজ্রযোগীনি গ্রামে অতীশদীপঙ্করের পৈত্রিক বসতভিটার ধ্বংসস্তূপ আজও রয়ে গেছে ।  যা স্থানীয় গ্রামের মানুষের কাছে   ‘ নাস্তিক পন্ডিতের ভিটা ’  নামে পরিচিত ।  কারা দিল ওই নাম ?  এত কিছু থাকতে অতীশকে কেবল ওই   ‘ নাস্তিক ’  উপাধি কেন ?  যিনি বলেছিলেন :  The greatest wisdom is seeing through appearances .   .  .  .  চিন্তার বিষয় বটে । 
 তথ্যসূত্র : 
 http :  /  / www . thebigview . com / buddhism /   http :  /  / en . wikipedia . org / wiki / Skandha http :  /  / www . lotussculpture . com / mudras . htm http :  /  / en . wikipedia . org / wiki / Atisha

                    




গল্প :  এবার মোসাদ -  এর  মুখোমুখী প্রোফেসর আশরাফি



                        বাংলাদেশের অভ্যন্তরে  কুখ্যাত ইজরাইলী  গোয়েন্দা সংস্থা  মোসাদ যে এত বড় ষড়যন্ত্রে লিপ্ত তা কে জানত !  তবে প্রোফেসর  আশরাফি দ্রুত মোকাবেলা করে মোসাদ -  এর সে ষড়যন্ত্র নৎসাত করে দিলেন ।  ঘটনাটা ঘটেছিল এভাবে -  মিরপুর রোডের আড়ংয়ের সামনে থেকে  চ্যানেল ফর্টি ওয়ানের এক্স ক্যামেরা পারসন শাহীনূর কে বা কারা  মাইক্রোবাসে  তুলে নিল ।  বৃহস্পতিবার রাত সাড়ে দশটার সময় সে  ‘ স্পেস গার্ডেন ’  থেকে খেয়ে দেয়ে বাড়ি ফিরছিল ,  তখনই  ঘটনাটা ঘটল   ।  অপহরণের দৃশ্যটা দেখেছিল  ‘ স্পেস গার্ডেন ’  - এর একজন গার্ড ।  নাসিরউল্লাহ কে সেই খবর দিল ।  নাসিরউল্লাহর ফোন পেয়ে প্রোফেসর আশরাফি দু ’  এক জায়গায় ফোন করলেন ।  শাহীনূর  সামান্য ক্যামেরাম্যান বলে তেমন  রেসপন্স পেলেন না ।  ব্রিগেডিয়ার এস্তেমদাদ ওয়াজেদ জার্মানি ।    অবশেষে  মেজর ইফতেখার হায়দার কে ফোন করলেন প্রফেসর  ।  খোঁজখবর  করে মেজর জানালেন ,  কিছু করতে পারছি না প্রোফেসর  ।  সরি । দুঃসংবাদ শুনে পরের দিন   আটটার  মধ্যেই   সাংবাদিক মোশতাক আন্দালিব ,  তানিয়া তাবাসসুম ,  শান্ত ও ফারহান উত্তরার ল্যাবে পেঁছে গেল ।   প্রোফেসর আশরাফির   মুখ কালো ।  বিমর্ষ ভঙ্গিকে  বসে আছেন ।  তানিয়া কান্না কান্না কন্ঠে বলল ,  এখন কী হবে স্যার ?  শাহীনূর  ওর কলিগ ।  ওর উদ্বেগই বেশি ।  প্রফেসর বললেন ,  কাজটা কারা করেছে জানতে পেরেছি ,  কিন্তু কিছু করা যাচ্ছে না লোকটা পাওয়াফুল বলে ।   লোকটা কে স্যার ?  শান্ত জিজ্ঞেস করে । গাজীপুরের এক  নটরিয়াস  গড ফাদার ।  লোকটা অবশ্য ব্যবসায়ী ।  এফএফ গ্রুপ অভ ইন্ড্রাষ্ট্রির চেয়ারম্যান ।  নাম ফাইইম ফাইয়াজি ।  এফএসআরএম লিমিটেড -  এর প্রতিষ্ঠাতা ।   ফারহান জিজ্ঞেস করে ,  এফএসআরএম লিমিটেড মানে  ফাইয়াজি   স্টিল রি - রোলিং মিলস  লিমিটেড ? হ্যাঁ ।  লোকটা আসলে কুখ্যাত ভূমিদস্যু ,   ইট ভাটারও মালিক ।  এছাড়া   জঙ্গী মদদ ,  জাল টাকা ,   মাদক ব্যবসা ,  আমর্স ডিলিং ,  হিউম্যান ট্যাফিকিং   - এসব করে প্রচুর অর্থের মালিক হয়েছে সে ।  গাজীপুরে  ‘ ফাইয়িম প্যালেস ’  নামে আলিশান এক  অট্টালিকায় থাকে ।  ফাইইম ফাইয়াজির  ডান হাত কুখ্যাত মাস্তান  চোখ  কানা ফাত্তাহ এবং বাম হাত  নাচ বোচা  টনি  ।  সিআইডির এক ইন্সপেক্টর  এদের বিরুদ্ধে তদন্ত করলেও ওপর মহলের নির্দেশে  সে আর বেশিদূর এগো তে পারেনি । কিন্তু স্যার ,  ছাপোষা শাহীনূরকে অপহরণ করে লোকটার কী লাভ ?  তানিয়া জিজ্ঞেস করে ।  লাভ আছে ।  মেজর বলল ,   ফাইইম ফাইয়াজি  অত্যন্ত নোংরা লোক ।  লোকজন অপহরণ করে  ইট ভাটায় বেঁধে রেখে  বিনে পয়সায় খাটায় ।  ছি ! সাংবাদিক মোশতাক আন্দালিব বললেন ,  এত ভালো একটা ছেলে ।  সে কি না কিডন্যাপড হল । এখন কী করবি রে শ্যামল ?  প্রোফেসর আশরাফি  বললেন ,  একটা কিছু তো করবই  ।  আফটার অল ,  আই অ্যাম আ সাইনটিষ্ট ।  যথেষ্ট ক্লু পাওয়া গেছে ।  প্রথমত :  ফাইইম ফাইয়াজির গাজীপুরের বাড়ির খোঁজখবর নিতে হবে ।  মেজর বলেছে ,  ফাইইম ফাইয়াজির মূল আস্তানা হল  - গাজীপুরের শালবনে একটি পরিত্যক্ত সিরামিক কারখানা ।  ম্যাপে দেখেছি জায়গাটা গাজীপুরের তেলিপাড়ায় ।  এই দু -  জায়গায় আমাদের অনুসন্ধান চালাতে  হবে ।  বলে উঠে পাশের রুমে চলে গেলেন ।  একটু পরই ফিরে এলেন  সেই অ্যান্টিম্যাটার জেনারেটর ডিভাইস বা গোলাপি রঙের ফুল আঁকা টিনের  ট্রাঙ্ক নিয়ে ।  সোফায় বসে এলজি অপটিমাস দিয়ে ফারহান -  এর ছবি তুললেন ।  তারপর গোলাপি ট্রাঙ্কটা খুলে কী সব করলেন -  ওটা থেকে কমলা রশ্মি বেরিয়ে সামনেই অবিকল দ্বিতীয় এক ফারহান তৈরি হল  ।  তানিয়া তাবাসসুম চাপা আর্তস্বরে বলল ,  ও স্যার ,  এটা কে ? প্রোফেসর আশরাফি  হেসে বললেন ,  আরে এ হল ফারহান -  এর অ্যান্টি ম্যাটার  ।  ওর নাম দিলাম :  ফারহান  - টু ।  ও  আজ গাজীপুরের তেলিপাড়া শাল জঙ্গলে এক্সপিডিশান চালাবে ।  কি করবে ও ? গাজীপুরের শাল জঙ্গলে এক্সপিডিশান চালাবে ।  ইন ফ্যাক্ট ,   ফারহান  - টু হল টোপ ।  আমার প্ল্যান হল ,  ফাইয়াজির  লোকেরা যেন ওকে কিডন্যাপ করে ইটভাটায় নিয়ে যায় ।  তাহলে শাহনূরের একটা খোঁজ পাওয়ার আশা আছে ।  ওহ্ ।   গ্রেইট ।  এবার শান্তর দিকে তাকিয়ে প্রোফেসর আশরাফি  বললেন ,  শান্ত । জ্বী ।  স্যার । তুমি তোমার বাইকে করে   ফারহান  - টু কে গাজীপুর পৌঁছে দাও  ।  তারপর ওকে বাসস্টপে নামিয়ে দেবে ।  ওকে স্যার ।  বলে শান্ত উঠে দাঁড়ায় ।   ওর পিছন -  পিছন ফারহান - টু হাঁটতে থাকে ।  অবিকল ফারহান যেন ।  ঘুরে দাঁড়ানোর ভঙ্গি ,  হাঁটার ধরন ।  পরনে ফারহানের মতোই কালো থ্রিকোয়ার্টাস ।   ‘ সামার অভ সিক্সটি নাইন ’  লেখা  নীল গেঞ্জি  ।  তার ওপর শাদা শার্ট ।  পায়ে সাদা জাম্প কেডস । প্রোফেসর আশরাফি  এবার আবারর পাশের রুমে গেলেন ।  একটু পর রুম থেকে বেরিয়ে  কালো রঙের একটি ছোট্ট ভালুকছানা সাংবাদিক মোশতাক আন্দালিব -   এর দিকে ক্যাচ ছুড়ে দিলেন ।  ক্যাচ ধরে সাংবাদিক মোশতাক আন্দালিব  বেকুব বনে গেলেন ।   লিটু । বল । তুই এই ভালুক ছানা নিয়ে এখনই তেলিপাড়া যা ।  জায়গাটা জয়দেবপুর চৌরাস্তা ছাড়িয়ে ঢাকা -  ময়মনসিংহ রোডে ।  গাড়ি  থেকে শালবনে ভালুক ছানা ছুড়েই সোজা এখানে চলে আসবি ।  ব্যস ।   কম্পিউটার থেকে তেলিপাড়ার গুগুল ম্যাপের প্রিন্ট বার করেছি ।  এই যে ম্যাপ ,  নে ।  ম্যাপ আর ভালুকছানা নিয়ে সাংবাদিক মোশতাক আন্দালিব  বললেন ,  এই ভালুকছানা দিয়ে কি হবে রে ?  প্রোফেসর আশরাফি  বললেন ,  আসলে এটা হল রোবোটিক্স মানে  .  .  .  রোবটস দ্যাট ইমুলেইট অর স্টিটিমিউলেট লিভিং বায়োলজিক্যাল অর্গানিজমস মেকানেক্যালি অর ইভেন ক্যামিকেলি ।  এই ভালুকছানা রোবোটিক্স আর জেনেটিক ইঞ্জিনিয়ারিংয়ের কম্বিনেশন  ।  এটা ফাইইম ফাইয়াজির সিরামিক কারখানায় হানা দিয়ে আতঙ্ক সৃষ্টি করবে  । বদমাস  লোকটাকে শায়েস্তা করা দরকার ।  ওহ । সাংবাদিক মোশতাক আন্দালিব  শ্যামল ,  এই পুচকেটা গড ফাদারের আখরায় আতঙ্ক সৃষ্টিকরবে ?  এটা কে তো গুলি করলেই ফুটো হবে যাবে ।  প্রফেসর হাসলেন ।  আরে না ,  না ।  গ্রেনেড ছুড়লেও এর কিছু হবে না । এটা বিশেষ ফাইবার দিয়ে তৈরি ।  শাল জঙ্গলে ছেড়ে দিলে ওটা  ধীরে ধীরে আরও বড় হবে ।  ওসব পরে দেখবি ।  সব রেকর্ড করে রাখবে ।  এখন যা তো  ।  আজ শুক্রবার ।  রাস্তা ফাঁকা ।  একটানে এটা তেলিপাড়ায় রেখে আয় ।  কুইক । সাংবাদিক মোশতাক আন্দালিব চলে গেলেন ।  প্রোফেসর আশরাফি  বললেন ,  এবার তানিয়ার  দিকে তাকিয়ে বললেন ,  তোমার আর ফারহানের পার্ট একটু রিক্সি তানিয়া ।  তোমাদের সিংহের গুহায় ঢুকতে হবে ।  তানিয়া বলল ,  রিক্সি হলেও করব ।  শাহীনূর শ্রদ্ধা করত ।  আর ফারহানও সাহসী । গুড ।  স্যার আমি স্কটল্যান্ডের ইউনিভার্সিটি অভ অ্যাবারডিন -  এ পড়ার সময়  ওখানকার মাউন্টেনিয়ারিং ক্লাবের সদস্য ছিলাম ।  স্কটল্যান্ডের  গ্রামপিয়ান মাউন্টেইনে উঠেছি বলে দস্যি মেয়ের খেতাব জুটেছিল । ওকে ,  তাহলে তুমি চ্যানেল ফর্টি নাইনের রিপোর্টারে ছদ্মবেশে  গাজীপুরে ফাইয়িম প্যালেস -  এ যাবে ।  আর ফারহান যাবে  ক্যামেরাপারসন হিসেবে ।   মেজর বলল ,  ফাইয়িম প্যালেসটা  গাজীপুরের উত্তর ছায়াবীথি সড়কে গাজীপুর ডিসট্রিক্ট কোর্টের কাছে ।  যদি একসেস পাও তো ভালো ।  নইলে ফিরে এসো ।  তখন অন্য ব্যবস্থা করব ।    ফাইইম ফাইয়াজির ইন্টারভিউ নেবার চেষ্টা করবে ।  দেখ লোকটাকে ভজিয়ে তেলিপাড়া  সিরামিক ইন্ড্রাষ্টি ভিসিট করতে পার কিনা ।  এখন তোমরা আমার সঙ্গে এসো  ।  বলে প্রোফেসর আশরাফি পাশের রুমে গেলেন ।  রুমে লম্বা  একটি টেবিল ।  টেবিলের ওপর গেজেট ,  ডিভাইস আর নানান ইলেকট্রনিক পার্টস । দেয়ালে ওয়াল ক্যবিনেট ।  ক্যাবিনেট থেকে একটা ডিভি ক্যামেরা বের করে ফারহানকে  দিলেন প্রফেসর ।  বললেন ,  এটা তুমি রাখ ।  আর তানিয়া তুমি এই ডিভিইসগুলি রাখ ।  বলে একটা ড্রয়ার থেকে দুটো কালো রঙের ছোট্ট ডিভাইস দিলেন ।  বললেন ,  এগুলি গাজীপুরে ফাইয়িম প্যালেস আর তেলিপাড়ার সিরামিক ইন্ড্রষ্ট্রির ভিতরে কোথায় গোপনে রেখে দেবে ।  এই ডিভাইসগুলি অত্যন্ত  পাওয়ারফুল ।  অডিও আর ভিডিও  ট্রান্সমিট করবে ।  ফাইয়াজীর  অপকর্মের  প্রমান পেলে সরাসরি  প্রাইমিনিষ্টারের সঙ্গে কথা বলব ।  আর এই মোবাইলটায় তোমার সিম ইনসার্ট করে নাও ।  বলে তানিয়াকে একটা নকিয়া এক্স - টু মোবাইল সেট দিলেন ।  এটা কি স্যার ? এটা  আসলে একটা লেজার গান ।  বুঝেছ ?  বিপদে পড়লে এই হ্যাশ বাটন প্রেস করবে ।  ওকে ,  স্যার ।  তানিয়ার পরনে কালো শার্ট আর কালো জিন্স ।  শার্টের কলারে ক্লিপ দিয়ে কী একটা আটকে দিয়ে প্রফেসর বললেন ,  সবচে ইম্পটেন্ট হল এটা  ।  এটা মাইক্রোফোন ।  অন করাই আছে ।  তোমার সামনে কথাবার্তা যা তা সবই আমি শুনতে পাব ।  ওকে ।  তাহলে তোমরা অভিযানে বেরিয়ে পড় । চল  ।  ফারহান ।  বলে তানিয়া ব্যাগ কাঁধে তুলে নিল ।  শোন ,  গাড়ি নিও না ।  ওরা সাসপেক্ট করবে ।   বাসে যাও ।  ওকে স্যার । ওরা ফাইয়িম প্যালেস পৌঁছতে দশটা বাজল ।  সাদা গেট ।  ধাক্কা দিতেই   গাট্টাগোট্টা চেহারার এক লোক বেরিয়ে এল ।  ন্যাড়া মাথা  গায়ের রং তামাটে ।  মুখের বসন্তের দাগ ।  সবুজ ফুলহাতা গেঞ্জির ওপর নীল শার্ট ।  জলদস্যুদের মত বাঁ চোখে কালো কাপড় ।  এই কি  চোখ  কানা ফাত্তাহ কিনা কে জানে ।  লোকটা কর্কক কন্ঠে বলল ,  কি চাই ? তানিয়া  বলল ,  আমি ফারহাত জেরিন ।   চ্যানেল ফর্টি নাইনের রিপোর্টার ।  মিস্টার ফাইয়াজির  ইন্টারভিউ নিতে এসেছি ।  ওকে ।  ওয়েট ।  বলে লোকটা চলে যায় ।  একটু পর  ফিরে এসে গেট খুলে ভিতরে ঢোকার ইঙ্গিত করল সে ।  গেটের ওপাশে চেইন দিয়ে বাধা সাদা রঙের একটি আমেরিকান বুলডগ ।  ওদের দেখে  হিং¯্র আক্রমানত্মক ভঙ্গিতে ঢেউ ঢেউ করতে লাগল  ।  ওপাশে  বড় একটি লন ।  বাঁ পাশে টেনিস কোর্ট ।  সুইমিংপুল ।   ডান পাশে সাদা রঙের দোতলা রাজপ্রাসাদ ।  পোর্টিকোয় সিলভার রঙের একটি হ্যামার এইচ থ্রি ।  সিঁড়ি পেরোলে নীল কার্পেট মোড়ানো  বিশাল ড্রইংরুম ।  মাঝখানে   কালো রঙের ঢাউস সোফা সেট ।  দেয়ালে তুয়ার ঢাকা মাউন্ট কিলিমানজারোর ছবি ।  বাঁ পাশে বাঁকানো  সিঁড়ি উঠে গেছে ।  সিঁড়ির গোড়ায় ধূসর কোট পরা ঢ্যাঙা মতন  একটা লোক দু ’ পা ফাঁক করে ফিলমি কায়দায় দাঁড়িয়েছিল ।  চোখে সান গ্লাস ।  কোঁকড়া চুল ।   ফরসা ।  তবে নাক চ্যাপ্টা ।    এ কি নাক বোচা  টনি ?   বাইরে বুলডগটা ভয়ঙ্করভাবে ডাকছে ।  নাক বোচা  টনি কোটের পকেটে হাত ঢুকিয়ে দৌড়ে বেড়িয়ে গেল ।   তানিয়া ঝুঁকে  কালো রঙের ডিভাইসটা সোফার নীচে রাখল ।  একটু পর ওরা সিঁড়ি দিয়ে  সুমো রেসলারদের মতন দেখতে  বেঁটে মতন  হলদে রঙের থলথলে  একটা লোক কে নামতে দেখল ।  ফাইইম ফাইয়াজি  ?   লোকটার চুল ছোট ছোট করে ছাঁটা ।  পরনে লাল  ড্রাগনের ছবি আঁকা হলদে হাওয়াই শার্ট আর সাদা হাফ প্যান্ট ।   হাঁটার সময় লোকটার বুকের চর্বি কাঁপছে ।  চোখ দুটি কুতকুতে  ।  গলার নীচে গলকম্বর ।   দেখলেই বোঝা যায় লোকটা  অবাঙালি ।   সালাম স্যার ।  বলে তানিয়া ও ফারহান উঠে দাঁড়াল । ফাইইম ফাইয়াজি গদগদ কন্ঠে বলল ,  বসুন ,  বসুন ।  বলে সোফায় বসল লোকটা ।   তানিয়া বলল ,  আমার নাম নাসরীন জেরিন স্যার । আমি   চ্যানেল ফর্টি নাইনের রিপোর্টার ।  আপনার একটা   ইন্টারভিউ নিয়ে এসেছি ।  তানিয়া বলল ,  স্যার এফএফ গ্রুপ অভ ইন্ড্রাষ্ট্রি বাংলাদেশের অর্থনৈতিক উন্নয়নে ব্যাপক অবদান রেখেছে ।  বিশেষ করে এফএসআরএম লিমিটেড ইস্পাত শিল্পে তো মাইলফলক ।  ইন্টারভিউতে  এসব প্রতিষ্ঠান প্রতিষ্ঠার পিছনে আপনা ভূমিকা  তুলে ধরতে চাই ।  ফাইইম ফাইয়াজি বলল ,  বেশ বেশ ।  সেটা করতে হলে তো আপনাকে আমার কাজ দেখতে হবে । অবশ্যই ।  মনে মনে তানিয়া বলল স্যার সব শুনতে পাচ্ছেন তো ? ফাইইম ফাইয়াজি  বলল ,  গাজীপুরের  তেলিপাড়ায় আমি একটা চিপ সোলার প্যানেলের ইন্ড্রাষ্ট্রি দিয়েছি ।  আগে সেটা অ্যাবানডোনেড সিরামিক ইন্ড্রাষ্টি ছিল ।  বাংলাদেশে সৌর শক্তিতে রেভুলুশন ঘটিয়ে দেব ।  ওটা তো দেখতে হবে ।  তবে কারখানায় আমি ক্যামেরাম্যান এলাও করিনা ।  ওই ছেলে যাবে না ।  ঠিক আছে স্যার ,  ও যাবে না ।  বলে অভাবিত সাফল্যে আনন্দিত তানিয়া ফারহানকে চোখে ইঙ্গিত করে । ফারহান কাঁধ ঝাঁকিয়ে উঠে ঘরের বাইরে চলে আসে ।  তারপর গেটের বাইরে এসে রিকশা নেয় ।  প্রফেসর আশরাফিকে কে  ফোন করে ।  প্রফেসর বললেন ,  শোন ফারহান ।  শান্ত ,  এখনও গাজীপুর বাস স্টপেই আছে ।  এই মাত্র ফারহান -  টু কে বাস স্টপে  নামিয়ে দিল ।  ওকে আমি এখুনি ফোন করছি ।  ও তোমাকে তুলে নেবে ।  ওকে স্যার  ।  বলে ফারহান ফোন অফ করে দেয় ।  রিকশার পাশ দিয়ে একটা সিলভার রঙের হ্যামার এইচ থ্রি হেলে দুলে চলে যায় ।  ফাইইম ফাইয়াজি  নিজেই ড্রাইভ করছে ।  পাশে তানিয়া তাবাসসুম ।  চোখ  কানা ফাত্তাহ এবং নাক বোচা  টনি বসেছে পিছনে । গাজীপুর বাস্টস্ট্যান্ড বেশ ভিড় ।  ফারহান দূর থেকে শান্তকে দেখল ।  ফারহান রিকশা থেকে নেমে টের পায় লাল গেঞ্জি পরা মাঝবয়েসি এক  লোক ওকে অনুসরণ করছে ।  ও দ্রুত শান্তর বাইকে উঠে পড়ে ।  ভিড়ের মধ্যে লাল গেঞ্জি পরা মাঝবয়েসি অনুসরণ কারী ফারহান -  টু কে অনুসরণ করতে থাকে ।  ফারহান -  টু  তেলিপাড়ার বাসে উঠল ।  দৃশ্যটা দেখে ফারহান মুচকি হাসল ।  ওদিকে সাংবাদিক মোশতাক আন্দালিব কালো ভালুক ছানাটি ঢাকা ময়মনসিং সড়কে তেলিপাড়ার শাল জঙ্গলের পাশে গাড়ি থেকে ছুড়ে আবার ঢাকার উদ্দেশ্যে রওনা হলেন ।  দেখতে দেখতে ভালুক ছানাটি বড় হয়ে  বিশাল একটি রোমশ ভালুকে পরিনত হল ।  তারপর ওটা শাল জঙ্গলের ভিতর দিয়ে  এগোতে লাগল  .  .  .  হ্যামারটা ঢাকা -  ময়মনসিংহ রোডে ছুটছে  ।  একটু পর বাঁ দিকে বাঁক নিল ফাইইম ফাইয়াজি  ।  সরু পিচ রাস্তা ।  দু ’ পাশে শালবন  ।  ফাইইম ফাইয়াজি  অনর্গল কথা বলে যাচ্ছে ।  তানিয়াকে একবার বলছে নাসরীন ।  একবার জেরিন ।  ফাইইম ফাইয়াজিরা নাকি ঢাকার আরমেনিয়দের  বংশধর ।  পূর্বপুরুষ জোসেফ মার্টিন ছিলেন অত্যন্ত ধনী  ।  ঢাকায় টমটমের প্রচলন তার হাত দিয়েই নাকি ।  উনিশ শতকের শেষ দিকে ফাইইম ফাইয়াজির দাদা   ইসলাম ধর্মে কনভার্ট হয়েছিল ।  পিছনে কার মোবাইল ফোন বাজল  ।  একটু পর  চোখ কানা  ফাত্তাহ বলল ,  বস ,  ডাক্তার ওরা ইটজিক ঢাকা এয়ারপোর্টে পৌঁছে গেছেন ।  হেলাল আর রীতা তাকে  রিসিভ করতে গেছে ।  ওকে ।   ফাইন ,  ফাইন ।   ‘ ওরা ইটজিক ’   শব্দটা খট করে তানিয়ার কানে  বিধঁঁল ।  নামটা  ইহুদি  ।   স্কটল্যান্ডে ইউনিভার্সিটি অভ অ্যাবারডিন -  এ ওরা ইটজিক নামে এক ইহুদি প্রফেসর তানিয়াদের  আর্থ সায়েন্স পড়াতেন  ।  মহিলার  বাড়ি তেল আবিব ।  একটু পর দূর থেকে এফএফ গ্রুপ লেখা লাল রঙের একটি লোহার গেট দেখা যায় ।  দু ’ পাশে উঁচু আস্তরহীন ইটের দেয়াল ।  ওপরে  কাঁটা তার ।  ইলেকট্রিফায়েড বলে মনে হল ।  দেওয়ালের ওপাশে  ইউক্যালিপটাস গাছের সারি ।  দূরে  ধোঁওয়া ।  কিসের ?  ইট ভাটা নয়তো ?  হর্ন দেবার পর গেটটা  খুলে যাচ্ছে ।  হ্যামারটা ভিতরে ঢোকাতে ঢোকাতে ফাইইম ফাইয়াজি  হে হে  করে হেসে বলল ,  এই গেটের ওপাশে  বাংলাদেশে প্রাইমিনিস্টারও একসেস পায় না । নিরীহ কন্ঠে তানিয়া জিজ্ঞেস করল ,  কেন স্যার ?  কেন ?  দেখবে ।  আগে ভিতরে চল ।   মূল আস্তানায় এসে লোকটার হাবভাব কেমন বদলে গেছে ।  জিন্সের পকেটে   লেজার গানটা আছে । তানিয়া আলতো করে স্পর্শ করে ।    একজন গার্ডের হাতে চেইনে   সাদা রঙের  একটা আমেরিকান বুলডগ ।  কুকুরটা  হিং¯্র আক্রমানত্মক ভঙ্গিতে লাফাচ্ছে   ।  গার্ডদের ড্রেস কালো ।  গেটের একপাশে গার্ডরুম মনে হল ।  সামনে কনক্রিটের রাস্তা ।  দু ’ পাশে ঝাউগাছ ।  তারপর জায়গাটা ফাঁকা ।  সেখানে একটি  ফোয়ারা  ।  তারপর  একতলা লাল সিরামিক ইটের বিল্ডিং ।  পোর্টিকোয় হ্যামার এইচ থ্রিটা  থামালো  ফাইইম ফাইয়াজি ।   তারপর দরজা খুলে একলাফ দিয়ে নামল ।  পোর্টিকোয় বেশ ক ’ টা গাড়ি ।  সব মনে রাখতে ।  পরে প্রফেসর জিজ্ঞেস করতে পারেন  .  .  .  একটা কালো রঙের  নিশান সাফারি ,   একটা সিলভার কালারের নিশান পেট্রোল ,  লাল রঙের মিতসুবিশি ল্যান্ড রোভার ।  অ্যাশ কালালের  টয়োটা প্রাডোও আছে একটা ।  চোখ  কানা ফাত্তাহ কে ফাইইম ফাইয়াজি  বলল ,  এই ফাত্তাহ ,  তুমি এখন একবার আন্ডারগ্রাউন্ড প্ল্যান্টে যাও । চোখ  কানা ফাত্তাহ চলে যায় ।  কীসের প্ল্যান্টে ?  শাহীনূর কি এখানে বন্দি ?  ফাইয়াজি লোকজন অপহরণ করে  ইট ভাটায় বেঁধে রেখে  বিনে পয়সায় খাটায় ।  পিছনে ইটভাটা ।  ফাইয়াজির নয়তো ।   কয়েক ধাপ সিঁড়ির পরই  ছোট্ট একটি রিসিপসন রুম ।  ডান পাশে কাঁচের স্লাইডিং ডোর  ।  ফাইইম ফাইয়াজি ভিতরে ঢুকল ।  পিছন পিছন তানিয়া ।  নাক বোচা  টনি অবশ্য ভিতরে  ঢুকল না ।   বেশ বেশ বড় একটা  হলরুম ।  প্লাস্টিকের   টেবিল ঘিরে  স্টিলের চেয়ার ।  ওপাশে দরজা ।  ইংরেজিতে লেখা  :  ‘ কিচেন ’   ।  ক্যান্টিন মনে হল ।  ওপাশের দেয়ালে  কাঁচ  ।  দূরে  ফ্যাক্টরির শেড দেখা যায় ।   সবুজ রঙের শেডের ওপর লেখা :  এফ এফ গ্রুপ  ।   দু ’ পাশে আস্তর হীন ইটের দেয়াল ।  এ পাশে বাগান ।  সূর্যমুখি ফুলের ঝাড় ।  টেবিল টেনিস কোর্ট ।  সুইমিংপুল ।  লন ।  ডান পাশের বিল্ডিংটা   ডরমিটরি মনে হল ।  হেলিপ্যাড ।  দেখে মনে হয় ট্যুরিস্ট  রিজর্ট ।  ভূমিদস্যুটা ভালোই টাকা ইনভেস্ট করেছেন ।   কিন্তু ,  ইহুদি মহিলা  ডক্টর ওরা ইটজিক - এর সঙ্গে এই ভূমিদস্যুর কী সম্পর্ক ?  কাঁচের দেয়াল ঘেঁষে এক সেট সোফা ।  সামনে  কাঁচের টেবিল ।  তার ওপর লাইটার ,  রিমোট ও  হলুদ রঙের একটি কাঠের বক্স ।  বক্সের ওপর লেখা :  আরোমা দ্য সান আনড্রেস ।  বাক্স থেকে একটা  খয়েরি রঙের  সিগার বের করে  ফাইইম ফাইয়াজি সোফায় বসল ।  ঝুঁকে লাইটার তুলে নিয়ে ধীরে ধীরে সিগার ধরালো ।   তারপর তানিয়া কে বসতে ইঙ্গিত করল ।  কড়া ধোঁওয়া নাকে নিতে নিতে তানিয়া বসতে বসতে   ওপাশে  দেয়ালে বড় একটি স্ক্রিন দেখতে পেল ।  স্ক্রিন কেন ? ফাইইম ফাইয়াজি  জিজ্ঞেস করল ,  কেমন লাগচে তোমার নতুন ওয়ার্ক প্লেস নাসরীন ?  তানিয়া  বলল ,  নতুন ওয়ার্ক প্লেস মানে ?   আহা এই প্ল্যান্টে কত কাজ । বলে একমুখ নীল ধোঁওয়া ছাড়ল ।  এই প্ল্যান্টে কত কাজ  তো সো হোয়াট ?  চমৎকার অভিনয় করে তানিয়া বলল ।  স্যার নিশ্চয়ই সব শুনে হাসছেন ।  ফাইইম ফাইয়াজি বলল ,    আহা জেরিন  !  অত গিরবা দেখাও কেন ?  ফাইয়াজী তোমায় ভালো বেতন দিবে ।  ইক লাখ ।  মান্থলী ।    এক লাখ !  বলেন কী স্যার ।  তা আমাকে কী করতে হবে ? তোমাকে এই ক্যান্টিনে কাজ করতে হবে ।  তানিয়া চারিদিকে তাকিয়ে বলল ,  ক্যান্টিনে  বেশ পরিস্কার ।  ওকে স্যার ডান ।   কিচেন কফি বানাবে রিচার্ড  ।  তুমি সার্ভ করবে ।  এই যে দেখ এরা মাটির তলা থেকে উঠে এসে এখানে কফি খাবে ।  বলে টেবিলের ওপর থেকে রিমোট তুলে চাপল ফাইয়াজি ।  তানিয়া অবাক হয়ে দেখল -  একটা বড় হলরুম ।  অনেক গুলি প্ল্যাটর্ফম ।  লোহার সিঁড়ি ।  মোটা মোটা পাইপ ।   ফিডওয়াটার পাম্প ।  হলরুমে একদল সাইনটিষ্ট কাজ করছে মনে হল ।  মাথায় হালকা নীল কাভার ।  পরনে সাদা অ্যাপ্রোন ।  মুখে মাস্ক ।  তানিয়া এরকম দৃশ্য  মুভিতে দেখেছে ।  নিউক্লিয়ার প্ল্যান্ট ?  ও মাই গড ।  তানিয়া টের পায় ,  ওর শরীর ঠান্ডা হয়ে আসছে । ও  জিজ্ঞেস করে ,  স্যার ওরা  কি অষুধ বানাচ্ছে ?  ফাইইম ফাইয়াজি হা হা হা করে হেসে উঠল ।  তখনই সাইরেন বাজল । কি ব্যাপার ?  বলে ফাইইম ফাইয়াজি চুরুট ফেলে কাঁচের স্লাইডিং ডোরের দিকে দৌড়ে গেল ।  তানিয়া দ্রুত    পকেট থেকে ছোট ডিভাইসটা বের করে ঝুঁকে  সোফার নীচে রাখল  । তারপর  শার্টের কলারের কাছে ঝুঁকে ফিসফিস করে তানিয়া  বলল ,  স্যার ,   মনে হচ্ছে মাটির তলায় অ্যাটমিক  প্ল্যাট ।  এটমিক রিএকটর মনে হচ্ছে স্যার ।  ইউরেনিয়াম প্রসেস হচ্ছে কিনা বুঝতে পারছি না ।  আপনি স্যার এখুনি প্রাইমিনিষ্টারের সঙ্গে কথা বলুন ।  একটু পর ফাইইম ফাইয়াজি  কেন্টিনে এল ।  মুখ গনগনে লাল ।  তার পিছনে নাক বোচা  টনি  ফারহান টু - র চুল ধরে টানছে ।    ফাইইম ফাইয়াজি  রেগে মেগে কাঁই হয়ে বলল ,  তখনই দেখে বুঝেছিলাম স্পাই ।  তানিয়া উঠে দাঁড়াল ।   বলল ,  ও চ্যানেল ফোর্টি নাইন এ নতুন রিক্রট স্যার ।  স্পাই হবে পারে ।   স্যার ,  প্লিজ ওকে শুট করুন ।  ফাইইম ফাইয়াজি হাত বাড়ায় ।  নাক বোচা টনি কোট পকেট থেকে  একটি পিস্তল  ( সম্ভবত কোল্ট )  বের করে দেয় ।  ফাইইম ফাইয়াজি দেরি না করে ট্রিগার টিপল ।  ফারহান টু লুটিয়ে পড়ল ।  আশঙ্কা ছিল  - অ্যান্টি ম্যাটারের রক্ত পড়বে না  ।  রক্ত দেখে তানিয়া হাততালি দিল ।   আবার সাইরেন বাজল ।  কি ব্যাপার এসব হচ্ছে কি ?  ফাইইম ফাইয়াজি চিৎকার করে ওঠে । ঐ যে স্যার দেখুন ।  নাক বোচা টনি  বলে ।   ওরা কাঁচের দেয়ালের সামনে চলে আসে । দূরে   বিশাল একটি কালো রোমশ ভালুক ।   আস্তর হীন ইটের দেয়াল  ভেঙে ঢুকে পড়েছে ।  আশ্চর্য !  কালো রঙের ভালুকছানা এত বড় হল কখন ?  মনে পড়ল  - রোবোটিক্স আর জেনেটিক ইঞ্জিনিয়ারিংয়ের কম্বিনেশন  । এর গ্রেনেড ছুড়লেও কিছু হবে না ।  বিশেষ ফাইবার দিয়ে তৈরি । রোবাটটা   এগোতে লাগল ।  ফাইইম ফাইয়াজি  মোবাইল ফোনে কাকে যেন বলল ,  জামশেদ ,  কুইক ।  গার্ডদের বল গার্ডরুম থেকে এম সিক্সটিন রাইফেল আর  গ্রেনেড লাঞ্চার বের করতে ।  বলেই  ফাইইম ফাইয়াজি আর নাক বোচা টনি  ছুটল স্লাইডিং ডোরের দিকে ।   তানিয়া দৌড়ে একটা স্টিলের চেয়ার তুলে কাঁচের ওপর  ছুড়ে মারল ।  ঝনঝন শব্দে ভেঙে পড়ল ।  কাঁচের ওপাশে কংক্রিট ।   তারপর লন  ।   ডান পাশে  ডরমিটরি আর হেলিপ্যাড ।  ওখানে   চোখ  কানা ফাত্তাহ  কে  গ্রেনেড লাঞ্চার হাতে  ছুটতে দেখল তানিয়া ।  গ্রেনেড লাঞ্চার  কোন্ ছবিতে দেখেছিলাম ?  মনে পড়ছে না ।  চোখ  কানা ফাত্তাহ কালো রোমশ ভালুকটা   তাক করে গ্রেনেড ছুড়ল ।  ভয়ানক  বিস্ফোরণ হলেও রোবোটিক্স ভালুকটা  ধাক্কা খেল কেবল ।   পরের গ্রেনেডটা মিস হয়ে দেয়ালে আরও বড় ফাটল তৈরি করল ।  সুইমিংপুলের পাশে তদক্ষণে দশ বারো জন গার্ড মিলিটারি কায়দায় পজিশন  নিয়েছে ।  ফাইইম ফাইয়াজি  - এর হাতে রাইফেল ।   তানিয়া দৌড়ে ডান দিকে যায় ।  তারপর টার্ন নিতেই পোর্টিকো ।  এ দিকটায় লোকজন নেই ।  ও দ্রুত   হ্যামার এইচ থ্রি তে উঠে পড়ে ।  তখনই খেয়াল করেছিল ইগনিশন কি ।  ফাইইম ফাইয়াজি এখানে ভীষণ কনফিডেন্ট ।  তানিয়া দরজা বন্ধ করে চাবি ঘুরায় ।  তখনই  মনে পড়েছে ,   “ এন্ড অভ ডেজ ” ছবিতে আর্ন্ডল সোয়াজনাইজার গ্রেনেড লাঞ্চার ছুড়েছিল ।  হ্যামার দ্রুত পিছনে ব্যাক করে ।  তারপর মেন গেটের দিকে ছুটল ।  গার্ডদের কাউকে দেখা গেল না ।  লেজার গানটা   পকেট থেকে  বের করে ড্যাশ বোর্ডের ওপর রাখল ।   তারপর প্রচন্ড স্পিড ।  গেটের ওপর গেটটা  দুমড়ে যায় ।  যদিও হ্যামারটা প্রচন্ড টাল খেল ।   এরপর সোজা রাস্তা ।  একটু পর রেয়ার ভিউ মিররে দেখে পিছনে লাল রঙের মিতসুবিশি ল্যান্ড রোভার ।  রাইফেল দিয়ে ফায়ার করছে ।  এই রে এখন  টায়ার পাংচার হলেই গেছি ।  বাঁ হাতে লেজার গানটা তুলে পিছন দিকে  আন্দাজে বাটন টিপল ।   ঘন হলদে রে বেরুলো মনে হল ।  লাগল কিনা কে জানে ।  একটু পর রেয়ার ভিউ মিররে দেখে  তাকিয়ে দেখে  মিতসুবিশি উল্টে পড়ে আছে ।  কমলা রঙের আগুন আর ধোঁওয়া ।  আকাশে হেলিকপ্টার ।  সেনাবাহিনীর  ?  তাহলে স্যার প্রধানমন্ত্রীর সঙ্গে যোগাযোগ করেছেন  .  .  .  প্রোফেসর আশরাফি  তানিয়াকে বললেন ,  তুমি যখন বললে ,  স্যার ,   মনে হচ্ছে মাটির তলায় এটমিক রি - একটর ।  তখনই আমি ফোন করে   সরসরি প্রধানমন্ত্রীর সঙ্গে কথা বলি ।  তিনি দ্রুত সেনাবাহিনীকে নির্দেশ দিলেন ।  ওরা আন্ডার গ্রাউন্ডে  ইকিউজিএম বসাচ্ছিল । কি বসাচ্ছিল স্যার ?  তানিয়া কফিতে চুমুক দিয়ে বলে ।  ইকিউজিএম ।  মানে  আর্থকোয়েক জেনারেটর মেশিন ।  ওরা কারা স্যার  ?  মোসাদ ।  ইজরাইলি ইন্টিলিজেন্স ।  ওহ্ মাই গড ।  তখন নামটা জিউ বলে  ‘ ওরা ইটজিক ’   শব্দটা খট করে কানে বিধেঁঁছিল ।   । প্রফেসর আশরাফি লেবুর শরবতে চুমুক দিয়ে বললেন ,  বাংলাদেশি গোয়েন্দা সংস্থার কাছে আগেই তথ্য ছিল ।      মরক্কো থেকে ইন্দোনেশিয়া পর্যন্ত  ইজরাইল  ‘ লাইন অভ অ্যাটাক ’  তৈরি করার জন্য আর্থকোয়েক জেনারেটর মেশিন বসাচ্ছে ।  উদ্দেশ্য -   মুসলিম রাষ্ট্র ধ্বংস ।  প্রতিটি দেশেই এমন কিছু লোভী মানুষ আছে যাদের কেনা যায় ।   ফাইইম ফাইয়াজি তাদেরই একজন ।  তানিয়া বলল ,  তার মানে ,  ফাইইম ফাইয়াজি  মোসাদ এর এজেন্ট ?  ডেফেনিটলি ।  ফাইইম ফাইয়াজি  ধরা পড়েছে ।  উনডেড ।   ইন্টারোগেশন চলছে ।  তেলিপাড়ার আন্ডার গ্রাউন্ড প্ল্যান্টা বাংলাদেশ আর্মি টেক ওভার করেছে ।   বিজ্ঞানীরা প্ল্যান্টটা  পরীক্ষা করছেন ।   সাংবাদিক মোশতাক আন্দালিব হতাশ বললেন ,  বলল ,  ইস্  ।  শাহীনূরকে হারালাম ।  প্রফেসর কী বলতে যাবেন - তানিয়ার মোবাইলের রিং টোন বাজল ।  তানিয়া কফির কাপ রেখে বলল ,  হ্যালো ।  কে ?  শাহীনূর ?  তুমি ?  কি  .  .  .  কি  .  .  .  একটু পরে ফোন অফ করে তানিয়া বলল ,  আসলে শাহীনূর কে ওরা কিডন্যাপ করতে পারেনি ।  শাহীনূর মাইক্রোতে অজ্ঞান হওয়ার ভান করে পড়ে ছিল ।  ওদের একজন জয়দেবপুর রোডে  মাইক্রো থামিয়ে হিসি করতে নামে ।  দরজা খোলাই ছিল ।  শাহীনূর মাইক্রো থেকে পিছলে পড়ে দৌড়  ।  জয়দেবপুরে ওর এক বোন থাকে ।  সেখানে চলে যায় ।  ও পায়ে চোট পেয়েছে ।  সেরে উঠলেই ও আবার স্পেস গার্ডেনে খাওয়া - দাওয়া শুরু করবে ।   সবাই হেসে উঠল ।  






হে হুমায়ূন ! 



                        তোমায় ছাড়াস্বপ্নগুলিহচ্ছে খুন ! আবার তুমি ফিরে এসোহে হুমায়ূন ! কল্প - কাঠেরনৌকাতে আজধরেছে ঘুন ! তুমি  আবার ফিরে এসোহে হুমায়ূন ! তোমার লেখারআচ্ছন্নতারমধুর ধুন ! আবার তুমি ফিরে এসোহে হুমায়ূন ! তোমায় ছাড়াঠোঁটের কোণেরক্ত - নুন ! তুমি আবার ফিরে এসোহে হুমায়ূন ! 
                    





অতিপ্রাকৃত গল্প :  শিরিন




                        আমার বড় ভাইয়ের সঙ্গে যে মেয়েটির বিয়ে হতে চলেছে সেই মেয়েটি একটি পরী ।   যদিও ব্যাপারটা আমারই বিশ্বাস করতে ভীষণ কষ্ট হচ্ছে ।  আমার বড় ভাইয়ের অনেক কিছুই খুব স্বাভাবিক না । আমার মায়ের মুখে  শুনেছি ,  আমার বড় ভাই নাকি ছেলেবেলায় মাঝে - মাঝে হারিয়ে যেত ।  কখনও তিনদিনের জন্য ,  কখনও সাত দিনের জন্য ।  পুলিশে খবর দিয়ে কিংবা সংবাদপত্রে বিজ্ঞাপন ছাপিয়েও নাকি  কোনও লাভ হত না ।  অনেক পরে আমার বাবা - মা বুঝতে পেরেছিলেন আমার ভাইকে কারা যেন নিয়ে যেত ,  আবার দিয়েও যেত ।  ওই ভৌতিক ঘটনায় আমার মা ভীষন  ঘাবড়ে গেলেও আমার বাবা কেন যেন নিশ্চিন্ত থাকত ।  ছেলে নিখোঁজ ,  অথচ বাবা টেনশন করছে না - এই ব্যাপারটিও ভারী রহস্যময় ।   এসবই আমি আমার মায়ের মুখে শুনেছি ।   
আমার বড় ভাইয়ের নাম রোকন ।  দেখতে একেবারেই আমাদের মত  না ।  আমার মা - বাবার গায়ের রং শ্যামলা ।  আমারও ।  মেয়ে বলেই এই নিয়ে আমার মনে যে কত কষ্ঠ !  অথচ রোকন ভাইয়া ফরসা ,  লম্বা ।  কেবল ফরসা আর লম্বাই না -  রোকন ভাইয়া ভীষণ হ্যান্ডসাম ।  প্রথম দর্শনেই সবাই মুগ্ধ হয়ে যায় ।  আমার বান্ধবী ফরিদা তো রোকন ভাইয়াকে দেখে .  .  .  কী বলব  .  .  .  সত্যিই রোকন ভাইয়া আমাদের পরিবারে একেবারেই বেমানান । 
রোকন ভাইয়ার জন্ম ঠাকুরগাঁও শহরে ।  বাবা তখন ওই শহরেই প্রাকটিস করতেন ।  ডাক্তার হিসেবে বাবার নাকি খুব নামডাক হয়েছিল ।  আমি তখনও হইনি ।  এসবই আমি আমার মায়ের মুখে শুনেছি ।  রোকন ভাইয়াকে একটা স্কুলে ভর্তি করিয়ে দেওয়া হয়েছিল ।  ক্লাস ফাইভে ওঠার পর  প্রথম হারিয়ে গেল ভাইয়া  .  .  .   
রোকন ভাইয়া এসএসসি পরীক্ষা দেওয়ার পর আব্বা ঢাকা চলে এলেন ।  ভাইয়াকে নিযে বেশ ঝামেলা হচ্ছিল ।  ঘন ঘন হারিয়ে যাচ্ছিল ।  ঘরে ফল ,  মিষ্টি ,  গোলাপ ফুল -  এসব পাওয়া যাচ্ছিল ।  ভাইয়া নাকি খেতে চাইত না ।  খেতে বললে বলত খেয়েছি ।  কি খেয়েছো - জিজ্ঞেস করলেবলত ,  আপেল ,  রসগোল্লা আর দুধ  .  .  .  
আব্বা ঢাকার কলাবাগানে বাড়ি কিনলেন ।  একতলায় চেম্বার ।  আমি নতুন স্কুলে ভর্তি হলাম ।  পুরনো স্কুল ছেড়ে আসতে আমার রীতিমতো কষ্টই হচ্ছিল । রুমা ,  সালমা ,  দীপ্তি এদের মুখগুলি সারাক্ষণ মনে পড়ত ।  সে যাক ।   রোকন ভাইয়া পড়াশোনায় খুব ভালো ছিল ।  এসএসসি পরীক্ষায় খুব ভালো রেজাল্ট করে  ঢাকা কলেজে ভর্তি হল ভাইয়া । 
হটাৎ করেই আব্বা মারা গেলেন ।  রোকন ভাইয়া তখন  ঢাকা বিশ্ববিদ্যালয়ে ভর্তি হয়েছে ।  আমাদের ছোট্ট সংসারে শোকের ছায়া ঘনালো ।  মা স্তব্দ হয়ে গেলেন । বাবার জন্য আমারও খুব খারাপ লাগত । বাবা যে আমার সঙ্গে  খুব গল্প করত তা নয় ।  আমি বরং বাবাকে ভয়ই পেতাম ।   তবে বাবা যে আমায় খুব ভালোবাসত তা বুঝতে পারতাম  .  .  . বাবাকে আমার ভারি গম্ভীর মনে হত ।  ঘরে থাকলে বাবা সারাক্ষণ বই পড়ত ।  বাবার লাইব্রেরিতে যে কত বই !  মনে হয় বই পড়ার অভ্যেস আমি আমার বাবার কাছ থেকেই পেয়েছি । 
ধীরে ধীরে আমরা শোক সামলে নিলাম ।  দোতলায় থাকি ।  একতলার চেম্বারটা উঠিয়ে ভাড়া দিয়েছি ।  পরিবারটি  চমৎকার  ।  আতিক আঙ্কেল  ব্যাঙ্কার ।  তার মেয়ে ফরিদা ,  আমারই সমবয়েসি ,  ক্লাস টেনে পড়ে ,  আমার বান্ধবী ।  বেশ বুঝতে পারলাম -  ফরিদা  ভাইয়াকে মনে মনে পছন্দ করে । ফরিদা আমাকে একদিন জড়িয়ে ধরে বলল ,  উফঃ তোর ভাইয়াটা যা সুন্দর না আফরিন !  এই কথা শুনে আমার ফরিদার জন্য খারাপই লাগল ।   রোকন ভাইয়া ওর দিকে মুখ তুলে তাকালে তো ।  ভাইয়া যা গম্ভীর প্রকৃতির মানুষ ।  কথা এত কম বলে ।   আর ভীষণ নামাজী ।  ফজরের নামাজ পড়ে কী সুন্দর সুর করে কোরান তেলায়াৎ করে ।  ভাইয়া বাসায় যতক্ষণ থাকে নিজের ঘরেই থাকে । মাঝেমাঝে ছাদে পায়চারী করে ।   খাওয়ার সময় অবশ্য খাওয়ার টেবিলে আমরা তিনজনই খাই ।  আমি টিভির সাউন্ড কমিয়ে দেখি ।   অবশ্য ভাইয়া আমাকে কখনও বকে - টকে না ।  ভাইয়া কলেজে থাকলে আমি ভাইয়ার ঘর গুছিয়ে দিই । ভাইয়া রাগ করে না ।  (  মা ভাইয়ার ঘরে ঢুকলে  কী কারণে ভাইয়া রাগ করে ।  )  ভাইয়ার  ঘরে ঢুকলেই কেমন একটা  মিষ্টি গন্ধ পাই ।  মিষ্টি গন্ধটা অনেকটা আতরের গন্ধের মতন ।  একদিন ভাইয়া বাসায় ছিল না ।  ঘর গোছাতে ভাইয়ার ঘরে ঢুকেছি  .  .  .  দেখি টেবিলের ওপর একটা রূপার থালায় আঙুর ,    ( থালাটা আমাদের না  .  .  . আমি সিওর  )  অন্য একটি চিনেমাটির প্লেটে  ( এই প্লেটটা আমাদের না )  দুটি বড় বড় সাইজের রসগোল্লা আর  চিনেমাটির প্লেটের ঠিক  পাশে গোলাপের ছোট একটি ডাল; ডালে লাল টকটকে ফুল ।  কে যেন রিনরিনে মিষ্টি গলায় বলল :  কেমন আছ আফরিন ?  আমি চমকে উঠলাম ।  মাথা কেমন টলে উঠল ।  হিম -  হিম ঠান্ডা অসার শরীর নিয়ে কোনওমতে পায়ে পায়ে ঘর ছেড়ে চলে আসি ।   কথাটা মাকে আর বললাম না  .  .  . 
এর পর থেকে ভাইয়ার ঘরে আর ঢুকি না ।  রান্না আর টিভি দেখার ফাঁকে মায়ের সঙ্গে গল্প করে সময় কাটে ।  মা কত যে গল্প জানে ।  ছেলেবেলার গল্প ।  মার ছোটবেলা কেটেছিল ঠাকুরগাঁওয়ের বালিয়াডাঙ্গির তলমাল নদীর পাড়ে ।  নানার সঙ্গে শীতকালে তলমাল নদীর চরে পাখি শিকারের গল্প শুনতে আমার সবচে ভালো লাগে  ।   একবার ভোরবেলা কুয়াশা ফুঁড়ে এক দুধওয়ালা এল । দুধওয়ালা সবাইকে নাকি গরম দুধ খাইয়েছিল ।  টাকাপয়সা কিছু নেয়নি ।  দুধওয়ালা চলে যেতেই নানা বলেছিল ,  দুধওয়ালাটা ছিল জিন ।  তোর নানা ছোট থাকতে শীতকালে তলমাল নদীর চরে একবার দুধওয়ালাকে দেখেছিল ।  দুধওয়ালা তখনও গরম দুধ খাইয়েছিল । আমি অবাক হয়ে মাকে বলি মা জিনরাও কি মানুষের মতই মানুষের মধ্যেই  থাকে  ?  
মা বলে ,  থাকে তো ।   একবার শোন কী হল ।   ঠাকুরগাঁও থাকতে তোর  বাবা রাতবিরাতে রোগী দেখতে ছুটতেন ।  একবার   ঠাকুরগাঁওয়ের উলির বিলের পাশে রহিমনপুর জিনবাড়িতে তোর আব্বা রোগী দেখতে গিয়েছিল ।  
জিনবাড়িতে মানে !  আমি অবাক । 
তোর বাবা চেম্বার থেকে বাসায় ফিরছিল ।  কনকনে শীতের রাত । হঠাৎ কুয়াশা ফুঁড়ে লম্বাচওড়া এক তরুণ এসে উপস্থিত । তরুণটি তার  নাম বলল ,  জিলানী । তার বউ নাকি  প্রসব যন্ত্রণায় ছটফট করছে । বাড়ি নাকি কাছেই এখনই একবার যেতে হবে । তো ,   তোর বাবা রাজি হল যেতে  । হঠাৎ দেখে একটা  ঘোড়াগাড়ি ।  জিলানী ঘোড়াগাড়িতে তোর বাবাকে উঠতে বলল ।   ঘোড়াগাড়ি চলছে তো চলছে ।  কুয়াশায় ভালো দেখা যায় না ।  কোথায় যাচ্ছি জিজ্ঞেস করতেই জিলানী বলল ,   উলির বিলের পাশে রহিমনপুর উলির বিলের পাশে রহিমনপুর ।  সে তো অনেক দূর ।  জিলানী কিছু বলল না ।  বরং বলল ,  তার বউয়ের নাম আঞ্জুমান ।  শরীর নাকি ভালো না ।  সে যাই  হোক ।  আরও কিছুক্ষণ চলার পরে থামল ঘোড়াগাড়ি । 
তোর বাবা চেয়ে দেখে  পুরাতন  দূর্গের মতন দালান ।  বড় একটা চাতাল পেরিয়ে সিঁড়ি দিয়ে উঠে জিলানী  তোর বাবাকে একটি ঘরে নিয়ে এল  ।  মশালের আলোয় দেখল একটা  পালঙ্কে একটি রূপসী মেয়ে শুয়ে ।  অবস্থা সত্যিই ক্রিটিকাল ।  যাক ।  শেষমেশ তোর বাবার কল্যাণে রক্ষা পেল ।  ফুটফুটে এক ছেলে হল ।  তোর বাবার ওপর  জিলানী  অনেক খুশি হয়েছিল ।  তোর বাবাকে অনেক রূপার টাকা দিয়েছিল ।  
রূপার টাকা ? 
হ্যাঁ রে আফরিন ।  রূপার টাকা ।  
রূপার টাকা ওরা কেন দিল মা ? 
ওরা ছিল জিন । 
জিন ! 
হ্যাঁ ।  জিন । 
আশ্চর্য !  সেই রূপার টাকা কই মা ?  
 জিনের টাকা নাকি ঘরে রাখতে নেই ।  সে টাকা তোর বাবা আউলিয়াপুর জামে মসজিদে দান করেছেন ।  
ওহ্  ।  পরে  ওই জিনদের আর দেখেনি বাবা ? 
হ্যাঁ ,  দেখেছে ।  পরে একবার নাকি জিলানী মিষ্টি - টিষ্টি নিয়ে তোর বাবার চেম্বারে এসেছিল ।  ছেলের নাম রেখেছে আদনান ।  
আদনান ! 
হ্যাঁ ।  আদনান  । 
আশ্চর্য ! 
 একদিন দুপুরে একটা ভারী অদ্ভূত ঘটনা ঘটল .  .  . তাতে আমি  রোকন ভাইয়া সম্বন্ধে সত্য ঘটনা জানতে পারলাম ।  ভাইয়া তখন ঢাকা ইউনিভারসিটিতে পড়ে ।  অর্থনীতি বিভাগে ।  এইচএসসিতে ভাইয়া দারুণ রেজাল্ট করেছিল ।  ততদিনে আমি এসএসসি দিয়েছি ।  রেজাল্ট তখনও বের হয়নি । রান্না করে ,  টিভি দেখে আর বই  পড়ে সময় কাটছিল ।   এক দুপুরবেলা ।  মা ঘুমিয়ে ছিল ।  মায়ের শরীর ভালো ছিল না । কিছুদিন হল মায়ের  হার্টের সমস্যা ধরা পড়েছে ।  গতমাসে বাথরুমে মা মাথা ঘুরে পড়েও গিয়েছিল একবার ।  আমি পড়ার জন্য কিছু খুঁজছিলাম ।  আব্বার লাইব্রেরিতে গেলাম ।  খুঁজতে খুঁজতে ওপরের তাকে বইয়ের ভাঁজে   কালো রঙের রেক্সিনের জ্যাকেটের একটা ডায়েরি পেয়ে গেলাম ।   দেখেই চিনলাম  .  .  .  বাবার হাতের লেখা ,  ঝরঝরে বাংলায় -  সাধু ভাষায়  ।  পড়ব কিনা তা নিয়ে দ্বিধায় ছিলাম ।  হঠাৎই পাতা ওল্টাতে   ‘ উলির বিলের পাশে রহিমনপুর ’  লেখাটায় চোখ আটকে গেল ।  চোখ বুলিয়ে দেখলাম :  বাবা যা লিখেছে সেসব আমি আমার মায়ের মুখে শুনেছি ।      আমি পড়তে শুরু করলাম ।   .  .  . 
 অনেক রাত্রে জিলানী আমাকে ঘোড়াগাড়ি করিয়া উলির বিলের পাশে রহিমনপুরের সেই পরিত্যক্ত দূর্গবাড়ি   হইতে আমার ঠাকুরগাঁও শহরের বাসায় পৌঁছাইয়া দিল ।  রেহনুমা  ( আমার মায়ের নাম )  গর্ভবতী হইয়া ছিল ।  তাহার প্রসব বেদনা আরম্ভ হইলে পড়ে পরের দিনই তাহাকে আমি ঠাকুরগাঁও সদর হাসপাতালে ভর্তি করাইয়া দিলাম ।  আমার দুর্ভাগ্যই বলিতে হয় ,  প্রসবকালীন জটিলতা দেখা দিল । হাসপাতালের  গাইনি বিভাগের আমার একজন সিনিয়র কলিগ  ডা .  সুমিতা দস্তিদার  আমাকে এই ইঙ্গিতে বলিলেন যে ,  রেহনুমা বাঁচিলেও তাহার অনাগত সন্তান  বাঁচিবে নাও পারে ।  আমি উৎকন্ঠিত হইয়া নির্জন করিডোরে পায়চারী করিতেছিলাম ।  গভীর শীতের রাত্র ।   ঠিক তখনই জিলানী আর  আঞ্জুমান কে দেখিতে পাইয়া আমি বিস্মিত হইলাম । আমি জানিতাম যে তাহারা জিন প্রজাতির এবং ইহারা যে কোনও সময়ে যে কোনও স্থানে উপস্থিত হইতে পারে ।  আমি  বিপদের সময়ে অতিপ্রাকৃত শক্তির অধিকারী জীবদের দেখিয়া এক প্রকারের  স্বস্তিও পাইলাম । আমি  জিলানী আর  আঞ্জুমান কে রেহনুমার সর্বশেষ অবস্থার কথা খুলিয়া বলিলাম ।  আঞ্জুমান আমাকে শান্ত্বনা দিয়া বলিল যে ,  ভাই ,  আপনি চিন্তা করিবেন না ।  আল্লাহই সমস্ত ব্যবস্থা করিয়া রাখিয়াছেন ।  সন্তান বাঁচিয়া নাই শুনিলে আপনার স্ত্রী মানসিক আঘাত পাইবেন ।  সেইরকম কিছু হইলে আমি আমার পুত্র আদনানকে আপনার স্ত্রীর কোলে রাখিয়া যাইব ।   ( বুঝিলাম আঞ্জুমান তাহার ছেলের নাম রাখিয়াছে আদনান ।  )  আপনি আমাকে বাঁচাইয়াছেন ।  আল্লাহর ইচ্ছায় আপনার ঘরে আমার ছেলে বাঁচিয়া থাকিবে ।   .  .  .   আমি আর কী বলিব ।  আমার তখন তরুণ বয়স ।  যথাযথ সিদ্ধান্ত লইতে কার্পণ্য করিতাম ।  রেহনুমার মুখের দিকে চাহিয়া আমি নীরব থাকিলাম ।  যথাসময়ে রেহনুমা মৃত এক কন্যাসন্তান প্রসব করিল ।  অবশ্য সে ফুটফুটে এক পুত্রসন্তান লইয়াই আনন্দিত মনে হাসপাতাল হইতে  ঘরে ফিরিল ।  আমিই কেবল শিশুটির প্রকৃত পরিচয় জানিলাম ।  আর কেহ জানিল না ,  এমন কী হাসপাতালের নার্সও না ।  আমি জানি রোকন আমাদের সন্তান নয় ,  সে আঞ্জুমান -  এর  সন্তান । বিস্ময়কর হইলেও সত্য যে  সে  উলির বিলের জিন পরিবারের একজন ।  
  .  .  .  পড়তে পড়তে আমার শরীর হিম হয়ে এল ।  আশ্চর্য !  রোকন ভাইয়া জিন ।  আর বাবা সেটা  জানত ।  কথাটা বাবা মাকেও কখনও বলেনি ।  এখন সব মিলে যাচ্ছে ।  ভাইয়া  ছেলেবেলায় মাঝে - মাঝে হারিয়ে যেত ।  
 পুলিশে খবর দিয়ে কিংবা সংবাদপত্রে বিজ্ঞাপন ছাপিয়েও নাকি  কোনও লাভ হত না ।  আমি এখন জানি কেন লাভ হত না ।  আঞ্জুমান মনে হয় ওর ছেলেকে নিয়ে যেত ?   কোথায় ?  উলির বিলে ?  ওই ভৌতিক ঘটনায়  মা ভীষন  ভয় পেলেও বাবা কেন যেন নিশ্চিন্ত ছিল ।   আমি এখন জানি বাবা কেন নিশ্চিন্ত ছিলেন ।   বাবা আরও লিখেছে  .  .  . 
 জিলানী ইহার পরেও আবার একদিন আমার কাছে আসিয়াছিল ।  সে মিষ্টি লইয়া আসিয়াছিল ।  আদনান -  এর আকিকার মিষ্টি ।  সে আরও একটি আনন্দের সংবাদ দিয়া সে বলিল ,  ফাহমিদা নামে  আঞ্জুমান  - এর এক বোন আছে ।  আজই ফাহমিদার একটি কন্যা সন্তান হইয়াছে ।  ফাহমিদা তাহার কন্যা সন্তানের নাম রাখিয়াছে শিরিন ।  
 এই পর্যন্ত লেখার পর অনেক গুলি পৃষ্ঠা ফাঁকা ।  অন্য বিষয়ে লেখা ।  ব্যাঙ্কে ফিক্সড ডিপোজিট এর হিসাব  আর ডাক্তার বন্ধুদের নিয়ে একটা নাসিংহোম দেওয়ার বর্ণনা ।  ব্যাঙ্ক লোন আর  বিনিয়োগের টাকার জন্য ঠাকুরগাঁওয়ের জমি বিক্রির কথা ।   হঠাৎ একটি  পৃষ্ঠায় আমার চোখ আটকে গেল ।   তারিখ মিলিয়ে দেখলাম বাবার সাত দিন আগে ।  বাবা লিখেছে : 
 গতকাল চেম্বারে বসিয়াছিলাম ।  জিলানী  আর তার স্ত্রী  আঞ্জুমান আসিল ।  আঞ্জুমান কে অনেক বৎসর পরে দেখিলাম ।  এতকাল পরেও মেয়েটি অনিন্দ্য সুন্দরীই রহিয়া গিয়াছে দেখিলাম ।  আঞ্জুমান সালাম দিয়া আমাকে বলিল  .  .  .  তাহার  বোন ফাহমিদার  ইচ্ছা সে তাহার কন্যা শিরিনের সঙ্গে তাহার ছেলে আদনান -  এর বিবাহ দিবে ।  এই কথা শুনিয়া আমি হতভম্ভ হইয়া গেলাম ।  আমি বিস্ফারিত  নয়ানে আঞ্জুমানের দিকে চাহিয়া রহিলাম ।  আমি বিড়বিড় করিয়া বলিলাম :  ইহা কী করিয়া হয় ?  আঞ্জুমান  আমাকে বলিল ,   আপনি ভাবিবেন না ।  ফাহমিদারা এখন ঢাকায় থাকে ।  উয়ারি ।  আর আল্লাহর ইচ্ছায় শিরিন এই বৎসর ঢাকা বিশ্ববিদ্যালয়ে গণিত বিভাগে  ভর্তি হইয়াছে ।   এই বলিয়া আমাকে কিছু বলিবার অবকাশ না -  দিয়াই জিলানী আর আঞ্জুমান অদৃশ্য হইয়া গেল । আমার স্মরণ হইল বহু বৎসর পূর্র্বে ঠাকুরগাঁও সদর হাসপাতালে  আঞ্জুমান আমাকে শান্ত্বনা দিয়া বলিয়াছিল যে ,  ভাই ,  আপনি চিন্তা করিবেন না ।  আল্লাহই সমস্ত ব্যবস্থা করিয়া রাখিয়াছেন ।  আল্লাহই যখন সমস্ত ব্যবস্থা করিয়া রাখিয়াছেন তখন আমি জানি যে এই বিবাহ হইবেই । জানিনা সমস্ত শুনিলে এত বৎসর পরে রেহনুমার মানসিক অবস্থা কিরূপ হইবে ।  যাহা হউক ,   আল্লাহ আমাকে বিবাহ পর্যন্ত বাঁচিয়া থাকিবার  তৌফিক দিন  .  .  . 
 না ,  আল্লাহ ,  বাবার দোয়া কবুল করেন নি । আমি দীর্ঘশ্বাস ফেললাম ।  আমি কি ডায়েরির কথা মাকে জানব ?  নাহ্ ,  ঠিক হবে না ।  মার শরীরের যা অবস্থা । মাকে জানাবো না বলে ঠিক করলাম ।  আমার ঘরে ডায়েরিটা লুকিয়ে রাখব ঠিক করলাম । 
 একরাতে খেতে বসে রোকন ভাইয়া বলল ,  মা ,  কাল তুমি দুপুরে কাচ্চি
বিরানি রেঁধ । 
কেন রে ?  বলে মা ভাইয়ার প্লেটে রুটি তুলে দিল ।  ভাইয়া রাতে ভাত খায় না । রুটি আর  দুধ খায় । কখনও এক টুকরো ফল ।  
দুধের বাটিটা টেনে  ভাইয়া বলল ,  কাল ইউনিভার্সিটি থেকে আমার এক ক্লাসমেটকে নিয়ে আসব । ও দুপুরে খাবে । 
বেশ তো ।   বলে চিনির কৌটা খুলতে লাগল মা ।  
আমার  বুক ধক করে উঠল ।  ভাইয়া  ‘ ক্লাসমেট ’  বলল । ইস্ কতদিন পর আমার স্বপ্ন পূরণ হতে যাচ্ছে !  আমি কতদিন স্বপ্ন দেখেটি ভাইয়া একদিন ওর এক বন্ধুকে বাসায় নিয়ে আসবে ।  খুব সুন্দর ।  লম্বা আর ফরসা ।   ( এত সুন্দর যে ফরিদা দেখে  জ্বলে পুড়ে মরবে )  তার সঙ্গে আমার পরিচয় হবে ।  ভাইয়ার ক্লাসমেট ছেলেটা কি খুব সুন্দর ?    কাল তাহলে আমি শাড়ি পড়ব । আর বোরহানি আর ফিরনিটাও আমিই রাঁধব ।   
মা আপেল কাটতে কাটতে বলল ,  তা তোর বন্ধুর  নাম কি রে রোকন ?  
শিরিন । 
ওহ্  ।  মা আমার দিকে তাকালো ।  মাকে কেমন হতভম্ব দেখাচ্ছে ।   মুখচোরা ছেলের যে মেয়েবন্ধু থাকতে পারে তা সম্ভবত মায়ের বিশ্বাস হচ্ছিল না ।  মা জিজ্ঞেস করল ,  তা মেয়েটা  কই থাকে রে ?  ঢাকায় ?  না  হোস্টেলে থেকে পড়ে ? 
না মা ,  শিরিনরা ঢাকায় থাকে । 
ঢাকায় কোথায় ?  
উয়ারি ।  
 

                    




গল্প :   কাজীবাড়ির মামদো ভূত এবং প্রোফেসর আশরাফির গোলাপি রঙের টিনের ট্রাঙ্ক



                        শ্যামল ,  মানে প্রোফেসর আশরাফি ,  এখনও সিআইএ - র নজর এড়াতে আত্মগোপন করে আছে ।  কাজেই ,  যখন ওকে নরসিংদী যাওয়ার দাওয়াত দিলাম তখন ও ছদ্মবেশেই নরসিংদী গেল !   তানিয়া এবং ওর বাবা অধ্যাপক কাজী রফিকুল হক কেও দাওয়াত দিলাম ।   গতকালই  তানিয়াকে ফোন করে সব বলেছি ।  সকালবেলা ও ওর কিয়া স্পোর্টেজটা নিয়ে উত্তরায় পৌঁছে শ্যামলকে তুলে নেবে ।  আমরা মিট করব কমলাপুল রেল স্টেশনের কাছে শিমূল মিঞার বিখ্যাত   ‘ নীলকন্ঠ কেবিন ’  - এ ।   তানিয়া সাত রঙা চায়ের ওই বিখ্যাত কেবিনটি চেনে ।  ফারহান ও শান্তও নরসিংদী যাচ্ছে । আমার স্ত্রী  লায়লা  নরসিংদীর মহিষাশুরায়  করাতি গ্রামের   কাজীবাড়ির মেয়ে ।  তবে দীর্ঘকাল কাজীবাড়ি  পরিত্যক্ত বলেই কখনও যাওয়া হয়নি ।  লায়লার মুখেই শুনেছি :  করাতি গ্রামের  পুবেই  নাকি মেঘনা নদী ।  নদীর পাড়ে রয়েছে মুসলিম আমলের ভাঙাচোরা  প্রাচীন দূর্গ ।  আর কাজী বাড়ির পিছনে খইবাবলা ,  জিওল আর ঘোড়ানিমের জঙ্গলে রয়েছে  বুনো অর্কিডে ঢাকা প্রাচীন এক মাজার ।  থাকি মনিপুরী পাড়ায় ।  সকাল আটটার মধ্যেই কমলাপুরে  শিমূল মিঞার  ‘ নীলকন্ঠ কেবিনে ’  পৌঁছলাম ।  দৈনিক সমকাল কিনে  ভিতরে ঢুকলাম ।  ছিমছাম কেবিন ।  ভিড় তেমন  নেই ।  ভিতরে ঢুকে দেখি ওরা এখনও আসেনি ।  চেয়ারে বসলাম ।   লায়লা নংসিংদীতে ওর এক চাচাতো ভাইয়ের কাছে ফোন করছে ।  গতকাল রাত থেকে ট্রাই করেও পায়নি ।  এখন লাইন পেল মনে হল ।  একটু পর ফোন অফ করে লায়লা ক্ষুব্দকন্ঠে বলল ,  ফারুক আমাদের মহিষাশুরায় যেতে নিষেধ করল ।  মামদো ভূতের ভয়ে নাকি  লোকজন কাজীবাড়ি যায় না ।  আসলে সম্পত্তি  গ্রাস করার ধান্দা আর কী  ।  তবে ফারুক বলল কীর্তন মিঞা নামে এক লোক নাকি কাজীবাড়িতে থাকে ।  ওহ্  ।   দৈনিক সমকাল - এর পাতা ওল্টাই ।  তৃতীয় পাতায় একটি সংবাদে চোখ আটকে গেল ।  নরসিংদী  কলেজের অধ্যাপক মনোরঞ্জন  রায়ের বাড়িতে  দুধর্ষ ডাকাতি  ।  মনোরঞ্জন  রায়  আমার আর শ্যামলের বন্ধু ।  যশোরে একই কলেজে পড়তাম ।   ব্যাপারটা লায়লাকে বলতে যাব -  বাইরে কাওয়াসাকি নিনজা টু ফাইভ জিরোর প্রচন্ড গর্জন শোনা গেল ।  শান্ত ধানমন্ডী লেকে ওর বাইকটা  হারানোর পর শ্যামল ওকে একটা নীল রঙের গর্জিয়াস কাওয়াসাকি নিনজা টু ফাইভ জিরো গিফট করেছে ।  ও ইন্দিরা রোড থেকে ফারহানকে  তুলে আনল ।  কাঁধে ব্যাকপ্যাক আর হাতে হেলমেট নিয়ে শান্ত আর ফারহান  কেবিনে ঢুকল ।  বললাম ,  ওরা এখনও আসেনি ।  বোস তোমরা ।  একটু আগে তানিয়াকে ফোন করেছি ।  ওরা মালিবাগ ক্রস করছে ।  আন্টি কেমন আছেন ?  শান্ত জিজ্ঞেস করল ।  সাদা শার্ট পরেছে ।  নীচে নীল গেঞ্জি ।  আর ঘিরে রঙের থ্রিকোয়াটার্স ।  লায়লা বলল ,  ভালো বাবা ।  বসো ।  চা খাও । তানিয়ারা  এল ।  ওর বাবা অধ্যাপক কাজী রফিকুল হক - এর হাতেও একটা পত্রিকায় দেখলাম ।  অধ্যাপকের পরনে খদ্দেরের পায়জামা - পাঞ্জাবি ।  আমি জিজ্ঞেস করলাম , কি ব্যাপার ।  শ্যামল কই ? তানিয়া হেসে বলল ,  স্যার ,  গাড়িতে ।  আত্মগোপনে আছেন বলে  এলেন না ।  ছদ্মবেশে আছেন ।   গ্রামে গিয়ে একেবারে ছদ্মবেশ খুলবেন ।  অধ্যাপক কাজী রফিকুল হক মেয়েকে বললেন ,  আমাদের সায়েনটিস্ট মোশায়   শ্রীমঙ্গলে নীলকন্ঠ চা খেতে পাননি ।  যা তো ,  তাতা ।  চা হলে ,  ওনাকে এক কাপ  দিয়ে আয় । তারপর আমরা চা ’ টা খেয়ে কেবিন থেকে বেরিয়ে এলাম ।    দেখলাম শ্যামল তানিয়ার গাড়িতে বাদামি রঙের বোরখা পরে বসে আছে ।  মাথাও ঢাকা । ওর কোলের ওপর গোলাপি রঙের একটা ছোট্ট ট্রাঙ্ক । আমি মাথা নেড়ে হাসলাম ।  শ্যামল আজও পাগলই রয়ে গেল ।  গাড়ির জানলা দিয়ে ওকে দৈনিক সমকাল দিয়ে বললাম ,  নরসিংদীতে  অধ্যাপক মনোরঞ্জন  রায়ের দুধর্ষ ডাকাতি ।  রিড ইট ।  গাড়িতে উঠলাম ।  শুক্কুরবার ।  রাস্তা ফাঁকা ।   রূপগঞ্জ পৌঁছে ডাইনে টার্ন নিয়ে বারোটার আগেই মহিষাশুরা পৌঁছে  গেলাম ।  চারিদিকে তাকিয়ে লায়লা বলল ,  জায়গাটা  অনেক বদলে গেছে ।  একটা তালগাছের পাশ দিয়ে একটা কালীমন্দির আর বটগাছ ছিল ।   যাও তো সামনের ওই চা স্টলে খোঁজ নিয়ে এসো ।   আমি গাড়ি থামিয়ে নেমে এলাম ।  এই ঝাঁঝাঁ দুপুরে কড়ুই গাছের নীচে চায়ের দোকানটি ফাঁকা ।   বেঞ্চির নীচে একটি লাল রঙের রোয়া ওঠা কুকুর লেজ গুটিয়ে শুয়ে ছিল ।   বেঞ্চির ওপরে একজন বৃদ্ধ বসে পান সাজাচ্ছিল ।   জিজ্ঞেস করলাম ,  ও চাচা ,   কাজীবাড়ি কোন দিকে ? বৃদ্ধের পান সাজানো বন্ধ করে আমার দিকে তাকিয়ে থাকল ।  তারপর বলল ,  আপনে কাজী বাড়ি যাইবেন ?  কন কী ।  কাজীবাড়ি অখনে কেউ থাকে না ।  সাপখোপ আর  মামদো ভূতের  আখরা ।  আমার নাম মোল্লা ছায়েদুল্লা ।  বাড়ি এই করাতি গ্রামেই বাবা ।    সারেরা  ঐ বাড়ি যাইয়েন না  ।  গেলে বিপদে পড়বেন ।  সত্য কইতাছি । মামদোভূত শব্দটি এই নিয়ে দ্বিতীয়বার শুনলাম ।  তবে ভাবলাম ,  এই বৃদ্ধের তো  সম্পত্তিতে লোভ থাকার কথা নয় ।  তাহলে ?   বললাম ,  কেউ থাকে না কে বলল ?  কীর্তন মিঞা না কে বলে থাকে ।  আরে সেই কীর্তন মিঞাই তো মামদোভুত দুধকলা দিয়া পুষে ।  গ্রামের হকলেই জানে ।  আইচ্ছা গেলে যান ।  আমার কী । আমার কপালে কুঞ্চন ।  দীর্ঘশ্বাস ফেললাম ।  এরা বাংলাদেশের সেই শ্রেণির - যারা আজও কুসংস্কার আঁকড়ে আছে ।  বিরক্ত হয়ে বললাম ,  আহা ,  সে আমরা বুঝব ।  এখন বলেন কাজীবাড়ি কোনদিকে ।   বৃদ্ধ বলল ,  সোজা গিয়া বড় একখান বটগাছ পাইবেন ।  হের পর কালীমন্দির ,  পানা পুকুর ।   পুকুরের বাম দিক দিয়া পাকা রাস্তা । যাইতে যাইতে  মেঘনা নদী হাতের বামে  পড়ব  .  .  .  বিরক্ত হয়ে গাড়ির কাছে ফিরে এলাম ।  শান্ত আর তানিয়াকে নির্দেশ দিয়ে গাড়িতে উঠলাম ।  পরিত্যক্ত বাড়িতে জিন - ভূত থাকলেও থাকতে পারে ,  তাই বলে মামদো ভূত ! লায়লা বলল ,  আমার এখন যেন চেনা চেনা লাগে ।  পূজার সময় ঐ কালীমন্দিরে প্রাসাদ খেয়ে পুকুরে হাত ধুতাম । পুকুরের পাশ দিয়ে সরু পিচের রাস্তা ।  দু ’ পাশে  ইপিল ইপিল ,  আকাশমনি ,  খেজুর আর ইউক্যালিপটাস গাছ; ঝলমলে রোদের শষ্য - প্রান্তর ।  হালকা ফিরোজা রঙের আকাশ ।  বাঁ পাশে ক্ষেতখামারে ওধারে  চিকচিকে মেঘনা নদী ।  রিয়ার ভিউ মিররে দেখি শান্তর নীল কাওয়াসাকি ।  তার পিছনে  তানিয়ার  কিয়া স্পোর্টেজ ।  সব মিলিয়ে আমরা সাত জন ।   আমার আর তানিয়ার গাড়িতে রান্নাবান্নার  সব সরঞ্জামই আছে  ।  স্টোভ ,  হাঁড়িপাতিল ,  চাল - ডাল ,  তেল -  নুন -  মরিচ  - লবণ ।  তানিয়া নিয়েছে চার্জার ,  টর্চলাইট ,  মোমবাতি ,  চার কেস মিনারেল ওয়াটার ,  ওয়াটার পিউরিফায়ার আর ম্যালামাইনের আস্ত ডিনার সেট ।  আজ রাতেই বারবিকিউ হতে পারে ।  যদি না মামদো ভূত নাড়কেল গাছ বেয়ে নেমে এসে ঘায় মটকায় ।  লুঙ্গি তুলে একটা লোক আসছিল ।  লুঙ্গিটা  খয়েরি রঙের ,  বার্মিজ ।   মাথায় রঙীন টুপি ।  লোকটার গায়ে রং ফরসা ।  ঘন জোড়া ভ্রুঁ ।  দাড়ি তে মেহেদি মাখা ।  পরনে নীল পাঞ্জাবি ।  পায়ে পাম্প শু ।   হর্ন দিতেই সে থামল ।   এগিয়ে এসে সালাম দিয়ে হেসে বলল ,  আমার নাম কাহার চিস্তি হজুর ।  বহরম পীরের  মাজারের খাদেম ।  বলুন কি খেদমত করতে পারি ? কাজীবাড়ি কোনদিকে ? আয় ,  হায় । কয় কী ।  কাজীবাড়ি যাইব ।  আশতাগফিরুল্লা ।  ঐ ইবলিশের বাইত যাইয়েন না স্যার ।  এ বাড়িত একপাল  মামদো  ভূতে ছাড়া কেউ থাকে না ।  বাংলাদ্যাশের সক্কলে  জানে ।  আমার বাড়ি  মেঘনার ঐ পারে  চর দিঘলদি স্যার  ।  তাই কছম খোদার -  কাজীবাড়ি যাইয়েন না । দাদাবাড়ির বদনাম শুনে লায়লার ফরসা মুখটি গনগনে হয়ে উঠল ।  বলল ,  ভূত থাকে না জিন থাকে -  সে আমরা বুঝব ।  তুমি চল তো ।  কাজীবাড়ি  ঐ সামনেই  ।  এখন মনে পড়েছে ।  প্রচন্ড জোরে হর্ন বাজালাম ।  কাহার চিস্তি লাফিয়ে উঠে ।  শান্তও দেখলাম শাঁই করে কাওয়াসাকি নিয়ে এগিয়ে গেল ।  পিছনের সিটে ফারহান ।   জিন্সের ওপর গ্রামীণচেকের ফতুয়া পরেছে ।  আমাদের  দিকে হাত নাড়ল ।  লায়লা বলল ,  লোকটা ভন্ড ।  বহরম পীরের মাজার কাজীবাড়ির পিছনে খইবাবলা ,  জিওল আর ঘোড়ানিমের জঙ্গলে ।  বুনো অর্কিড ঢাকা ।   দিনের বেলায় কোলাব্যাঙের ডাকত  ।  তবে পরিত্যক্ত বলে ছোটবেলায় মাজারে খাদেম দেখিনি । আরও কিছু পরে খেঁজুরবনের ভিতরে  পুরনো বাড়ির  বিশাল কালচে দেয়াল চোখে পড়ল । লায়লা বলল ,  হ্যাঁ ।  এটাই ,  এখানেই গাড়ি পার্ক কর । আমি প্রত্নতত্ত্ব নিয়ে পড়েছি ।  বিশাল প্রবেশদ্বার দেখে মুগ্ধ হলাম ।  বুঝলাম এক সময় প্রবেশদ্বারের ওপরে কাঠ ছিল । গাড়ি থেকে নেমে এলাম ।  কাক - পাখি ডাকলেও ।  চারধার কী  নির্জন ।  লায়লা বলেছিল :  কাজীবাড়ির দীঘি অনেক প্রাচীন  ।  চারিদকে তাকিয়ে    বললাম ,  কোথায় তোমার দীঘি ? দেখবে ।  আগে ভিতরে চল  ।  সারপ্রাইস আছে ।  বলে ,  লায়লা  হাসল ।  যদিও লায়লা হাসে কদাচিৎ ।   শান্ত আগেই প্রবেশদ্বারের মুখে কাওয়াসাকিটা পার্ক করেছে ।  এখন  শান্ত আর ফারহান ছবি তুলছে ।   তানিয়াও গাড়ি থামিয়েছে ।  ওর বাবা অধ্যাপক কাজী রফিকুল হক নামলেন আগে ।  তারপর বোরখা  - পরা শ্যামল ।   হাতে সেই গোলাপি রঙের ফুল আঁকা  ট্রাঙ্ক ।  বেশি বাড়াবাড়ি করছে শ্যামল ।  ট্রাঙ্কের আবার কি দরকার ।  জিন্স কামিজ পরা   তানিয়া গাড়ি   থেকে নেমেই চারিদিকে তাকিয়ে ছবি তুলতে তুলতে  ‘ অসাম ’   ‘ অসাম ’  শুরু করে দিল ।   প্রবেশ পথের পর  এবড়োখেবড়ো ঘাসের জমি ।  একদিকটা জঙ্গলের মত ।  বুনো অর্কিডে ভরা ।   বাঁ পাশে একটা শিশু গাছ দেখিয়ে তানিয়া জিজ্ঞেস করে ,  ওই গাছটার কী নাম বাবা ? অধ্যাপক বললেন ,  শিশুগাছ মা ।  মনে রাখবি ।  শিশুগাছের ছাল সেদ্ধ করে খেলে  মেদ কমে ।  তানিয়া আমার বউ লায়লার কোমরের দিকে তাকালো ।  ক্লালো ব্লাউজ আর বেগুনি জামদানি শাড়ি পরা  লায়লা  পঞ্চান্নতে পৌঁছে ভালো মুটিয়েছে ।  তবে  তানিয়ার দৃষ্টিটা ভাগ্যিস খেয়াল করেনি ।  কয়েক পা এগিয়েই  দীঘিটা দেখলাম । বিশাল ।  কালো রঙের অসম্ভব টলটলে পানি ।  দীঘির চারধারে নাড়িকেল গাছ । চার দিকে চারটে ঘাট ।  তানিয়া আর শান্ত ফারহান এদিকার দীঘির ঘাটে পৌঁছে  ছবি তুলছে ।  দীঘি ঘিরে তিনদিকে সাদা রঙের দোতলা দালান ।  লায়লা  কেন বলল সারপ্রাইস আছে -  এবার বুঝতে পারছি ।  কাজীবাড়িটি আসলে ব্যতিক্রমী এক জমিদার বাড়ি ।  কেননা ,  দীঘির জায়গায় পাকা চাতাল থাকার কথা । আর  দীঘি থাকার কথা বাড়ির পিছনে বা সামনে ।   লায়লা বলল ,  এই দীঘির নাম রায়দীঘি ।  বাবার মুখে শুনেছি ,  দীঘি কাটিয়েছেন জমিদার কৃষ্ণধন রায় ।  আমার এক উর্ধ্বতন পূর্বপুরুষ  কাজী বেলায়েৎ আহমদ এই জমিদার কৃষ্ণধন রায়ের কাথ  থেকে বাড়িটা কিনে নিয়েছিলেন । একতলার অলিন্দে স্তম্ভ  ।  স্তম্ভে চিনিটিকরির কাজ ।  বেশ অবাক হলাম ।   উনিশ শতকের মাঝামাঝি বাড়িটি নির্মিত বলে মনে হল ।  দোতলার বারান্দায় লোহার গ্রিল । তাতে ফুলেল মোটিফ ।  সিঁড়ির ঠিক ওপরেই ঘুলঘুলি ।  অধ্যাপক বললেন ,  আশ্চর্য !  এমন বাড়ি বিরান  ।  ভাবলেও অবাক লাগে ।  আপা ,  এই বাড়িটিকে যাদুঘর বানালে কেমন হয় ?   লায়লা একটি এনজিওর পরিচালক ।  যে কারণে লায়লা বলল ,  এমন দূর্গম জায়গায় কে আসবে ভাই ?  আমার ইচ্ছা ভিটেমাটি না হলেও আমার বাবার অংশের জমিজমা বিক্রি করে গ্রামের অভাবী  মেয়েদের আর্থিক সহায়তা দেব । শ্যামল দেখি চারিদিকে তাকচ্ছিল ।  আমি জিজ্ঞেস করলাম ,  কি রে শ্যামল বোরখা খুলবি না ? শ্যামল কী বলতে যাবে  -  চিনিটিকরির  স্তম্ভের ওপাশ থেকে এক শীর্ণ কালো  বৃদ্ধ বেরিয়ে এল ।  বৃদ্ধের  পরনের সাদা পাঞ্জাবি আর সবুজ লুঙ্গি ।   মাথায় ছোট ছোট করে ছাঁটা পাকা চুল ।  মাথায় কাপড়ের টুপি ।  বৃদ্ধ বলল ,  সেলাম হৈজুর ।   লায়লা  জিজ্ঞেস করল ,  তুমি ? আমি কীর্তন মিঞা বেগম সাহেবা । আমি অবাক হলাম ।  এই বুড়ো মামদোভুত পুষে ?  চায়ের দোকানের বৃদ্ধ মোল্লা  ছায়েদুল্লা  তো তাই বলল ।  লায়লাকে বললাম ,  কি ,  চেন নাকি ? লায়লা বলল ,  মনে পড়ছে না । অধ্যাপক কাজী রফিকুল হক বললেন ,   সে কী !  আপনি এ বাড়ির  মেয়ে আর একে চেনেন না ।  বাতাসে অধ্যাপকের খদ্দেরের পায়জামা পাঞ্জাবি উড়ছিল ।  লায়লা বলল ,  আসলে আমার খুব ছোটবেলা কেটেছে এখানে ।   বাবা চট্টগ্রামে চাকরি করতেন ।  পরে বাবা  নরসিংদী শহরে বাড়ি করলেন ।   আমি পড়াশোনা করেছি নরসিংদী শহরেই ।   ক্লাস এইটে  পড়ার সময় শেষবার করাতি এসেছিলাম ।  দাদীর মৃত্যুর সময় ।  তখন একে দেখিনি ।  আমি বেগম ছাহেবা ছৈদ মাঝির পুত ।  বাড়ি ছিল মেঘনার হেই পাড়ে বাক্সলিপুর ।  বাড়িঘর নদীতে ভাঙছে ।  কী করুম ।  বুড়া মানুষ ।  এইহানে থাকতাছি আইজ তিন বছর ।  অখন আমারে চিনছেন নি ? লায়লা বলল ,  না ।  যাক ।  শোন কীর্তন মিঞা  ।  আমরা এখানে কয়েকদিন থাকব ।  বাজার সদাই করে দিতে পারবে ?  পারুম ।  পাকশাকও কইরা দিমু ।   সমস্যা কী ।  একতলার ঘরে দরজা জানলা ভাঙা দেখলাম ।  ওখানে  থাকা যাবে না ।  দোতলার ঘরের কি অবস্থা ?  থাকা যাবে ?  জ্বে ।  যাইব ।  লায়লা বলল ,  তাহলে অন্তত পাঁচটা ঘর সাফসুতরো করে দাও ।  চাদর - বালিশ সব আমরাই এনেছি ।  ওপরে উঠতে যাব ।  দেখি শ্যামল নেই ।  কই গেল ও ।  তানিয়ারা এখন দীঘির পাড় থেকে ছাদে ।  আমি আর অধ্যাপক গাড়ি থেকে মালপত্র নিয়ে দোতলায় উঠে এলাম ।   বেশ প্রশস্ত   বারান্দা ।  ওপারে কাঠের কারুকাজ ।  কয়েকটি  ঘরে খাট - পালঙ্ক আছে ।  বুঝলাম ,  মামদো ভূতের ভয়ে চুরি - টুরি হয়নি ।  কীর্তন মিঞা কাজে লেগে গেল ।  বৃদ্ধ হলেও কর্মঠ ।  একটা ঘরে টেবিল - চেয়ার আছে ।  চেয়ারগুলি টেনে বারান্দায় নিয়ে এলাম ।    এক ফাঁকে ছাদ উঠলাম ।  তানিয়ারা ছাদে নেই দেখলাম ।  ছাদের রেলিং ছোট ।  মাঝখানে লম্বা তার ।  একটা লুঙ্গি ঝুলছিল ।  কীর্তন মিঞার ?    বাড়ির পিছনে গাছাপালার জঙ্গল ।  লায়লা বলেছিল   দিনের বেলায় কোলাব্যাঙের ডাকত ।  এখন ঝিঁঝিঁ পোকা ।  বুনো অর্কিড আছে অবশ্য আছে ।  একটি দালানও দেখলাম ।  মাজার ? নীচে নেমে কীর্তন মিঞা কে বাজারের টাকা দিলাম ।  শ্যামল দেখলাম ,  একটা ঘর গুছিয়ে নিয়েছে ।  বোরখা খুলে পালঙ্কে উঠে বসে মিনারেল ওয়াটার খাচ্ছে ।  পালঙ্কের ওপর  ফুল আঁকা সেই গোলাপি ট্যাঙ্ক ।  বললাম ,   ট্রাঙ্কে কি আছে রে ? এএমজিডি বা অ্যান্টি ম্যাটার জেনারেটর ডিভাইস ।  অনেক দিন ধরে কাজ করছি । এখন কাজ প্রায় শেষ ।  ওর কথাটা ঠিক বুঝলাম না ।  দিনটা চমৎকার কাটল ।  দীঘিতে গোছল সেরে  খেতে বসলাম ।   কাচকি মাছের পাতুরি ,  কালোজিরা ভর্তা ,  চালতার আচার ,  মাষকালাইয়ের ডাল ,  টক দই ।  কীর্তন মিঞার রান্না চমৎকার ।  খাওয়ার পর লায়লা বলল ,  রাতে বারবিকিউ হবে ।  ভেন্যু :  রায় দীঘির ঘাট ।  কীর্তন মিঞা কে বাজারের টাকা দিলাম ।   তানিয়া মাটির তৈজষপত্র  কিনবে ।  তানিয়াও ওর সঙ্গে বাজারে গেল ।  লায়লা দুঃস্থ মেয়েদের সঙ্গে কথা বলতে   গ্রামে গেল ।  ওর সঙ্গে শান্ত আর অধ্যাপক ।  আমি শ্যামল ,  আর ফারহান গেলাম নদীর  দিকে ।  প্রবেশদ্বারের পরে খেঁজুর গাছের ফাঁক দিয়েই নদী দেখা যায় ।  ওখানেই পুরনো দূর্গটা ।  অনেকটা মুন্সিগঞ্জের ইদ্রাকপুর দূর্গের মতোই ।  ওটা সপ্তদশ শতকে মুগল সুবেদার  মীর জুমলার তৈরি ।   এটা কার ?  দূর্গের প্রবেশদ্বারের ওপর প্যারাপেটে অলঙ্করণ ।  ভিতরে খোলা জায়গায় গরুছাগল চড়ছে ।  খোলা জায়গাটি দেয়াল বা প্রাচীর ঘেরা ।  অনেক জায়গায় প্রাচীর মাটিতে ডেবে গেছে ।  তবে প্রশস্ত সিঁড়ি আজও অক্ষত আছে ।  উঠে দেখি  প্রাচীরে পা ঝুলিয়ে কাহার চিস্তি বসে আখ খাচ্ছে ।  টুপি খুলে রেখেছে নদীর বাতাসে উড়িয়ে নেবে বলে ।   আমাদের দেখে টুপ করে নেমে পড়ল ।  সালাম দিয়ে বলল ,  ছারেরা ভালো আছেন ?  আমি হেসে বললাম ,  হ্যাঁ ।  ভালো ।  কিন্তু কই  কাজীবাড়িতে  মামদো ভূতে তো ধরল না ? তেনেরা কি দিনের বেলায় আসেন ছার  ?  তেনারা  রাতে বেলা আসেন ।   আচ্ছা ,  দেখা যাক ।  ফারহান  লোকটার ছবি তুলল ।  আমরা হাঁটতে লাগলাম ।  শ্যামল দেখলাম ওর এলজি অপটিমাসে ব্ল টুথ দিয়ে ছবিটা ট্রান্সফার করে নিল ।  ওকে কেমন চিন্তিত দেখাল ।  সন্ধ্যের পর তুমুল পূর্ণিমা ।  কীর্তন মিঞা  রায়দীঘির ঘাটে  ইটের ফাঁকে লাকড়ি জ্বালিয়ে তার ওপর হাঁড়ি বসিয়েছে ।  আইটেম মুগের ডালের খিচুরি ,  নারকেল দুধে হাঁসের মাংস ,   আর লায়লার স্পেশাল  কাশ্মীরি আচার  ।  শ্যামল দেখলাম হাতে একটা ইলেকট্রনিক ডিভাইস নিয়ে দীঘির পাড়ে কী সব দেখছে ।  ত ঢেকি স্বর্গে গেলেও তো ধান ভানে ।   ঘাটের ওপর বসে তুমুল আড্ডা জমেছে ।  আড্ডার  বিষয় :  প্রাচীন দরদালানের  ভূত ।  এবং এই বাড়ির ভূত - প্রেত ঠিক কোথায় থাকতে পারে ।   রান্নার ফাঁকে লায়লা বলল ,  আজ দুপুরে কাহার চিস্তির সেই সাবধানবাণী ।  মামদো ভূতের কথা । শ্যামল এল ।   শান্ত বলল ,  স্যার ,  আন্টি বললেন যে আগে এই বাড়িটা ছিল জমিদার কৃষ্ণধন রায়ের ।  জমিদারবাড়ি যখন -  তখন মাটির নীচে গুপ্তধন নেই তো ।  শ্যামল বলল ,  এই ডিভাইস দিয়ে আমি সেটাই দেখছিলাম ।  রায়দীঘির নীচে একটি পাকা ঘর আছে বলে মনে হল । টানেলও আছে একটা ।  তবে মাটির অনেক তলে মনে হল ।  আমরা থমকে গেলাম ।  তবে খাওয়ার  পর লোকাল খিরসা পরিবেশন করতেই হইচই পড়ে গেল ।   শ্যামল দেখলাম দুই পাতিল উড়িয়ে দিল ।  যখন ঘুমুতে এলাম তখন রাত একটা  .  .  . রাতে কী সের শব্দে ঘুম ভাঙল ।  উঠে দেখি কে যেন  দরজা ধাক্কাচ্ছে । বিছানা থেকে  খুলে দেখি অধ্যাপক কাজী রফিকুল হক ।  খালি গা লুঙ্গি পরা ।  ভদ্রলোক আমাদের পাশের ঘরেই ঘুমাচ্ছিলেন ।  বললাম ,  কি হয়েছে ?  তানিয়া কী যেন দেখে ভয় পেয়েছে । এখুনি আসুন ।  ও ছাদে ।  আমি দৌড়ে গেলাম । লায়লা শাড়ি ঠিক করছিল ।   সিঁড়িতে দেখি শ্যামল ।  পায়জামা আর নীল গেঞ্জি পরা ।   ছাদের রেলিংয়ে তানিয়া হেলান বসে আছে ।  সাদা নাইটি পরা ।  বিধস্ত চেহারা । পাশে  চশমাটা পড়ে আছে ।   ওর পাশে শান্ত আর ফরহান ।  ফারহানের  হাতে মিনারেল ওয়াটারের একটা বোতল ।   লায়লা এল ।   শ্যামল তানিয়ার পাশে  হাঁটু গেড়ে বসল ।  কি হয়েছে তানিয়া ? নীচে মামদো ভূত দেখলাম স্যার ।  অধ্যাপক বললেন ,  আহা ,  তাতা  ।  কী ভাবে বুঝলি যে মামদো ভূত ?  তুই  আগে কখনও মামদো ভূত দেখিছিস ?   তানিয়া ঝাঁঝ দেখিয়ে বলল ,  কেন ,  তুমিই তো বলেছো মামদো ভূতের মাথায় শিং থাকে । লায়লা জিজ্ঞেস করল ,  এত রাতে ছাদে  কি করছিলে তুমি ?  মামদো ভুতে ছবি তুলতে এসেছিলাম আন্টি ।   তারপর দেখি ওই শিশু গাছের ওপাশ থেকে ওটা বেরুলো  ।  মা গোঃ কী গ্রিসলি !  মাথায় শিং ।  মিশমিশে কালো ।  ভয়ে আমার হাত পা অবশ হয়ে এল ।  ধপাস করে এখানে পড়ে যাই ।  তারপর কী করে যে  ফারহানকে ফোন করি ।  ভাগ্যিস ওর মোবাইল অন ছিল ।  লায়লা বলল ,  বুঝেছি ।  এবার  চল  তো ,  আমার ঘরে  ।  মোশতাক  তুমি  অধ্যাপক সাহেবের ঘরে শোও  ।   তানিয়া আমার সঙ্গে শোবে ।  ঘর থেকে বালিশ নিয়ে অধ্যাপক  - এর ঘরে এলাম । চার্জারের আলোয় দেখলাম :  বিশাল পালঙ্ক ।  নীল চাদর বিছানো ।  অধ্যাপক কাজী রফিকুল হক সমাজবিজ্ঞানের অধ্যাপক ।  জার্মানির হাইডেলবার্গ বিশ্ববিদ্যালয় থেকে ডক্টরেট করেছেন ।   বিরাট পন্ডিত ব্যক্তি ।   তিনি পালঙ্কে সটান হয়ে শুয়ে আমাকে হেলুসিনেশন থিউরি বোঝাতে লাগলেন  । আসলে  মামদো ভূত বলে কিছু নেই ।   তানিয়ার হেলুসিনেশন হয়েছে ।    আমি চার্জার অফ করে বিছানায় শুয়ে  তাকে জিজ্ঞেস করলাম ,  আপনার কি এখন হেলুসিনেশন হচ্ছে ?   না ।   আপনি কি আতরের গন্ধ পাচ্ছেন ? পাচ্ছি ।  এর ব্যাখ্যা কী দিবেন ? এর ব্যাখা হল ,  জানালার ওপাশে কেউ আতরের শিশি রেখে গেছে ।   জানালার পিছনে ঘন জঙ্গল ।  বুনো অর্কিডে ঢাকা মাজার ।  অবাক হয়ে বললাম ,   কেন ?  যেন আমরা ভয় পাই ।  কাজী বাড়ির প্রোপার্টির ওপর অনেকের চোখ ।  এখন ঘুমান তো ।  অনেক রাত হয়েছে ।  পরদিন সকালে ঘুম ভাঙল যখন ।  মোবাইলে দেখি ,  আটটা বাজে । ঘরে অধ্যাপক নেই ।   উঠে বারান্দায় এলাম ।  ঝকঝকে রোদ ।  দীঘির  টলটলে জল ।  রেলিংয়ে কয়েকটি কবুতর বাকুম বাকুম করছিল ।  কাছে যেতেই উড়ে পালাল ।  দেখি  নীচে   লায়লা আর অধ্যাপক কাজী রফিকুল হক দাঁড়িয়ে এক  বুড়ির কথা বলছে ।   কে এই বুড়ি ?   শ্যামল  কে দেখলাম  ওর ঘরের সামনে  আর্জেটিনার জার্সি পরে চেয়ারে বসে আছে ।  কোলে ল্যাপটপ ।  পাশে তানিয়া বসে কী যেন আঁকছে ।  আমি চেয়ারে বসলাম ।  বললাম ,  শান্ত আর ফারহান এখনও ওঠেনি না ? শ্যামল বলল ,  না  ওরা পিছনের জঙ্গলে গেছে ।   আতরের গন্ধ তাহলে ওরাও পেয়েছে ।  শান্ত আর ফারহান বুদ্ধিমান ।  বুঝলাম অভিযান শুরু হয়ে গেছে ।  লায়লা আর অধ্যাপক  ফিরে এল ।   লায়লার মুখ কালো ।  বললাম ,  কী ব্যাপার ?  ঐ বুড়ি কে ? বুড়ির নাম  জাহেরা খাতুন ।  ওর সঙ্গেই  কাল বিকেলে কথা বলেছি ।  আজ গরিব মেয়েদের নিয়ে কাজীবাড়িতে মিটিং করার কথা ।  কেউ কাজীবাড়ি আসতে রাজি না ।  বুড়ি এই কথাই  বলতে এসেছিল ।  ধ্যাত !  এই রোদের মধ্যে এখন  বাড়ি বাড়ি ঘুরতে হবে ।   কীর্তন মিঞা পরোটা ,  হালুয়া ,  বেগুনি ভাজি ,  ডিম পোচ নিয়ে এল ।  শ্যামল দেখলাম ওর অপটিমাস দিয়ে কীর্তন মিঞার  ছবি তুলে নিল ।  শ্যামলের মুখে গভীর চিন্তার ছাপ । নাশতার পর দেখলাম কীর্তন মিঞা  চা - টাও ভালো বানায় ।  ভাবলাম ,  বুড়ো  যখন এবাড়িতে থাকে তাহলে কি সে  মামদো ভূত দেখেনি ?    শ্যামল তানিয়াকে বলল ,  তোমার গাড়ির চাবিটা  দাও তো তানিয়া ।  লায়লা বলল ,  আজ ভর্তা ডে ।  ইয়াং জেনারেশন কে ভর্তা খাওয়াতে হবে ।  বলে লায়লা চলে গেল  গ্রামে ।  ওর সঙ্গে অধ্যাপক কাজী রফিকুল হক  ।  কীর্তন মিঞাকে বাজারের টাকা দিলাম । তানিয়া ওর ঘরে নিয়ে চাবি এনে দিল ।  শ্যামল উঠে ওর  ঘরে  ঢুকল ।  ওকে ভীষণ গম্ভীর দেখাল ।  পালঙ্কের ওপর বওস গোলাপি ট্রাঙ্কটা খুলে বসল ।  জিনিসটার ভিতরটা  টাইপ রাইটারের মত ,  তবে ডিসপ্লে আছে ।  আমি কাল রাতে তানিয়ার ব্যাপারে শ্যামল -  এর মতামত জানতে চাইলাম ।  ও   গম্ভীর কন্ঠে বলল ,  এখন ডিসটার্ব করিস না  লিটু ।  ঘর থেকে বেড়িয়ে এলাম ।  তানিয়া  নদী পাড়ে যাবে বলল ।   দূর্গের  ভিডিও করে চ্যানেল ফর্টি নাইনে জমা দিবে ।  আমি গেলাম ওর সঙ্গে ।   দুপুরে ফিরে শ্যামল কে ঘরে পেলাম না ।  পালঙ্কের ওপর একটা চিরকূট ।   ‘ লিটু ,  আমি বাইরে আছি ।  কাল সকালে ফিরব ।    কীর্তন মিঞা জিজ্ঞেস করে ,  সেই ছাবে কই ?   বললাম ,  বাইরে গেছে ।  কাল আসবে ।  কীর্তন মিঞা মুখে দেখি দুশ্চিন্তার ছাপ পড়ল ।   লায়লারা ফিরল ।  রোদে ফরসা মুখ লাল ।  খেতে বসে আমার চক্ষু চড়ক গাছ ।  কীর্তন মিঞা লাউয়ের বিচি ও টাকি মাছের ভর্তা ,  কচু নারকেল ভর্তা ,  বেগুন টমাটো ভর্তা ,  পুঁটি শুঁকির ভর্তা  করেছে ।  লায়লা খেতে  খেতে বলল ,  গ্রামের মানুষের ব্যবহার মুগ্ধ করে ।  জাহেরা খাতুন ছেলের বন্ধু সাহাপাড়ার সাধন ।  আমি কাজীবাড়ির মেয়ে বলে আমাদের নাড়ু আর লাড্ডু খাওয়াল ।  ডাব পেড়ে খাওয়াল ।  ঝাল ভর্তা ।  তানিয়ার নাক দিয়ে পানি পড়ছিল ।  লায়লা বলল ,  আহা ,  তানিয়া ।  অত ঢং করো না ।   ঝাল লাগলেও খাও ।  ভর্তাভাজি হল বাংলার ঐতিহ্য ।  তোমরা খাও না বলে এসব হারিয়ে যাচ্ছে ।  রাতে আর মামদো ভূতের প্রসঙ্গ তোলা  হল না  ।   অবশ্য বারবিকিউ হল ।  লায়লাই রাঁধল ।  রসুন দিয়ে ভুনা রুই মাছের পেটি ,  আস্ত রসুনে কই মাছের দোপেয়াঁজা ,  পাঙ্গাস মাছের ডিম ভুনা ,  লাউ দিয়ে মুগডাল ,   রসুনের আচার এবং খিরসা ।   খাওয়ার পর ঠিক হল -  আজ  রাতে মামদো  ভূত দেখার জন্য আমরা ছাদে থাকব ।   লায়লা আর অধ্যাপক এসব  ‘ সিলি কাজে ’  থাকতে রাজি হলেন না ।  রাত একটার মতন বাজে ।  ছাদে পূর্ণিমার  অথই ঢল ।  আমি ,  তানিয়া ,  শান্ত ও ফারহান নাড়িকেল গাছের ছায়ায় মিশে ছাদের কিনারে দাঁড়িয়ে আছি ।  বেশিক্ষণ অবশ্য  অপেক্ষা করতে হল না ।  শিশুগাছের পাশ দিয়ে কী একটা বেঁটে মতন থলথলে বিদঘুটে জীব বেড়িয়ে এল ।   মাথায়  শিং ।  মিশমিশে কালো শরীর ।  পরনে  লেংটি ।  এই জীবটার ছবিই তানিয়া আজ সকালে আঁকছিল ।  তানিয়া  ফিসফিস করে বলল ,  দেখেছ ,  তখন  বললাম না ।  শান্ত তানিয়ার মুখ চাপা দিল । তার কারণ দীঘির দিক থেকে  আরেকটি  শিংঅলা মামদো ভূত বেরিয়ে এল ।  ওটা দেখেই প্রথমটি উলটে মাটিতে পড়ে গেল ।  কি ব্যাপার ?  আমরা দৌড়ে নিচে নেমে এলাম ।  নীচে নেমে তানিয়া চেঁচিয়ে উঠল -  আরেকটা কই ?  যেটি পরে এল ।  নেই তো ।  মিলিয়ে গেছে ।  আমাদের হইচই শুনে লায়লা আর অধ্যাপক কাজী রফিকুল হক নীচে এল  ।  আমি অচৈতন্য   মামদো ভূতের  মুখোশ ধরে দিলাম টান ।  লায়লা বলল ,  আরে  !  এতো সাহাপাড়ার সাধন !  জাহেরা খাতুনের ছেলের বন্ধু  ।  আমি কাজীবাড়ির মেয়ে বলে যে আমাদের নাড়ু –  লাড্ডু খাওয়াল । কাজী রফিকুল হক  বললেন ,  ঘটনা কি ?  ঘটনা হল জমিদার কৃষ্ণধন রায়ের গুপ্তধন ।   পিছনে শ্যামল কন্ঠস্বর ।  চমকে ফিতে তাকাই ।  শ্যামল ।  পরনে  কালো টিশার্ট আর কালো গ্যাবার্ডিনের প্যান্ট । হাতে সেই গোলাপি রঙের টিনের ট্রাঙ্ক ।   শ্যামল বলল - এই সাধনই দিন কয়েক আগে নরসিংদীতে  আমার আর লিটুর বন্ধু অধ্যাপক মনোরঞ্জন  রায়ের বাড়ি ডাকাতি করেছে ।   আমি গতকাল নরসিংদি গিয়ে মনোরঞ্জন - এর সঙ্গে কথা বলে সব জানতে পারলাম ।  জমিদার কৃষ্ণধন রায়  মুন্সিগঞ্জ থেকে কয়েক ঘর সাহা পরিবারকে এই গ্রামে নিয়ে এসেছিলেন । জমিদার কৃষ্ণধন রায়ের ছিল  পাগলটে স্বভাব ।  সোনার অলঙ্কার গড়িয়ে দীঘি খনন করিয়ে তার নীচে পুঁতে রেখেছেন ।   এমন একটা মিথ সাহাপাড়ায় আজও প্রচলিত ।  সাধন মিথটা বিশ্বাস করত ।  আমাদের  বন্ধু মনোরঞ্জন  রায় জমিদার কৃষ্ণধন রায়ের বংশের ।  সাধন বিশ্বাস করত  মনোরঞ্জন  রায়ের কাছে গুপ্তধনের একটা  নকশা আছে ।  নকশার জন্যই  ডাকাতি করে সে ।  আর এ দিকে ,  মামদো ভূতের ভয় দেখিয়ে সবাইকে কাজীবাড়ি থেকে দূরে রাখে ।   আমি বললাম ,  ও ।  এখন সব বুঝলাম ।  তা দ্বিতীয় মামদো ভূতট কি তুই বানালি ? হুমম । কি করে ?  তোর ওই গোলাপি টিনের ট্রাঙ্ক -  মানে   অ্যান্টি মেটার জেনারেটর ডিভাইস দিয়ে ? হুমম ।  এএমজিডি দিয়ে ।  দ্বিতীয়টা ছিল সাধনের এন্টি ম্যাটার ।  ওটা না দেখলে সাধন অজ্ঞান হত না ।  মানে সে মামদো ভূত সেজে এসে মামদো ভূত দেখেই চিত ।      সবাই হেসে ওঠে ।  ফারহান বলল ,  ওহ্ ,  স্যার ।  তাহলে সত্যি  কৃষ্ণধন রায়ের গুপ্তধন   পাওয়া যাবে না ?  শ্যামল বলল , না  ।  কেন ? যা মনে হয় ,  ওসব আগেই স্থানীয় প্রভাবশালীরা বের করে নিয়ে গেছে । মনে রেখ ,  গুপ্তধনের নকশা  কখনও এক কপি থাকে না ।   বলে হাতঘড়ি  দেখল  শ্যামল ।  বিরক্ত হয়ে বলল ,  কী ব্যাপার এখনও পুলিশ আসছে না কেন ?  ওদের কখন ফোন করেছি ।  






গল্প :  ঢাকায় এলিয়েন  এবং  প্রোফেসর আশরাফির স্ট্র্যাটেজি



                        এই মুহূর্তে আমার আর কোনও সন্দেহ নেই যে আমার কলিগ সংগীতা সিমিন এলিয়েন ।  ওই ভয়ঙ্কর দৃশ্যটা দেখার পর থেকে ভয়ে আমার হাত পা হিম হয়ে আছে ।  ব্যাপারটা প্রোফেসর আশরাফি কে জানাতে হবে ।   ‘ স্যার ,  আমি একটু আসছি ’  ,  বলে প্রোফেসর আশরাফিকে ফোন করলাম ।  এখনও তিনি আত্মগোপনে রয়েছেন ।  তাঁর ল্যাব এখন উত্তরায় ।  তিনটের মত বাজে ।  বসকে বলে অফিস থেকে বেরিয়ে পড়লাম ।  অফিসের বেজমেন্ট নেমে কিয়া স্পোর্টেজটা গুলশান দুইয়ের রাস্তায় উঠিয়ে নিয়ে এলাম ।  আমি  চ্যানেল ফর্টি নাইন - এর চাকরিটা ছেড়ে দিয়েছি ।  সাংবাদিক মোশতাক আন্দালিবও চ্যানেল ফর্টি নাইন - এর উপদেষ্টার পদ থেকে ইস্তফা দিয়েছেন ।  তিনি এখন  ‘ দৈনিক বাংলাজমিন ’  এর ওয়েভ ভার্সান দাঁড় করাতে ব্যস্ত ।  গুলশানে অফিস নিয়েছেন ।  আমি চাকরি করি    দেশলিঙ্ক টেলিকম -  এর মার্কেটিং অ্যান্ড কমিউনিকেশনস ডিপার্টমেন্টে ।  আজ লাঞ্চের পর অফিসে একটা  গা শিউরানো দৃশ্য দেখে আতঙ্কে আমার শরীর অবশ হয়ে আছেন  ।  আমার কলিগ সংগীতা সিমিন যে এলিয়েন সে ব্যাপারে আমি সিওর ।  
প্রোফেসর আশরাফি  উত্তরায় নতুন  ল্যাবটির নাম দিয়েছেন :  এন . ইউ ।  অর্থাৎ ,   ‘ নর্দান ল্যাব ’  ।  ল্যাবটা  একটা ছ ’ তলা বাড়ির বেজমেন্টে ।  বাড়ির নাম :   ‘ মরিয়ম ম্যানসন ’  ।  একতলা দোতলায়  বায়িং হাউজ আর   আর তিনচার তলায় এনজিও ।  পাঁচ তলায় কারা থাকে জানি না ।  স্যার  ছ ’ তলায়  থাকেন  ।  বেজমেন্টে আলাদা লিফটে যাওয়ার আগে লিফটের ঢোকার আগে পাশে একটি কালো রঙের ছোট প্যাডে ফিঙ্গারপ্রিন্ট দিতে হয় ।  
উত্তরার নর্দান ল্যাবটি বেশ বড় ।  এক পাশে দেয়ালজুড়ে লার্জ স্ক্রিনের মনিটার আর তার নীচে প্যানেল ।  অন্যপাশে সোফা সেট ।  নাসিরউল্লাহ অবশ্য  ‘ নর্দান ল্যাব ’  এ থাকে না  ।  সে এখনও  ‘ স্পেস গার্ডেন ’  - এর ল্যাবেই আছে ।  সে আর শাহীনূর ।   শাহীনূর খেয়েই চলেছে ।  ল্যাব দেখাশোনা করছে আরএফটি  ।  মানে লাউয়াছড়ার সেই  বারোফুটি উল্লুকটা ।  তবে সেটির সাইজ স্যার কীভাবে যেন অন্তত চার ফুট কমিয়ে এনেছেন ।  রোবটউল্লুকটার  স্বভাব কিছু বদলেও দিয়েছেন ।  দেখলাম প্রোফেসর আশরাফির মেজাজ ভালো ।  লাল টকটকে একটা  গেঞ্জি পরে সোফায় বসে আছেন ।  গেঞ্জি  তে সাদা অক্ষরে লেখা :   ‘ আই অ্যাম লিও ’  ।  ফারহান আর শান্তও এসেছে ।  স্যার ,  লাউয়াছড়ার প্রাকৃতিক পরিবেশ অক্ষুন্ন রাখার জন্য তাঁর পরবর্তী স্টেপগুলি বলছেন ।  ফারহান এবং শান্ত বসে শুনছে । 
স্যার আমাকে দেখেই বললেন ,  বসো ,  তানিয়া ।  বলো ,  শুনি ,   তোমার কী তোমার সমস্যা ?  
সোফায় বসলাম ।  তারপর বললাম ,  স্যার ,  মানে  .  .  .  আমার অফিসের এক কলিগ ।   ও ফিনল্যান্ডের সিটিজেন হলেও ওরিজিন  ইন্ডিয়ান  ।  নাম সংগীতা সিমিন ।  ও  .  .  . ও  স্যার এলিয়েন । 
হোয়াট !  স্যার ঝুঁকে পড়লেন ।  
ফারহান এবং শান্তর চোখেমুখে স্পস্ট বিস্ময়ের ছাপ ।  ফারহান জিজ্ঞেস করল ,   কিভাবে বুঝলেন আপনার কলিগ এলিয়েন ?  
আজ অফিসে লাঞ্চের পর ফ্রেশরুম থেকে ফিরছি ।  সংগীতা সিমিন ওর ডেস্কে বসেছিল ।   ও আমাকে দেখতে পায়নি ।  দেখলাম  ফ্লাক্স থেকে গরম কফি  কাপে ঢালার সময় ওপর হাতের ওপর পড়ল ।    মেয়েটা ফরসাই ।  ওর হাতের  ফরসা চামড়া কালো হয়ে  কুঁচকে গেল দেখলাম  ।  অল্প ধোঁওয়া আর  বুদবুদ উঠল ।  চামড়ার ওপর  সালফিউরিক অ্যাসিড ঢাললে যেমন হয় - ঠিক সেরকম  ।  কুঁচকে  যাওয়া চামড়া  নীচে দেখি লাল - নীল ইলেকট্রিক তার ।  
কি ?  তার ?  ফারহান প্রায় চেঁচিয়ে উঠল ।   
হ্যাঁ ।  তার ।  রক্তের বদলে নীল লাইট দেখলাম ছুটতে  ।  একটু পর  চামড়া আবার জোড়া লেগে গেল ।  
বলেন কী !  শান্ত বলল ।  আমি মনে মনে বিরক্ত হলাম ।  আমি তো সত্যি কথাই বলছি ।  যা দেখেছি তাইই বলছি ।  আমি কেন বানিয়ে বলতে যাব ?  আমি জানি শান্ত আর ফারহান আমাকে নিয়ে ফান করে ।  
প্রোফেসর আশরাফি গভীর চিন্তায় ডুবে গেলেন ।   একটু পর গম্ভীর কন্ঠে জিজ্ঞেস করলেন ,  তোমার কলিগ কোথায় থাকে ? 
গুলশান স্যার ।  
এক্সজেটলি গুলশান - এর কোথায় ? 
বলতে পারছি না ।  আমাদের অত ঘনিষ্টতা নেই ।   আর ইন্ডিয়ানরা আমাদের সঙ্গে মিশতে চায় না ।  
ও ।  তা কোম্পানিটার কী নাম ? 
দেশলিঙ্ক টেলিকম স্যার ।  টেলিকমটা  ফিনল্যান্ডের বিখ্যাত টেলিডেটা গ্রুপের ।  
হুমম ।  তা ফাইনানসিয়াল কন্ডিশন কেমন ? 
প্রফিট তো প্রথম থেকেই ভালো হচ্ছে ।  কী কারণে কোম্পানী ইদানীং ব্যাপক হারে  কর্মি ছাঁটাই করছে ।  
হুমম ।  বলে চুপ করে গেলেন স্যার ।  বুঝলাম  স্যারের মগজের সুপার কম্পিউটারে ডেটা বিশ্লেষন চলছে । আমার বিশ্বাস স্যার একটা গ্রহনযোগ্য ব্যাখ্যা দিতে পারবেন ।    স্যার জিজ্ঞেস করলেন ,  দেশলিঙ্কের চিফ এক্সিকিউটিভ অফিসারের নাম কি ? 
লিনা গোল্ডবার্ড স্যার ।  
মহিলা ?  ওদের দেশে কিন্তু ছেলেদের নামও লিনা হয় । 
জ্বী ।  মহিলা । 
কোথায় থাকেন ?  
গুলশান ।  
আহা ,  এক্সজ্যাটলি বল - গুলশান কত নম্বর রোডে  ? 
ওহ ।  রোড ওয়ান টোয়েনটি এইট ।  বাড়ির নাম ভিলা সাটেইলি ।   পিছনেই গুলশান লেক ।   ফোর্থ আর ফিফথ ফ্লোর মিলিয়ে থাকেন শুনেছি । 
তার মানে যাওনি   কখনও ? 
না ,   স্যার ।  আমাদের সিইও অফিসের সাধারণ কর্মচারিদের তার বাড়িতে এালাউ করেন না ।  এসব আমি এর - ওর কাছে অফিসে শুনেছি ।   
স্যার এবার শান্তকে জিজ্ঞেস করলেন ,  শান্ত ,   তুমি কি ভিলা সাটেইলি চিনতে পারবে ? 
হ্যাঁ ,  স্যার ,  গুলশানের ১২৮ নম্বর সড়কের ভিলা সাটেইলি  চিনি স্যার ।   ওই বাড়ির ঠিক অপজিটে   ‘ চিকেন কটেজ ’  নামে একটা ফাস্টফুড  শপে মাঝেমধ্যে আমি আর ফারহান এক সময় আড্ডা দিতাম ।  ভিলা সাটেইলি  নীচ তলায়   ‘ ভিয়েরাস ’  নামে একটা বার আছে ।  আমার গুলশানের বন্ধুরা বলে যে কাউকে নাকি  ‘ ভিয়েরাস ’  বারে  একসেস দেয় না ।  
একসেস দেয় না ?  ভুঁরু কুঁচকে উঠতে দেখলাম ।  
না ।  স্যার ।  
স্যার বললেন ,  আচ্ছা ঠিক আছে ।  তুমি আর ফারহান এখন বাইক নিয়ে  গুলশান যাও ।  ভিলা সাটেইলির ছবি তুলবে ।  তবে সাধধানে ।  বলে এলজি অপটিমাসটা টেবিলের ওপর থেকে তুলে   কাকে যেন ম্যাসেজ পাঠাতে লাগলেন ।  শান্ত আর ফারহান চলে গেল ।  ম্যাসেজ পাঠাতে পাঠাতেই  স্যার আমাকে জিজ্ঞেস করলেন ,  কবে এসেছেন তোমাদের সিইও লিনা গোল্ডবার্ড ?  
বছর খানেক হবে ।   
আচ্ছা ।  ঠিক আছে ।  এখন  যাও ।  কিচেন থেকে লেবু চা করে নিয়ে এস ।  আপাতত আরএফটির কলকবজা খুলে রেখেছি ।   
মিনিট পাঁচেক পর কিচেন থেকে চা নিয়ে এসে দেখি  স্যারের কোলের ওপর একটা ১৩ ইঞ্চি অ্যাপল ম্যাকবুক এয়ার ।  ডিসপ্লের ওপর  ঝুঁকে আছেন ।  কিবোর্ডের ওপর আঙুলগুলো  উড়ছে ।  হঠাৎ তিন্নির গান বেজে উঠল ।   ‘ স্বপ্ন গুলি সত্যি হয়ে যেন যেন মনেতে উঁকি দেয় ’  ।  বুঝলাম স্যারের এলজি অপটিমাস -  এর রিংটোন ।   এলজিটা কানে ঠেকিয়ে স্যার বললেন ,  হ্যাঁ ।  বলুন ব্রিগেডিয়ার ।  আচ্ছা ,  আচ্ছা ।  আমি একটু পরেই আসছি ।  বলে কোন ব্রিগেডিয়ারের সঙ্গে আরও কিছুক্ষণ কথা বললেন ।   ‘ টেলিডেটা গ্রুপ ’  শব্দটা আমার কানে বাজাল ।  কথা বলে স্যার মোবাইল অফ করে রেখে দিলেন টেবিলের ওপর  ।  স্যারের মুখ গম্ভীর দেখলাম ।  
আমি চায়ের ট্রে রাখলাম টেবিলের ওপর ।  স্যার কাপ না তুলে বললেন ,  গুলশানের ভিলা সাটেইলির 
ওনার একজন ফিনল্যান্ডের ব্যবসায়ী ।   নাম জেরমান কাজাভা ।  ওই জমিটা আগে এ .  জেড করিম   গ্রুপ অভ ইন্ড্রাষ্টির দখলে ছিল ।  জেরমান কাজাভা  জমি ২ মিলিয়ন ডলারে কিনে নেয় ।  কন্সট্রাকশনের কাজ করেছে আমেরিকান জনসন অ্যান্ড শেলডন ।  জেরমান কাজাভার ব্যাকগ্রাউন্ড বেশ মিষ্টিরিয়াস ।  একে তো সে স্মাগলার ,  তারপর  ওপর স্লোভেনিয়ার স্যাটানিক কাল্টের পুরোহিত ।  আল্পস পর্বতে তার আস্তানা । 
তার মানে ব্ল্যাক আর্ট ? 
হ্যাঁ ।  নাইনটিন এইট্টি নাইনে  সোভিয়েত ইউনিয়নের  ইউক্রেন  থেকে  ইউরিনিয়াম  পাচার করার সময় ধরা পড়েছিল জেরমান  ।  সোভিয়েত গোয়েন্দা সংস্থা কেজেবি তাকে দূর্গম সাইবেরিয়ার অসট্রোগ - এর এক নির্জন   কারাগারে রেখেছিল ।  কারা যেন সে কারাগার অ্যাটাক করে জেরমান কাজাভা  কে ছাড়িয়ে নেয় ।  সেখানে  পরে  উচ্চমাত্রায় অ্যাটমিক রেডিয়েশন পাওয়া গেছে ।  
অ্যাটমিক রেডিয়েশন !  বলেন কি স্যার ?  । 
স্যারের মুখে চিন্তার ছাপ পড়েছে ।   গম্ভীর স্বরে বললেন ,  হ্যাঁ ।  চব্বিশ  জন কয়েদি আর  কর্মকর্তা পুড়ে ছাই হয়ে গিয়েছিল ।  এসব কেজিবির নথিতে রয়েছে । 
আশ্চর্য !  
স্যার কিবোর্ডের ওপর আঙুল চালাতে চালতে বললেন ,  তখন বললে দেশলিঙ্ক কোম্পানী ইদানীং ব্যাপক হারে  কর্মি ছাঁটাই করছে ।  তোমার কলিগ সংগীতা সিমিন কি নতুন রিক্রুট ছিল ? 
হ্যাঁ । 
স্যাব বললেন ,  ভাবছি ,  নতুন রিক্রুটের সবারই বায়োনিক শরীর কিনা । তাহলে এর এক ব্যাখ্যা হয় । 
এই  মুহূর্তে আমাকে সম্ভবত বিমূঢ় দেখালো মনে হয় ।  
স্যার বললেন ,  ভেবে দেখ তানিয়া ।  ফিনল্যান্ডের বিখ্যাত টেলিডেটা গ্রুপের টেলিলিঙ্কের  চিফ এক্সিকিউটিভ অফিসার লিনা গোল্ডবার্ড ।  যে মহিলা থাকেন  গুলশানের ভিলা সাটেইলি তে ।  যে বিল্ডিংয়ের মালিক ফিনল্যান্ডের সিটিজেন  জেরমান কাজাভা ।  যে লোকটা নটরিয়াস এবং ব্ল্যাক ম্যাজিকের চর্চা করে  ।  প্লাস রেডিয়েশন -  এর এলিয়েনের একটা রিলেশন থাকলেও থাকতে পারে ।  সব মিলিয়ে কি দাঁড়ায় ? 
কি দাঁড়ায় স্যার ?  আমার কন্ঠস্বর কাঁপছে ।   
আহা ,   মাথা খাটাও ।  আমি আরও একটা ক্লু দিচ্ছি ।    ‘ সাটেইলি ’  ফিনিশ ভাষার শব্দ ।  এর মানে -  রেডিয়েশন ।  আর  ‘ ভিয়েরাস ’  বাক্যটিও ফিনিশ ।  এই শব্দের অর্থ :   ‘ আউটসাইডার ’  ।  এর মানে এক্সট্রাটেরিসটিয়াল হতে পারে ।  এবার বল ,  সব মিলিয়ে কি দাঁড়ায় ? 
ওহ্ মাই গড ।  আমার মাথা ঘুরছে ।   বললাম ,  গুলশানের ভিলা সাটেইলি স্যার এলিয়েনদের আখড়া ।  
গুড ।  তাতা ।  গুড । 
আমি কী বলতে যাব -  সাংবাদিক মোশতাক আন্দালিব ঝড়ের বেগে ঢুকলেন ।  হাতে একটা প্যাকেট ।  অষুধ মনে হল ।  ওনার পিছনে ফারহান ।  ওর চেহারা দেখলাম বিধ্বস্ত ।  ফরসা মুখে আতঙ্কের ছাপ ।  ডান হাতের কনুইয়ে ব্যান্ডেজ ।  
স্যার ঝুঁকে টেবিলের ওপর ল্যাপটপটা রেখে  উঠে ফারহানের হাত ধরে সোফায় বসালেন ।  কি ব্যাপার ফারহান ?   কি হয়েছে  তোমার ?  শান্ত কই ? 
সাংবাদিক মোশতাক আন্দালিব ধপাস করে সোফায় বসে বললেন ,  আর বলিস না ?  অফিস থেকে ফিরছি ।  দেখি ফারহান গুলশান ২ - এ  ‘ লেক ক্যাসল ’  -  এর সামনে দাঁড়িয়ে থরথর করে কাঁপছে ।  হাতে রক্ত ঝরছে ।  লোক জড়ো হয়েছিল ।  আমি ওকে দ্রুত আমার গাড়িতে তুলে ডাক্তার তোফায়েলের কাছে নিয়ে গেলাম ।   প্রাথমিক ট্রিটমেন্ট দিয়েছি ।  তারপর এখানে চলে এলাম ।  
কি হয়েছে ফারহান ?  এবার আমি জিজ্ঞেস করলাম ।  
ফারহান বলল ,  আমি আর শান্ত  ‘ চিকেন কটেজ ’   - এ  পিজা আর কোকের  অর্ডার দিয়ে বসলাম এন্ট্রান্সের কাছে  ।  কাঁচের ওপাশে ভিলা সাটেইলি আর নীচ তলায়   ‘ ভিয়েরাস ’  বারটা দেখা যাচ্ছিল ।  আমাদের  দেখে  দু ’  একজন বন্ধু এসে  আলাপ জমাল ।    আমি বাইরে গিয়ে শান্তর বাইকের কাছে দাঁড়িয়ে মোবাইলে কথা বলার অভিনয় করে ভিলা সাটেইলির  ছবি তুলে ফিরে এসেছি ।  তখনই দেখলাম । 
কি ?  আমি বললাম ।  
ভিলা সাটেইলির দেয়াল ফুঁড়ে  কালো একটা কিছু বেরিয়ে  এল ।  কালো রেক্সিনের জ্যাকেট আর প্যান্ট মনে হল ।  মাথায় কালো হেলমেট ,  জুতাও কালো ,  হাতে কালো গ্লাভস ।  চোখের পলকে ওটা  একটা মোটর সাইকেলে পরিনত হল ।  পুরা ব্ল্যাক । 
হোয়াট ! 
হ্যাঁ ।  তারপর ওটা উড়ে এসে ফাস্টফুডের কাঁচের ওপর জাম্প করবে বুঝতে পেরেই আমি আর শান্ত দ্রুত বাইরে বেরিয়ে এলাম ।  তারপর কী ভাবে যে শান্ত বাইকে উঠে স্টার্ট নিল আর আমি চড়ে বসলাম - বলতে পারব না ।  ওটা আর কাঁচের ওপর জাম্প  দিল না ।  বরং চোখের পলকে ঘুরে আমাদের ফলো করতে লাগল ।  তারপর গুলশান সার্কেল  দু - এ বাঁক নেওয়ার মুখে  হঠাৎ লেজের ঝাপটা মারল আমাকে  .  .  .  লেজটা কুমিরের মন হল ।  
কি !  কুমিরের লেজ !  কথাটা আমার মুখ থেকে বেরুলো ।  
হ্যাঁ ।  আঁশওলা কুমিরের লেজ ।  আঠালো ,  সবুজ রঙের  .  .  . ভারি বিশ্রি গন্ধ ।  বলে ফারহান চুপ করে যায় ।  বুঝলাম  ট্রমা কাটেনি ।  
থাক ।   এখন তুমি শুয়ে রেস্ট নাও ।  বলে  স্যার ওকে  সোফার ওপর শুইয়ে দিলেন ।   তারপর আমাকে বললেন ,  তানিয়া কিচেন থেকে ঠান্ডা পানির বোতল আন তো । 
আমি কিচেনে ঠান্ডা পানির  বোতল আনতে ছুটলাম ।  ঢাকা শহরে সবুজ  কুমির আসবে কোত্থেকে ?  ফারহানের হেলুসিনেশন হয়নি তো ?  বলল ভিলা সাটেইলির দেয়াল ফুঁড়ে ওটা বেরিয়েছে ।  আমার হাত পা কাঁপছিল ।  লিনা গোল্ডবার্ড ,  সংগীতা সিমিন -  এরা এলিয়েন ?  গতমাসে আমার দু ’ জন কলিগ নতুন জয়েন করেছে ।  রঞ্জিত কুলকার্নি এবং মনিষা শেখর ।  এরাও কি এলিয়েন ?  শান্তর জন্য টেনশন হচ্ছিল ।  কিন্তও শান্ত বুদ্ধিমান ।  ওকে কাবু করা কঠিন ।  
পানির বোতল নিয়ে কিচেন থেকে ফিরে এলে দেখি শান্ত  ।  খালি গায়ে চেয়ারে বসে আছে ।  পরনের টি - র্শাটটা পড়ে আছে মেঝের ওপর ।  থ্রিকোয়ার্টাস ভিজে জবজবে  ।  তখনও  হঁাঁপাচ্ছিল ।  এ কী !  বলে দৌড়ে তোয়ালে এনে দিলাম ।  মাথা মুছে নিল ।  ফারহান উঠে বসেছে ।  ওকে সুস্থই মনে হল ।  স্যার বললেন কী ভাবে ভিজলে শান্ত  ? 
শান্ত বলল ,  এলিয়েন তাড়া করেছিল স্যার ।  ফারহান তো ইন্ট্রোটা বলেছে না ?  
স্যার বললেন ,  হ্যাঁ ।  তারপর কী হল বল ।  
শান্ত বলল ,  ফারহান পরে যাওয়ার পরও আমি বাইক  থামাইনি ।  অনেক গলি - রাস্তা  ঘুরে মিরপুর রোডে ঢুকলাম ।  তারপর ডাইনে টার্ন দিনে ধানমন্ডি দশ নম্বর সড়কে উঠে এলাম ।   তখনও ওটা ফলো করছিল ।  কী করব বুঝতে পারছিলাম না ।  কী মনে করে ধানমন্ডি লেকে বাইকসহ ড্রাইভ দিই ।  তারপর ডুব সাঁতার কেটে রবীন্দ্রসরোবরের দিকটায়  উঠলাম  ।  একটা গাছের আড়ালে দাঁড়িয়ে দেখলাম ,  ওটা লেকের  ধারে এসে থমকে গেল ।  মনে হল ওটা পানি ভয় পায় ।  
প্রোফেসর আশরাফি  বললেন ,  পানি ভয় পায় ?  গুড পয়েন্ট ।  আমি ওপর থেকে আসছি ।  এসো তানিয়া ।  বলে লিফটের দিকে যেতে থাকলেন ।   লিফটে ভাবছিলাম  শান্তও অদ্ভূত জীবটার তাড়া খেল ।  আবার মনে হল সংগীতা সিমিন -  এর ইলেকট্রনিক হাত দেখলাম ।  একটা কিছু ঘটতে যাচ্ছে ।  আজ রাতেই সম্ভবত ।  
লিফট থামল পাঁচ তলায়  ।   অবাক হলাম ।  স্যার তো  থাকেন  ছ ’ তলায়  ।  একটা  স্বল্প আলোর শীততাপ নিয়ন্ত্রিত   দীর্ঘ করিডোর ।  করিডেরোর শেষ মাথায় অস্বচ্ছ কাঁচের স্লাইডিং ডোর ।  তার ওপাশে বিশাল একটি হলরুম ।  দেয়ালে ওয়ার্ল্ড ম্যাপ ।  বিশাল একটা মনিটরে মিয়ানমারের জঙ্গল বলে মনে হল  ।  নীচের সার সার  প্যানেল  ।  সার্ভার ।    দেখলাম কয়েকজন স্মার্ট ছেলেমেয়ে ডেস্কে বসে কাজ করছে ।  সামনে এল সি ডি মনিটর ।  কারও কারও কানে হেডফোন ।   কলসেন্টার নাকি ?  স্যারকে ফিসফিস করে জিজ্ঞেস করলাম ,  স্যার ,  এরা কারা ? 
বাংলাদেশ আর্মি ইন্টেলিজেন্স ।  
ওহ ! 
একটা দরজার ওপর লেখা : ব্রিগেডিয়ার  এস্তেমদাদ ওয়াজেদ ।  স্যার ,  দ্রুত পরপর দুবার নক করে করে ঢুকলেন ।  রিভলভিং চেয়ারে  যিনি  বসে রয়েছেন তাঁর বয়েস ষাটের মতন ।  মাথায়  ছোট ছোট করে ছাঁটা রুপালি রঙের চুল । চৌকো মুখ ।  শ্যমলা রং ।  বলিষ্ট চেহারা ।   বৃদ্ধ সাফারি পরে আছেন ।  আমাকে দেখলেন কয়েক সেকেন্ড ।  তারপর জলদ গম্ভীর কন্ঠে বললেন ,  বসুন ,  প্রফেসর ।   
স্যার বসলেন ।  আমাকে বললেন ,   বস তানিয়া । বসলাম ।  ঘরে হালকা চুরুটে গন্ধ ।  বাবা রোজ রাতে একটা চুরুট খান ।  
ব্রিগেডিয়ার  এস্তেমদাদ ওয়াজেদ জিজ্ঞেস করলেন ,  ব্যাপারটা আপনার কি মনে হয় প্রসেফর ? 
এক্সট্রাটেরিসটিয়াল বিয়িং ।   সংক্ষেপে বললেন স্যার ।   
কথাটা শুনে ব্রিগেডিয়ার  এস্তেমদাদ ওয়াজেদ বলে গা ছেড়ে দিলেন ।  কিছুক্ষণ   চুপ করে রইলেন ।  তারপর অত্যন্ত মৃদুকন্ঠে বললেন ,  ইউনো প্রসেফর ।  উই হ্যাভ নো এফেক্টিভ উইপন অ্যাগেইনস্ট দেম ।  
স্যার বললেন ,  আই নো ।  আই নো ।  তারপরও এই ক্ষেত্রে কিছু করার আছে বলে আমি মনে করি ।   
ব্রিগেডিয়ার সিধে হয়ে বসলেন ।  কি করতে চান বলুন ? 
এক ।  কুইকলিঙ্ক টেলিকম -  এর সিইও লিনা গোল্ডবার্ড যে বাড়িতে থাকেন সেই ভিলা সাটেইলির গ্রাউন্ড ফ্লোরে  ‘ ভিয়েরাস ’  নামে একটা বার আছে ।  ওই বারে যে কানও একসেস নেই ।  ঠিক কাদের একসেস রয়েছে বের করতে হবে ।  দুই ।  রাজউক এবং ফায়ার সার্ভিসের সঙ্গে যোগাযোগ করে আন্ডারগ্রাউন্ড ম্যাপে দেখতে হবে  গুলশানের  ১২৮ রোডের ড্রেনেজ সিসটেমটা কী ধরনের ।  বিশেষ করে   ভিলা সাটেইলির  নীচে কোনও ধরনের টানেল আছে কি না । তিন ।   ভিলা  সাটেইলির আশেপাশের  সব  স্থপনার খোঁজ নিতে হবে এবং সেখান থেকে গোপনে লোকজন  সরিয়ে ফেলুন ।  চার ।  সেনাবাহিনীর এক্সপ্লোসিভ এক্সপার্টদের সঙ্গে এক্ষুনি যোগাযোগ করতে হবে । পাঁচ । ভিলা  সাটেইলির পিছনের গুলশান লেকে আর্মির বোট  যেন তৈরি থাকে ।   যে করেই হোক ভিলা সাটেইলি ধ্বংস করতে হবে ।   ওটা এলিয়েনদের আখড়া । 
দেন ইউ হ্যাভ আ প্ল্যান প্রফেসর ? 
ডেফেনেটলি !  আই অ্যাম আ সাইনটিস্ট ব্রিগেডিয়ার ,  ইউ নো ।   ভিলা সাটেইলি  এলিয়েনদের আখড়া ।  এলিয়েনরা পানি ভয় পায় ।  ভিলা সাটেইলির ঠিক পিছনেই  গুলশান লেক ।  সো ,  বাড়িটাকে এক্সপ্লোসিভ দিয়ে উড়িয়ে দিয়ে  গুলশান  লেকে ফেলতে হবে ।  তবে ভিলা সাটেইলি  কেবল এক্সপ্লোসিভ দিয়ে উড়িয়ে দিলে  কাজ হবে না -  এটা এক্সপ্লোসিভ এক্সপার্টদের বোঝাতে হবে ।  
ওকে প্রফেসর । আমাকে কি করতে হবে বুঝেছি ।  মুহূর্তেই   গা ঝড়া দিয়ে উঠলেন ব্রিগেডিয়ার  এস্তেমদাদ ওয়াজেদ ।   
ছ ’ তলা থেকে ফিরে এসে দেখি  শান্ত স্যারে একটা নীল টিশার্ট  পরে নিয়েছে ।  স্যার টেবিলের ওপর থেকে রিমোট তুলে  নিয়ে সোফায় বসে বাটন প্রেস করলেন ।  দেয়ালজুড়ে হিজিবিজি গুগল ম্যাপ ফুটে উঠল । ধীরে ধীরে  ফোকাস করছেন ।  ঢাকা  ।  গুলশান ।   বীর উত্তম এ কে খন্দকার সড়ক ও সেতু ।  তার ওপরে  গুলশান রোড নং ১৩০; রোড নং  ১২৯; রোড নং ১২৮ ।  এবার গুলশান লেকের  ভিডিও ক্লিপ ।  লেকে পারে বাঁশের বেড়া মোড়ানো গাছ ,  সরু কংক্রিটের ফুটপাত ,  বাঁশের ফালি দিয়ে বেড়া ,   টিনের ঘের ।  সাদা রং করা পাঁচতলা  - ছ ’ তলা বিল্ডিং ।  
সাংবাদিক মোশতাক আন্দালিব অত্যন্ত বিরক্ত হয়ে বললেন ,  ঢাকায়  এসব কী হচ্ছে রে শ্যামল ।  ভূতপ্রেত হলেও না - হয় কথা ছিল ।  এখন কী করবি রে শ্যামল ? 
একটা প্ল্যান মাথায় ঘুরছে ।    দেখি কী হয় ।  স্যার বললেন ।  
সাংবাদিক মোশতাক আন্দালিব জিজ্ঞেস করলেন ।  সে না হয় বুঝলাম ।  কিন্তু  ওই এলিয়েনদের উদ্দেশ্য কি রে শ্যামল ?  
স্যার কাঁধ  ঝাঁকিয়ে  বললেন ,  উদ্দেশ্য আর কী ।  ওয়াল্ড ওয়াইড কনট্রোল ছাড়া ।  এই তো চলছে মহাবিশ্ব জুড়ে ।   
সাংবাদিক মোশতাক আন্দালিব  বললেন ,  ভারি গোলমালে পড়া গেল দেখছি । 
ব্রিগেডিয়ার এস্তেমদাদ ওয়াজেদ এলেন ।  ওনাকে ল্যাবে এই  প্রথম দেখলাম ।  ব্রিগেডিয়ার এর  হাতে একটা ওয়াকিটকি ।  ল্যাবে এসে সবাইকে দেখে নিলেন একবার ।  তারপর সরাসরি কাজের কথায় চলে এলেন ।  বললেন ,  ভিলা সাটেইলির নীচে   ‘ ভিয়েরাস ’   নামে যে বার আছে সেই বারে  কুইকলিঙ্ক টেলিকম - এর  উর্ধ্বতন কর্মকর্তা আর ওহঝাটা কোম্পানির সিলেকটেড ফিনিস সিটিজেন ছাড়া একসেস নেই ।  
গুড ।  কিন্তু ওহঝাটা কি ?  
জেরমান কাজাভার সাউথইষ্ট এশিয়ান বিজনেস কনসার্ন ।   ওহঝাটা শব্দটি ফিনিশ  ।  এর অর্থ :  নিয়ন্ত্রণ । 
আচ্ছা ।  বলে স্যার সাংবাদিক মোশতাক আন্দালিব এর দিকে তাকালেন ।  ওনার মুখচোখ কেমন বদলে গেছে ।  
ব্রিগেডিয়ার বললেন ,  ভিলা সাটেইলির  দুই দিকে  একটা ওষুধ কোম্পানী আর  গার্মেন্টস এর ওয়্যারহাউজ আছে  ।   আমাদের লোকদের  ওদের দিয়ে সরিয়ে ফেলার নির্দেশ দিয়েছি ।  
গুড ।  যা বুঝলাম লেক থেকে ভিলা সাটেইলির ডিসটেন্স এই কুড়ি ফুটের মতন ।  মাঝখানে সরু ফুটপাত ।  এখনই ফুটপাতের  দু ’ পাশের  ব্যারিকেড  দিয়ে লোকচলাচল বন্ধ করে দিন ।   
বিগ্রেডিয়ার এস্তেমদাদ ওয়াজেদ ওয়াকিটকি তুলে যথাযথ নির্দেশ দিলেন । 
ভিলা সাটেইলির নীচে আন্ড্ররগ্রাউন্ড ড্রেন সিসটেম সম্বন্ধে কিছু জানা গেছে ?  
আমি ফায়ার সার্ভিস ডাইরেক্টর জেনারেলা আবু নাঈম মোহাম্মদ শহীদুল্লার সঙ্গে কথা বলেছি ।  তিনি খোঁজ নিচ্ছেন ।  
আর এক্সপ্লোসিভ কর্নেল মাজেদ কে আমি পরিস্থিতি বুঝিয়ে বলেছি ।  হিজ ’ স রেডি টু ফেস দ্য সিচুয়েশন ।  
ফাইন ।  এখন আমাদের  লেকের ওই পাড়ে কোথাও পজিশন নিতে হবে ।   
ব্রিগেডিয়ার এস্তেমদাদ ওয়াজেদ একটু ভেবে বললেন ,  নো প্রবলেন ।    ভিলা সাটেইলির ঠিক অপজিটে গুলশান লেকের  পাড়ে  আমাদের ডিপার্টমেন্টেরই  এক টেলিফোন অপারেটরের   ফ্ল্যাট ।  আমি এখুনি ওর সঙ্গে কথা বলছি ।  
চলুন ,  তাহলে ।  বলে স্যার উঠে দাঁড়ালেন । 
ব্রিগেডিয়ার ওয়াকিটকিতে কথা বলছেন ।  আমরা দরকার কছে এলাম ।  স্যার বললেন ,  ওহো ,  নাইট ভিশন বাইনুকলার লাগবে ।  তোমরা নীচে যাও ।   আমি ওটা খুঁজে নিয়ে আসছি ।  
আমরা নীচে নেমে এলাম  ।  একটু পর স্যার নীচে নেমে এলেন ।  হাতে একটা বাইনুকলার নাইট ভিশন ।  কালো  রঙের জিনিসটা অনেকটা প্লেস্টেশনের মতো দেখতে ।  গাড়িতে ওঠার আগে ব্রিগেডিয়ার এস্তেমদাদ ওয়াজেদ আরও দুটো তথ্য দিলেন ।  ( ১  )  ফায়ার সার্ভিস - এর ডাইরেক্টর জেনারেল আবু নাঈম মোহাম্মদ শহীদুল্লা ঢাকার একটি পুরনো   নকশায়  ভিলা সাটেইলির ঠিক নীচেই  আন্ডারগ্রাউন্ড ড্রেনের উল্লেখ আছে বললেন ।  ( ২ ) কর্নেল মাজেদ এর নেতৃত্বে এক্সপ্লেসিভ এক্সপার্ট টিম গুলশানে রওনা হয়ে গেছে ।  
সাংবাদিক মোশতাক আন্দালিব -  এর নিশান সানি তে উঠলেন স্যার ও  ব্রিগেডিয়ার এস্তেমদাদ ওয়াজেদ । আমার কিয়া স্পোর্টেজটায় উঠল শান্ত আর ফারহান ।   
ফ্ল্যাটবাড়িটা বাইতুল মামুর জামিয়া মসজিদ -  এর কাছে ।  ছ ’ তলা লাল রঙের সিরামিক ইটের মালটি স্টোরিড বাড়ি । 
গাড়ি থেকে নেমে ব্রিগেডিয়ার এস্তেমদাদ ওয়াজেদ বললেন ,  তোমার কলিগ সংগীতা সিমিন ভিলা এইমাত্র সাটেইলি তে ঢুকল । শরীরে শিরশিরানি টের পেলাম ।  ছ ’ তলায় উঠে এলাম   ।  দরজার কাছে একজন   চশমাপরা  মাঝবয়েসি  মহিলা  ।  গায়ের রং শ্যামলা ।   পরনে কালো সাদা সুতি শাড়ি পরা ।  ইনিই টেলিফোন অপারেটর কিনা বুঝতে পারলাম না ।  ঘরে অন্ধকার ।  
ব্রিগেডিয়ার এস্তেমদাদ ওয়াজেদ জিজ্ঞেস করলেন ,   ড্রইংরুমের পর্দা ফেলা তো মনিরা ? 
জ্বী স্যার ।   
তোমার স্বামী এখন কেমন
আগের মতোই ।  
বিগ্রেডিয়ার এস্তেমদাদ ওয়াজেদ বললেন ,  মুনিরা  দরজা বন্ধ করে দাও । 
ওকে স্যার ।  
স্যার নির্দেশ দিলেন । বি কেয়ার ফুল ।   কারও ছবি তোলার দরকার নেই ।  
বিগ্রেডিয়ার এস্তেমদাদ ওয়াজেদ অন্ধকারেই জানালার ধারে গেলেন পর্দা সরাতেই লেকের পচা গন্ধসহ এক ঝলক বাতাস ঢুকল ।     ব্রিগেডিয়ারের হাতে  নাইট ভিশন ।  দূরে দেখছেন ।    লেকের ওই পারে ভিলা সাটেইলি ।  ওয়াকিটকিতে তখনও কথা বলছেন ।   বললেন ওকে থ্যাঙ্কস ।  বলে নাইট ভিশনটা স্যারকে দিলেন ।  স্যার দেখছেন ।  আমার গা ছমছম করে উঠল ।  নাও দেখ ।  বলে নাইট ভিশনটা  আমাকে দিলেন ।  হালকা সবুজ অন্ধকার ।  ভিলা সাটেইলি  ফোকস করতে পারলাম ।  ছ ’ তলার জানালা  ।  ঘরের ভিতরে আলো জ্বলছে ।  গোল একটা টেবিল ।  টেবিলের ওপর বিকিনি পরা একটা মেয়ে শুয়ে আছে ।  মেয়েটির মুখে কালো মুখোশ ।  টেবিলের  চারপাশে বসে  আছে লিনা গোল্ডবার্ড ,  সংগীতা সিমিন ।  আর আমার দু ’ জন কলিগ -  রঞ্জিত কুলকার্নি এবং মনিষা শেখর   ।  আরও কয়েকজনকে চিনতে পারলাম না ।  এদের একজনের মুখে কালো মুখোশ ।  এদের মধ্যে কেউ কি জেরমান কাজাভা ?  ঘরে  একজন ঢুকল ।   পুরুষ না নারী বুঝতে পারলাম না ।  সারা শরীরে সবুজ রঙের আঁশ ,  লেজ আছে ।  শিউরে উঠলাম ।  লেজওয়ালা  সবুজ আঁশ  মুখ ফিরিয়ে জানালার দিকে তাকালো ।  আমি আতকে উঠলাম ।  আমাকে কি দেখছে ?    
ঠিক তখুনি প্রচন্ড বিস্ফোরণ হল ।  চারদিকে দিনের আলো ছড়ালো ।  সেই আলোয় দেখলাম ভিলা সাটেইলি হুড়মুড় করে  ভেঙে পড়ল লেকের পানি তে তুমুল তোলপাড় তুলে ।   ঠিক তখনই  কয়েকটা জোরালো সার্চ লাইট জ্বলে উঠল ।  লেকের ধারে আর্মি ট্রাক ।  লেকের ওপর  কয়েকটি আর্মির বোট ।   কেউ ভেসে উঠল না কিনা দেখছে ।  
ব্রিগেডিয়ার  এস্তেমদাদ ওয়াজেদ বললেন ,  ঠিক আছে মনিরা ।  এবার আলো জ্বালাও ।  
আলো জ্বলে উঠতেই বিগ্রেডিয়ার এস্তেমদাদ ওয়াজেদ আর স্যার  হাত মেলালেন ।  আমাদের মুখেও হাসি ফুটে উঠেছে ।  


                    




গল্প :  বৃষ্টিবনের জাগুয়ার ভার্সাস প্রোফেসর আশরাফি - র  আরএফটি



                        তারপর প্রোফেসর আশরাফি সত্যি সত্যি উধাও হয়ে গেলেন ।  স্পেস গার্ডেন -  এর ল্যাবে নাসিরউল্লাহ আজকাল একাই থাকে ।  শাহীনূরও  অবশ্য আছে ল্যাবে ।   প্রোফেসর আশরাফির ভক্তেরা  রোজই খাবার - দাবার পাঠাচ্ছে ।  চাকরিটা  বাঁচাতে একটানা খেয়েই  যাচ্ছে শাহীনূর ।  মাঝে মধ্যে আমার আর ফারহান - এর সঙ্গে সাংবাদিক মোশতাক আন্দালিব এবং  তানিয়া তাবাসসুম -  এর  কথাবার্ত হয় ফোনে  ।  তারাও প্রোফেসর আশরাফির হদিশ জানে না ।  ওদিকে এলিয়েনরা লসএঞ্জেলেস শহরে  ধ্বংসলীলা চালিয়ে  কয়েক সেকেন্ড পর পুবে এসে নিউইর্য়ক শহরেও একই ধরনের তান্ডব চালিয়েছিল ।  সসারটা তারপর  মহাকাশে উধাও হয়ে গেছে ।  এই বিষয়ে তানিয়া তাবাসসুম - এর মত হল :  হলিউড যেন আর এলিয়েনদের হেনস্থা  করে মুভি না - বানায় সেই জন্যই এই ডোজ ! 
কিন্তু ,  প্রোফেসর আশরাফি কোথায় লুকিয়ে আছেন ?  আমি আর ফারহান ঢাকা শহরে বড় বিষন্ন বোধ করছি ।  এদিকে বুয়েটও  বন্ধ ।  কী করব বুঝতে পারছি না ।  বাবা - মাকে রাজি করিয়ে   আমি আর ফারহান একরাতে ট্রেনে চেপে সিলেট চলে এলাম  ।  ফারহানের সাজেদা খালার বাড়ি উঠে দিন কয়েক সিলেট ঘুরে বেড়ালাম ।  তারপর  ঢাকায়  ফেরার পথে সিলেট  থেকে এলাম শ্রীমঙ্গল  ।  লাউয়াছড়া  জাতীয় উদ্যান দেখার ইচ্ছে ছিল  ।  এর আগে ওই বিখ্যাত বৃষ্টিবনটি দেখা হয়নি ।  
শ্রীমঙ্গল পৌঁছতে পৌঁছতে সন্ধ্যা হয়ে গিয়েছিল ।  উঠলাম এক হোটেলে ।  বেশ নিরিবিলি   ছিমছাম হোটেল ।   নাম :   নীলিমা ।  রাতে খাওয়া - দাওয়ার পর ফারহান  ওর দশ ইঞ্চি লেনেভো আইডিয়া প্যাডটা  নিয়ে বিছানায় হেলান দিয়ে শুয়ে পড়ল ।  আমি পাশের বিছানায় আবদুল্লাহ আল - মুতী  - র  ‘ মহাকাশে কী ঘটছে ’  বইটা পড়তে লাগলাম মন দিয়ে ।  মহাকাশে কী ঘটছে তা জানা দরকার ।  ফারহান  বলল ,  এই শান্ত ।  লাউয়াছড়া জাতীয় উদ্যানে ভারি মিস্টিরিয়াস এক ঘটনা ঘটেছে ।  
কি রে ?  আমি বই মুড়ে ওর দিকে তাকালাম ।  
অনলাইন পত্রিকা সিলেট নিউজ ২৪ .  নেট কী লিখেছে পড়ছি শোন ।  কিছুদিন ধরে  দানবীয় এক উল্লুকের উৎপাতে লাউয়াছড়া জাতীয় উদ্যানে তীব্র আতঙ্ক ছড়িয়ে পড়েছে ।  একদা পর্যটকমূখর লাউয়াছড়া  ন্যাশনাল পার্ক আজ পরিত্যক্ত ।  বিরান ।  অতিকায় উল্লুকের উৎপাতে দেশিবিদেশি  পর্যটকের সংখ্যা আশঙ্কাজনক হারে কমে গেছে ।  ২০০৮ সালে লাউয়াছড়া উদ্যানে পর্যটকের সংখ্যা ছিল ৬৩ হাজার ।  এখন কমে প্রায় প্রায় শূন্যের কোঠায় ঠেকেছে ।  দানব আকৃতির এই উল্লুক হঠাৎ আক্রমন করে লোকজনকে আহত করে ।   গতবছর একটা মার্কিন তেল কোম্পানি তেলগ্যাস অনুসন্ধানের  জন্য লাউয়াছড়া  ন্যাশনাল পার্কে ত্রিমাত্রিক ভূতাত্ত্বিক জরিপ করে আসছিল ।  তারাও কাজ বন্ধ রাখতে বাধ্য হয়েছে ।  
স্ট্রেঞ্জ !  আমার মুখ থেকে বিস্ময়ধ্বনি বেরিয়ে আসল ।   বললাম ,  অতিকায় উল্লুক লিখেছে ।  কত বড় ?  
ফারহান বলল ,  এক সুইডিশ পর্যটক নাকি ভোরবেলা দেখেছে ।  তার বর্ণনা অনুযায়ী পত্রিকাটি   লিখেছে অতিকায় উল্লুকটির উচ্চতা  প্রায়  বারো ফুট । 
বারো ফুট ? 
হ্যাঁ ।  বারো ফুট  । 
ধ্যাত !  অত বড় উল্লুক  কি হয় ?  
না ,  মনে হয় ।  দাঁড়া দেখি ।   .  .  .  না ।  উল্লুক  ৯০ সেন্টিমিটারের বড় হয় না ।  তার মানে  এই ধর -  আড়াই ফুট । 
আমি বললাম ,  তাহলে অন্য কোনও রহস্য থাকতে পারে ।  চল ,   কাল তো আমরা লাউয়াছড়া  যাচ্ছিই  ।  যদি সম্ভব হয় ওখানে কোথাও থেকে  উল্লুক - রহস্য ভেদ করার চেষ্টা করি ।  
ফারহান বলল ,  চল ।   উল্লুকের ইংরেজি হল   ‘ হুলোক গিবন ’  ।  বড় বিরল এবং বিপন্ন প্রজাতির প্রাণি ।  এরা আসলে বনমানুষ বা এপ ।   উল্লুক দক্ষিণ এশিয়ার একমাত্র বনমানুষ ।   লাউয়াছড়া  বিখ্যাত উল্লুকের জন্য ।  রসিক লোকেরা লাউয়াছড়া  জাতীয় উদ্যানের নাম দিয়েছে  ‘ উল্লুকের মুল্লুক ’  বলে ।  এখন লাউয়াছড়া  ন্যাশনাল পার্কে একশোর মতন উল্লুক আছে ।  দক্ষিণ পূর্ব এশিয়ায়  উল্লুক আছে ভারতে আর শ্রীলঙ্কায় ।  এদের প্রিয় হল চাপালিশ ফল  .  .  . 
ফারহান আরও কী সব বলছিল ।  বই পড়তে পড়তে আমি ঘুমিয়ে পড়লেও ফারহান অনেক রাত্রি অবধি জেগে রইল ।  
 পরদিন সকালে শ্রীমঙ্গল থেকে কমলগঞ্জের বাসে উঠলাম ।  বাসে ফারহান বলল ,  ১৯২৫ সালে ব্রিটিশরা লাউয়াছড়া কে সংরক্ষিত অঞ্চল ঘোষনা করে নানাজাতের গাছগাছালি লাগিয়েছিল ।  সেই গাছই আজ ঘন অরণ্যে পরিনত হয়েছে ।    লাউয়াছড়া উদ্যানের আয়তন ১২৫০ হেক্টর ।  বাংলাদেশ সরকার ১৯৯৭ সালে লাউয়াছড়া অরণ্যকে  ‘ জাতীয় উদ্যান ’  ঘোষনা করে ।  শ্রীমঙ্গল থেকে লাউয়াছড়া  ৬ - ৭ কিলোমিটার পথ ।  পথটুকু চোখের পলকে কেটে গেল ।   অশ্বিনের রোদ ঝলমলে দিন  ।  ন ’ টার মতো বাজে ।  লাউয়াছড়া  জাতীয় উদ্যান  প্রবেশ পথের কাছে টিকেট কাউন্টার ।  তবে ফাঁকা ।   পার্কের ভিতরে ঢুকতেই অজস্র পাখির কিচিরমিচির শুনতে পেলাম ।  বিশাল বিশাল গুল্মলতা ঝুলছে এমন সব গাছ চোখে পড়ল ।  গেটের ওপাশে একটা সাইনবোর্ডে  গাইডের ফোন নম্বর আর চার্জ টাঙানো  ।  ওখানেই একজন বেঁটে মতন  লোক বসে ছিল ।  দেখে খাসিয়া বলে মনে হল ।  ফারহান তখন বলছিল ,  লাউয়াছড়ায়  খাসিয়াই নাকি বেশি ।  লোকটার পরনে লাল হাফপ্যান্ট আর কালো গেঞ্জি; গায়ের রং কালো ।  মুখ  ঠিক পুরোপুরি মঙ্গোলয়েড না ।  অনেকটা বাঙালিদের মতোই ।   তবে বয়স ঠিক বোঝা গেলনা ।  তবে তিরিশের কোঠায় বলে মনে হচ্ছে ।  
আমাদের দেখে লোকটা উঠে দাঁড়িয়ে হাত জোড় করে বলল ,  খ্যুবলাই ।  বুঝলাম খ্যুবলাই মানে  ‘ হ্যালো ’  বা  ‘ সালাম ’  জাতীয় কিছু হবে ।  আমরাও হেসে প্রতি উত্তর দিলাম ।  এরপর সে পরিস্কার বাংলায় বলল ,  আমার নাম থ্রোক খাসিয়া বাবু ।  থাকি সূখিয়া ছড়ার কাছে খাসিয়াপঞ্জীতে ।  আগে  গাইড - এর  কাজ করতাম ।  অখন লোকজন ইদিকে আসে কম ।  এখন বেকার আছি বাবু ।  
ফারহান ওর স্যামসং এস থ্রি দিয়ে থ্রোক খাসিয়ার একটি  ছবি তুলে নিল ।  আমি  জিজ্ঞেস করলাম ,  তোমাদের খাসিয়া পঞ্জীতে দু - একদিন  থাকা যাবে ?  
থ্রোক খাসিয়া বলল ,  তা যাবে বাবু ।  তবে মন্ত্রীর   ( হেডম্যানের  )  অনুমতি লাগিবে ।  আমাগো  মন্ত্রীর নাম হৈল ডিবারম্যান পতাম ।  তবে আমি কইলে সে অনুমতি দিবেক ।  
চল ,  তাহলে । 
আমরা হাঁটছি ।  পিচ রাস্তা বেঁকে গেছে কুয়াশায় ।  দু ’  পাশে বিশাল বিশাল সব গাছ ।  পরিচিত গাছের মধ্যে আছে কড়ুই রেনট্রি; তবে এদের গায়ে যেভাবে লতাগুল্ম  জড়ানো তাতে আদিম আর অচেনা বলে মনে হয় ।   অনেক উঁচু থেকে গাছগুলির মাথা চুইয়ে আলোর রেখা নিচে নেমে আসছে ।  মনে পড়ল তখন বাসে ফারহান বলেছিল :  লাউয়াছড়া চিরহরিৎ বৃষ্টিবন ।  সারাবছর প্রচুর বৃষ্টিপাত হয় ।  গাছ এত উঁচু হওয়ার কারণ সূর্যের আলোর জন্য গাছের কম্পিটিশন ।  রাস্তার ওপর গভীর ছায়া পড়েছে ।  ঝিঁঝি পোকারা ডাকছিল বিরামহীন ।  সেই সঙ্গে  বিচিত্র সব কীটপতঙ্গের শব্দও ছিল ।  পথের দু ’ পাশে বাঁশের ঝাড় ,  বেত গাছ ,  বিচিত্র বর্ণের   সব ফুল ও নানা রঙের অর্কিড ।  কোনও কোনও  গাছের গুঁড়িতে নাম লেখা ।  একটি গাছের গুঁড়িতে লেখা  ‘ রক্তন গাছ ।  ’  রাস্তার পাশে কয়েক জায়গায় কাঁটাতারের বেড়া ।   রাস্তার পাশে পাখির পরিচিতিমূলক বোর্ড ,  ম্যাপ ও টিপ্স লেখা সাইনবোর্ড ।   জলপাই গাছে বসে আছে একটি মায়াবী পাহাড়ি ময়না ।  আমার গলায় একটা প্যানাসনিক লুমিক্স টি জেড থারর্টি ঝুলছে  ।  ঝটপট  ছবি তুলছিলাম ।  পরে ফেসবুকে আপলোড করব ।  
পিচরাস্তার পাশে একটা বনবিভাগের সবুজ জিপ থেমে আছে ।  এই ন্যাশনাল পার্কটি যে একেবারে  বিরান তা কিন্তু নয় ।   পিচ রাস্তায়  কিছু লোক হাঁটছে ।  এদের মধ্যে  দু ’ একজন ফরেনারও আছে দেখলাম  ।  দুটো সাইকেল চলে যায় ।  তার একটায় একটা মেয়ে ।   অন্যটায় একজন মাঝবয়েসি পুরুষ ।  দু ’ জনই ফরেনার ।  মেয়েটার চোখে সানগ্লাস ।  বেনি করা  সোনালি চুল  ।  কাঁধে খাকি রুকসেক ।  পরনে কালো ট্রাউজার আর লাল রঙের টিশার্ট ।  মধ্যবয়েসি পুরুষের চুল সোনালি; চোখ নীল ।   মুখে খোঁচা খোঁচা  সোনালি দাড়ি ।  পরনে   সাদা গেঞ্জি ।  তাতে  জাগুয়ার -  এর একটি ছবি ।  এর পিঠেও ধূসর রঙের ব্যাকপ্যাক ।  
বাঁ পাশে মাটির  একটি রাস্তা গভীর বনের মধ্যে ঢুকে গেছে  ।   থ্রোক খাসিয়া সে   পথে নেমে গেল ।  চোখের সামনেই  একটা কালো কাঠ বেড়ালী লাফ দিয়েই অদৃশ্য ।  একঝাঁক প্রজাপতি উড়ছিল ।   বিরল চশমা পরা বানর দেখলাম অর্জুন গাছে বসে আছে ।  কোন জগতে এলাম ?  একটা মায়া হরিণ চকিতে পালাল ।   আচমকা ডানা ঝাপটে  উড়ে দূরের কুয়াশায় মিলিয়ে গেল একটি সবুজ ঘুঘু ।  একটা বনমোরগ উড়াল দিল রঙ্গনের ঝাড়ে ।  গাছের ফাঁকফোকড়ে পড়ে আছে সদ্য কাটা গাছের ছাল - বাকল । বনদস্যুদের কাজ !  কাল রাতে ফারহান বলেছিল :   দানব আকৃতির ওই উল্লুক এর আতঙ্কে অবশ্য ছিনতাইকারী উৎপাত এবং সংঘবদ্ধ বনদস্যুর গাছকাটা বন্ধ হয়েছে । 
হাঁটতে হাঁটতে থ্রোক খাসিয়া বলল ,  তার বউয়ের নাম মনভা পলং  ।  বউ পান চাষ করে ।  তার  দুটি  ছেলে মেয়ে  ।   বড় ছেলে প্রেয়ার্ড খাসিয়া পড়ছে ক্লাস সিক্সে এবং মেয়ে এ্যামি খাসিয়া ক্লাস টু ।  বৃষ্টি কম হওয়ায় এবার পান চাষের অবস্থাও ভালো না ।   
হঠাৎ চোখে পড়ল লুঙ্গি আর  সাদা গেঞ্জি পরা একজন স্থানীয় লোক বুনোপথ ধরে এদিকেই আসছে ।   সে আমাদের দেখে দাঁড়াল ।  থ্রোক খাসিয়া  তাকে খাসিয়া  ভাষায় কী যেন বলল   ।  লোকটি মাথা নেড়ে চলে যায় ।  থ্রোক খাসিয়া বলল ,  এর নাম হৈল সাজু মারসিয়াং বাবু ।  এ আমার বন্ধু হয় ।  আনারস চাষ করে ।  টিলার ওপর  টংঘরে  একা থাকে ।  মাথার ঠিক নাই অর বাবু ,  সাজু মারসিয়াং পাগল আছে বটেক ।  
সামনে রেললাইন ।  দুটি স্থানীয় মেয়ে রেললাইনের ওপর হাত ধরে হাঁটছে কুয়াশায় ।  ফারহান বলল ,  সিলেট - আখাউড়া রেলপথ ।  এই রেললাইনটাই  দেখিয়েছিল  জুলভার্নের  ‘ অ্যারাউন্ড দ্য ওয়ার্ল্ড ইন এইটি ডেজ ’  ছবিতে  ।  ১৯৫৬ সালে ছবিটি মুক্তি পেয়েছিল । 
তাই নাকি !  বলিস কী ! 
রেললাইন পেরিয়ে হাঁটছি ।  ফারহান বিশাল এক গাছ দেখিয়ে বলল ,  ওই যে  আফ্রিকান টিকওক গাছ ।  বেশ রহস্যময় গাছ ।  এর পাতা শুঁকলে নাকি মানুষ  জ্ঞান হারায় ।  
বললাম ,  এমন কি হতে পারে না যে ওই পাতা খেয়ে উল্লুকদের দ্রুত মিউটেশন হয়েছে ? 
ভাবছি ।   ফারহার সংক্ষেপে বলল ।  
চারিদিকে ছোটবড় টিলা ।  আর অনুচ্চ পাহাড় ।  পাহাড়ের ঢালে সবুজ রঙের বাঁশ ঝাড় ।  তারপর ছড়া ।   ছড়ায় স্নান করছে খাসিয়া মেয়েরা ।  টিলার চূড়ায় পানের বরজ ।  ফারহান বলল ,  খাসিয়াদের মূল জীবিকাই পান ।  খাসিয়া - পানের জুড়ি নেই । তবে এরা  পান ছাড়াও আনারস আর লেবুও চাষ করে ।  
পান দেখলাম  গাছে জড়িয়ে বেড়ে উঠেছে ।  
থ্রোক খাসিয়া  একটা টিলায় উঠছে ।  মাটি কেটে মাটির ওপর বাঁশ কেটে   সিঁড়ির মতো ধাপ তৈরি করেছে ।  সিঁড়িতে  অনেক শুকনো পাতা ।  এক পাশে লাল জবা ফুটে রয়েছে ।  
টিলার ওপরে ওঠার পর খাসিয়াপঞ্জী চোখে পড়ল ।  বেশির ভাগ বাড়িই টিনসেডের ।  দু  - একটা অবশ্য বেড়ার ।  অনেক বাড়িতে   আবার সোলার প্যানেল  ।  খাসিয়াপঞ্জীর ঘরে ঘরে নাকি  টিভি ।   ( থ্রোক খাসিয়ার বউ মনভা পলং কথাটা পরে বলেছিল )  ।  বাড়ির আঙ্গিনায় ফুলের গাছ ।  অনেক বাড়ি দেয়ালে কালো বর্ডার ।  লাল রং করা ।  পরিস্কার উঠান ।  যদিও এখানে ওখানে বাঁশ পড়ে আছে  ।   উঠানে এবং বারান্দায়  পান এর স্তূপ ।   মহিলারা দেখলাম  পানি দিয়ে পান ধুয়ে  আঁটি বাঁধছে ।  পরে জেনেছি একে কান্তাই বাঁধা বলে  ।   খাসিয়া মহিলারা দেখলাম শাড়িও পরে !  
থ্রোক খাসিয়ার  বাড়িটা ছিমছাম ।  টিনসেডের ।  বারান্দার পিলার  ঘন বেগুনি রং করা ।  বারান্দায়  মোড়ায় বসে বাচ্চারা ক্যারাম খেলছিল ।  এখন অবাক বিস্ময় ভরা দৃষিটতে দেখছে আমাদের ।   আমরা বারান্দায় বসলাম ।   থ্রোক খাসিয়া গেল মন্ত্রীর পারমিশন আনতে ।  মনভা পলং উঠানে কান্তাই বাঁধছিল ।   উঠে এল মহিলা ।  শাড়ি পরা ।  কিছুটা  মঙ্গোলয়েড চেহারা ।  কথাবার্তায় বুঝলাম ভারি অমায়িক ।  আনারস কেটে এনে খেতে  দিল  ।  মোড়ায় বসে কাটা সুপারি মুখে ফেলে বলল ,  এ বছর  বৃষ্টি না হওয়ায় পান পাতা হলুদ হয়ে গেছে ।  গত বছর  এক কান্তা পান ছিল ২০০টাকা ।  এ বছর ১৩০ টাকা ।  বারোটি পানে এক গুছা ।  এরকম বারো গুছায় এক কান্তা ।  ছেলে প্রেয়ার্ড খাসিয়া আর এ্যামি খাসিয়া কে ডাকল ।  প্রেয়ার্ড খাসিয়া দেখতে কিছুটা মঙ্গোলয়েড তবে এ্যামি খাসিয়ার চেহারা বাঙালিদের মতোই ।  
মনভা পলং দুপুরে আনারস দিয়ে মোরগ রান্না করে খাওয়াল ।  ফারহান বলল ,  এরা খাওয়ার পর পান খাওয়াবেই ।  না করিস না ।  খাওয়ার পর বেরুলাম ।  অতিকায় উল্লুকের যদি দেখা পাই ।  ফারহান বলল ,  কাল শ্রীমঙ্গলের নীলকন্ঠের বিখ্যাত ছয় রঙ্গা চা খাওয়া হয়নি ।   চল ।  আজ খেয়ে আসি ।   
লাউয়া ছড়া থেকে শ্রীমঙ্গল হেঁটে যেতে  ২ ঘন্টা লাগবে ।  আর  মাত্র দেড়াটা বাজে ।  বললাম চল ।  
নীলকন্ঠ কেবিন এর বাইরে অনেকগুলি প্রাইভেট কার ,  মাইক্রোবাস । সামনে খোলা স্পেসে অনেক চেয়ার ।  বেশ ভিড় ।   ভিতরে ঢুকে বসলাম ।  তোমরা ?  তাকিয়ে দেখি - তানিয়া তাবাসসুম ।  জিন্স আর টপস পরা ।  সাংবাদিক মোশতাক আন্দালিব একটা টেবিলে বসে ।  আমাদের দেখে হাত নাড়লেন ।  তাঁর পাশে  পাশে গরদের শাড়ি পরা চশমা পরা গম্ভীর চেহারার ফরসা এক মহিলা ।  পরে জেনেছি ইনি সাংবাদিক মোশতাক আন্দালিব -  এর স্ত্রী ।   মিসেস লায়লা মোশতাক একটা এনজিওতে আছেন ।  
বললাম ,  আমরা এখানে গতকাল এসেছি । 
তানিয়া তাবাসসুম বলল ,   আমরা সিলেট যাচ্ছি ।  বাবা আছেন ।   এসো ,  পরিচয় করিয়ে দিই ।  
সাংবাদিক মোশতাক আন্দালিব বললেন ,  আরে তোমরা এখানে ?  আমার পাগলা ফ্রেন্ডের সন্ধানে বুঝি ? 
আমরা কিছু বললাম না ।  উনি ফান করতে পারেন ।  আমরা কি সেই অধিকার রাখি ?  
পায়জামা - পাঞ্জাবি পরা এক মাঝবয়েসি ভদ্রলোককে দেখিয়ে তানিয়া তাবাসসুম বলল ,  আমারা বাবা ।   অধ্যাপক কাজী রফিকুল হক ।   পরে জেনেছি ইনি তেল - গ্যাস খনিজ সম্পদ ও বিদ্যুৎ - বন্দর রক্ষা জাতীয় কমিটির একজন সক্রিয় সদস্য ।  তিনি মধুরকন্ঠে বললেন ,  আমাদের সঙ্গে সিলেটে চল ।  বেড়িয়ে আসবে । 
আমি টেবিলে বসতে বললাম ,  আমরা আজ রাতে লাউয়াছড়ার খাসিয়াপঞ্জী তে থাকব ।  তানিয়া তাবাসসুম লাফিয়ে উঠে বলল ,  লাউয়াছড়া ?  আমরা যাব !  আমরা যাব !  আমরা যাব !  অগত্যা  থ্রোক খাসিয়া  কে ফোন করলাম ।  এখানকার নেট ওয়ার্ক ভালো না ।  পরে অবশ্য পেলাম  ।   থ্রোক খাসিয়া  বলল ,  সবাইকে নিয়ে যেতে ।  সে হেডম্যা নডিবারম্যান পতাম  - এর সঙ্গে কথা বলবে ।  কোনও সমস্যা হবে না ।  
ছয় রঙের চা খেয়ে মাইক্রোবাসে চাপলাম ।  সাংবাদিক মোশতাক আন্দালিব বললেন ,  সেদিন পত্রিকায় পড়লাম ,  অতিকায় উল্লুকের উৎপাতে নাকি  পর্যটক আশঙ্কাজনক হারে কমে গেছে ? 
হ্যাঁ ।  
তানিয়া তাবাসসুম বলল ,  জন্তুটাকে তোমরা দেখেছ নাকি ? 
না । এখনও সেই সৌভাগ্য হয়নি ।  
অধ্যাপক কাজী রফিকুল হক বললেন ,  একটি মার্কিন কোম্পানী লাউয়াছড়ায় তেল - গ্যাস অনুসন্ধানে  ত্রিমাত্রিক ভূকম্পন জরিপ করছে ।  মার্কিন কোম্পানি জঙ্গলের ভিতরে ইলেকট্রিক লাইন বসিয়ে  ডায়ানামাইট দিয়ে বিস্ফোরণ ঘটিয়ে ভুকম্পন সৃষ্টি করে গ্যাস অনুসন্ধান করে ।   একটি বিরল প্রজাতির চশমা বানর বোমার শব্দে আতঙ্কিত হয়ে ইলেকট্রিক তারের সঙ্গে জড়িয়ে মারা যায় ।  মৃত্যুর আগ পর্যন্ত বানরটি ছটফট করছিল ।  মার্কিন কোম্পানীর অনুসন্ধান কাজ শুরু হওয়ার পর নাকি অরণ্য কেমন নিস্তেজ হয়ে গেছে ।   
মাইক্রোটা লাউড়াছড়া জাতীয় উদ্যানের গেটের কাছে থামল ।  পার্কের ভিতরে ঢুকে তানিয়া তাবাসসুম বলল ,  অমাঃ কী সুন্দর !  
বন ।  আমি ভয় দেখাবার জন্য বললাম ,  এই বনে জিনভূত ছাড়াও আছে মেছোবাঘ ,  পাগলা কুকুর আর বুনো শুকোর  ।  বলে লাভ হল না ।  ওমাঃ কী সুন্দর পাখি ।  ওই পাখিটার কী নাম ?  সাংবাদিক মোশতাক আন্দালিব  বলেন ,  সবুজ সুইচোরা ।   হলুদ আলো ছড়ানো অপরাহ্নের অরণ্যে ভারি অদ্ভূত এক পোকার ডাক শোনা যাচ্ছিল । শব্দটা ভারি অদ্ভূত তো ।  হ্যাঁ ।  ট্যুরিস্টরা বলে  ‘ ফরেস্ট মিউজিক ’  ।  রেললাইন পেরিয়ে ফারহান বলল ,   আর ঐ যে ওইটা ,  ওইটা হল  আফ্রিকান ওকট্রি ।  ওই গাছের পাতার গন্ধ শুঁকলে নাকি মানুষ অজ্ঞান হয়ে যায় ।   কেন ?  সাংবাদিক মোশতাক আন্দালিব  শ্রাগ করলেন ।  
পানের  বরজ দেখে তানিয়া তাবাসসুম মুগ্ধ ।  টিলার ওপর খাসিয়া পঞ্জী ।   এই পঞ্জীর কি আলাদ মিনিং আছে ?  ফারহান বলল ,  পঞ্জী মানে পল্লী । 
মনভা পলং  - এর আতিথেয়তায় সবাই চমৎকৃত ।  ফুটফুটে এ্যামি খাসিয়া কে দেখে  তানিয়া তাবাসসুম  মুগ্ধ ।  অনেক ছবি তুলল ।  প্রেয়ার্ড খাসিয়া আর এ্যামি খাসিয়ার চোখে বিমুগ্ধ বিস্ময় ।  সাংবাদিক মোশতাক আন্দালিব থ্রোক খাসিয়াকে বাজারের টাকা দিলেন ।   মিসেস লায়লা মোশতাক বসলেন উঠানে ।  মহিলাদর সমস্যা শুনছেন  ।  বললেন ,  পান চাষের অবস্থা যখন খারাপ তখন তাঁত বসানো যায় কিনা ।  দূরে তখন কাঠ ঠোকরার কাঠ ঠোকরানোর শব্দ ভেসে আসছিল । 
 পরদিন যখন আমার ঘুম ভাঙল ।  টের পেলাম ভোর ।  আলো ফোটেনি । উহ উহ উহু শব্দ শুনতে পেলাম ।  আরে এতো উল্লুকের ডাক  !  উঠে বসলাম ।  কালরাতেই ফারহানের নেটবুকে শুনেছি । ও ইউটিউব থেকে ডাউনলোড করছিল ।  ফারহান ঘুমাচ্ছে ।  সর্ন্তপনে ঘরের বাইরে চলে এলাম ।  বেশ শীত ।  উঠানে কুয়াশা ।  সারা  পঞ্জী নিথর ।   নির্জন  ।  উঠানে  নেমে এসে উল্লুকের ডাক যেখানে শোনা যাচ্ছিল ।  যেতে থাকি ।  একটা বেজী উঠানে  পেরিয়ে পালাল ওদিকার বাঁশঝাড়ের দিকে ।  ডুমুর গাছে একটা ধনেশ পাখি বসে  ।  সিঁড়ি বেয়ে নীচে নেমে এলাম ।   উহ উহ উহু ।  অনেক ওপর থেকে  ভেসে এল  উল্লুকের ডাক ।  মানুষের কন্ঠের প্রায় কাছাকাছি ।  মুখ তুলে দেখি  একটা চাপালিশ গাছের   মগডালে বসে ডাকছে  উল্লুকটা ।  শাদা রঙের পশম । দাঁড়িয়ে পড়লাম ।  এবার ডাকল ঠিক আমা পিছন থেকে ।  চমকে উঠে দেখি বিরাট এক   উল্লুক ।  বারো ফুট তো হবেই ।  সারা শরীরে সাদা রোম ।  কালো গোল চোখ ।  চোখের চারপাশে সাদা ভুরু ।  মুখের চারপাশে সাদা দাগ ।  বিশ্রি গন্ধ ।  উহ উহ উহু চিৎকার করে উঠল ।  আমাকে   ধাক্কা মারল ।  আমি মাটিতে পড়ে গেলাম ।  চিৎকার যে করব ।  গলায় স্বর ফুটল না । উল্লুকটা আমার ওপর ঝাঁপিয়ে পড়তে যাবে -  হঠাৎ ক্রর ররর করে একটা যান্ত্রিক শব্দ হল ।  উল্লুকটা   স্থির হয়ে এল ।  কি ব্যাপার ।  
উঠে এসো শান্ত ।  
এ কি !  প্রোফেসর আশরাফির কন্ঠস্বর !  দ্রুত উঠে বসলাম ।  ধূসর কুয়াশায় প্রোফেসর আশরাফি দাঁড়িয়ে  ।  পরনে ফরেস্ট গার্ডদের খাকি ইউনিফর্ম ,  মাথায় খাকি ক্যাপ  ।  তার পাশে থ্রোক খাসিয়ার বন্ধু  টিলার ওপর টংঘরে একা বাস - করা পাগলাটে স্বভাবের আনারস চাষী  সাজু মারসিয়াং । 
আমার প্যান্টে শিশির লেগেছিল ।  ঝাড়তে ঝাড়তে বললাম ,  আপনি !  আপনি !  এখানে !  আমার বুক তখনও ভীষণ ধরাস ধরাস করছিল ।  প্রোফেসর আশরাফি অবিকল উল্লুকের স্বরে ডেকে উঠলেন উহ উহ উহু ।  তারপর বললেন ,  হুমম  ।  রাষ্ট্রের কর্ণধারের পরামর্শে আমার  বনবাস পর্ব চলছে এখন ।  
বললাম ,  ও ।  ওদিকে এলিয়েনরা লসএঞ্জেলেস শহর ধ্বংসলীলা নিউইর্য়ক শহলে আতঙ্ক ছড়িয়ে মহাকাশে উধাও হয়ে গেছে ।   
জানি হে জানি ।  পৃথিবীতে কোথায়কী ঘটছে এখানে বসেই টের পাচ্ছি ।    স্পেস গার্ডেনের ল্যাবে নাসিরউল্লাহ রোজ বাগানে পানি দিচ্ছে ।  শাহীনূর একটানা খেয়েই  যাচ্ছে ।  নাসিরউল্লাহর সঙ্গে আমার রোজ কথা হয় ।  বলে এলজি অপটিমাসটা দেখালেন ।  
আপনি তাহলে এখানেই থাকেন ? 
ঠিক এখানে না ।  আমার ফরেস্ট ল্যাবটি কাছেই ।  চলো যাই ।  ওহো ।  এ হল ,   সাজু মারসিয়াং  ।  আমার ডানহাত বলতে পার ।   বলে ঘুরে দাঁড়িয়ে হাঁটতে লাগলেন  প্রোফেসর আশরাফি ।  আমি তার পিছন পিছন হাঁটছি ।  বাঁশঝাড়ের ভিতর দিয়ে সরু পথ ।  বাঁশঝাড়ের মাকড়শাল জাল ।  ভোরের আলো লেগেছে ।   পাখিরা তারস্বরে ডাকতে শুরু করেছে ।  বাতাসে বেশ হিম ।  মাটির ওপর  ভাঙা ডাল ,  সাপের খোলশ ।   ট্রেনের আওয়াজ শুনলাম ।  পরে বুঝলাম পাখির ডাক  ।  পথের ওপর বাঁশ হেলে পড়েছে ।  কী একটা ডোরাকাটা ।  মেছোবাঘ ?   এদিকে সবুজ ঘাস ।  
প্রোফেসর আশরাফি বললেন ,  সাবধানে এসো শান্ত  ।  জোঁক কামড়াতে পারে ।  ছিনে জোক ।  ঘাসের সঙ্গে মিশে থাকে ।  রংও সবুজ ।  
আমাকে জোঁক - টোক কামড়ালো না অবশ্য  ।  তবে আমরা একটি ছড়া পেরুলাম ।  প্রোফেসর আশরাফি বললেন ,  এটা চিগাছড়া ।  একটা বনবিড়াল পানি খাচ্ছে ।  ছড়া পেরুলেই টিলা ।  বাঁশ কেটে ধাপ তৈরি করা মাটির সিঁড়ি - পথটা ওপরে উঠে গেছে ।   চূড়ায় বাঁশ আর বেতের  ঘন জঙ্গল ।    প্রোফেসর আশরাফি বললেন ,  এটাই খাসিয়া কবরস্থান ।  বাঁশঝাড়ের ভিতর দিয়ে সরু পথ ।  একটা সজারু বুনো ঝোপে লুকিয়ে পড়ল ।  বাতাসে বুনোলতাপাতার অদ্ভূত গন্ধ ।  বিশাল বিশাল গাছের ছায়ায় ঢাকা একটি  বেশ  পুরনো  টংঘর চোখে পড়ল ।   কয়েক ধাপ সিঁড়ি ।  ছোট বারান্দা ।  ভিতরে ঢুকে  ধাক্কা খেলাম ।  বেশ বড় একটি ঘর ।  বাঁশের দেয়ালে গোলাপি রঙের ওয়ালপেপার লাগানো  ।  মেঝেতে  ম্যাট্রেস ।  তার ওপর বই ,  একটি তোশিবা ল্যাপটপ ,   বায়নুকুলার ।  ওপাশে দরজা ।   প্রোফেসর আশরাফি বললেন ,  এসো এসো ।   বারান্দায় বসি । 
দরজার ওপাশে সরু করিডোর ।  দু ’ পাশে দরজা ।  টয়লেট ,  বেডরুশ আর কিচেন মনে হল ।  করিডোরের শেষ মাথায় একটি দরজা ।  দরজার ওপরে স্টিফেন হকিংয়ের একটি  ছবি ।  তার নীচে লেখা :  আই অ্যাম লিও ।   এই তাহলে প্রফেসরের ফরেস্ট ল্যাব ?  দরজার ওপাশে কাঠের রেলিং দেওয়া বারান্দাটি বেশ বড়  ।  রোদ পড়েছে ।  মাঝখানে  কাঁচ বসানো সুন্দর একটি বেতের টেবিলের  চারপাশে ছয় - সাতটা পাহাড়ি বেতের তৈরি সোফা ।  ঠিক তার ওপরে  একটি খাঁচা ঝুলছে ।  খাঁচায় একটি নীল সুইচরা  পাখি ।  আমি অবাক হলাম ।  রেলিংয়ের কাছে সরু হলদে টিউবে একটি টেলিস্কোপ ।  ভোরের বনের দিকে তাকিয়ে  মুগ্ধ হয়ে গেলাম ।  যতদূর চোখ যায় -  সবুজ আর সবুজ ।  যেন সবুজের সমুদ্র ।  যেন সবুজের  হ্রদ ।  ওপরে অক্টোবরের আকাশও নীল ।  বনময় ভোরের রোদমেশানো হালকা কুয়াশা ছড়ানো ।  বনময় কী এক  রহস্য ছড়ানো  ।  আর  পাখিদের সিম্পোফি ।  আর  ঝিঁঝির ডাক । প্রোফেসর আশরাফি সোফায় বসতে বসতে বললেন ,  বসে বসে সময় কাটাচ্ছিল না ।  তাই রোবট - উল্লুক বানালাম ।  
আমি বসতে বসতে বললাম ,  বিদেশি তেল কোম্পনীকে ভয় দেখাতে ? 
হুমম ।  শালারা ভারি বজ্জাত ।  বনের উল্লূকদের শান্তিতে থাকতে দেয় না ।  বলে হা হা হা করে হেসে উঠলেন ।  
সাজু মারসিয়াং এল ।  হাতে বেতের ট্রেতে  লেবুচা ।    চা মনে হয় ফ্লাক্সে ছিল ।  প্রোফেসর আশরাফি বললেন ,  মারসিয়াং  আমার কয়েকজন গেস্ট আসবেন ।  ওদের তুমি পথ দেখিয়ে এখানে নিয়ে এসো ।  বলে এলজি অপটিমাস তুলে নিলেন ।  সাজু মারসিয়াং  চলে গেল ।  প্রোফেসর আশরাফি বললেন ,   ফারহানকে বলি ওদের নিয়ে আসতে কেমন  ?  আমি মাথা নাড়লাম ।  প্রোফেসর আশরাফি  ফারহানের সঙ্গে কথা বললেন ।  তারপর টেবিলের ওপর থেকে বড় একটি  ডিসপ্লে বসানো রিমোট তুলে বললেন ,  এখন  আরএফটি টা ওখান থেকে  সরিয়ে ফেলি ।  নৈলে মেয়েরা ভয় পাবে ।  
আরএফটি মানে ?  আমি অবাক হয়ে জিজ্ঞেস করলাম ।  
প্রোফেসর আশরাফি  হেসে বললেন ,  আরএফটি মানে রেইন - ফরেস্ট - টেরর ।  তার মানে বারো ফুটি অতিকায় দানবীয়  উল্লুক ।  
ওহ ।  কী ভাবে বানালেন ?  বাংলাদেশে তো এফবি আই আর সি আই এ আপনাকে কিডন্যাপ করার জন্য  ঘুরঘুর  করার কথা ।  
প্রোফেসর আশরাফি  বললেন ,  জানি হে জানি ।  পার্টস - টারস সব মেজর মেজর ইফতেখার হায়দার পৌঁছে দিয়েছেন ।  ওরা এসে গেছে মনে হয় । যাও ওদের নিয়ে এসো ।   
আমি ফারহানদের ফরেস্ট ল্যাবের সামনে রিসিভ করার জন্য চলে এলাম ।   তানিয়া তাবাসসুম দৌড়ে বারান্দায় এসে  বলল ,  স্যার ,  আপনি এখানে ?  আর আমরা সারা বাংলাদেশ খুঁজে মরছি ।   সাংবাদিক মোশতাক আন্দালিব বললেন ,  পলাইবার জন্য তোফা জায়গা শ্যামল ।  
প্রোফেসর আশরাফি পাত্তা না দিয়ে মিসেস লায়লা মোশতাক কে  নরম স্বরে জিজ্ঞেস করলেন ,  কেমন আছ লায়লা ? 
মিসেস লায়লা মোশতাক বললেন ,  জ্বী , ভাই । আমি ভালো । 
বসো ,  তোমরা ।  
তানিয়া তাবাসসুম  খাঁচার পাখি দেখে বলল ,   ওয়াও ।  অসাম ।  কালই তো  .  .  .  কোথায় যেন দেখলাম এটা ?   বলে ,  বেতের চেয়ার বসল ।  আবার দাঁড়িয়ে বলল ,  ওহ ।  স্যার ,  আমার বাবা অধ্যাপক কাজী রফিকুল হক ।   
হ্যাঁ ,  হ্যাঁ ।  ওনাকে চিনি চিনি  ।  রেগুলার  ওনার কলাম পড়ি নিউ এজ - এ  ।  
অধ্যাপক কাজী রফিকুল হক বললেন ,  শুনেছি কীসের আতংকে  লাউয়াছড়ায় মার্কিন কোম্পানীর কাজ বন্ধ ।  সি আই এ  নাকি ব্যাপারটা ইনভেস্টিগেশন চালাচ্ছে । 
প্রশ্নের উত্তর না দিয়ে প্রোফেসর আশরাফি দরজার কাছে দাঁড়িয়ে থাকা সাজু মারসিয়াং কে গম্ভীর টোনে বললেন ,  সাজু ।  এখন  বাজারে যাও ,  দেখ ,  হরিণের মাংস পাও কিনা ।  আর বালিহাঁস পেলে এনো ।  বলে আমার দিকে তাকিয়ে  প্রোফেসর আশরাফি  বললেন ,  তুমি আর ফারহান কিচেনে গিয়ে আমাদের জন্য লেবুচা তৈরি করে আন ।  যাও ।  
আমি আর ফারহান রান্নাঘরে চলে এলাম  ।   মনে পড়ল কাল পার্কে দু ’  জন ফরেনার দেখেছি । তারা সাইকেল চালাচ্ছিল ।  একটা মেয়ে আর একজন মাঝবয়েসি পুরুষ ।  এরা কারা ?  সিআইএ - র এজেন্ট নয়তো ?  বেতের ট্রেতে চা নিয়ে ফিরলাম  ।  আমার ঠিক  পিছনেই  ফারহান ।  তানিয়া তাবাসসুম দাঁড়িয়ে সুইচরা পাখি দেখছিল ।  আর বলছিল ,  কি কিউটি ।  ছোনা আমার । যাদু আমার ।    দূরের জঙ্গলে কি যেন ঝিকিয়ে উঠল ।  চোখের পলকে  বিশাদেহী প্রফেসর আশরাফি  বাঘের  মতন তানিয়া তাবাসসুম -  এর ওপর ঝাঁপিয়ে পড়লেন ।  ওমাঃ ছি !  তানিয়া তাবাসসুম  সাংবাদিক মোশতাক আন্দালিবসহ পড়ল আমার ওপর ।  আমি ট্রে শুদ্ধ উলটে পড়লাম ফারহানের ওপর ।  একটা ভোঁতা শব্দ শুনেছি ।  ওপরে পাখির  খাঁচা দুলছে ।  আমার মুখে গরম চটচটে কি য়েন ।  রক্ত !  অধ্যাপক কাজী রফিকুল হক ততক্ষনে মিসেস লায়লা মোশতাক কে টেনে মেঝের ওপর  শুয়ে পড়েছেন ।  পিছনে ফারহান এর কী অবস্থা বুঝতে পারছি না ।   তবে প্রফেসর আশরাফি গড়িয়ে মেঝেতে পরে থাকা সনি ট্যাবলেট এসটা  তুলে নিয়েছেন  ।  অন্য হাতে এল জি অপটিমাস ।  কার সঙ্গে কথা বললেন ।  তারপর উঠে বললেন , কুইক । ওঠে সবাই ,  ল্যাবের বাইরে  এসো ।   আমরা ফরেস্টল্যাব -  এর বাইরে  বেরিয়ে এলাম ।  একটা চাপালিশ গাছের নীচে সাজু মারসিয়াং আর থ্রোক খাসিয়া দাঁড়িয়ে ।  ওদের সঙ্গে আরও দুজন খাসিয়া যুবক ।  আমি এদের চিনি না ।  তারা  প্রফেসর আশরাফি কে অত্যন্ত বিনয়ের সঙ্গে সালাম করল ।  মাটির ওপর একটা মেয়ে আর একজন মাঝবয়েসি ফরেনার  পুরুষ পিছমোড়া করে বাধা ।  চোখে কালো কাপড়ের ফেট্টি ।     মেয়েটার চুল সোনালি ।   কাঁধের সেই  র‌্যাকসেকটা একটু দূরে ।  নীল চোখের মাঝবয়েসি  পুরুষের সোনালি দাড়ি ।   সাদা গেঞ্জিতে   জাগুয়ার -  এর ছবি ।  চাপালিশ গাছের গুঁড়িতে ঠেস দিয়ে রাখা একটা  টেলিস্কোপিক সাইট রাইফেল ।  বুনো  পথে  দূর্দান্ত স্মার্ট ৫ - ৬ জন  যুবক উদয় হল । ফরেনারদের নির্দয়ভাবে টেনে - হিঁচড়ে নিয়ে গেল ।  
কারা ওরা ?  আমি জিজ্ঞেস করি ।  প্রফেসর আশরাফি বললেন ,  বাংলাদেশ আর্মি ইন্টিলিজেন্স । জিজ্ঞেস করলাম ,  আর ওরা সিআইএর এজেন্ট ।  মিশন জাগুয়ারে  এসেছে ? 
হুমম ।  যাক ।  এবার ওরা টের পেয়ে যাবে আমার অবস্থান ।  এখান থেকে আমার আস্তানা গোটাতে হবে ।  
আমি চারদিকের রোদ লাগা গাছপালার দিকে  চেয়ে দীর্ঘশ্বাস ফেললাম ।  উল্লুক - অধ্যুষিত এই বিখ্যাত বৃষ্টিবনে যে এত গা ছমছমে রোমাঞ্চ অপেক্ষা করছিল তা কে জানত  .  .  .  চাপালিশ  গাছের ওপর একটি উল্লুক ডেকে উঠল । 
 

                    




গল্প :  আবারও ফ্লাইং সসার  - এর মুখোমুখী প্রোফেসর আশরাফি



                        প্রোফেসর আশরাফি  যে অচিরেই এক ভয়াবহ সঙ্কটের আবর্তে  পড়তে যাচ্ছেন সেটি কিন্তু আমরা কেউই কল্পনা করিনি । ধানমন্ডির অরচার্ড পয়েন্টে ফ্লাইং সসার ধ্বংস  (  !  )  করার পর মাসখানেক কেটে গেছে । প্রোফেসর আশরাফি সঙ্গত কারণেই আজকাল বেশ খোশ মেজাজেই থাকেন ।  বাইরে বেরুনোর সময় বুক  পকেটে ছ ' টা স্বর্ণের মেডেল লাগানো বিশেষ একটি কোট পরেন । কোটটা তিনি থাইল্যান্ড থেকে অর্ডার দিয়ে আনিয়েছেন ।  প্রোফেসর আশরাফির ডায়েটও আমূল বদলে গেছে ।  এতদিন  তিনি ভেজিটেরিয়ান ছিলেন ।  পানীয় বলতে খেতেন কেবল  লেবুর শরবত ।  এখন তিনি যা পাচ্ছেন তাই গিলছেন ।  মাশাল্লা তিনি খেতেও পারেন বটে ।  আজকাল এক সিটিং - এ উড়িয়ে দিচ্ছেন দু -  তিনটে বেজিং ডাক ।  দেখে আমরা থ  ।  একদিন খেতে খেতে প্রোফেসর আশরাফি বললেন ,  আমি পণ করেছিলাম যতদিন না কপালে নেইম অ্যান্ড ফেইম জুটছে তত্দিন নিরামিষভোজী থাকব ।  আমার পণটি যখন ফুরোলো ।  প্লেটে মোঘলাই জুটল ।  বলে সে কী ঠা ঠা হাসি !  যেন সাবমেশিনগানের গুলি ।   আরও মজা হল এই যে তিনি  সাংবাদিক মোশতাক আন্দালিব আর তানিয়া তাবাসসুম কে ভিন্ন ভিন্ন কারণে   ল্যাবে একসেস দিয়েছেন ।  সাংবাদিক মোশতাক আন্দালিব একসেস পেয়েছেন ছোটবড় বত্রিশটি পত্রিকায়  ( প্রবাসী এবং অন লাইন পত্রিকাসহ )  প্রোফেসর আশরাফির জমকালো ইন্টারভিউ ছাপিয়ে ।   তানিয়া তাবাসসুম একসেস পেয়েছে চ্যানেল ফর্টি নাইনে প্রোফেসর আশরাফির  জীবনের ওপর তথ্যচিত্র নির্মাণের উদ্যেগ নিয়ে । সাংবাদিক মোশতাক আন্দালিব এবং তানিয়া তাবাসসুম প্রায়ই ল্যাবে আসছেন ।  শান্ত আর আমি তো রোজই যাচ্ছি ।  রোজই আড্ডা বসছে ,  খানাপিনা হচ্ছে  ।  এখনও  অবশ্যি প্রোফেসর আশরাফির  গোমর ফাঁস করিনি ।   আজ অগস্টের প্রথম সপ্তাহের সোনাঝরা ঝরঝরে দিন ।   আজই কিনা  বিনা মেঘে বজ্রপাত হল !   অনিবার্য কারণে বুয়েট বন্ধ থাকায় আমি আর শান্ত প্রোফেসরের ডেরায় বেলা সাড়ে এগারোটার মধ্যেই  পৌঁছে গেছি ।  আমি থাকি ইন্দিরা রোড ।  আর শান্তরা থাকে তেজকুনি পাড়া ।  ও আমাকে ওর বাইকে  তুলে নেয় ।  তারপর মানিক মিঞা এভেনিউ দিয়ে  ( সংসদ ভবনটা   ডাইনে )  রেখে আমরা পৌঁছে যাই মিরপুর রোডের   আরং এর পাশে  ‘ স্পেস গার্ডেন ’  - এ ।  আগেই বলেছি যে প্রোফেসর আশরাফির ডায়াটে বৈপ্লবিক পরিবর্তন এসেছে ।  এবং সদ্যই আবিস্কৃত হয়েছে যে সাংবাদিক মোশতাক আন্দালিব আর তানিয়া তাবাসসুম এরা দুজনই রন্ধনশিল্পে তুমুল এক্সপার্ট ।  দুজনেই মুগলাই কুজিন ,  থাই ,  চাইনিজ ,  এমনকী সাউথ ইনডিয়ান রান্নায় সিদ্ধহস্ত ।  কাজেই প্রতিদিন ল্যাবে যে এলাহি ইনতেজাম করে রাজসিক খানাপিনা হচ্ছে ,  তাতে  এদের অবদান অসামান্য ।  ল্যাবে পা দিয়েই শুনলাম আজ   সাংবাদিক মোশতাক আন্দালিব রাঁধছেন  আঙ্গুরি পোলাউ ,  জালি কাবাব এবং বোরহানি  ।  তানিয়া তাবাসসুম রাঁধবে চিকেন সাসলিক ,  সবজি সালাদ এবং জাফরানি পায়েস ।  এই মুহূর্তে তারা দু ' জন  কিচেনে ।  কিচেন থেকে ভেসে আসছে মশলাদার সুঘ্রান ।  আমি ঘড়ি দেখলাম ।  মাত্র বারোটা বাজে ।  তার মানে মহাভোজের  আরও দেড়ঘন্টা বাকি । ময় - মুরুব্বিরা বলেন :   ঘ্রানং অর্ধ ভোজনং ।  কাজেই   লঘুপায়ে কিচেনে এলাম ।  বেশ বড় পরিসরের খোলামেলা  কিচেন ।   পারটেক্স বোর্ডের নান্দনিক কিচেন ক্যাবিনেট ।  তারই নীচে  চুলার সামনে সাংবাদিক মোশতাক আন্দালিব আর তানিয়া তাবাসসুম মহাভোজের এন্তেজামে ব্যস্ত ।  কিচেনের এক কোণে ডাইনিং টেবিল ।   নাসিরউল্লাহ যন্ত্রের মতন কী যেন - মনে হয়   পেঁপের শরবত বানাচ্ছে ।  মাসখানেক হল প্রফেসর আশরাফি  ঘন্টায় ঘন্টায় বিভিন্ন ফলের জুস কি  ( লেবুর শরবত ছাড়া )  শরবত খান ।  ডাইনিং টেবিলের ওপর  ডাঁই করে রাখা পেয়ারা ,  আম আর লটকন ।  এছাড়াও  ছাড়াও আছে রসগোল্লার হাঁড়ি ,   দইয়ের ভাড় ,  গোল প্লাসটিকের বক্স ভর্তি  রসমালাই আর মন্ডার বাক্স ।   চ্যানেল ফর্টি নাইন - এর ক্যামেরা পারসন শাহীনূর  কাঁটা চামচ দিয়ে  স্লাইস করে কাটা দিয়ে ফজলি আম খাচ্ছিল ।  শাহীনূর কে একসেস দেওয়া ছাড়াও প্রোফেসর আশরাফি তাকে একটা চাকরি দিয়েছেন ।   দেশজুড়ে বর্তমানে প্রোফেসর আশরাফির ভক্তের সংখ্যা অসংখ্য ।  প্রতিদিনই তারা প্রচুর ফলমূল ,  দইমিষ্টি  পাঠায় ।  কে এত খাবে ?   অনেক খাবার বাঁচে ।  প্রোফেসর আশরাফি আবার খাদ্যদ্রব্যের  অপচয়  না - পছন্দ । ২২ / ২৩ বছরের এই লিকলিকে চেহারার  ক্যামেরা পারসনটি   খুব খেতে পারে ।   কাজেই  .  .  .  নাসিরউল্লাহ কে দেখলাম একটা  ট্রেতে  তিন গ্লাস  পেঁপের শরবত আর রসগোল্লা - সন্দেশ ভরতি দুটি প্লেট তুলেছে ।  ট্রেটা নিয়ে সে ল্যাবে যাচ্ছে ।  আমিও সময় নষ্ট না করে ল্যাবে  চলে এসে সোফায় বসলাম ।  শান্ত  একটা সায়েন্স ম্যাগজিনের পাতা উলটাচ্ছিল ।  প্রফেসর আশরাফি একা একাই মুচকি  মুচকি হাসছেন ।  আর কাঁচাপাকা ফ্রেঞ্চ কাট দাড়িতে হাত বোলালেন ।   আমাকে বলেন ,  এই যে ফারহান ।  আমরা  হলিউডি মুভিতে আমরা কি দেখি বল তো ,  না এলিয়েনরা লেজার দিয়ে নিউইর্য়ক শহর ধ্বংস করে দিচ্ছে ।  পরে ইউএস আর্মি এলিয়েনদের  ধ্বংস করে ফেলছে ।  হুহ ,  অতই সহজ ।  আমি মাথা নাড়ি ।  ঠিক বলেছেন স্যার ।  আগে  ‘ প্রফেসর আশরাফি ’  বললাম ।  এখন স্যার বলি ।  নাসিরউল্লাহ কাঁচের টেবিলের ওপর ট্রেটা  রাখল  । তারপর শরবতের  গ্লাস প্রফেসর আশরাফি কে দিল ।   আমি পেঁপের শরবতের গ্লাস তুলে এক নিঃশ্বাসে শেষ করে ফেললাম ।   কাঁটা চামচে একটা সন্দেশ তুলে মুখে ফেললাম ।  চিবিয়ে বললাম ,  আহা ।   কী বলব অর্পূব স্বাদ ।  এক নিঃশ্বাসে পেঁপের শরবত শেষ করলেন প্রফেসর আশরাফি আমাকে বললেন ,   হবে না অপূর্ব ।  এ যে  বরিশালের গুঠিয়া সন্দেশ ।   কাল রাতে বরিশালের মেয়র পাঠিয়েছেন ।  বলে  তারপর শান্তর দিকে তাকিয়ে বললেন ,  কি হল শান্ত ?  সন্দেশ নাও ,  রসগোল্লা খাও ।   ভোলার বিখ্যাত ঘুইংগারহাটের রসগোল্লা ।   ভোলার সংসদ সদস্য হাবিবুর রহমান পাঠিয়েছেন ।  শান্ত বলল ,   নিচ্ছি ,  স্যার ।   আগে আমি পেঁপের শরবত খেয়ে নিই ।   একটু পর  শান্ত ভোলার বিখ্যাত ঘুইংগারহাটের রসগোল্লা মুখে ফেলে চিবাতে চিবাতে কিচেনের দিকে চলে গেল ।  সম্ভবত ঠান্ডা পানির বোতল আনতে ।  ঠিক এই সময় প্রফেসর আশরাফির এলজি অপটিমাসটার রিং টোন  বাজল ।  কয়েক জন বিশিষ্ট ব্যক্তি বাদে প্রফেসর আশরাফি আজকাল যার - তার ফোন ধরেন না ।  অবশ্য  এই ফোনটা তিনি রিসিভ করলেন ।  বললেন ,  হ্যালো ,   মনির ?  হ্যাঁ ।  বল ।  দোস ।  হোয়াট ক্যান আই ডু ফর ইউ ?   বুঝলাম এয়ার ভাইস মার্শাল শরীফউদ্দীন আহমেদ ।  দেখতে দেখতে   প্রফেসর আশরাফির টকটকে ফরসা  মুখটি  কেমন কালো হয়ে গেল ।  তারপর   রঙ বদলে মখিটা আবার নীল হল । আচ্ছা ।  আমি  .  .  .  আমি এখনি দেখছি ।  প্রফেসর আশরাফি বললেন ।  কন্ঠস্বর কেমন খসখসে  ।  যেন মৃত্যুদূতের সঙ্গে কথা বলছেন ।  এলজি অপটিমাস অফ করে আমার দিকে তাকিয়ে প্রফেসর আশরাফি দূর্বল কন্ঠে বললেন ,  এই ফারহান ।   আমার হাত ধরে টেনে তোলো তো ।   আমি আরেকটি ভোলার বিখ্যাত ঘুইংগারহাটের রসগোল্লা মুখে ফেলতে যাব -  ক্যানসেল করে সঙ্গে সঙ্গে  উঠে দাঁড়ালাম ।  তারপর প্রোফেসরের হাত ধরে টেনে তুললাম ।  তিনি বললেন ,  আমার সঙ্গে এসো তো ।  প্রোফেসরের  কন্ঠস্বর কেমন যান্ত্রিক শোনাল ।  কিন্তু হঠাৎ কী হল বুঝতে পারছি না ।   প্রফেসর আশরাফি ততক্ষণে সিঁড়ির কাছে পৌঁছে গেছেন রোবটের মতন হাঁটতে হাঁটতে ।    সিঁড়ি বেয়ে উঠে কাঁচের  স্লাইডিং ডোরটা ঠেলে ছাদে বেড়িয়ে এলেন ।  আমি তার পিছন পিছন হাঁটছি ।  আমার মাথায় একটাই প্রশ্ন ঘুরছে - কেন  এয়ার ভাইস মার্শাল শরীফউদ্দীন আহমেদ  ফোন করেছেন । ছাদে ঝলমলে রোদ ।  পশ্চিম দিকে করলা আর কলমী শাকের ক্ষেত ।  প্রফেসর আশরাফি এলোমেলো পায়ে হাঁটছেন ।  ছাদের কিনারে এসে থমকে গেলেন ।  সংসদভবনের দিকে তাকিয়ে থমকে গেলাম আমিও ।  ওহ মাই গড !  বুঝলাম কেন এয়ার ভাইস মার্শাল শরীফউদ্দীন আহমেদ ফোন করেছেন ।   সংসদ ভবনের ওপর একটা  ফ্লাইং সসার ।  শূন্যে স্থির ।   ঝলমলে রোদ ঠিকরে পড়ছে রূপালি রঙের বিশাল চাকতিটার গায়ে ।  হলিউডি মুভিতে যেমন দেখা যায় ,  ঠিক তেমনি চাকতির কিনারে একটা নীল আলোর রশ্মি ঘুরছে ।   প্রফেসর আশরাফি থরথর করে কাঁপছেন দেখলাম ।  কান্না জড়িত কন্ঠে  বললেন ,  ওটা কোত্থকে আসল ফারহা ? আমি কী বলব । চুপ করে রইলাম ।   যাও ,  ওদের ডেকে নিয়ে আস ।  আমার ভীষণ খারাপ  লাগছে ।  আমার ডাকতে হল না ।  শাহিনূর ছাড়া সবাই হুড়মুড় করে এসে হাজির হল ।  সম্ভবত কিচেনের বারান্দা দিয়ে সসারটা দেখে থাকবে ।  তানিয়া তাবাসসুম  সসার দেখে আনন্দে হাততালি দিয়ে বলল ,  জোশ !  আরেকটা  অ্যাডভেঞ্চার হবে ।  সাংবাদিক মোশতাক আন্দালিবও হাসছেন ।  আবার ভেলকি দেখা রে শ্যামল । কেবল শান্তর মুখ কালো ।  প্রফেসর আশরাফি ভয়ানক  ঘামছেন দেখলাম ।  রুমাল বের করে ঘাড় গর্দানের ঘাম মুছছেন ।   কি ব্যাপার  ?  আপনি এত ঘামছেন কেন স্যার ?  তানিয়া তাবাসসুমজিজ্ঞেস করে ।  প্রফেসর আশরাফি  ধরাস করে কলমির ক্ষেতের  ওপর পড়ে গেলেন ।  তানিয়া তাবাসসুম আর্ত চিৎকার করে উঠল । ওহ্  মাই গড় ।    কি হল স্যারের ? সাংবাদিক মোশতাক আন্দালিব উবু হবে নাড়ি টিপে ধরে বললেন ,   শ্যামলের প্রেশার হাই দেখছি ।  রিচ ফুড খাওয়ার  ফল ।  এখন মাথায় পানি দেওয়া দরকার ।   ছাদের উত্তর দিকে  ট্যাঙ্কি ।  সেখানে পানির  একটা পাইপ আছে ।  আমি দৌড়ে যাব - দেখি   নাসিরউল্লাহ হাতে  নিড়ানি নিয়ে  কলমির ক্ষেতের দিকে তেড়ে যাচ্ছে ।  বুঝলাম ক্ষেত  নষ্ট হল বলে রোবটটা বিগড়েছে ।  এখর প্রভূর মাথায়  নিড়ানির কোপ দেবে ।  আমি আর শান্ত ধরাধরি করে অচৈতন্য প্রফেসর কে  কলমি কলমি ক্ষেতের বাইরে নিয়ে এলাম ।  নাসিরউল্লাহ নিড়ানি ফেলে দিল ।  আমি  পানির পাইপের কাছে দৌড়ে গেলাম ।  পাইপটা  টেনে এনে পাইপের মাথা প্রফেসরের মাথায় ধরে রাখলাম ।  একটু পর প্রফেসর আশরাফি চোখ খুললেন ।  ফিসফিস করেবললেন ,  আমি কোথায় ? তানিয়া তাবাসসুম বলল ,  এই তো স্যার আপনি ছাদে ।  কলমিক্ষেতের ঠিক পাশে ।  পানি ,  পানি ।  আমাকে কেউ পানি দাও ।  বলে উঠে বসলেন ।  শান্ত  ছুটল । সাংবাদিক মোশতাক আন্দালিব বললেন ,    ভেরি ব্যাড শ্যামল ।  ভেরি ব্যাড ।   এই বয়েসে এত রিচ ফুড খেলে চলে ?   প্রফেসর আশরাফি  তাঁর বাল্যবন্ধুর দিকে কটমট করে চাইলেন ।  তানিয়া তাবাসসুম নায়িকাদের মতন নাকি স্বরে বলল ,  ইস্ স্যার ।   আপনার হেল্থ এত ফ্রেজাইল আর ভারনারাবল যে কী বলব  .  .  . আপনাকে রোজ হরলিক্স খেতে হবে ।  এরই মধ্যে শান্ত ঠান্ডা পানির বোতল  নিয়ে আসায় প্রোফেসরের রিএ্যাকশন দেখা গেল না ।  শান্ত  বলল ,  এই যে স্যার পানি ।    প্রফেসর আশরাফি ঢক ঢক করে পানি খেলেন ।  আমরা ধরাধরি করে তাকে স্লাইডিং দরজার কাছে নিয়ে এলাম ।  এরপর   ধীরে ধীরে ধীরে সিঁড়ি পর হয়ে  ল্যাবের  একটা কাউচের ওপর  শুইয়ে দিলাম ।  শান্ত টিভি অন করল ।  এটিএ নিউজ -  এ সসারটা সরাসরি দেখাচ্ছে  ।  মানিকমিঞা এভিনিউর ফুটপাতের ওপর সানগ্লাস পরে  মুন্নী সাহা দাঁড়িয়ে ।  তাকে ট্যুরিস্টের মতন লাগছে ।  কাঁধ পর্যন্ত ছোট করে ছাঁটা চুল ।  পরনে গোলাপি রঙের  ফ্লানেলের শার্ট ।  গলায় একটা কমলা মাফলার প্যাঁচানো ।  তিনি বলছেন ,  দর্শক ,  আমাদের এই সুন্দর শহরের আকাশে এ এ এ পুনরায় গ্রহান্তরের আগন্তক তাদের মহাকাশ  .  .  .  কী বলব  .  .  .  আনবিক রথ ?  হ্যাঁ ।  তাই  নিয়ে পুনরায় উদয় হয়েছে ।  আপনাদের নিশ্চয়ই মনে আছে এক মাস আগেও এ এ এ ধানমন্ডির অরচার্ড পয়েন্টে এরকম একটি নিউক্লিয়ার চ্যারিওটের  এ এ এ উদয় হয়েছিল ।  বাংলাদের এক প্রতিভাবান সন্তান এ এ এ প্রোফেসর আশরাফি সেটি ধ্বংস করে দিয়েছিলেন  ।  আজও  উনি যে কোনও মুহূর্তে মানিকমিঞা এভিনিউ তে আবিভূত হবেন ।  একটু পরই  ই .  রহমান গার্লস স্কুলে মেয়েরা  .  .  .  এই যে দেখছেন  .  .  .  এখানে  .  .  .  চলে আসবে ।  তারা ফুলের মালা দিয়ে বাংলাদের এই প্রতিভাবান সন্তান কে  অভ্যর্থনা জানাবে ।  বাংলাদেশের গর্ব প্রোফেসর আশরাফি অবশ্য এখনও মানিকমিঞা এভিনিউতে  এসে পৌঁছান নি ।  এই ফাঁকে আমরা বাংলাদেশের একজন  বিশিষ্ট সমাজসেবী ডাক্টার মি :  এম .  রহমান  - এর সঙ্গে ফ্লাইং সসার কথা বলব ।  মনিটরে ধূসর সাফারি সুট পরা ডাক্টার মি :  এম .  রহমান  কে দেখা গেল ।  তিনি একটি ঝকঝকে  অফিসরুমে বসে আছেন ।  পিছনে বার্নিশ করা কাঠের প্যানেল ।   তিনি কলম ঘোরাতে ঘোরাতে মিষ্টি হেসে   বললেন ,  আমি তো মনে করি মাঝে মাঝে বাংলাদেশে সসার পড়া ভালো ।  মুন্নী সাহা জিজ্ঞেস করলেন ,  কেন স্যার ?  আপনি এমন অলুক্ষুণে কথা কেন বললেন ? ডাক্টার মি :  এম রহমান বললেন ,  আরে তুমি কী বল ।  দেশে সসার না পড়লে আমরা প্রফেসর আশরাফির মতন কি একজন  কী বলব  .  .  .  প্রতিভাবান রত্নগর্ভাকে  পেতাম কি ? জ্বী স্যার ।  আপনি ঠিক বলেছেন স্যার ।  দর্শক আপনারা জানেন ডক্টর মি :  এম .  রহমান স্যারের জীবনের ব্রতই  হল আমাদের প্রিয় মাতৃভূমির  উন্নয়নের জন্য হিরণময় প্রতিভার অন্বেষন ।  এরপর ব্যাকগ্রাউন্ডে পিছনে ভেসে এল গান ।  সব মানুষের স্বপ্ন তোমার চোখের তারায়  সত্য হোক /   আমার কাছে দেশ মানে এক লোকের পাশে অন্য লোক  .  .  .  পিছনে হালকা ভেসে উঠল ডক্টর .  মি :  এম রহমান কোন গ্রামে স্কুলে মাঠের এক ছাত্রীর হাতে পুরস্কার তুলে দিচ্ছেন ।  প্রফেসর আশরাফি মন দিয়ে টিভি দেখছিলেন ।  কখন তিনি  উঠে বসেছেন ।  সাংবাদিক মোশতাক আন্দালিব বললেন ,  এত খেলে চলে রে শ্যামল ।  আজ এসেই  দেখি তোর এক হাতে একটা কাঁটা চামচ অন্য হাতে একটা বাটি ।  বাটিতে এক হালি সেদ্ধ হাঁসের ডিম  আর মরিচের গুঁড়া   ।  প্রফেসর আশরাফি বাল্যবন্ধুর দিকে  কটমট করে চাইলেন ।  নাসিরউল্লাহ এক গ্লাস লেবুর শরবত নিয়ে এল ।  তানিয়া তাবাসসুম বলল ,  গুড ।  নাসিরউল্লাহ ।  তুমি না - থাকলে স্যারের সংসারের যে কি ডিজাস্টার হত ।  প্রফেসর আশরাফি  ঢকঢক করে লেবুর শরবত শেষ করলেন ।  ঠিক তখনই  ইন্টারকম বাজল ।  আমিই ধরলাম ।  নীচে থেকে গার্ড শরিফ বলল ,  স্যার ।  মেজর ইফতেখার হায়দার আইছেন  ।  দেরি হইব নাকি জিগাইতে কইলেন ।  দাঁড়াও বলছি ।  বলে ,  প্রফেসর আশরাফি কে বললাম ,   স্যার ।   মেজর ইফতেখার হায়দার চলে এসেছেন । কী বলব ।  প্রফেসর আশরাফি আবার কাউচে উলটে পরে জ্ঞান হারালেন ।  কাঁচের গ্লাসটা হাত থেকে পড়ে ছত্রখান ।  কী করব বুঝতে পারছি না ।   সাংবাদিক মোশতাক আন্দালিব আমায় উদ্ধার করলেন ।   তিনি ইন্টারকম ধরে বললেন ,  এই !  তুমি মেজর সাব কে একটু দাও তো ।  হ্যাঁ ।  মেজর ?  আমি দৈনিক বাংলারজমিন  পত্রিকার জ্যেষ্ট সাংবাদিক মোশতাক আন্দালিব বলছি ।  হ্যাঁ ।  হ্যাঁ ।    উনি অসুস্থ ।  আপনিই বরং কষ্ট করে  উপরে চলে আসুন না ।  জাস্ট ওয়েট ।  আমি  লোক পাঠাচ্ছি । শান্ত ছুটল দরজার দিকে ।   তানিয়া তাবাসসুম উবু হয়ে ভাঙা কাঁচ পরিস্কার করছে ।  আর বলছে ,  ধ্যাত !  আজকে যে কী হচ্চে সব ।  কার মুখ দেখে যে উঠেছিলাম ।  স্যারকে জাফরানি পায়েস খাওনো মাথায় উঠল ।  বিস্তর পানি ঢাললাম প্রফেসর আশরাফির মাথায় ।  মেজর ইফতেখার হায়দার আসার আগেই অবশ্য প্রফেসর আশরাফির জ্ঞান ফিরে এল ।   জটাধরা চুল ভিজে বিটকেলে দেখাচ্ছে ।  মুখ ফ্যাকাশে ।  চোখ বিস্ফারিত ।   ইফতেখার হায়দার এসব পাত্তা না দিয়ে বললেন ,  এলিয়েনরা যে কোনও মুহূর্তে অ্যাটাক করতে পারে ।  আমি প্বললাম ,  কিন্তু উনি কি এখন যেতে পারবেন ? মেজর ইফতেখার হায়দার  বললেন ,  যেতে না পারলে  লেজার গানটা আমাকে দাও ।   আমি ফায়ার করি ।  প্রফেসর আশরাফি  দূর্বলকন্ঠে বললেন ,   ওটা ,  ওটা  .  .  .  হয়তো বলতে চেয়েছিলেন ব্যাটারি ডাউন  .  .  . চার্জ করতে সময় লাগবে  .  .  .  কিন্তু কিছুই  বলতে পারলেন না ।  সাংবাদিক মোশতাক আন্দালিব এবার বিশাল পার্ট নিলেন ।  বন্ধুর পিঠে বিশাল এক  থাবড়া মেরে বললেন ,  আরে চল রে শ্যামল চল ।  আমরা আছি না ।  তোর আবার ভয় কীসের রে ।  চলুন স্যার ।  আমরা তো আছি ।   তানিয়া তাবাসসুম  আদুরে গলায় বলল ।  কাজেই প্রফেসর আশরাফি কে  ব্লু রে গান   ( বিআরজি )  ব্যাগে ভরে  কাঁধে তুলে বীরদর্পে নীচে নামতেই হল ।  তার আগে বিষন্ন মনে বুক পকেটে ছটা স্বর্ণের মেডেল লাগানো থাইল্যান্ড থেকে অর্ডার দেওয়া  বিশেষ কোটটি  পড়ে নিলেন ।  বেইজমেন্টে সাংবাদিক  প্রাইভেট টিভি চ্যানেলের রিপোর্টার আর ক্যামেরা ক্রর থইথই ভিড় ।  তারা আটঘাঁট বেঁধেই এসেছে ।  প্রফেসর আশরাফির   ‘ নীলরশ্মি অভিযান ’   সরাসরি দেখাবে ।  এদের মধ্যে মুন্নী সাহার রঙিন উপস্থিতি নজর কাড়ে  ।   প্রফেসর আশরাফি কে এখন  কিছুটা  চাঙা মনে হল ।  মুন্নী সাহা জিজ্ঞেস করলেন ,  স্যার আপনি কি  অসুস্থ ? প্রফেসর আশরাফি  কিছু বলার আগে তানিয়া তাবাসসুম বলল ,  হ্যাঁ তিনি অসুস্থ ।  ডাক্তার  বলেছেন কথা কম বলতে ।   মুন্নী সাহা মাইক্রোফোন তুলে বলতে লাগল ,   দর্শক ।  হৃদয়ে  দেশপ্রেম এ এ এ  কতটা গভীর হলে   .  .  . প্রফেসর আশরাফি অসহায় ভঙ্গিতে জিপে উঠলেন ।  তার পিছনে সাংবাদিক মোশতাক আন্দালিব এবং  তানিয়া তাবাসসুম ।   শান্ত কী মনে করে ইয়ামাহা বাইকটা স্টার্ট নিল ।  আমি আর জিপে না উঠে নীল হেলমেট পরে ওর পিছনে  বসলাম ।    মেজর ইফতেখার হায়দার জিপটা বেইজমেন্টের বাইরে নিয়ে এলেন ।  জিপের পিছন -  পিছন  আট দশটি  মাইক্রোবাস এবং প্রাইভেট কার ।  মিরপুর রোডে ভীষণ জ্যাম ।  মিনিট পনের লাগল ফাঁকা  মানিক মিঞা আভেনিউতে পৌঁছতে ।   এ পাশে  ব্যারিক্যাড দেখলাম ।  ফার্মগেটের দিকেও  ব্যরিকেড দিয়েছে মনে হল  ।  অ্যাম্বুলেন্স আর ফায়ার সার্ভিসের গাড়ি নেই ।   ( আজ বিমান বাহিনীর একটা ফাইটার কমবেটও ওড়েনি ।   )  ব্যরিকেড  - এর ওপাশে লোকজনের ভিড়  ।  বেশির ভাগই  স্কুল কলেজের ছাত্রছাত্রী ।   ইংলিশ মিডিয়ামের  মনে হল ।  কী কারণে ব্যারিকেড ভেঙে তারা ভিতরে ঢুকতে মরিয়া ।  র‌্যাব ও পুলিশ তাদের প্রাণপন আটকে রেখেছে । জিপ থামল সংসদ ভবনের ঠিক সামনে ।  তার পিছনে শান্ত বাইক থামালো ।  সাংবাদিক আর টিভি  রিপোর্টারদের  মাইক্রোবাস আর প্রাইভেট কারও এসে গেছে ।  আমি বাইক থেকে নামলাম ।  ই .  রহমান গার্লস স্কুলের মেয়েরা  ফুলের মালা নিয়ে  দাঁড়িয়ে ছিল ।  জিপ থেকে  প্রফেসর আশরাফি নামতেই একটি ফুটফুটে মেয়ে  ফুলের  মালা পড়িয়ে অভ্যর্থনা করল  ।  চারধারে  সাংবাদিক গিজগিজ করছে ।  বারবার ক্যামেরার ফ্ল্যাশ ঝলসে উঠছিল ।  প্রফেসর আশরাফি  সসারটার দিকে অবাক হয়ে দেখছেন ।  আমি ঠিক তার পাশে দাঁড়ালাম ।  আমি মুখ তুলে দেখি ।   চাকতির কিনারে একটা নীল আলোর রশ্মি ঘুরছে ।  নীচে অনেক হলুদ আলো ।  জানালা মনে হল ।  একপাশে অজস্র  ছিদ্র ।  ওই ছিদ্রগুলি  দিয়ে লেজার ছুড়ে মনে হল । আমি   শিউরে উঠলাম ।  এখন যদি ফায়ার করে তো  .  .  .  ই .  রহমান গার্লস স্কুলের মেয়েদের দিকে তাকালাম ।  প্রফেসর আশরাফি আমাকে ফিসফিস করে বললেন ,  এইটা কোত্থ থেকে এল ফারহান ? হাউ ক্যান আই সে ?  আমি কাঁধ ঝাঁকিয়ে শ্রাগ করলাম ।  স্যামসং এস থ্রিটা বার করে মাকে ফোন করলাম ।  মোবাইল জ্যাম ।   মেজর ইফতেখার হায়দার বললেন ,  স্যার আজ তো ট্যাঙ্ক - ট্যাঙ্ক নেই ।   আজ কিসের ওপর উঠবেন ?  কথাটা শুনে মুন্নী সাহা এগিয়ে এলেন ।  বললেন ,  স্যার আপনি না হয় আমাদের এটিএন নিউজের মাইক্রোর ওপরই  উঠুন ।  প্রফেসর আশরাফি সঙ্গে সঙ্গে রাজি ।  তানিয়া তাবাসসুম বলার সময় পেল না ,  ডাক্তার কোনও ধরনের যানবাহন বা মাইক্রোর ওপর উঠতে নিষেধ করেছেন ।  আজ প্রফেসর আশরাফির শরীর ফিট না  ।  মেজর ইফতেখার হায়দার মিলিটারি কায়দায় এটিএন এর মাইক্রোর  ওপর উঠে গেলেন ।  তারপর হাত বাড়ালেন ।  নীচ থেকে আমরা প্রফেসরকে ঠেলতে লাগলাম ।   মুন্নী সাহা মাইক্রোফোন তুলে বলতে লাগল ,   দর্শক ।  দেখুন  হৃদয়ে  দেশপ্রেম কতটা গভীর হলে  এ এ এ  .  .  . আজ আর  প্রফেসর আশরাফি মাইক্রোর ওপর   দু ’  পা ফাঁক করে  দাঁড়ালেন না ।  মেজর ইফতেখার হায়দার  কাঁধ থেকে কালো রঙের লেদারের ব্যাগটা নামাতে সাহায্য করলেন ।  প্রফেসর আশরাফি  ধীরে সুস্থে   বিআরজিটা বার করে   ব্লু রে গানটা ওপরের দিকে  তাক করলেন ।   মেজর ইফতেখার তাঁকে ধরে রাখলেন ।  কোটি কোটি টিভি দর্শক নিঃশ্বাস বন্ধ করে শ্বাসরুদ্ধকর দৃশ্যটা  দেখছে ।  আশে পাশের ক্যামেরার ফ্লাশ বারবার ঝলসে উঠল ।  মুন্নী সাহা মাইক্রোর কাছে এসে অতি উৎসাহে  নিজেই ক্যামেরা ধরেছেন ।   প্রফেসর আশরাফি আজ আর  বিআরজিটা  নামিয়ে কী সব টিপে - টুপে  প্যারামিটার ঠিক করলেন না  ।  লেজার গানটা কাঁধে তুলে তাক করে আছেন ।  যে কোনও মুহূর্তে   ট্রিগার টিপবেন প্রোফেসর ।  ঘন নীল রশ্মি বেরুবে  ।   কিন্তু ,  তার আগেই  সসারটাটা এক টানে  অনেকটা শূন্যে উঠে এল ।  দু সেকেন্ড ভেসে রইল ।  তারপর একটা কেমন পাক খেয়ে  দূরে বিন্দুর মতন মিলিয়ে গেল । আমরা হতভম্ব !  দূরে জনতার চিৎকার শোনা গেল ।  অনেকে   হাততালিও দিল ।  তবে নীলরশ্মি দেখতে না - পেয়ে জনতার অনেকেই নিরাশ হল ।  তানিয়া তাবাসসুম আজ আর আনন্দে লাফাচ্ছে না ।  তাকে কেমন বিমূঢ়  দেখাচ্ছে ।   প্রফেসর আশরাফি তখনও মাইক্রোর ওপর দাঁড়িয়ে ।  বিদ্যুৎপৃষ্ট  ।  সাংবাদদিকরা অবশ্য ছবি তুলে যাচ্ছে  ।  মুন্নী  সাহা  কার সঙ্গে মোবাইলে কথা বলছেন ।  সম্ভবত ঐতিহাসিক মাইক্রো নিয়ে তার আইডিয়া ডক্টর মি :  এম .  রহমানকে বলছেন ।  মাইক্রো  থেকে মেজর ইফতেখার হায়দার মিলিটারি কায়দায় জাম্প করলেন  ।  তারপর  সিধে হয়ে দাঁড়িয়ে ওপরে হাত বাড়ালেন ।  মেজরের দিকে ব্লু রে গানটা ছুড়ে দিলেন প্রফেসর আশরাফি ।  জিনিসটা ক্যাচ ধরলেন মেজর । এরপর  হতবিহ্বল প্রফেসর আশরাফি লাফ দিলেন ।  দিয়েই   আমাকে ফিসফিস করে বললেন ,  ওটা সত্যিকারের ফারহান  ।  এখন কোথায় কার সর্বনাশ করতে গেল খোঁজ নাও ।  যা মনে হল প্যাসিফিকের দিকেই গেল ।   যাও । এখুনি  ল্যাবে গিয়ে  টিভি ছাড় ।  আমরা একটু পরেই আসছি ।  যাচ্ছি ।   বলে শান্ত কে ভিড় থেকে  টেনে হিঁচড়ে বার করলাম ।  তারপর সব  বললাম ।  ও সময় নষ্ট না করে বাইকে উঠেই  স্টার্ট নিল ।  আমি  ওর পিছনে উঠলাম ।   ‘ স্পেস গার্ডেন ’   - এর ল্যাবে পৌঁছতে দশ থেকে পনেরো মিনিট লাগল ।  টিভি অন করলাম ।  রিমোট টিপছি ।  ভারতীয় চ্যানেলগুলি গাননাচে ভরপুর ।  তার মানে সসারটা ভারতে যায়নি ।  গেলেও টের পায়নি । দুরুদুরু বুকে  রিমোট টিপে যাচ্ছি ।   সি এন এন -  এ চোখ পড়তেই  চমকে উঠলাম  ।   সর্বনাশ !  ব্রেকিং নিউজ ।   লস এঞ্জেলেস  আন্ডার অ্যাটাক ।   মধ্যরাতের লস এঞ্জেলেস শহরের আকাশে একটা সসার এর আবছা অবয়ব  ।  সসার থেকে নীল কমলা রশ্মি বেড়িয়ে আসছে ।    নীচে আতশবাজীর খেলা ।   আমি বললাম ,  অল্পের জন্য ঢাকা বেঁচে গেল রে শান্ত । হুমম ।  সেই সঙ্গে প্রফেসর আশরাফিও ।  আধ ঘন্টা পর প্রফেসর আশরাফিরা   ফিরলেন ।  প্রফেসর আশরাফি কে অত্যন্ত ক্লান্ত আর বিধস্ত দেখাচ্ছে ।  কোট খুলে সোফার ওপর ধপাস করে বসলেন ।    টিভির দিকে চোখ পড়তেই তানিয়া তাবাসসুম  চিৎকার করে উঠল ,  ও মাই গড ।  শান্ত্ব  জিজ্ঞেস করলে ,   স্যা ?   ওরা ঢাকা থেকে চলে গেল কেন ? কে জানে ।  প্রফেসর আশরাফি শ্রাগ করলেন ।   তানিয়া তাবাসসুম বলল ,  আমার মনে হয় সংসদ ভবন কে এলিয়েনরা প্রথমে প্ল্যানেট আর্থের স্পেস -  সেন্টার ভেবেছিল ।  আমার তো ওই জায়গাটা অন্যগ্রহের মতনই  লাগে ।  মুনলাইটে একবার আমি পাপার সাথে এসেছিলাম ।   প্রফেসর আশরাফির এলজি অপটিমাস রিং বাজল ।  তিনি আমাদের ইশারায় চুপ করতে বললেন ।  বুঝলাম কেউকেটা কেউ ।   প্রফেসর আশরাফি এলজির  স্পিকার অন করে দিলেন ।   বললেন ,  জি ।  আমি এখন ভালো আছি  মাননীয় প্রধানমন্ত্রী ।  ও প্রান্তের কন্ঠস্বর বলল ,  আপনাকে যে কারণে ফোন করলাম ।  ইউনাইটেড স্টেটস - এর সেক্রেটারি অভ স্টেট হিলারি ক্লিনটন কিছুক্ষণ আগে আমাকে ফোন করেছিলেন ।  তিনি আমাকে অনুরোধ করেছেন আমি যেন  ওদের এই দুঃসময়ে   আপনাকে লেজার গান নিয়ে  লস এঞ্জেলেসে যাওয়ার ব্যবস্থা করি ।   প্রফেসর আশরাফি  বললেন ,  সে তো খুবই ভালো কথা মাননীয় প্রধানমন্ত্রী  ।  বিপদগ্রস্থ রাষ্ট্রকে উদ্ধার করা মানবিক কর্তব্য  ।   তাই বলে আপনি আমার মতন এক দেশরত্নকে হারাবেন ? কেন ?  আপনি একথা বলছেন কেন ?  প্রফেসর আশরাফি  বললেন ,  আমি যে ধরনের প্রতিভাবান ।  আমি সিওর ,  কাজ শেষে এফবিআই নয়তো সিআই  - এ আমাকে গুম করে ফেলবে ।  প্রধানমন্ত্রী  সঙ্গে সঙ্গে বললেন ,  ওহ্ ।   থাক তাহলে ।  অন্য এক বিশেষ কারণেও অবশ্য আমি হিলারি ক্লিনটন কে নাই করব ভেবেছিলাম  .  .  .  .  আপনি বরং আজই কোথাও লুকিয়ে পড়ুন ।  আমি ইউনাইটেড স্টেটস - এর সেক্রেটারি অভ স্টেট  বলছি পাকিস্তানি আইএসআই আপনাকে বিমানবন্দর থেকে গুম  .  .  .  সরি  .  .  .   কিডন্যাপ করেছে  .  .  . বছর খানেক কোথাও গিয়ে লুকিয়ে থাকুন ।  ওকে ,  ওকে  ।  মাননীয় প্রধানমন্ত্রী আমি এখনি গায়েব হয়ে যাচ্ছি ।  প্রফেসর আশরাফি  খুশি হয়ে বললেন । 






গল্প : ঢাকার আকাশে ফ্লাইং সসার  এবং প্রোফেসর আশরাফির ব্লু রে গান



                        ধানমন্ডির অরচার্ড পয়েন্টের ওপরে বিশাল একটা  ফ্লাইং সসার ।  দুপুরের  ঝলমলে রোদ ঠিকরে পড়ছে কালচে রঙের বিশাল চাকতির গায়ে ।  হলিউডি মুভিতে যেমন দেখা যায় ঠিক তেমনি চাকতির কিনারে একটা নীল আলোর রশ্মি ঘুরছে ।  তবে এবার এলিয়েনরা কী এক অজ্ঞাত কারণে নিউইয়র্ক কিংবা লস এঞ্জেলেস শহরের বদলে বেছে নিয়েছে  ঢাকা শহর ।  
দশ মিনিট হল শান্ত ওর  ইয়ামাহা বাইকটা নিয়ে জ্যামে আটছে ।  ওর পিছনে একটা নীল হেলমেট পড়ে বসে আছে ফারহান  ।  ওরা  রাশিয়ান কালচারাল সেন্টারে আর্টসেলের  কনসার্টে যাচ্ছে ।  ফারহান প্রথমে   ফ্লাইং সসারটা দেখতে পেল ।  ও বলল ,   দোস ,  আমার হেলুসিনেশন হচ্ছে রে ।  
শান্ত বলল ,  কি দেখতে পাচ্ছিস দোস ? 
অরচার্ড পয়েন্টের ছাদের দিকে তাকা দোস ।  
শান্ত লাল হেলমেট খুলে তাকিয়ে বলল ,  হুমম ,  আমারও হেলুসিনেশন হচ্ছে । 
প্যানাসনিকের শোরুম আর ফাস্ট ফুডের দোকানের সামনে জটলা ।  কমার্শিয়াল ভবনের জানালায় ভিড় ।   অরচার্ড পয়েন্টের ওপরে  উড়ন্ত সসারটা  তখনও শূন্যে স্থির ।  ফুটপাতের ওপর  লোকজন দাঁড়িয়ে পড়েছে ।  তাদের চোখেমুখে বিস্ময় আর  আতঙ্ক ।  ফারহান  বলল ,  তাহলে মাস হেলুসিনেশন দোস ।  
হুমম ।  চল ,   প্রফেসর আশরাফির কাছে যাই ।  উনি কী বলেন শুনি ।  
চল । 
শান্ত এবার একটা ভীষণ বে - আইনি কাজ করে বসল ।  ওর একশ তেইশ পয়েন্ট সেভেন সিসির সেনালি রঙের ইয়ামাহা এন্টিসারটা ফুটপাত ওপর তুলে আনল ।  তাপর ধীর গতিতে চালাতে লাগল ।   ট্রাফিক পুলিসসহ সবাই ফ্লাইং সসার দেখতে ব্যস্ত ।  কে বাধা দেবে ।  
ফারহান পকেট থেকে  স্যামসং এস থ্রিটা বের করে কল করল ।  বিজ বিজ শব্দ হচ্ছে ।  তার মানে মোবাইল জ্যাম  ।  তার মানে ফ্লাইং সসারের ব্যাপারটা হেলুসিনেশন নাও হতে পারে ।  এই প্রথম ও শীত বোধ করে ।   
 ফুটপাতের ভিড়ের ফাঁক গলে ইয়ামাহাটা মিরপুর রোডে নিয়ে এল শান্ত ।   
প্রফেসর আশরাফির ল্যাবটি মিরপুর রোডে  ‘ স্পেস গার্ডেন ’  নামে একটি বহুতলের টপ ফ্লোরে ।  প্রফেসর আশরাফি ঠিক অধ্যাপনা করেন না ।  তাঁর এম আই টি কিংবা ক্যালটেক  - এর ডিগ্রি - টিগ্রি নেই  ।  তিনি শখের বৈজ্ঞানিক ।  তিনি বেশ কিছু অভিনব ডিভাইস / গেজেট আবিস্কার করেছেন ।  এই যেমন ,  কনভার্টিবল স্পিডবোট ,  হেল্পফুল রোবট ,  বাড়ি পাহারার জন্য শাউটিং ডগ ,  মালটিপল মেরিন  সান গ্লাস ,  সোলার বাইক ।  তবে তাঁর উদ্ভাবনগুলি দেশে  তেমন সাড়া মেলেনি ।  নেইম অ্যান্ড ফেইম এর ব্যাপারে  প্রফেসর আশরাফির ভাগ্যই বিরূপ ।  এ নিয়ে তাঁর মনে দারুন ক্ষোভ আর প্রচন্ড হতাশা ।    
শান্ত  ‘ স্পেস গার্ডেন ’  -  এর  বেইজমেন্ট ঢুকে ডান দিকে লিফটের কাছে বাইকটা পার্ক করল ।  এখানকার গার্ডরা ওদের ভালো করেই চেনে ।  তাদের একজন আবার মিলিটারি কায়দায় স্যালুট দিল ।  ওরা গার্ডদের কাছে হেলমেট রেখে লিফট এর কাছে এসে দাঁড়াল  । দু ’ জনে  ফ্লাইং সসার নিয়ে আলোচনা করছে ।  
এই ফাঁকে বলে দিই কীভাবে ওদের সঙ্গে প্রফেসর আশরাফির পরিচয় হল ।  সে এক ভারি মজার  ঘটনা বটে ।  গতবছর প্রফেসর আশরাফি পদ্মা নদীতে কনভার্টিবল স্পিডবোট  ( সি এস বি )  টেস্ট করবেন ।  পত্রিকায় বিজ্ঞাপন দিয়ে দেশবাসীকে সময়মতো মাওয়া ফেরিঘাটে পৌঁছতে অনুরোধ করেছেন প্রফেসর  আশরাফি ।  শান্ত ও ফারহান কৌতূহলী ছিল ।  উচ্চ মাধ্যমিক পরীক্ষার পর  বুয়েটের ভর্তি পরীক্ষাও হয়ে গেছে ।  সময়মতো ওরা মাওয়া গিয়ে পৌঁছল ।   পদ্মার পাড়ে অনেক লোক জড়ো হলেও কারওই পোর্টেবল স্পিডবোটে করে পদ্মা পাড়ি দেওয়ার সাহস হচ্ছিল না ।  প্রফেসর আশরাফির  মুখ শুকনো দেখে শান্তদের খারাপ লাগল ।  ওরা একটা বুদ্ধি বের করে ।  শান্ত ভালো সাঁতার জানে ।  ও প্রফেসর আশরাফির কাছে গিয়ে দাঁড়াল ।   এখানেই বলে রাখি যে প্রফেসর আশরাফি  মোটেও প্রফেসর শঙ্কুর মতন দেখতে নন ,  এবং তাঁর মাথায় টাকও নেই ।  প্রফেসর আশরাফি ছ ’  ফুট লম্বা; কাঁধ অবধি লম্বা  জট পাকানো লালচে চুল ।  স্মার্ট শরীর ,   পেশল বাহু ,  পেটা স্বাস্থ ।  চৌকো মুখে চশমা - টশমাও নেই  ।  সেভ করা মসৃণ গাল ।   থুতনিতে  কাঁচাপাকা ফ্রেঞ্চ কাট দাড়ি ।   বয়স ?  এই ধরা যাক পঞ্চান্ন কি ছাপ্পান্ন ।  চিরকুমার এবং নিরামিষভোজী প্রফেসর আশরাফির  গায়ের রংটা ওই গৌড় বর্ণই । 
শান্ত বলল ,   আমার নাম তৌহিদ জামান শান্ত ।  বুয়েটে ইইই তে  ভরতি হয়েছি । 
অ ।  তা  ইইই তে কি হয় বাপু ? 
ডিপার্টমেন্ট অভ ইলেকট্রিকাল অ্যান্ড ইলেকট্রনিক ইঞ্জিনিয়ারিং ।  
অ । 
স্যার ।   আপনার সি এস বি জিনিসটা জোশ ।   আমি ওটায় উঠে পদ্মা পেরোতে চাই ।  
উঠবে ?  সত্যি ?  প্রফেসর আশরাফি  খুশি হয়ে উঠলেন । 
শান্ত লাল রঙের একটা লাইফ  জ্যাকেট পরে নিল ।  ওদিকে ফারাহান একটা স্পিডবোট ভাড়া করে উঠে পড়েছে ।  নদীতে শান্তর কোনও বিপদ হলেই ঝাঁপিয়ে পড়বে ।  ফারহান ভরতি হয়েছে এনএএমই ডিপার্টমেন্টে ।   ( ডিপার্টমেন্ট অভ নাভাল আর্কিটেকচার অ্যান্ড মেরিন ইঞ্জিনিয়ারিং )  চোখে বাংলাদেশ নেভির জন্য নিউক্লিায়ার সাবমেরিন বানানোর স্বপ্ন । 
সাদা রঙের  পোর্টেবল স্পিডবোটটা ছোট্ট ।  দেখতে অনেকটা কমোডের মতন তবে পানির ওপর ভেসে থাকছে ।  প্রফেসর আশরাফি শিখিয়ে দিলেন কীভাবে অপারেট হয় ।   শান্ত কোনও রকম বিপদ ছাড়াই পদ্মা পাড়   হতে পারল ।  সেই থেকে প্রফেসর আশরাফির সঙ্গে ওদের অন্তরঙ্গতা  ।   প্রফেসর আশরাফির কপালে নেইম অ্যান্ড ফেইম না জুটলেও তাঁর ধনসম্পদ অঢেল ।  ঢাকার ধনী বনেদী  পরিবারের সন্তান তিনি ।  প্রচুর ধনসম্পদ পেয়েছেন উত্তরাধিকারসূত্রে  ।  সেই অর্থে  ১২ তলা  ‘ স্পেস গার্ডেন ’  -   এর টপ ফ্লোর  কিনে ফেলেছেন ।  ছাদের  মালিকানাও প্রফেসর আশরাফি ।   
প্রফেসর আশরাফি ল্যাব - এ নেই ।   ওরা কাঁচের স্লাইডিং ডোর ঠেলে ছাদে পা দিতেই বাংলাদেশ বিমানবাহিনীর দু ’ টি ফাইটার এয়ারক্র্যাফট ভয়ানক আওয়াজ করে উড়ে গেল ।  ফারহান আবার আর্মস অ্যান্ড অ্যামুনেশন সম্বন্ধে ভালো খোঁজখবর রাখে ।  ঝলমলে  আকাশে চেয়ে ফারহান বলল ,  এফ সেভেন বিজিআই কমবেট এয়ারক্রাফট ।  বাংলাদেশ এয়ারফোর্স এ বছরই চিন থেকে এনেছে ।  
শান্ত মাথা নাড়ে ।  
বেশ বড় ছাদ ।  প্রফেসর আশরাফির বাগানে  শখ ।  অর্ধেক জুড়ে বাগান ।  বাগানে একজন মালি আছে ।   মালির নাম নাসিরউল্লাহ ।  এই মুহুর্তে সে কলমির ক্ষেতে উবু হয়ে আছে ।  পরনে লুঙ্গি আর গেঞ্জি ।  নাসিরউল্লাহ রান্নাবান্নাও ।  আসলে   সকল কাজের কাজী সে  ।  প্রফেসর আশরাফির  মান্দাতা আমলের শেভ্রলে স্টেশন ওয়াগনটাও সেই চালায় ।  
আসলে নাসিরউল্লাহ  প্রফেসর আশরাফির  তৈরি  রোবট ! 
প্রফেসর আশরাফি  ছাদের কিনারায় দাঁড়িয়ে আছেন ।  চোখ একটা লাল রঙের এপেক্স ১২৮ মাক টেলিস্কোপ -  এ ।    পরনে কালো রঙের ধূসর কোট ।  চকচকে কালো জুতা জোড়া অত্যন্ত পালিশ করা ।  শান্তদের না দেখেই প্রফেসর আশরাফি  বললেন ,  SAP টা  পরিস্কার দেখতে পাচ্ছি  ।  
SAP ?  ফারহান ও শান্ত একই সঙ্গে চেঁচিয়ে উঠল ।  
প্রফেসর আশরাফি বললেন ,  হ্যাঁ ,  SAP .  Suspected Alien Spacecraft . 
ওহ্  ।  এই না হলে বৈজ্ঞানিক ।  সাধারণ মানুষের মতন করে একজন বৈজ্ঞানিক ভাববেন কেন ? 
টেলিস্কোপ  - এ  তোমাদেরও দেখেছি ।  তোমরা ধানমন্ডির অরচার্ড পয়েন্টের সামনে ছিলে ।  কিন্তু UPA টার উদ্দেশ্য ঠিক বুঝছি না । 
UPA ?  ফারহান ও শান্ত একই সঙ্গে চেঁচিয়ে উঠল । 
হ্যাঁ ।  UPA .  Unexplained Aerial Phenomena . 
ওহ্  ।  এই না হলে বৈজ্ঞানিক ।  সাধারণ মানুষের মতন করে ভাববেন কেন ? 
প্রফেসর আশরাফি ঘুরে দাঁড়িয়ে বললেন ,  তোমরা এসেছ ।  ভালোই হল ।  চল ল্যাবে গিয়ে বসি ।  কুল ব্রেইনে ভাবা যাক সাইনটিস্ট হিসেবে এখন আমাদের করনীয় কী  । 
চলুন । 
প্রফেসর আশরাফির  কোটের বুক পকেটে একটি লাল টকটকে গোলাপ ।  তিনি   আজ লাল রঙের  শার্ট আর নীল রঙের  টাই পরেছেন ।  সব সময় ধোপদূরস্ত থাকতে ভালোবাসেন ।  
গোটা টপ ফ্লোর জুড়ে পার্টিশন ।  একপাশে ল্যাব ।  বেশ বড় ।  বড় একটা টেবিলের ওপর অনেক ডিভাইস ,  গেজেট ,  আর কম্পিউটার ।  ক্রিম কালারের দেয়ালে লেখা :  আই অ্যাম লিও ।  পাশে সিংহ রাশির চিহ্ন ।  তার পাশে মকর রাশির স্টিফেন হকিং  ( জন্ম :  ৮ জানুয়ারি )  -  এর একটি প্রোট্রেট ,  তার পাশে সালভাদর দালির বিমূর্ত ছবি ,  তার পাশে ক্যারিবিয় ভ্যূডু মুখোশ ও বাংলাদেশের ম্রো আদিবাসীদের বাঁশী ঝুলছে ।  আর এদিকের দেয়ালে বিশাল স্টারচার্ট ।  তার পাশে লার্জ স্ক্রিনের একটি প্লাজমা টিভি ।   তার উলটো দিকে কয়েকটি কালো রঙের আরামদায়ক পুরু সোফা ।   প্রফেসর আশরাফি তার নির্দিষ্ট  সিঙ্গেল সোফায় বসলেন ।  তারপর বললেন ,  ওই সাসপেকটেড এলিয়েন স্পেসক্রাফটের ব্যাপারে একটা সংবাদ সম্মেলন করব ভাবছি ।  এরই মধ্যে আমি সব অ্যারেঞ্জ করে ফেলেছি ।  
ঠিক তখনই মাথার ওপর দিয়ে এয়ার ফোর্সের  কমব্যাট এয়ারক্রাফট উড়ে গেল ।  ফারহান বলল ,  এসব কমবেট এয়ারক্রাফট - এ পি এল টু ইনফ্রারেড গাইডেড এয়ার টু এয়ার মিজাইল আছে ।  এয়ারফোর্সের ওরা এখন মিজাইল  চার্জ না করলে হয় ।  হাতির গায়ে কাদা ছুড়ে লাভ কি ? 
ঠিক ।  শান্তু বলল । 
প্রফেসর আশরাফি পকেট থেকে রুমাল বের করতে করতে বললেন ,   হুমম ।  মিসাইল ছুড়ে কাজ হবে না বটে ।   তবে সাসপেকটেড এলিয়েন স্পেসক্রাফট তাক করে আমার উদ্ভাবিত 
বিআরজি ছুড়লে অবশ্যই  কাজ হবে ।  
ফারহান বলল ,  কি বললেন ?  
নাসিরউল্লাহ  লেবুর শরবত নিয়ে এল ।  শরবতের গ্লাস নিয়ে প্রফেসর আশরাফি মুচকি হাসলেন ।  কাঁচাপাকা ফ্রেঞ্চকাট দাড়িতে হাত বোলালেন ।  তারপর হাসি থামিয়ে বললেন ,  বললাম যে আনএক্সপ্লেইনড এরিয়েল ফেনোমেনা তাক করে আমার উদ্ভাবিত বিআরজি ছুড়লে কাজ হবে ।  বিআরজি হল ব্লু রে গান ।  এখন বুঝলে কিছু ?  
কিছুটা হতভম্ব ফারহান জিজ্ঞেস করে ,   কাজ হবে বলছেন ?  বলে শরবতে চুমুক দিল । 
আলবৎ হবে ।  ল্যাব কাঁপিয়ে  হুঙ্কার ছাড়লেন প্রফেসর আশরাফি  ।  তারপর এক চুমুক শরবতটুকু শেষ করে  ' আহ '  শব্দ করে গ্লাসটা সামনের কাঁচের টেবিলের ওপর রেখে কোটের পকেট থেকে রুমাল বের করে মুখ মুছতে মুছতে প্রফেসর আশরাফি বললেন ,  দশ বছর ধরে ডিভাইসটা গোপনে ডেভেলাপ করেছি ।  ইন ফ্যাক্ট ,   এলিয়েনরা ওদের স্পেসশিপগুলি   বিশেষ এক ধরণের ম্যাটার  দিয়ে তৈরি করে যার বৈশিষ্ট্য  অনেকটা আমাদের পরিচিত পলিমার  - এর মতন ।  আমার তৈরি বিআরজি - র নীলরশ্মি  ওটার ইলেকট্রন ভরের পরিমান  কমিয়ে দেয় ।  ফলে আনএক্সপ্লেইনড এরিয়েল ফেনোমেনা শূন্যে  মিলিয়ে যায় ।  
বাহ্ ।  
হ্যাঁ ।   দাঁড়াও দেখাচ্ছি জিনিসটা  ।  বলে  প্রফেসর আশরাফি উঠে দাঁড়ালেন ।  তারপর ওদিকে পার্টিশনের ওপারে চলে গেলেন ।  একটু পর ফিরে এলেন নরম লেদারের তৈরি  কালো রঙের  বেশ বড় একটা ব্যাগ নিয়ে ।  অনেকটা গিটারের কাভারের মতন দেখতে ।  চেইন খুলে  প্রায় এয়ারগানের সমান প্লাস্টিকের তৈরি একটা কী বার করলেন ।  জিনিসটা একেবারে ট্রান্সপারেন্ট  ।  ভিতরে ঝকঝকে পার্টস দেখা যাচ্ছে ।   সরু সিলিনডারটি সাদা রঙের  ।  তার ওপরের সরু একটা কালো রঙের টেলিস্কোপ লাগানো ।  কাঁচ রঙের  ট্রিগারটার ভিতরে প্যাঁচানো স্প্রিংও দেখা যাচ্ছে ।  
ও এইটা ?  ফারহান বলল ।  বলে শান্তর দিকে চেয়ে আছে ।  শান্ত চেয়ে আছে ।  চশমার ওপাশে ওর মনি দুটি তিরতির করে কাঁপছে ।  
হ্যাঁ ।  এটা ।  বলে প্রফেসর আশরাফি ফারহানের দিকে কটমট করে তাকালেন ।  
ফারহান অনেকটা উত্তেজিত হয়ে উঠে বলল ,  তাহলে এখুনি ওটা ছুড়ুন  ।  চলুন ছাদে যাই ।   
আহা বোকা ছেলে ।  এটা ছোড়ার আগে  কর্তৃপক্ষের অনুমতি লাগবে না ।   শহরে এলিয়েন পড়েছে ।  ব্যাপারটা এখন প্রতিরক্ষা মন্ত্রণালয়ের এখতিয়ারে ।  তাছাড়া এই ছাদ থেকে  রে  ছুড়লে কাজ হবে না ।  ক্লোজ ডিসটেন্স থেকে থেকে নীলরশ্মি  ছুড়তে হবে । 
তাহলে এখন উপায় ?  শান্তর কন্ঠস্বরে হতাশা ফুটে উঠেছে । 
প্রফেসর আশরাফি নীলরশ্মির  মারণাস্ত্রটা আবার লেদারের ব্যাগে ভরতে ভরতে  বললেন ,   উপায় একটা আছে ।  এয়ার ভাইস মার্শাল শরীফউদ্দীন আহমেদ আমার বাল্যবন্ধু  ।  দু ’ জনে এক সঙ্গে সেন্ট জোসেফ স্কুলে পড়েছি  ।  সমস্যা হল ওকে ফোনে পাচ্ছি না ।  ওর সঙ্গে একবার কথা বললে কাজ হত ।  গত বছর ওকে একটা সোলার লন মোয়ার গিটফ করেছি ।  ফ্রি ।   আমার কথা ও না শুনে যাবে কই । 
শান্ত জিজ্ঞেস করল ,  আপনি  সংবাদ সম্মেলন করতে চাইছেন  ওই ব্লু রে গান -  এর ব্যাপারটা বলার জন্য ?  
একজেটলি ।  তাছাড়া দেশের লোক জানবে আমি তাদের সঙ্কটকালে  কত উদ্বিগ্ন ।  
ফারহান জিজ্ঞেস করে ,  কিন্তু ,   এরি মধ্যে যদি এলিয়েনরা ঢাকা শহর অ্যাটাক করে বসে ? 
প্রফেসর আশরাফির হাত নেড়ে  বললেন ,  আরে ,  না না ।  ঘন্টাখানেকও হয়নি ওটা এসেছে ।  এলিয়েনরা এখন ঢাকা শহরের ডেটা কালেক্ট করছে ।   এই শহরে প্রায়  দুই কোটি মানুষ ।  এদের সবার রক্তের গ্রুপ ,  জিন এর কাঠামো ,  হাড়ের ক্যালসিয়াম ,  সিরাম ,  এনজাইম ,  হরমোন ,  মগজের সেলের গঠনের ডেটা নিতে  অনেক হ্যাপা ।  ওদের সময় লাগবে ।  এখন চল এখন অ্যারোমা সেন্টারে  যাই । 
অ্যারোমা সেন্টারে  কেন ?  শান্ত জিজ্ঞেস করে ।  
তোমরা আসার আগে আমি  " দৈনিক বাংলাজমিন "  - এর  বিশিষ্ট সাংবাদিক মোশতাক আন্দালিব -  এর সঙ্গে  কথা বলেছি ।   সে আমার বাল্য বন্ধু ।  তোমরা আসার আগে ওর মাধ্যমে অ্যারোমা সেন্টারের হলরুমে  প্রেস কন্সফারেন্স অ্যারেঞ্জ করেছি ।   বলতে বলতে প্রফেসর আশরাফি কালো লেদারের ব্যাগটা  কাঁধে  তুলে নিলেন ।  
ওরা নীচে নেমে এল ।  নীচে নেমে ফারহান গার্ডকে বলল ,  বাইকটা  একটু দেখো ।  আমরা বাইরে যাচ্ছি ।  
আইচ্ছা স্যার ।  
নাসিরউল্লাহ ঘিয়ে রঙের   মান্দাতা আমলের একটা শেভ্রলে স্টেশন ওয়াগন নিয়ে এল ।  প্রফেসর আশরাফির বসলেন সামনে সিটে ।  শান্ত আর  ফারহান পিছনে ।  নাসিরউল্লাহর  পরনে লুঙ্গি ।   তবে সে  গেঞ্জির ওপর ঘিয়ে রঙের ফতুয়া পরে নিয়েছে ।  সে ধীরেসুস্থে   স্টেশন ওয়াগনটা  বড় রাস্তায় তুলে আনল  ।  রাস্তা প্রায় ফাঁকা ।  রাস্তায় আর্মির ট্রাক ।  
প্রফেসর আশরাফি কোটের পকেট থেকে একটা এলজি অপটিমাস  বের কাকে যেন ফোন করলেন ।  পেলেন না হয়তো ।   " ধ্যাত "  বলে বিরক্তি প্রকাশ করলেন  । 
কি হল প্রোফেসর ? 
কী আর হবে !  আমার কপাল ।  মনিরকে  ফোনে পাচ্ছি না ।  
কাকে ?  
মনির ।  মানে এয়ার ভাইস মার্শাল শরীফউদ্দীন আহমেদ ।   আমার বাল্যবন্ধু  ।  ওকে পেলে সসারটার কাছে যাওয়ার পারমিশন পেতাম ।  গত বছরের আগের বছর ওকে একটা সোলার আইরন বানিয়ে  ফ্রি দিয়েছি ।   
ফারহান বলল ,  তিনি হয়তো এখন প্রধানমন্ত্রীর সঙ্গে মিটিং করছেন ।  
প্রফেসর আশরাফি বিরক্ত হয়ে কাঁধ ঝাঁকালেন ।  
অ্যারোমা সেন্টারটি মিরপুর রোডে ওয়ালটনের শোরুমের পাশে ।   পৌঁছতে পৌঁছতে তিনটা বাজল । ভিতরের হলরুমটি বিশাল ।  তবে একেবারে ফাঁকা ।  দেয়ালে একটি ব্যানার টাঙানো ।  তাতে বোল্ড করা কালো অক্ষরে বড় বড় করে লেখা :   ঢাকা আন্ডার অ্যাটাক । তার নীচে লেখা :   অ্যান্ড  প্রফেসর আশরাফি ’ স কনসার্ন অ্যাবাউট দি অ্যাটাক  ( ৩য় লাইনে )  অলসো  ডিসপ্লেইং  হিজ লেটেস্ট এক্সক্লুসিভ বিআরজি  ডিভাইস অ্যাজ আ পাওয়ার ফুল লেজার উইপন অ্যাগেনস্ট দি আননোন গ্যালাকটিক এনিমিজ ।   শান্তর কেমন সন্দেহ হল ।  প্রোফেসর  এইসব ব্যানার ছাপলেন কখন ?  ফারহান দূর থেকে সাংবাদিক মোশতাক আন্দালিব কে দেখেই চিনতে পারল ।  পাকা  চুল ,  ক্লিন সেভ করা মুখ ।  দেখলে  বেশ ইয়াং মনে হয়  । টকশোয়ে এই লোককে প্রচুর দেখা যায় ।  ইনি  বাংলাদেশে তৃতীয় শক্তি উত্থানের বিপক্ষে মতামত রাখেন ।  সাংবাদিক মোশতাক আন্দালিব  - এর পাশে  জিন্স আর বেগুনি  রঙের কমিজ পরা একটা মেয়ে দাঁড়িয়ে ।  ছোট ছোট ছাঁটা চুল ।  চোখে ছোট চারকোণা ফ্রেমে কালো  চশমা ।  এদের একটু দূরে ২২ / ২৩ বছরের লিকলিকে চেহারার   কালো রঙের  টি - শার্ট পরা একটি ছেলে ক্যামেরা  কাঁধে দাঁড়িয়ে ।  ক্যামেরাম্যান মনে হল ।  
সাংবাদিক মোশতাক আন্দালিব কে  দেখে প্রফেসর আশরাফি  জিজ্ঞেস করলেন ,  কি রে লিটু আর সব লোকজন কই ? 
সাংবাদিক মোশতাক আন্দালিব মুখ কাঁচুমাচু করে বললেন ,  আর বলিস না দোস্ত ।  সব   অরচার্ড পয়েন্ট কাভার করতে গেছে ।   
প্রফেসর আশরাফি মুখ গণগণে লাল হয়ে উঠল ।   সাংবাদিক মোশতাক আন্দালিব  বললেন ,  এই যে চ্যানেল ফর্টি নাইন -  এর একজন জার্নালিস্ট  এসেছে ।   এই যে ,  এর নাম  তানিয়া তাবাসসুম । 
প্রফেসর আশরাফি  একবার তানিয়া তাবাসসুম এর দিকে তাকালেন ।  তারপর সাংবাদিক মোশতাক আন্দালিব - এর দিকে তাকিয়ে বললেন ,  তুই না  চ্যানেল ফর্টি নাইন -  এর একজন  উপদেষ্টা ?  
হ্যাঁ ।   আর ওই  যে ক্যামেরাক্র ।  ওর নাম শাহিনূর ।  
তানিয়া তাবাসসুম বেশ স্মার্ট  ।  বলল ,  স্যার ।  আপনার ইনভেন্ট করা লেজার গানটা  কি সত্যিই কাজ করে ?  
প্রফেসর আশরাফি চিবিয়ে চিবিয়ে বললেন ,  ওখানে গিয়ে  দাঁড়াও ।  কাজ করে কিনা এখুনি দেখাচ্ছি । 
না বাবা  ।  বলে এক লাফে  তানিয়া তাবাসসুম  ।  কিছুটা সরে গেল । মেঝের ওপর পেন্সিল হিলের খটাস শব্দ হল ।  
রাস্তা থেকে  অ্যাম্বুলেন্সের পেঁ পুঁ  পেঁ পুঁ শব্দ ভেসে এল ।   ফায়ার সার্ভিসের একটি গাড়ি  ঘন্টি বাজিয়ে চলে যায়  ।  মাথার ওপরে ঘটাং করে শব্দ হল ।  প্রফেসর আশরাফি  চিৎকার করে বললেন ,  আর্মিকে অ্যাটাকে নির্দেশ দেওয়া হয়েছে ।  আর্মি মিজাইল চার্জ করছে মনে হল ।  
ওরা দৌড়ে অ্যারোমা সেন্টার - এর বাইরে বেড়িয়ে এল ।  রাস্তা প্রায় ফাঁকা ।  গুরগুর গুরগুর শব্দে একটা মাটিরঙা ব্যাটল ট্যাঙ্ক যাচ্ছে ।  আশে পাশের বিল্ডিংয়ের ছাদে জানালায় উৎসুক জনতার ভিড় । 
প্রফেসর আশরাফি  কোটের পকেট থেকে এলজি অপটিমাসটা  বের করে কানে ঠেকিয়ে  চিৎকার করছেন ,   হ্যালো ,   হ্যালো ।   .  .  .  মনির ।  হ্যাঁ .  .  . হ্যাঁ ।  আমি শ্যামল ,  দোস্ত ।  ফ্লাইং সসারে  মিজাইল চার্জ করে কাজ হবে না ।  ওইটা  বিশেষ  ধরনের পলিমারে তৈরি ।   হ্যাঁ .  .  . হ্যাঁ ।  বাট ।   আই হ্যাভ আ প্ল্যান দোস্ত ।  আই নিড পারমিশন টু গো দেয়ার ।  ওকে ।  ধন্যবাদ ,   দোস ।  পকেটে এলজিটা রাখতে রাখতে প্রফেসর আশরাফি হাসতে হাসতে  বললেন ,   মনির  .  .  .  মানে এয়ার ভাইস মার্শাল শরীফউদ্দীন আহমেদ প্রাইমিনিস্টার - এর সঙ্গে কথা বলে এখুনি জানাবে বলল ।  
মিনিট পাঁচেকের মধ্যেই  ঘ্যাঁষ করে ফুটপাতের কাছে আর্মির একটা জিপ এসে  থামল । জিপ থেকে  একজন স্মার্ট আর্মি অফিসার নামলেন ।  সাবলীল ভঙ্গিতে ওদের কাছে এসে বললেন ,  আই অ্যাম  মেজর ইফতেখার হায়দার ।  হু ইজ প্রফেসর আশরাফি ? 
আমি ইয়াং ম্যান ।  বলে এক গাল হেসে প্রফেসর আশরাফি  এগিয়ে গেলেন ।  
মেজর ইফতেখার হায়দার বুড়ো আঙুল তুলে জিপ দেখিয়ে জিপে ওঠার ইঙ্গিত করলেন ।  
শান্ত ,  ফারহান আর সাংবাদিক মোশতাক আন্দালিব কে দেখিয়ে প্রফেসর আশরাফি  বললেন ,  ওরা আমার টিমের ।  ওরাও যাচ্ছে কিন্তু ।  
ওকে ।  মেজর ইফতেখার হায়দার কাঁধ ঝাঁকিয়ে  শ্রাগ করলেন ।  
প্রফেসর আশরাফির  পিছন পিছন সাংবাদিক মোশতাক আন্দালিব ,   শান্ত আর ফারহান জিপে উঠল ।  তানিয়া তাবাসসুম বলল ,  মেজর ,  আমিও কিন্তু  ওনার টিমের । 
ওকে । বলে মেজর ইফতেখার হায়দার  জিপ দেখিয়ে বুড়ো আঙুল তুলে জিপে ওঠার ইঙ্গিত করলেন ।     
ক্যামেরা ম্যান কে ডেকে তানিয়া তাবাসসুম  বলল ,  শাহিনূর ।   তুমি আগে ওঠ তো  ।  শাহিনূর ক্যামেরা নিয়ে চোখের পলকে জিপে উঠে পড়ল ।  তার পিছনে তানিয়া তাবাসসুম ।     শান্ত আর প্রফেসর আশরাফি সামনের সিটে বসেছিলেন ।  প্রফেসর আশরাফি  ঘাড় ফিরিয়ে তানিয়া তাবাসসুম কে জিজ্ঞেস করলেন ,  এই মেয়ে ।   ক্যামেরায়  কি লাইভ টেলিকাস্ট করা যাবে ? 
সরি ,  স্যার ।  তানিয়া তাবাসসুম মুখ কালো করে বলল । 
প্রফেসর আশরাফি  মুখ কালো হয়ে উঠল ।  পারলে  জিপ থেকে তানিয়া তাবাসসুম কে নামিয়ে দেন ।   
চেকপোস্ট পার হয়ে মিনিট পাঁচেক লাগল আরচার্ড পয়েন্ট এর সামনে পৌঁছতে ।  রাস্তার দু ’ পাশে ব্যারিক্যাড ।  অ্যাম্বুলেন্স আর ফায়ার সার্ভিসের গাড়ি ।   লোকজনের ভিড় ।  বেশির ভাগই  স্কুল কলেজের ছাত্রছাত্রী ।  ইংলিশ মিডিয়ামের  মনে হল ।  কী কারণে তারা ভিতরে ঢুকতে মরিয়া ।  র‌্যাব ও পুলিশ আটকে রেখেছে । 
আরচার্ড পয়েন্ট -  এর সামনের রাস্তায় একটি মাটি - রঙা  টাইপ সিক্সটি নাইন এম কে টু জি মেইন ব্যাটেল ট্যাঙ্ক থেমে আছে ।  তার কাছে জিপ থামালেন মেজর ইফতেখার হায়দার ।    জায়গাটায় রীতিমতো যুদ্ধাবস্থা  । ফুটপাত ঘেঁষে কয়েকটি আর্মির ট্রাক । তার ওপর হেভিমেশিন গান ।  ফুটপাতের ওপর হেভি আর্টিলারি পজিশন নিয়েছে ।  ঢাকা ব্যাংকের সামনে একটি  সারফেস টু এয়ার  মিজাইল ।  আশেপাশের অফিস বিল্ডিং - এর ছাদে কৌতূহলী জনতা ।  সাংবাদিক ।  বারবার ক্যামেরার ফ্ল্যাশ ঝলসে উঠছিল ।  
প্রফেসর আশরাফি দ্রুত জিপ থেকে   নেমে ট্যাঙ্ক দেখিয়ে বললেন ,  মেজর  ওই ট্যাঙ্কটার ওপরে উঠলে আমার জন্য সুবিধে হয়  ।  
ওকে ।  বলে ট্যাঙ্কের কাছে গিয়ে কী যেন বললেন মেজর ইফতেখার হায়দার ।  
প্রফেসর আশরাফির ফিট শরীর ।  অত্যন্ত দক্ষতার সঙ্গে তিনি  ট্যাঙ্কের ওপর উঠে গেলেন ।  দু ’  পা ফাঁক করে  দাঁড়ালেন ।  কাঁধ থেকে লেদারের ব্যাগটা নামিয়ে ধীরে সুস্থে   বি আর জিটা বার করলেন ।  তারপর সময় নিয়ে ওটা তাক করলেন শূন্যে ঝুলে থাকা ফ্লাইং সসারের দিকে ।  প্রফেসর  সময় নিচ্ছেন ।   মিস করলে চলবে না ।  কোটি কোটি টিভিদর্শক নিঃশ্বাস বন্ধ শ্বাসরুদ্ধকর দৃশ্যটা করে দেখছে ।  আশেপাশের ক্যামেরার ফ্লাশ বারবার ঝলসে উঠল । শাহিনূর ট্যাঙ্কের খুব কাছে এসে  ক্যামেরা ধরে রেখেছে ।   প্রফেসর আশরাফি  বিআরজিটা  নামিয়ে কী সব টিপে  প্যারামিটার ঠিক করে নিলেন ।  তারপর আবার লেজার গানটা কাঁধে তুলে তাক করলেন ।  ঠিক সাত সেকেন্ড পর   ট্রিগার টিপলেন প্রোফেসর ।  নল থেকে ঘন নীল রশ্মি ছুটে সসারটার গায়ে লাগতেই সসারটা শূন্যে  মিলিয়ে গেল ।  
জনতার তীব্র  চিৎকার আর উল্লাস শোনা গেল ।  আর্মিরাও  হাততালি দিল ।  তানিয়া তাবাসসুম আনন্দে লাফাচ্ছে ।  সাংবাদিকরা ছুটে আসতে লাগল ।   প্রফেসর আশরাফি তখনও ট্যাঙ্কের ওপর দাঁড়িয়ে ।  সাংবাদদিকরা ছবি তুলছে ।  সাংবাদিকদের মধ্যে এটিএন নিউজের মুন্নী  সাহা  কে দেখে  এক লাফে ট্যাঙ্ক থেকে নামলেন প্রফেসর আশরাফি  ।  যেন তাঁর সঙ্গে কথা বলার আগ্রহই বেশি ।  মুন্নী সাহা বলল ,  আমাদের প্রিয় বাংলাদেশে আপনার মতন  একজন এ এ এ একজন প্রতিভাবান  .  .  .  এ এ এ  
উত্তরে প্রফেসর আশরাফি  হে হে করে হাসলেন । এই ডামাডোলের মধ্যে মেজর ইফতেখার হায়দার প্রফেসর আশরাফি কে একটা মো্বাইল এগিয়ে দিলেন ।  তিনি মোবাইল কানে ঠেকিয়ে বললেন ,   জ্বী ,  জ্বী ।   অবশ্যই অবশ্যই  ।  তারপর শান্ত আর ফারহান চোখ টিপে   ফিসফিস করে প্রফেসর আশরাফি বললেন ,  প্রাইমিনিষ্টার  । 
সাংবাদিকদের সঙ্গে কথাটথা বলে স্পেস গার্ডেন - এ  ফিরতে ফিরতে সন্ধ্যা গল ।  সাংবাদিক মোশতাক আন্দালিব ,  তানিয়া তাবাসসুম আর শাহিনূর আসতে চেয়েছিল ।  প্রফেসর আশরাফি তাঁর ল্যাবে কাউকে এলাও করেন না ।   শুক্কুরবার হোটেল রেডিসনে বিশাল পার্টি দিবেন বলে ওদের  বিদায় করলেন ।   
প্রফেসর আশরাফি  তাঁর নির্দিষ্ট সোফায় বসলেন ।  
শান্ত বলল ,  এবার বলেন ।   আসল ঘটনা কি ?  
প্রফেসর আশরাফি  হাসলেন ।  বললেন ,  আসল ঘটনা হল ও পি ।  
ও পি  মানে ? 
ও পি মানে অপটিক্যাল ফেনোমেনন ।  ওয়ান কমন এক্সাম্পল ইজ দ্য রেইনবো ।  হোয়েন লাইট ফ্রম দ্য সান ইজ রিফলেকটেড অ্যান্ড রিফ্যাকটেড বাই ওয়াটার ড্রপলেটস ।  আ মিরাজ ইজ অ্যান এক্সাম্পল অভ অ্যান অপটিক্যাল ফোনেমেনোন ।  ওই ফ্লাইং সসার হল  আমার তৈরি করা অপটিক্যাল ফেনোমেনন ।   
শান্ত আর ফারহানে মুখ হা হয়ে গেল ।  নাসিরউল্লাহ  লেবুর শরবত দিয়েছিল ।  দু ' জনের  গলায় শরবত আটকে যায় আর কী ।  ফারহান কাশতে লাগল । 
প্রফেসর আশরাফি বললেন ,   আমি এত বড় বৈজ্ঞানিক ।  আর দেশের লোকে সেটা জানবে না ।   তাই সামান্য ট্রিক খাটালাম আর কী ।  প্রধানমন্ত্রী তখন বললেন ,  ব্যস্ততা কাটিয়ে উঠিয়ে তিনি আমাকে ডিনার এর দাওয়াত দেবেন  ।  আমার একুশে পদক সিওর । 
শান্ত বলল ,  প্রাইমিনিস্টার কি একুশে পদক  এর কথা বললেন ? 
না বলেননি ।  তবে  ডিনারে অবশ্যই বলবেন ।  দেশের জন্য যা করলাম ।  এখন না দিলে কার মাথা কাটা যাবে তোমারই বল ? 


                    




গল্প :   অতিপ্রাকৃত



                        সকালবেলায়  জেসমিন - এর ফোন ।  চাপা স্বরে বলল ,  মামা ,  আমার সর্বনাশ হয়ে গেছে  ।  আমার কাজের মেয়েটা না পেত্নী ! 
সাত সকালে এমন ফোন পেয়ে থ  হয়ে গেলাম ।  তবে জেসমিন -  এর বিবেচনাবোধ সম্বন্ধে আমার ভালো ধারণা আছে । সুতরাং   শান্ত স্বরে জিজ্ঞেস করলাম ,  কীভাবে বুঝলে যে  তোমার কাজের মেয়েটা পেত্নী !  
জেসমিন বলল ,  কাজের মেয়েটা নতুন এসেছে ।  আপনি এখনও দেখেননি ।  নাম হাজেরা  ।  ভারবেলা উঠেছি ।  তো কিছুক্ষণ আগে বাথরুম থেকে ফিরছি ।  এমন সময় কী মনে করে রান্নাঘরে উঁকি দিলাম ।  দেখি হাজেরা রান্নাঘরের মেঝের ওপর বসে কচকচ করে কাঁচা মাছ খাচ্ছে ।   কই মাছ ।  দেখে আমা গা কেমন গুলিয়ে উঠল ।  হাজেরা পেত্নী না তে কী । 
আমি খানিকটা অবাক হয়ে জিজ্ঞেস করলাম ,  বল কী ।   মাছ কি কাঁচাই  খাচ্ছিল ? 
হ্যাঁ ,  মামা ।  কাঁচা । লবনও নেয়নি ।   
ওহ্  ।  তা ,   মেয়েটার  বয়স কত ? 
এই তিরিশের কাছাকাছি হবে ।  বিধবা ।  ৬ / ৭ বছরে একট মেয়ে আছে ।  গ্রামে মায়ের কাছে রেখে এসেছে ।  
জিজ্ঞেস করলাম ,  মেয়েটা নতুন বললে ।   কে ঠিক করে দিয়েছে ,  সোলেমান ? 
হ্যাঁ ।  
সোলেমান এ পাড়ায় কাজের মেয়ে সাপলাই দেয় ।  বললাম ,   আচ্ছা দেখছি কী করা যায় ।  তুমি এ নিয়ে ভেব না । 
ফোন অফ করে ভাবতে বসলাম ।  জেসমিনকে  সান্ত্বনা দেওয়া দরকার ।  তার কারণ আছে ।     আমি বৃদ্ধ এবং বিপত্নীক মানুষ ।  আমার একটিই মেয়ে ।  তামান্নার  বিয়ে হয়ে গেছে ।  অস্ট্রেলিয়া থাকে ।   ছ ' তলার এই ফ্ল্যাটে আমি একাই থাকি ।  নিজেই রান্নাবান্না করি ,  বাজার করি ।  এই বহুতলের আট তলায় থাকে । জেসমিন আমার ভাগ্নে বুলবুল - এর বউ ।  বুলবুল একটা প্রাইভেট ব্যাঙ্কে উঁচু পদে আছে ।  অফিস থেকে লোন নিয়ে ফ্ল্যাট কিনল ।  আমিও রায়ের বাজারে  দু ' কাঠা জমি বেচে ফ্ল্যাট কিনলাম ।  জেসমিন অবশ্য রাতে  খাবারটা  পাঠায় ।  গেস্ট এলে  জেসমিন ওর কাজের মেয়েকে পাঠায় ।  ঘর ঝাঁট দিতে আসে ।  বড় ভালো মেয়ে জেসমিন ।  আমি ওকে  মেয়ের মতই দেখি ।  তাই জেসমিনকে  সান্ত্বনা  দেওয়া দরকার । 
ফ্লাক্স থেকে চা ঢেলে একটা সিগারে ধরিয়ে হাজেরার ব্যাপরটা নিয়ে ভাবতে বসলাম ।  গত বছর আমি  রিটায়ার করেছি ।  পদার্থবিদ্যায় অধ্যাপনা করতাম ।  যৌক্তিক কারণ খোঁজার বাতিক আছে আমার ।  তাই ভাবলাম কাঁচামাছ খাওয়ার ব্যাপারটা কি স্বাভাবিক না অস্বাভাবিক ।  এটি কোনও মানসিক সমস্যা ?  না একটি অতিপ্রাকৃত ঘটনা ?  কাজের মেয়ে রান্নাঘরে বসে কচকচ করে কাঁচা মাছ খাচ্ছে এ রকম একটি দৃশ্য   ডিসগাস্টিং সন্দেহ নেই ।  জেসমিন  পেত্নী বলল ।  কাঁচা মাছ জাপানিরা খায় ।  জাপানিরা ওই জাতে পড়ে না ।  পৃথিবীতে আরও অনেক জাতি কাঁচা মাছ খায় ।  তারাও ভূত কি পেত্নীবর্গের নয় ।  তবে কাঁচা মাছ - মাংস খাওয়া  সেইফ কিনা ইদানীং তা নিয়ে প্রশ্ন উঠেছে ।  শুনেছি কাঁচা মাছ  খেলে গলব্লাডারের সমস্যা হয় । 
টেবিলের ওপর তামান্নার পাঠানো ১৩ ইঞ্চি ডেল আলট্রাবুক ।   ‘ ইটিং র ফিস -  দ্য জেঞ্জারস ’  লিখে সার্চ দিলাম গুগলে  ।  পেইজগুলি এলে পড়তে শুরু করলাম ।  একটা পেজে লিখেছে :   দ্য রিপোটের্ড ডেঞ্জার ’ স অভ ইলনেস বট অন বাই ইটিং র ফিস অ্যান্ড মিট অফন কজ ফিয়ার অ্যান্ড কনফিউঝন ইন দ্য মাইন্ডস অভ দোজ হু ইনজয় সাচ ফুডস ,  আইদার ফর দেয়ার এসথেটিক অর নিউট্রিশন্যাল বেনিফিটস ।  
মনে পড়ে গেল আদিত্যর কথা ।  আদিত্য আমার ছোট বোন শবনম এর  ছেলে ।  খুব  ঘুরে বেড়ায় আদিত্য ।  ওই একবার বলেছিল খুলনার   সুতারখালীর এক জেলেপাড়ার লোকজন   নাকি কাঁচামাছ খায় ।  
জেসমিনকে ফোন করলাম । 
জ্বী মামা ,  বলেন ।  
বললাম ,  কাঁচামাছ খাওয়ার ব্যাপারটা তেমন অস্বাভাবিক কিছু নয় জেসমিন ।  
মামা  কী বলছেন আপনি ?  হাজেরা কাঁটাশুদ্ধ কই গিলে খেল । 
খেল ঠিক আছে ।  কাঁচা মাছ পৃথিবীতে অনেকেই খায় ।  তাই তোমার নতুন কাজের মেয়েটা পেত্নী না ! 
পেত্নী না ! 
না । 
ও ।  আচ্ছা ঠিক আছে ।  
শোন জেসমিন ।   নেদারল্যান্ডের অধিবাসীরা বছরের একটা সময়ে কাঁচা মাছ খায় ।  যখন  হেরিং মাছ বিক্রি করার মৌসুম শুরু হয় ,  তখন খায় ।  তারা নিশ্চয়ই জিন - ভূত না ।  
অ । 
ফোন রেখে দিলাম ।  
কলিংবেল বাজল ।  
কে এল আবার ।  উঠে দরজা খুলে দেখি -  জামাল ।  এ বহুতলের গার্ড  ।  কথায় অত্যধিক স্যার ব্যবহার করে ।   বললাম ,  কি ব্যাপার জামাল ? 
স্যার ,  আপনার ইন্টারকম কি নষ্ট ,  স্যার ? 
হ্যাঁ । 
ফোন করছিলাম স্যার  কেউ ধরল না স্যার  ।  স্যার আপনার কাছে এক বেটা আইছে স্যার  ।  
বেটা ?  কি নাম ?  আমি অবাক ।  
স্যার  নাম কইলন  স্যার  সাদেক মিঞা স্যার ।  চিনেন স্যার ? 
হ্যাঁ ,  হ্যাঁ ,   চিনি চিনি ।  যাও ওকে নিয়ে এসো ।  আর সাইফুল কে পাঠাও ।  ইন্টারকম ঠিক করে দিয়ে যাবে ।  
আইচছা স্যার  ।  বলে জামাল চলে গেল ।  
আশ্চর্য !  সাদেক মিঞা  ঢাকায় ?  সাদেক মিঞার মোবাইল আছে ।  আমার নাম্বারও  সে জানে ।   তাহলে সে আমাকে ফোন করল না কেন ।  আসলে সাদেক মিঞা ভারি অদ্ভূত এক মানুষ ।  নিজেকে তান্ত্রিক বলে পরিচয় দেয় । অশুভ যাদুটোনা বন করে ।   তবে আমার এসব ব্ল্যাকআর্টে  বিশ্বাস হয় না ।  দাড়ি - টুপি পরা মুসল্লী চেহারা একজন লোক তান্ত্রিক হয় কী ভাবে ।  গতবছর জুন মাসে দিনাজপুরে সাদেক মিঞার সঙ্গে আমার পরিচয় ।  সদ্য স্ত্রী মারা গেছে ।  বিশ্ববিদ্যালয় থেকে  ছুটি নিয়ে উদভ্রান্তের মতন এখানে - ওখানে ঘুরছি ।  বিরল রেলস্টেশনে এক বেঞ্চির ওপর মাঝরাতে বসে আছি ।  বাইরে তুমুল বৃষ্টি  ।  সাদেক মিঞাও বসেছিল ।  বয়স ঠিক বোঝা গেলনা ।  তবে পঞ্চাশ পেরিয়েছে ।  সেই যেচে আলাপ করল । বিষয় :  সাপের  মাথার মনি ,  লালমাই পাহাড়ের গোপন সুড়ঙ আর কামরূপ কামাখ্যা মন্দির । এসব রূপকথা শুনতে শুনতে    স্টেশনেই কেঁপে জ্বর এল  ।  বৃষ্টি থামলে সাদেক মিঞা ধরাধরি করে এক পুরনো পরিত্যক্ত মাজারের পিছনে একটা টিনসেডের ঘরে নিয়ে তুলল ।  তারপর মন্ত্রপূত কালিজিরার তেল খাইয়ে  জ্বর সারিয়ে তুলল । তার ওখানে   দিন সাতেক  ছিলাম ।   সাদেক মিঞা ভারি যত্ন নিয়েছিল আমার  ।  কত রহস্যময় সব গল্প শোনালো ।  একবার জিন নামাতে চেয়েছিল  ।  আমার শরীর কাহিল ছিল তাই জিন দেখতে ইচ্ছা হয়নি ।  দিনাজপুর থেকে আসার সময়  সাদেক মিঞাকে ঢাকার ঠিকানা দিয়ে এসেছিলাম ।  সাদেক মিঞা এর আগে কখনও আমার ফ্ল্যাটে আসেনি  ।   আজই  প্রথম এল ।  
লিফটের কাছে তাঁকে রিসীভ করে বললাম ,  এসো সাদেক মিঞা ।   কেমন আছ ? 
আল্লায় তার বান্দারে রাখছে ।  আপনার শরীর  ভালো নি ? 
আমি ভালো ।  
ঘরে এসে দরজা বন্ধ করতে করতে বললাম ।  বস ।  আরাম করে ।  
সাদেক মিঞা সোফায় বসল ।  এদিক - ওদিক দেখছে ।  ড্রইংরুমটা  তেমন সাজাগো গোছানো না ।  বইপত্র ছড়ানো । 
সাদেক মিঞার হাতে একটা পাটের ব্যাগ ।  অতি গ্রাম্য চেহারা  ।  পরনে পুরনো হলেও পরিস্কার সাদা লুঙ্গি আর খয়েরি রঙের পাঞ্জাবি ।  মাথায় কাপড়ের টুপি ।  গোলপানা হলদে মঙ্গোলয়েড চেহারা ।  ভুঁরু কম ।  তবে  ভরাট মুখে কাঁচাপাকা  দাড়ি ।   
জিজ্ঞেস করলাম ,  ঢাকা কবে এলে ? 
গতকাল নরসিংদী আইছিলাম  ।  শিবপুর ।  হারুন  চেয়ারম্যান ছারের ভিটায়  একটা জিনিস ভর করছিল ।  সেইটারে ভোররাইতে পাটের বস্তায় বাইন্দা   আইজ ভোর ভোর  টাইমে যাত্রা করছি । 
ও ।  সাদেক মিঞার জগৎ ভিন্ন । সেই জগতে  ঘটনার কার্যকারণ অন্য রকম ।  যা আমাদের নিত্য দিনের জীবনযাত্রার সঙ্গে মেলে না ।  জিনিস বলতে সে জগতে জিনভূত বোঝায় ।  
সাদেক মিঞা কী বলতে যাবে  - অমনি ঝনঝন করে টিএনটি ফোনটা  বাজল  ।  শবনম ।  
বললাম ,  হ্যালো ।  শবনম ।  বল । 
ভাইজান আদিত্য কে ফোনে পাচ্ছি না ।  
ওনা কয়েক দিন আগে খুলনা গেল ।  সুতারখালী না কই - 
হ্যাঁ ।  আদিত্যর ফোন বন্ধ ।  কাল রাত থেকে ফোনে পাচ্ছি না । আজ সকালেও পাচ্ছি না ।   
সে কী !   আচ্ছা আমি খোঁজ নিচ্ছি ।  তুই অত ভাবিস না ।  বলে অফ করে দিই ।  পাত্তা দিলাম না ।  শবনম -  এর টেনশন করার বাতিক আছে ।  আদিত্য আমার অতি আদরের ভাগ্নে ।  আমার মতোই স্বভাবচরিত্র ওর  ।  কী এক নেশায় বনেজঙ্গলে ঘুরে বেড়ায় ।  এদিকে ওর মায়ের টেনশন আর টেনশন ।  
সামান্য তেজারতি স্যার ।  বলে পাটের ব্যাগটা দেখলো সাদেক মিঞা  ।  
কি  দরকার ছিল বলে  ব্যাগটা রান্না ঘরে নিয়ে গেলাম । টের পেলাম আমার মন কিছুটা  বিষন্ন হয়ে রয়েছে  ।  আসলে আমারও  আদিত্যর জন্য টেনশন হচ্ছিল ।  বড় ছন্নছাড়া ছেলে - কখন কোন্ বিপদে জড়ায় কে জানে  । আদিত্য  বুয়েটে পড়ছে ।  ওর মা - বাবা চাইছে ওকে বাইরে পাঠিয়ে দিতে ।  আদিত্য বাইরে যাবে না ।  এমন ত্যাঁদোড় ছেলে ।  
পাটের ব্যাগের  ভিতর কাঁচা কলা ,  কাকরোল ,  দুটো কাঁচা পেঁপে দেখলাম ।   আখের গুড় আর এক শিশি কালিজিরার তেলও আছে  । ওগুলো বের করে  ব্যাগটা রান্নাঘরে রাখলাম ।  
ড্রইংরুমে ফিরে এসে সাদেক মিঞাকে  জিজ্ঞেস করলাম ,  সে কিছু খাবে কিনা ? 
না ।  হারুন  চেয়ারম্যান ছারে খাসীর গোশতের বিরানি পাকায়ছিল । খাইছি পেট ভইরা ।  
ও ।  তাহলে পরে খেও ।  আমি রান্নাবান্না করে রাখব ।  বলে একটা কাপে সাদেক মিঞাকে চা দিলাম ।  চা খেয়ে সাদেক মিঞা  বলল ,  স্যার আমার একটুখানি ঘুমান দরকার ।  জিনিসটা ধরতে সারা রাইত হারুন  চেয়ারম্যান ছারের  পুকুরের পাড়ে জাম্বুরা গাছে বইসা ছিলাম ।  মশায় কামড়াইছে ।    
আচ্ছা ,  তুমি তাহলে রেস্ট নাও ।  গোছল করবে ? 
হইলে ভালো হয় । 
সাদেক মিঞা কে  গেস্টরূমের লাগোয়া বাথরুমটা দেখিয়ে দিলাম ।   তারপর সর্ষের তেলের শিশি আর নতুন একটা লাক্স সাবান দিলাম ।  নতুন তোয়ালে বাথরুমেই আছে ।   
সাদেক মিঞা   গোছল সেরে শুয়ে পড়ল ।  
ইলেকট্রিশিয়ান সাইফুল এল ।   বললাম ,  দেখ তো বাবা ইন্টারকমটা কি হয়েছে  ।  সাইফুল দুমিনিটেই ঠিক করে ফেলল  ।  ওকে ৫০টাকা দিয়ে বিদায় করলাম । তারপর  জেসমিন কে ইন্টারকমে ফোন করলাম ।  বললাম ,  আমার একজন গেস্ট এসেছে ।  রান্নাবান্না করা দরকার ।  তুমি কি হাজেরাকে পাঠাতে পারবে ?  অসুবিধে হবে ? 
না না ,  অসুবিধে হবে না মামা ।  নাসরীন  এসেছে ।  আমি ওকে এখুনি পাঠিয়ে দিচ্ছি ।   
বললাম ,  আচ্ছা মেয়েটির কোথায় বাড়ি কোথায় বলেছে ? 
খুলনা । 
খুলনা কোথায় ? 
দাকোপ ।  সুতারখালি ।  
সুতারখালি শব্দটা শুনে আদিত্যর কথা মনে পড়ল ।  কী হল ছেলেটার ?  
রিসিভার রাখতেই কলিংবেল বাজল ।  হাজেরা ?  এত তাড়াতাড়ি ।  দরজা খুললাম ।  বছর   তিরিশের একটি মেয়ে দাঁড়িয়ে আছে ।  কালো শীর্ণ শরীর ।  পরনে সবজে শাড়ি  ।  
বললাম ,  তুমি হাজেরা ?  
হ । 
চুলা ধরাতে পার ? 
পারি । 
যাও তাহলে ভাত আর ডাল বসিয়ে দাও ।  আমি এখন বাজারে যাচ্ছি ।  
হাজেরা নিঃশব্দে রান্নঘরে চলে গেল ।  
বাজার কাজেই  ।  আলুপটল ছাড়াও পঁচিশটা কই মাছ কিনলাম ।  মাছওয়ালার নাম মুসলিম ।   আমার পরিচিত ।  তরতাজা মাছই দিল ।   সেবার সাদেক মিঞা বলেছিল তার নাকি কইভাজা আর কইমাছের তরকারি খেতে ভালো লাগে  ।  গতবছর আমার বিপদের সময় সে  অনেক সেবাযত্ন করেছে ।  তাকে সামান্য আপ্যায়ন না করলে কেমন দেখায় ।  আমার আবার কোষ্ঠকাঠিন্যের সমস্যা আছে ।  দু ডজন কলা আর  ইসুফগুলের ভূষি কিনে বাড়ি ফিরলাম ।  
ফিরতে ফিরতে প্রায় ১১টা বাজল ।  
লিফটের কাছে আদিত্য দাঁড়িয়ে আছে দেখলাম  ।  ভাঙাচোরা চেহারা ।  চুল উশখোখুশকো ।  চোখ লাল ।  পরনের টি - শার্টটা মলিন । শ্যামলা মুখে ক্লান্তির ছাপ ।   
কি হয়েছে রে তোর ?  এ কি চেহারা করেছিস ? 
আদিত্য ফিসফিস করে বলল ,  ভীষণ বিপদে পড়েছিলাম মামা ।   
আহা ।  সে তো  বুঝলাম  ।  তাই বলে   মাকে ফোন করে জানাবি না কই আছিস ।  
ফোন তো ফেলে  এসেছি ।  পরে আর সময় পাইনি ।  একটু আগে বাস থেকে নামলাম ।  
লিফট এসে গেছে ।  বললাম ,  আচ্ছা সব শুনছি ।  আগে ওপরে  চল । 
ওকে নিয়ে ওপরে উঠে এলাম ।  পকেটে চাবি ছিল ।  কলিংবেল বাজাতে হল না ।  নিঃশব্দে ভিতরে ঢুকে আদিত্যকে আমার ঘরে বসতে বললাম ।  তারপর বাজার নিয়ে রান্না ঘরে গেলাম ।  দেখলাম  ডাল চুলায় ।  হাজেরা কিচেনের বারান্দায়  ভাতের মাড় গালছিল ।  আমাকে দেখে উঠে এল ।  
ইচ্ছেই করেই কইগুলো মেঝেতে ফেললাম ।  ওগুলি তড়পাড়ে লাগল ।  বললাম ,  দশটা কই ভাজ আর দশটা আলুপটল পটল দিয়ে রান্না কর ।  
আইচ্ছা ।  
আর আমার ঘরে দুকাপ চা দিয়ে যাও । 
আইচ্ছা । 
ফ্রিজ থেকে এক বোতল ঠান্ডা পানি বের করে বেডরূমে এলাম ।  আদিত্য বাথরুম গিয়েছিল একটু পর বেরিয়ে এল ।  ওকে পানির বোতল দিয়ে চোয়ারে বসলাম ।  আদিত্য  আমার মুখোমুখি বিছানার ওপর বসল ।  ঢকঢক করে পানি খেল ।  
আমি বললাম ,  দাঁড়া আদিত্য তোর মাকে আগে একটা ফোন দিই ।  তোর মা একেবারে  অস্থির হয়ে উঠেছে ।  
শবনম ফোন ধরল ।  
বললাম ,  আদিত্য আমার কাছে আছে ।  ও  একটু পরে বাড়ি যাবে ।  
শবনম চেঁচিয়ে উঠল ,  সে কী ভাইজান !  ওর ভিসার কাগজপত্র সব রেডি ।  কাল  অ্যামবাসিতে দাঁড়াতে হবে ।  
আমি ঝাঁঝ দেখিয়ে বললাম ,  আদিত্য লন্ডন যেতে চাচ্ছে না ।  তোরাই ওকে জোর করে পাঠাচ্ছিস । 
শবনম শান্তস্বরে বলল ,  ওকে ফোনটা দাও তো । 
আদিত্য গোছল করছে । 
শবনম  ভীষণ মেজাজি  ।  ফোন রেখে দিল ।  আদরের ছোটবোন ।     ফোন অফ করে বললাম ,  এবার বল তো শুনি কী হয়েছে তোর ।  
আদিত্য কি বলতে যাবে -  হাজেরা  চা নিয়ে এল ।  এত শীঘ্র চা বানাল কীভাবে ।  আমি অবাক হলাম ।  দেখলাম আদিত্য অবাক হয়ে হাজেরার মুখের দিকে চেয়ে আছে ।  
চা দিয়ে হাজেরা চলে যেতেই আদিত্য বলল ,  মামা আমি এই মেয়েটাকে এর আগে দেখেছি ।  
সে কী  রে ।  কোথায় দেখেছিস ? 
তোমাকে বলেছিলাম না -  গতবছর আমি সুতারখালী গিয়েছিলাম ? 
হ্যাঁ ।  মনে আছে ।   
মেয়েটাকে ওখানে দেখেছি ।  
বলিস কী ।  তুই বলছিলি ওখানকার জেলেরা  নাকি কাঁচামাছ খায় ?  
হ্যাঁ ,  খায় ।  তবে আরও অনেক  কিছুই তারা করে ।  
আমি দর্শনের অধ্যাপনা করেছি ।  কুসংস্কার প্রশ্রয় দিইনি ।  আমি বিশ্বাস করি সব কিছুর ব্যাখ্যা রয়েছে ।  আজহোক কাল হোক বোঝা যাবে  .  .  .  আমার ভীষণ কৌতূহল হচ্ছিল ।  বললাম ,  খুলে বল  ।  
আদিত্য বলল ,  গত বছর যখন সুতারখালী যাই -  আমার সঙ্গে আমার বন্ধু আদনান  ছিল ।  আমরা ঠিক করেছিলাম  খুব কাছ থেকে আমরা জেলেদের জীবন দেখব এবং জেলেপাড়ায় আগে থেকে খোঁজ খবর করে যাব না ।  কোনও উপজেলায় নেমে লোকাল বাসে চেপে কোনও নদীর ধারে নেমে পড়ব ।  এভাবে দাকোপ উপজেলায় নেমে লোকাল বাসে চেপে নিশিকাটি বলে একটা গ্রামে পৌঁছে গেলাম ।  গ্রামটা  ভদ্র্রা নদীর পাড় ঘেঁষে  ।  ছোট গ্রাম ।  আমি আর আদদান এক জেলে পরিবারে উঠেছিলাম ।  তো ,  পরদিন খুব ভোরে আমার ঘুম ভাঙল ।  আদনান ঘুমিয়ে ছিল ।  আমি উঠে ভদ্রা নদীর পাড়ে গেলাম ।  নির্জন পাড় ।   বাতাসে কেমন আশটে গন্ধ ।  দেখি যে নদীর ধারে কয়েকজন লোক বসে আছে ।  গতকাল এদের জেলেপাড়ায় দেখেছি ।  তারা কাঁচা মাছ খাচ্ছে ।  
কাঁচা মাছ ?   কি মাছ ?  
এই ধর ,  খলিসা ,  মেনি ,  চাপিলা ।  
কাঁচাই খাচ্ছে ? 
হ্যাঁ ,  কাঁচা ।  চিবিয়ে ।  
কথাটা শুনে আমার মুখটা মনে হয় এখন সিরিয়াস দেখাল ।  
আদিত্য বলল ,  আমার বমি বমি লাগছিল ।  ফিরে এলাম ।  রোদ উঠতে দেখি আদনান -  এর খুব জ্বর  ।  দুপুরে ওর  জ্বর সারল ।  ও আর ওখানে থাকতে চাইল না ।  অগত্যা ফিরে এলাম ।  এই ক ’ দিন আগে আবার গেলাম ।  
আমি জিজ্ঞেস করলাম ,  একা ? 
হ্যাঁ ।  একা ।  আদনান সিলেট ।  অন্যদেরও পেলাম না ।   
গেলি কি কাঁচামাছ খাওয়ার রহস্যভেদ করতে ? 
ঠিক তা না মামা ।  নিশিকাটি গ্রামটা কেমন টানছিল ।  গতবছর ভোরের  ভদ্রা নদীর ছবি তুলেছিলাম ।  ভদ্রার ওইপাড়ে বিস্তীর্ণ মাঠ ।  এত বড় মাঠ এর আগে দেখিনি ।  ঠিক যেন তেপান্তরের মাঠ ।  গাছপালা নেই ।  আকাশের রংও যেন কেমন ।  গভীর ফিরোজা ।   কোনও চেঞ্জ নেই ।    তাই ভাবলাম পূর্ণিমায় নদী - মাঠের ছবি তুলব ।  এবার পূর্ণিমা হিসেব করে রওনা হলাম ।  এবারও সেই জেলেপরিবারেই  উঠেছি ।  রাতে ঘুমালাম না  ।  মাঝরাতে ভদ্রার পাড়ে এসে দাঁড়ালাম ।  চারিদিকে দিনের মত অলো ।  পাড়ে উলটানো নৌকা ।  একটা নৌকায় হেলান দিয়ে বসে রইলাম ।  হাতে তোমার দেওয়া ১৮ মেগার  ক্যানন ইওএস এমটা ।  মাঝে মাঝে ছবি তুলছিলাম  ।  ওপারে তেপান্তরের মাঠ  চাঁদের আলোয়  ভেসে যাচ্ছিল ।  এমন সময় বড় একটা মাছ ভেসে উঠেই আবার আবার ডুবে গেল ।  অনেক বড় মাছ ,  এই ধর একটা  নৌকার সমান ।   মাছটা রুই মাছে মতন দেখতে ।  আমি তো অবাক ।  তবে ছবি তুলে নিলাম ।  তখনই অদ্ভূত এক আওয়াজ শুনতে পেলাম ।  দেখলাম জেলেপাড়ার সবাই অদ্ভূত আওয়াজ করতে করতে ছুটে আসছে ।  এই ধর দু - তিনশ জন হবে ।  দলটায় ছেলেবুড়ো সবাই আছে ।  তারা পানির কাছে এসে ঝাঁপিয়ে পড়ল ।  কিন্তু ,  পানিতে পড়ার আগে এক এক জন রুই মাছ রূপান্তরিত হল ।  
ক্বি !  কি বলছিস তুই ! 
হ্যাঁ ।  যা দেখেছি তাই বলছি । ভৌতিক  দৃশ্যটা দেখে আমার শরীর জমে গেল ।  মনে হচ্ছিল অজ্ঞান হয়ে যাব ।  নদী শান্ত ।  মৃদু রূপালি ঢেউ ।  একটু পর ঝাঁক ঝাঁক রুইমাছ ডলফিনের মতন  লাফালাফি করতে লাগল ।  ছবি তুলে নিলাম ।  অনেক মাছ ।  এই ধর কয়েক হাজার  ।  আবার সেই বড় রুই মাছটা ছোট তিমির মতন ভেসে উঠল ।  ছবি তুলে নিলাম ।  আমার হাত কাঁপছিল ।  হঠাৎ দেখলাম রুইয়ের ঝাঁক দ্রুত তীরের দিকে  আসতে লাগল ।  তীরে উঠেই সব কটা মাছ ভয়ঙ্কর রূপ ধরল ।  ভীষণ বিভৎস - কী বলব । হলুদ  লম্বা কান ,  মাথায় ছোট্ট লাল রঙের শিং ।  সারা শরীরে সোনালি রোম ।  তারা উলু ধ্বণির মতন শব্দ  করে আমার দিকে তেড়ে আসতে  । 
আমার নিঃশ্বাস বন্ধ হয়ে আসছিল ।  মুখ ফসকে বেরিয়ে গেল ,  তারপর ? 
আমি উঠে দৌড় দিলাম ।  উচুঁ পাড়ে উঠে একবারও পিছনে না তাকিয়ে রুদ্ধশ্বাসে দৌড়াতে থাকি ।  এড়বোখেবড়ো রাস্তা ।  ওপাশে একটা খাল ।  খালটা  আড়াআড়ি পেরোতেই  ক্যামেরা ছিটকে পানিতে পড়ে যায় ।  পিছনের ওরাও খালের  পানিতে ঝাঁপিয়ে পড়েছে ।  মুখ দিয়ে সেই অদ্ভূত স্বর করছে  .  .  . তারপর আমি কীভাবে খাল পেরিয়ে করলা আর কলমি শাকের ক্ষেত আর শিরীষের জঙ্গল পেরিয়ে পিচ রাস্তায় উঠে এলাম বলতে পারব না ।  দৌড়াতে দৌড়াতে  টের পেলাম শেষ রাত ।  তখনও দৌড়াচ্ছি ।  আন্দাজে ।  আধা কিলোর মতন   দৌড়ানোর পর   আজান শুনতে পেলাম । তখন  পিছনে ওদের  আওয়াজ কমে এল ।  একটা মসজিদ চোখে পড়ল ।  মসজিদের সামনে গিয়ে  হুমড়ি খেয়ে পড়লাম ।  তারপর মনে নেই ।  জ্ঞান  ফিরলে দেখি মাথার কাছে মুয়াজ্জ্বিন  সাহেব  বসে । দোওয়া দরুদ পড়ছে ।   সব শুনে কিছুক্ষণ গম্ভীর হয়ে রইলেন ।  তারপর বললেন ,  নিশিকাটি গ্রামের নাম বাপ - দাদার আমলে শুনছি ।   অনেক বছর আগে ছিল ।  এখন আর নাই ।  বন্যায় নাকি ভেইসে গেছে ।  তিনিই টাকা - পয়সা দিয়ে আমাকে খুলনার বাসে তুলে দিলেন ।  
ওহ্ ।  আমি কী বলব ভেবে পাচ্ছি না ।  
ঠিক তখনই ফোন বাজল ।  শবনম ।  
হ্যাঁ ।  বল । 
শবনম থমথমে গলায় বলল ,  ভাইজান আদিত্যকে এখুনি বাড়ি আসতে বল ,  ও যদি এখন না আসে ,  তাহলে যেন সারাজীবনে না আসে । 
ঠিক আছে ।  পাঠাচ্ছি ।  বলে ফোন অফ করে দিলাম ।  বললাম ,  শোন ,  আদিত্য ।  তুই  এবার বাড়ি যা ।  তোর মা ক্ষেপেছে  ।  আবার  আসিস ।  তখন ঘটনাটার একটা ব্যাখ্যা দাঁড় করাব ।  
আদিত্য উঠে দাঁড়াল ।  ওকে ভাঙতি কিছু টাকা দিয়ে দরজা অবধি পৌঁছে দিলাম ।  তারপর দরজা বন্ধ করে গেস্টরূমে উঁকি দিলাম ।  সাদেক মিঞা ভোঁস ভোঁস করে ঘুমাচ্ছে ।  তবে গেস্টরুমে  আতরের তীব্র গন্ধ পেয়ে অবাক হলাম ।  
আমার ঘরে যেতেই  বাজে একটা আশটে গন্ধ ।  মনে পড়ল আদিত্য নিশিকাটি গ্রামে হাজেরাকে দেখেছে বলল ।  আসলে আদিত্যর কোনও কারণে হেলুসিনেশন হয়েছে ।  ভারি সেনসেটিভ ছেলে ।   
হাজেরার রান্নার কদ্দূর  কি হল ।  হলে সাদেক মিঞাকে  ডেকে খেতে বলব ।  রান্নাঘরে গেলাম ।  রান্নাঘরে হাজেরা নেই ।  ডালের চুলা বন্ধ ।  ভাতের হাঁড়ি বারান্দায় ।  বারান্দায় হাজেরা  নেই ।  বাকি রূমগুলো দেখলাম ।  নেই ।  বাথরুমে নেই ।  ও বাইরে যায়নি তো  ।  না ।   আমার ঘরে আামি যে চেয়ারে বসে ছিলাম সেখান থেকে মেইন গেইটা দেখা যায় ।  নাহ্  ।   কেউ বেড়িয়ে যায়নি ।  
জেসমিনকে ফোন করলাম ।  হাজেরা কি তোমার ওখানে ? 
না মামা । 
আশ্চর্য ! 
কেন আপনার ওখানে নেই ? 
না ।  আচ্ছা ।  তোমায় সব পরে জানাচ্ছি ।  
আচ্ছা ।  
ইন্টারকমে নীচে ফোন করলাম  ।  জামাল ধরল ,  বললাম ,  সেভেন বি -  থ্রির কাজের মেয়েটি কি নীচে নেমেছে ?  
না স্যার ।    
তুমি সিওর ? 
জ্বী ,  স্যার ।  
বেশ খানিকটা স্তম্ভিত হয়ে রিসিভার রেখে দিলাম ।  আদিত্যর তাহলে হেলুসিনেশন হয়নি ।  আমার কি হচ্ছে ?  আমি হাজেরাকে দেখছি না কেন ?  ওয়াল ক্লকের দিকে তাকালাম ।  একটা বাজতে পাঁচ মিনিট ।  গেস্ট রুমে ঢুকলাম ।  বিছানার ওপর বসে আছে সাদেক মিঞা ।  কানে  সিটিসেলের একটা শস্তা  সেট ঠেকিয়ে   কার সঙ্গে ফোন কথা বলছে ।   সেটটায় আবার লাল সুতলি বাঁধা ।  সাদেক মিঞা বলল ,  আইচ্ছা আমি আইতেছি ।  তুমি আধামন চুন সংগ্রহ কর সালামত ।  তারপর ফোন অফ করে আমার দিকে তাকিয়ে সাদেক মিঞা বলল ,  স্যার ।   আমারে এখনি একবার মানিকগঞ্জের  ঘিওর যাইতে হইব ।   মৌলভী সুলেমান মুন্সির পুকুরে জিনিসটা দেখা গেছে ।  
দীর্ঘশ্বাস ফেলে বললাম ,  আচ্ছা যাও ।  তার আগে একটু ভাত মুখে দিয়ে যাও ।  
সময় নাই ছার ।  সন্ধা নাগাদ জিনিসটা ভাইসা  উঠব ।  তখনই চূনপড়া ছিটাইতে হইব ।  বলতে বলতে সাদেক মিঞা বিছানা থেকে নেমে গেস্টরুমের বাইরে বেরিয়ে এল ।  বলল ,  আমার ব্যাগখান কই ছার ? 
ও তোমার ব্যাগ  ।  তোমার ব্যাগ তো রান্নাঘরে ।   এসো । দিচ্ছি ।  
রান্নাঘরের মেঝের ওপর  একটা  রুইমাছ পড়ে আছে ।  বেশ বড় মাছ ।  আমার শরীর কেঁপে উঠল ।  
সাদেক মিঞা  বলল ,  জিনিসটা তাইলে এইখানে ।  বলে মাছটা ধরে  ব্যাগে ভরল ।  তারপর  বলল ,  আমি মাছটা নিয়া গেলাম স্যার ।  এইটা এইখানে থাকলে মুসিবত আছে ।   
আমি কী বলব বুঝে উঠতে পারলাম না ।  
দরজার কাছে এসে সাদেক মিঞা  বলল ,  আমি আবার আসমু সার ।  দেখলেন তো কেমন ব্যস্থ থাকি ।  তয় আপনার ছুট বইনের পোলায়  হারা বছর আদার - বাদারে ঘুইরা বেড়ায় ।  কিয়ের মইধ্যে গিয়া পড়ে ,  কি দেখে না দেখে ,  নিজেও ঠাওর পায় না ।  তারে এই তাবিজখান দিয়েন স্যার  । এই তাবিজ ধারণ না করলে হে বড় বিপদে পড়ব কইলাম ।   
বলে শূন্য থেকেই একটা কাইতন লাগানো ছোট্ট রুপোর তাবিজ আমাকে দিল ।  
আমি কখনও কোনওদিনই  এইসব তাবিজ - কবজের মন্ত্রশক্তি কিংবা  অতিপ্রাকৃত ঘটনায়  বিশ্বাস করিনি ।  
আজ আর তাবিজ না নিয়ে পারলাম না  .  . 


                    




গল্প :  নীলকন্ঠী পাখি রহস্য



                        গতবছর যশোরের একটি পুরনো জমিদার বাড়িতে আমার  বিচিত্র এবং রহস্যময় অভিজ্ঞতা হয়েছিল ।  সত্যি বলতে কী - আজও আমি  সেই রহস্যময় অভিজ্ঞতার কোনও যথাযথ ব্যাখ্যা পাইনি ।  ঘটনাটি এই রকম  .  .  .  . আমি দীর্ঘকাল আগে পুরাতত্ত্ব বিষয়ে অনুসন্ধানে ব্রতী হয়েছি  ।  বাংলাদেশের আনাচে - কানাচে পুরনো সব দর - দালানে যেমন হন্যে হয়ে ঘুরে বেড়াই ,  তেমনি পুরাতত্ত্বর ওপর বই কিংবা নথিপত্রও সংগ্রহ করি ।  পুরাতত্ত্বর ওপর বই কিংবা নথিপত্র সংগ্রহ করতে গিয়ে ওই রহস্যময় ঘটনার সূত্রপাত ।  খুলে বলি ।   .  .  .  হিরন্ময় রায় নামে একজন সৌখিন প্রতœতত্ত্ববিদের  লেখা প্রায়ই পত্রিকায় চোখে পড়ে ।  সৌখীন বললাম এই কারণে যে পেশাগত জীবনে হিরন্ময় রায়  সোনালী ব্যাঙ্কের চাকরি করেন ।  তবে পুরাতত্ত্ব সংক্রান্ত ভদ্রলোকের প্রতিটি লেখাই  অত্যন্ত জ্ঞানগর্ভ  ।  
গতবছর মাঝামাঝি পত্রিকা মারফত জানতে পারলাম  হিরন্ময় রায়  মারা গিয়েছেন ।  এক প্রজ্ঞাবান লেখককে হারিয়ে গভীর  শোক উপলব্দি করলাম ।  কখনও আমাদের দেখা না -  হলেও আমারা ছিলাম অভিন্ন গোত্রের লোক ।  পত্রিকা পড়ে  আরও জানতে পারলাম যে হিরন্ময় রায় - এর পরিবার  জমিজমা বিক্রি করে বিলেত পাড়ি দেবেন  ( পরে জেনেছি হিরন্ময় রায় - এর পরিবারের একটি শাখা লন্ডন শহরে বাস করে )  লোকমুখে জানতে পারলাম জমিজমা ছাড়াও   হিরন্ময় রায়ের পরিবার হিরন্ময় রায়ের ব্যক্তিগত বইপত্রও  বিক্রি করে দেওয়ার সিদ্ধান্ত নিয়েছেন ।  খোঁজখবর করে কাল বিলম্ব না - করে রায়ের বাজারে একটি প্রকান্ড পুরনো বাড়িতে হাজির হলাম ।  এবং পুরাতত্ত্বের বইয়ে ঠাসা ছ ’ টি আলমারী তারা যে দাম চাইলেন সেই দামেই কিনে ফেললাম ।  
হাতে যেন সাতরাজার ধন পেলাম  ।  আমার শরীর কাঁপছিল ।  হিরন্ময় রায় - এর সংগ্রহে ভারতীয় উপমহাদেশের ইতিহাস ও পুরাতত্ত্ব সংক্রান্ত  বাংলা - ইংরেজি অনেক দূর্লভ গ্রন্থ ,  নথিপত্র ,  দলিলপত্রাদির অনুলিপিও ছিল ।  ১৯০২ সালের ফেব্রুয়ারি মাসে  ভারতের তৎকালীন গর্ভনর জেনারেল লর্ড কার্জন মালদহ পরিদর্শ করতে গিয়েছিলেন ।  সে সময় বিখ্যাত  ‘ মেমোরিজ অভ গৌড় অ্যান্ড পান্ডুয়া ’  বইটির  লেখক খান সাহেব আবিদ আলী খান লর্ড কার্জন  তাঁর  বইটি টাইপ করে একটি কপি  দিয়েছিলেন ।   সেটির একটি অনুলিপি রয়েছে ।  রয়েছে মির্জ নাথান -  এর বাহরীস্থান -  ই -  গায়বী; এবং মুন্সী রহমান আলী তায়েশ -  এর  ‘ তাওয়ারিখে ঢাকা '  - র প্রথম ফারসি সংস্করণ ।  আরও রয়েছে ১৯১২ সালে এলাহাবাদ থেকে প্রকাশিত বি . সি অ্যালান এর  ‘ ইস্টার্ণ বেঙ্গল ডিস্ট্রিক গেজেটিয়ারর্স ,  ঢাকা ’  - র প্রথম সংস্করণ ।  
অনেকটা আকস্মিক ভাবেই বইপত্রের ভিতরে একটি পুরাতন ডায়েরি পেয়ে যাই ।   লেখক অবনী রায়চৌধুরী; ইনি হিরন্ময় রায় - এর এক উর্ধ্বতন পূর্বপুরুষ ।   ( বুঝতে পারলাম কোনও এক অজ্ঞাত কারণে হিরন্ময় রায় তার মূল পারিবারিক উপাধি থেকে  ‘ চৌধুরী ’  শব্দটি  ছাঁটাই করে ফেলেছেন ।  )  ডায়েরির কয়েক পাতা  পড়ে আমার   মনে হল  অবনী রায়চৌধুরী একজন বিদ্যানুরাগী  ও স্বশিক্ষিত মানুষ ছিলেন ।   ডায়েরির কাগজ  হলদে হয়ে গেছে ।   সবুজ কালিতে বাঁকানো অক্ষরে লেখা ।  তবে ডায়েরিটি মূল লেখার প্রতিলিপি কিনা তা বোঝা গেল না ।   মাঝে মাঝে কয়েকটি শব্দ অস্পস্ট ,  কয়েকটি পাতা ছেঁড়া ।  ভাষার ধরন দেখে  মনে হল ডায়েরিটি উনিশ শতকের মাঝামাঝি সময়ে লেখা ।  হ্যাঁ ,  তাই ।  পিছনে ছোট্ট করে লেখা রয়েছে :  বাংলা ১২৬২সন  ।  হিসেব করে দেখলাম ১৮৫৫ সনে লেখা ।  এ রকম আবিস্কারে বিপুল পুলক বোধ করলাম ।  ডায়েরিতে অবনী রায়চৌধুরী তাঁর বাল্যস্মৃতি ও যৌবনের ইতিবৃত্ত লিখলেও ঐতিহাসিক উপাদান আছে ।  ভাষাও ঝরঝরে ভাষা ।  ১৮৩৫ সালের কলকাতা শহর দেখার অভিজ্ঞতার কথা  রয়েছে ।  রয়েছে আত্মচিন্তা ।  অবনী রায়চৌধুরী  ছিলেন উপনিষদের দর্শনে আচ্ছন্ন ।  শেষ জীবনে অবনী রায়চৌধুরী  তাঁর দিদিমা রাসসুন্দরী দাসীর  চিকিৎসা উদ্দেশে কলকাতায় চলে গিয়েছিলেন ।  পূর্ববঙ্গে আর ফিরে আসেন নি ।  সে যাই হোক ।  ডায়েরির এক জায়গায় আমার চোখ আটকে গেল ।  অবনী রায়চৌধুরী লিখেছেন  .  .  .  রায়চৌধুরীদের বংশের প্রতিষ্ঠাতা পুরুষের নাম হইল রামনারায়ণ রায়চৌধুরী; ইনি অষ্টাদশ শতকের শেষার্ধে যশোহরের রামনগর  পরগনায় জমিদারী তালুক লাভ করিয়া রায়তদের কাছ হইতে কর আদায় করত এক ভাগ নিজে রাখিয়া এবং নয় ভাগ ইংরাজদিগকে রাজস্ব প্রদান করিতেন ।  এইরূপে রামনারায়ণ রায়চৌধুরী উনবিংশ শতাব্দীর প্রথমার্ধে ইংরাজদিগের আস্থাভাজন হইয়া  ‘ রায়বাহাদুর ’  খেতাব অর্জন করিয়া লইলেন ।  কালক্রমে তাহার প্রভূত ধন হস্তগত হইল । ইহার কারণ এই যে  রামনারায়ণ রায়চৌধুরীর  স্বভাব ছিল কঞ্জুস  প্রকৃতির ।  প্রত্যহ উপাসনালয়ে দানধ্যান করিলেও তাহার চরিত্রে জামদারীসুলভ  বিলাস - ব্যসনের কোনরূও লক্ষণই ছিল না ।   ধন লইয়া রামনারায়ণ রায়চৌধুরী  যথেচ্ছ করিতেন না ।  অবশ্য রামনারায়ণ রায়চৌধুরী নীলকন্ঠী পাখি অতিশয় পছন্দ করিতেন ।  তিনি নীলকন্ঠী পাখি  পুষিতেন ।  রামনগরস্থ জমিদারবাড়ির আঙিনায় অলিন্দে কিংবা  ছাদে  নীলকন্ঠী পাখি ডাকাডাকি করিত ।  আমার  দিদিমা রাসসুন্দরী দাসীর কাছে শুনিয়াছি রামনারায়ণ রায়চৌধুরী নীলকন্ঠী এবং তাহার ধন যক্ষের ন্যয় আগলাইয়া রাখিতে অত্যন্ত বিচলিত হইয়া উঠিয়াছিলেন ।  অনন্তর বিভূতি দেখাইয়া নাগবসু নামক প্রাগজ্যোতিষপুরের  এক  তান্ত্রিক সন্ন্যাসী রামনারায়ণ রায়চৌধুরীর আস্থা ভাজন হইয়া উঠিয়াছিল ।  নাগবসু   রামনারায়ণ রায়চৌধুরী রায়চৌধুরী কে এই বলিয়া  আশ্বাস দিয়াছিল যে যুগ যুগ ধরিয়া তাহার ধন  জমিদারবাটিতে গোপন কুঠিরে লুক্কায়িত থাকিবে ।  সে ধন কেহই  হরণ করিতে পারিবে না ।  ধন তাহার মন্ত্রসিদ্ধ নীলকন্ঠী পক্ষীগণ পাহারা দিবে ।  আমার দিদিমা রাসসুন্দরী দাসীর বিশ্বাস এরূপ -  আজও সে ধন রামনগরের রায়চৌধুরীর ভিটায় লুকাইয়া আছে ।  রায়চৌধুরীদের  ধন অক্ষুন্নই রহিয়াছে এবং তাহা নীলকন্ঠী যক্ষীপাখি আগলাইয়া রাখিয়াছে ।    তবে আজ আমি এক গুপ্তকথা প্রকাশ করিব ।  আমরা কেহ কেহ সাত রাজার ধন অনুসন্ধানে ব্যগ্র হইয়া উঠিয়াছিলাম ।  অবশেষে  হেমন্তের একদিন  অপরাহ্নবেলায় একতলার একটি নিভৃত কক্ষের একটি তামার কলসী  .  .  . এরপর ডায়েরির পৃষ্ঠা ছেঁড়া  .  .  . আশ্চর্য !  পৃষ্ঠা কে ছিঁড়ল ?  অবাক কান্ড তো ।  কার হাতে পড়ল পরের পৃষ্ঠাগুলি ?  এসব প্রশ্নে আচ্ছন্ন হয়ে উঠলাম ।  কিন্তু মনে একটা ক্ষীণ সন্দেহ  জেগে রইল ।  রামনারায়ণ রায়চৌধুরীর সাত রাজার ধন কি সত্যিই আছে ?  নাকি শ্রেফ মিথ ?  কল্প - কাহিনী ?  
আমি কৌতূহলী হয়ে উঠলাম ।  অবনী রায়চৌধুরী সুলেখক ।  জমিদার বাড়ির চিত্তাকর্ষক বর্ণনা দিয়েছেন ।  অবনী রায়চৌধুরী  দীর্ঘজীবি ছিলেন ।  ১৯০৯ সালের কথাও লিখেছেন ।   কুড়ি শতকের গোড়ায় রায়চৌধুরী পরিবারটি কলকাতায় চলে যায় ।  পরিবারের আরেকটি শাখা ইংল্যান্ড স্থায়ী হয় ।  ভাবলাম এত বিশাল বাড়ি যখন তখন নিজের চোখে একবার দেখা দরকার ।  তাছাড়া জমিদার বাড়িটি  প্রতœতাত্ত্বিক নিদর্শন ।  রক্ষণাবেক্ষণ করাও তো  দরকার ।  
পুরাতত্ত্ব অধিদপ্তরের সঙ্গে যোগাযোগ করে অনুমতি নিলাম ।  সরেজমিনে জরিপ করে অধিদপ্তরে প্রাথমিক প্রতিবেদন জমা দেব ।   ( এ ধরনের কাজ আমি এর আগেও স্ব - উদ্যেগে করেছি  )   .  .  .  আর রামনারায়ণ রায়চৌধুরীর গুপ্তধনের খোঁজও  নেব ।   
অবনী রায়চৌধুরীর লেখায়  রামনারায়ণ রায়চৌধুরীর  জমিদারবাড়িটি যশোহর জেলার রামনগর - এ বলে উল্লেখ করেছেন ।  জায়গাটা এখন যশোর সদর উপজেলার দক্ষিণে ।    যশোর থেকে সরাসরি রামনগর  যাওয়ার উপায় আছে ।  আবার  যশোর থেকে  পুব দিকে রেলপথে রূপদিয়া হয়েও যাওয়া যায় ।   
ভোর বেলা রূপদিয়া রেলস্টেশনে নামলাম ।  তারপর লোকাল বাসে চেপে সকাল নটার মধ্যেই   রামনগর পৌঁছলাম ।  বাস স্টেশন লাগোয়া বাজার ।  বাজারে চায়ের দোকানে বসে চা খেতে খেতে স্থানীয় লোকজনের সঙ্গে কথা বলে জানা গেল তারা  রামনারায়ণ রায়চৌধুরীর জমিদার বাড়ির নাম জানে বটে  তবে বাড়িটি পরিত্যক্ত হওয়ায়  ওদিকে বড় একটা ঘেঁষে না ।  তারা বলল জমিদারবাড়ির অবস্থান গাউস দীঘির দক্ষিণের একটি গভীর জঙ্গলের  ভিতরে ।  আমার যদ্দূর মনে পড়ে পারস্যের সুফিসাধক  গাজী গাউস বলখী  ১৫৮৩ খ্রিস্টাব্দে  সুবেদার শাহবাজ খানের আমলে বঙ্গে এসেছিলেন ।  গাউস দীঘি তাঁরই নামে বলে মনে হল ।  যদিও আমি নিশ্চিত নই ।  কেননা ,  ওই একই নামে একটি পুরনো দরগা রয়েছে দিনাজপুরের হাকিমপুর উপজেলায় ।   
যা হোক ।  গাউস দীঘি অবধি যাওয়ার জন্য একজন স্থানীয় লোক পাওয়া গেল ।  লোকটার নাম নূর আলী ।  মধ্যবয়েসি  ।  রিকশা চালায় ।  তবে কোত্থেকে একটা ভ্যান জোগাড় করে আনল ।  
আমি পা ঝুলিয়ে ভ্যানে বসলাম ।   ভাঙাচোরা সরু পিচের রাস্তা ।  দুপাশে খেঁজুর , হিজল আর বাবলা গাছ ।  একপাশে  খাল ।  তারপর দিগন্ত অবধি পাকা ধানের  ক্ষেত ।  
প্যাডেল মারতে মারতে নূর আলী  বলল ,  আরও কারা যেন জমিদারবাড়ির খোঁজ করছিল ।  লোকগুলো দেখতে উঁচা লম্বা ।  দুইজন ফরসা ।  আর একজন কাইলা ।  তাদের  শরীরে বিদেশি সুগন্ধ ।   কথাটার মানে ঠিক বুঝলাম না ।  রামনগরে এসে কে জমিদার বাড়ির খোঁজ করতে পারে ?  ভেবে পেলাম না ।   বেলা দশটার মধ্যেই গাউস দীঘির   দক্ষিণ পাড়ে পৌঁছে গেলাম  ।  ঘন গাছগাছালি ছাওয়া টলটলে কালো জলের নির্জন দীঘি দেখে মুগ্ধ হলাম ।   নূর আলীকে দুশো টাকা দিয়ে বিদায় করলাম ।   
চারপাশে দেখতে দেখতে  হাঁটছি  ।  হাতে ছোট্ট ব্যাগ ।  ব্যাগের ভিতর ল্যাপটপ আর কিছু জামাকাপড় ।  অবনী রায়চৌধুরীর  ডায়েরির একটা ফটোকপি ।  চারিদিকে অশোক ,  অর্জুন আর কাটবাদাম গাছের জঙ্গল  ।  ফিকে বেগুনি রঙের বিছুটি ফুল ফুটে রয়েছে ।   সুন্দর ফুল ,  তবে বিছুটি গাছের গায়ে এক ধরণের শুঁয়ো পোকা থাকে ।  শরীরে লাগলে চুলকাবে ।  ঝিঁঝি ডাকছি ।  একটি নাগেশ্বর গাছের ডালে লেজ ঝুলিয়ে  বসে একটা বাঁদর ।      নূর আলী আমাকে জমিদার বাড়ির সঠিক অবস্থান জানায়নি বা জানাতে পারেনি ।  স্থানীয় লোকজন কাছে পুরনো জমিদার বাড়ির অবস্থান গাউস দীঘির দক্ষিণের গভীর জঙ্গলের ভিতর ।  যা হোক ।  হাঁটছি ।   বাঁ পাশে   কৈতা বাঁশের ঘন ঝাড় ।  তার ভিতরে একটা  টিস্যু পেপারের বক্স পড়ে থাকতে দেখলাম ।  ব্র্যান্ডের নাম লেখা :  লোটাস ।  তার মানে বক্সটা বিদেশি ।  এখানে কে বিদেশি ব্র্যান্ডের  টিস্যু পেপারের বক্স ।   টের পেলাম রহস্য একটা ঘনীভূত হয়ে উঠছে ।   
হোপা  ( এক ধরণের ফার্ন )  আর বুনো  কুশা ঘাস মারিয়ে আরও কিছুক্ষণ বুনোপথে হাঁটার পর কুরচি লতায় ঢাকা মূল ফটকটি দেখতে পেয়ে উল্লসিত হয়ে উঠলাম । আমার গলায় ঝুলছে ১০ . ১ মেগাপিক্সেলের একটি স্যামসং এন ভি টেন ডিজিটাল ক্যামেরা ।  ঝটপট প্রবেশদ্বারের বেশ ক ’ টা ছবি তুলে নিলাম ।   খিলান দেওয়া  মূল ফটকটি বেশ উঁচু  এবং চওড়া ।  এখানে ওখানে অবশ্য ইটে খসে পড়েছে ,   গজিয়েছে বটের ঝুড়ি ।   মূল ফটকটির ওপাশে ইটের তৈরি বিশাল একটি গলিপথ ।  তারপর একটি দেউড়ি ।  দেউড়ি পেরিয়ে রোদ ঝলমলে খোলা চত্ত্বরে চলে এলাম ।  ইটবিছানো বেশ বড় চত্ত্বর ।  এখানে ওখানে ফাটল ।   ঘাস জন্মেছে ।  একপাশে  একটি কুয়া ।  
চত্ত্বর ঘিরে দোতলা দালান ।  তবে দোতালার বারান্দায় অর্ধচন্দ্রাকৃতির খিলান দেখে অবাক হলাম ।   দূর্গটি মুসলিম আমলে  নির্মিত মনে হল ।  রামনারায়ণ রায়চৌধুরী মনে হয়  দূর্গ করে নিয়েছেন;  তারপর Renovate করেছেন ?  সুফি গাজী গাউস বলখীর চিল্লাখানা গাউস দীঘির আশেপাশে   কোথাও হবে ।  বাংলায় সুলতানী  অনেক সুফিসাধক সুলতানদের সঙ্গে কাঁধে কাঁধ মিলিয়ে হিন্দু ভূস্বামীদের বিরুদ্ধে যুদ্ধ করতেন  ।  এখানে একটি দূর্গ গড়ে ওঠাই স্বাভাবিক ।   সিঁড়ি বেয়ে দোতলার উঠে এলাম ।  দোতলায় টানা বারান্দায় পূর্বাহ্নের রোদ ।  জাফরিকাটা রেলিং ।   দোতলার বারান্দা ধরে হাঁটছি ।  এক পাশে অনেকগুলি  কক্ষ ।  সবকটাই তালাবন্ধ ।  তালায় জং ধরে গেছে ।  প্রতিটি কক্ষে ঢোকার সময় পাব কিনা জানি না ।  বারান্দায় অজস্র পাখির খাঁচা দেখে অবাক হলাম ।  বাঁশের তৈরি খাঁচা ।  পুরনো বলে মনে হল না ।  তবে পাখি নেই ।  দরজা খোলা ।  হঠাৎ খাক !  কাক !  কাক !  শব্দে চমকে উঠলাম ।  তাকিয়ে দেখি রেলিংয়ের ওপর একটি   নীলকন্ঠ পাখি বসে ।  ওই পাখিটাই ডাকছে খাক কাক কাক শব্দে  ।  পাখিটার বাদামী পিঠ গাঢ় নীল আর আকাশী রঙের ডানা ।  পাখিটা নীলকন্ঠী নামেও পরিচিত ।  ইংরেজি -  ইন্ডিয়ান রোলার ।  জমিদারবাড়িতে পৌঁছেই একটা নীলকন্ঠ পাখি দেখে অবাক হলাম ।  মনে পড়ে গেল ডায়েরিতে অবনী রায়চৌধুরী লিখেছেন :   .  .  .  অবশ্য রামনারায়ণ রায়চৌধুরী নীলকন্ঠী পাখি অতিশয় পছন্দ করিতেন ।  তিনি নীলকন্ঠী পাখি  পুষিতেন ।  রামনগরস্থ জমিদারবাড়ির আঙিনায় অলিন্দে কিংবা  ছাদে  নীলকন্ঠী পাখি ডাকাডাকি করিত ।   .  .  .  নীলকন্ঠী উড়াল দিল ।   হাঁটতে হাঁটতে  বারান্দার শেষ মাথায় এলাম ।  রোদ ঝলমলে গাউস দীঘির টলটলে পানি  চোখে পড়ল  ।  এ পাশটায় পুরনো শান - বাঁধানো ঘাট ।  সিঁড়ি নেমে গেছে দীঘির  ।  সিঁড়ির শেষ ধাপে পানির কাছে হাতে ছিপ  কে যেন বসে আছে ।  গায়ের রং শ্যামলা ।  শীর্ণ দেহ ।  পরনে ধূতি ,  খালি গা ,  গায়ে অবশ্য ঘিয়ে রঙের একটা উড়নি রয়েছে ।  মাঝবয়েসি লোকটা  ।  কে লোকটা ।  রামনগরের ওরা বলেছিল জমিদার বাড়ি বিরান ভিটা ।   মানে পরিত্যক্ত ।  তাহলে কে মাছ ধরছে ?  
এ দিককার ভাঙা সিঁড়ি দিয়ে সাবধানে নীচে নেমে এলাম ।  এদিকটায় ঘন গাছের জঙ্গল ।  ডান দিকে একটা বিশাল পেয়ারা গাছ ।  গাছে অনেক পাকা পেয়ারা ধরে আছে ।  তবে একি পেয়ারাও অক্ষত নেই ।  পাখিতে  ঠুকরে খেয়েছে ।  তবে আশেপাশে কোনও পাখি দেখতে পেলাম না ।  কাকও নেই ।  মনে পড়ল গাউস দীঘির কাছে ভ্যান থেকে নামার পর থেকে একটাও কাক চোখে পড়েনি ।  পরিচিত চড়ুই - শালিখও না ।  পা চালিয়ে কদম ,  কড়ুই আর জলপাই গাছের ঘন আচ্ছাদন পেরিয়ে দীঘির ঘাটে পৌঁছলাম ।  
পায়ের শব্দে লোকটা ফিরে তাকাল ।  বিশেষত্বহীন শ্যামলা লম্বাটে  মুখ ,  চোয়াল ভাঙা  গালে খোঁচা খোঁচা পাকা দাড়ি ।    চোখে সহজ সরল দৃষ্টি ।  লোকটা ছিপ ফেলে উঠে দাঁড়াল ।  তারপর হাতজোড়  করে অত্যন্ত বিনয়ের সঙ্গে বলল ,  পেন্নাম হই গো বাবু মশাই ।   
কে আপনি  .  .  . মানে তুমি ?  
আমার নাম বাসু গো বাবুমশায় ।  
বাসু ?  কোথায় থাক ?  এখানেই ?  বলে ঘাটের দিকে তাকালাম ।  সিঁড়ির ওপর একটা ছেঁড়া গামছা ঢাকা পিতলের কড়াই ।  গামছাটা ছেঁড়া বলেই আশ্বিনের ঝলমলে রোদে কয়েকটা ছটফটে সরপুঁটির রুপালি ঝিলিক চোখে পড়ল ।  
বাসু হাত তুলে জমিদারবাড়ি দেখিয়ে বলল ,  এখানেই  থাকি গো বাবুমশায় ।  
এই  শীর্ণ হাড় ঝিরঝিরে লোক কিছুতেই রামনারায়ণ রায়চৌধুরী বংশধর হওয়ার কথা নয় ।  তাই ভাবলাম উটকো লোক হবে ।  বললাম ,  কবে এসেছে এখানে ? 
আমার জন্ম এখানেই বাবুমশায় ।  আমার পূর্বপুরুষ রায়বাহাদুরদের ঠাকুর ছেলেন ।  
রায়বাহাদুর মানে রামনারায়ণ রায়চৌধুরী ? 
আজ্ঞে হ্যাঁ । 
ঠাকুর মানে বাবুর্চি তো ?  
ওই হল ।  
রামনগরের লোকজন আমায় বলল  জমিদার বাড়িতে কেউ থাকে না
মাকিলপক্ষের কেউ থাকেন না বটে ।  তবে আমাদের মতন ছোটনোকের হিসেব গণায় ধরেনি কো । 
অ ।  তা তুমি এ বাড়িতে একাই থাকো ? 
আজ্ঞে হ্যাঁ ।  তিনকূলে আমার  ভগবান ছাড়া কেউই নেই গো বাবুমশাই । 
অ ।  আচ্ছ শোন ,  বাসু  ।  তোমার সঙ্গে দেখা হয়ে ভালোই হল ।  আমি সরকারি লোক ।  এ বাড়িতে ক ’ দিন থেকে জরিপ করব ।  রক্ষণাবেক্ষণ কি করা যায় সেসব সরকারকে বলব ।  
বুঝেছি গো বাবুমশায় । 
তুমি আমার থাকার ব্যবস্থা আর দুটি ভাত রেঁধে দিতে পার ? 
পারব গো বাবুমশায় । 
নিশ্চিন্ত হলাম ।  বাসু দোতলায় একটি কক্ষ পরিস্কার করে দিল ।  কক্ষে বেশ বড় একটি পালঙ্ক; তার ওপর নতুন চাদর বিছিয়ে দিল বাসু ।  কোত্থেকে দুটি বালিশ এনেও  দিল ।  বড় একটি দেরাজ ছাড়াও কক্ষে একটা আবলুশ কাঠের  কালচে টেবিল আর একটি   আরাম কেদারাও রয়েছে ।  
একতলার একটি ঘরে খাওয়া - দাওয়া সারলাম ভাত ,  নিরামিষ আর সরপুঁটি মাছের ঝোল দিয়ে ।  বাসু বোধহয় ডাল - টাল খায় না ।  তবে কোত্থেকে জলপাইরে আচার যোগাড় করে দিল ।  তবে বাসুর রান্নার হাত ভালো ।  
খেতে খেতে বললাম ,  এতবড় বাড়ি বিরান হয়ে গেল ।  ভাবতেই কেমন লাগে ,  তাই না ?  
বিরেন হবি না কেন বাবুমশায় - বলি লোইকজনের উপর কম অত্যাচার করিছেন রায়বাহাদুর মশায় ?  মেইয়েছেলেক ঘর থেকে টানি আনি উঠোনে ছেলের সামনে উদোম করে অপমান করিছেন ,  দুধের শিশুকে মায়ের কোল থেইকে টেইনে ফেলে দিয়েছেন কুয়োত ।   
দীর্ঘশ্বাস ফেললাম ।  এসব নির্মম ইতিবৃত্ত আমার জানা আছে ।  চিরস্থায়ী  বন্দোবস্তর আসল ধকল গেছে বাংলার কৃষকের বুকের ওপর দিয়ে ।   
বাসু বলল ,  বাপ - দাদার মুখত শুনিচি ,  রায়বাহাদুর মশায়ের অর্থের খুব লোভ ছেল ।  শোনা যায়  সেই পাপের ধন বংশধরক খাতি দেন নিকো ।   সে পাপের ধন তিনি কুতায় নুকিয়ে রেইখেছেন ।  
আমার ভুঁরু কুঁচকে ওঠে ।  এ ধরনের মিথ বাংলাদেশে পুরাতন জমিদারবাড়ি প্রসঙ্গে শোনা যায় ।  তবে এর সত্যতা কতদূর কে জানে ।  
খাওয়া সারতে সারতে প্রায় দেড়টা বাজল ।   আর দেরি করলাম না  ।  কাজ শুরু করলাম একতলার ঘরগুলি থেকে ।   বাসুর কাছে চাবি ছিল ।  সেই তালা খুলে দিল ।  একটি ঘর বেছে নিয়ে ছবি তুলে ,   মাপজোখ করে  কাজ শুরু করলাম ।  ডেসক্রিপশন লিখলাম ।  মার্জিনে নিজস্ব মন্তব্য লিখলাম ।   বাসুকে আর দেখতে পেলাম না ।   দক্ষিণ দিকে একটা কক্ষে ঢুকে বেশ অবাক হয়ে গেলাম ।  বেশ বড় কক্ষ ।  দেয়ালে টেরাকোটার নকশা  ।  মুগলযুগে বাংলায় টেরাকোটা তেমন হয়নি ।  এটি প্রধানত   সুলতানী আমলের শিল্প ।  এক দেওয়ালে মুগল স্টাইলে আস্তরের ওপর ফুল ,  পাতা ,  আর জ্যামিতক নকশার কারুকার্য ।  পিউর  মুসলিম আর্ট !   অন্য দেয়ালে অবশ্য পোড়ামাটির ফলকের উপর শ্রীকৃষ্ণের কালীয় দমনের  দৃশ্য অঙ্কিত  ।  এর কি কারণ ?  রামনারায়ণ রায়চৌধুরী এসব অলঙ্করণ পরে করিয়েছিলেন ?  ছবি তুললাম ।  একপাশে দরজা ।  তবে পাল্লা ভেঙে পড়েছে ।  তার মানে ওদিকে আরেকটি ঘর রয়েছে ।  ঘরে আবছা অন্ধকার ।   ভিতরে বেশ কিছু আসবাবপত্র ।  একটি পালঙ্ক  ।  একটি টেবিলের ওপর  চিনামাটির বাটি ,  কাঁচের জগ ,  প্লেট ,   গ্লাস ছাড়াও  বেশ দামী হাতির দাঁতের একটি চিরুনি আর একটা  রূপার  পানদানী দেখলাম  ।  বাসু তাহলে বেশ বিশ্বাসী লোক ।   টেবিলের ওপর ঠিক মাঝখানে চার ফুট উঁচু একটি তামার কলসীর ওপর আমার চোখ আটকে গেল ।  কলসীতে রাধা জল আনার ছবি খোদাই করা ।    চকিতে মনে পড়ে গেল ।  অবনী রায়চৌধুরী লিখেছেন :  তবে আজ আমি এক গুপ্তকথা প্রকাশ করিব ।  আমরা কেহ কেহ সাত রাজার ধন অনুসন্ধানে ব্যগ্র হইয়া উঠিয়াছিলাম ।  অবশেষে  হেমন্তের একদিন  অপরাহ্নবেলায় একতলার একটি নিভৃত কক্ষের একটি তামার কলসী  .  .  .  তামার কলসীটা কতক্ষণ ঠেলাঠেলি করলাম লাভ হল না ।  শূন্যই মনে হল ।  তাছাড়া তামার কলসীটা ঠিক টেবিলের ওপর ।  নীচে তো অমসৃণ নিরেট মেঝে ।  ব্যাপারটা ঠিক বুঝতে পারলাম না ।    
ওপাশে একটি দেরাজ ।  ভিতরে তৈজসপত্র ।  তার পাশে একটি দরজা ।  তার মানে ওদিকেও  আরেকটি ঘর রয়েছে ।  ঘর অন্ধকার ।  টর্চ বের করে আলো ফেললাম ।  তারপর ঘরে ঢুকলাম ।  ঢোকামাত্র  ধূপের গন্ধ পেলাম ।  এই বিষয়টি আমার অভিজ্ঞতার বাইরে ।  পুরনো একটি পরিত্যক্ত বাড়িতে ধূপের গন্ধ কেন ?   প্রথমে ঘরটি  ফাঁকাই  মনে হয়েছিল  ।  না ,   ঠিক ফাঁকা নয় ।  অনেকগুলি পাখির খাঁচা ।  খাঁচাগুলি সবই অটুট ।  একটিও ভেঙে পড়েনি ।  খাঁচার  ভিতরে পাখি - টাখি নেই অবশ্য ।   তবে সবকটা খাঁচার দরজা খোলা ।  অবনী রায়চৌধুরীর ডায়েরি হাতে পাওয়ার পর থেকেই বিস্ময়কর সব ঘটনা ঘটছে ।  কাজেই অবাক আর কী হব ।  টর্চ ঘুরিয়ে চারিদিকে আলো ফেললাম ।  সাদা চুনকাম করা দেয়ালে ফাটল ।  লোনাও  ধরেছে ।  দেয়ালে পরপর তিনটে ছোট বড় কুলুঙ্গী ।  দুটি ছোট কুলুঙ্গীতে পিতলের প্রদীপ ।  আর মাঝখানে বড় কুলুঙ্গীতে ছোট্ট একটি দেবীমূর্তি ।  দেখেই চিনতে পারলাম ।   শক্তিদেবী কামাখ্যা ।  মনে পড়ে গেল ।  অবনী রায়চৌধুরী লিখেছেন ,   .  .  .  অনন্তর বিভূতি দেখাইয়া নাগবসু নামক প্রাগজ্যোতিষপুরের  এক  তান্ত্রিক সন্ন্যাসী রামনারায়ণ রায়চৌধুরীর আস্থা ভাজন হইয়া উঠিয়াছিল ।  নাগবসু যখন প্রাগজ্যোতিষপুরের  তান্ত্রিক সন্ন্যাসী তখন শক্তিদেবী কামাখ্যার আরাধনা করাই স্বাভাবিক ।  কিন্তু ,  এটা কি তার ঘর ?  কিংবা ঠাকুরঘর ?  তখনই মেঝের ওপর একটি ধূপধানী চোখে পড়ল ।  ধূপের গন্ধের উৎস পেলাম ।  কিন্ত ,  রহস্য ঘুচল না ।   
ঘরের উত্তর পাশে একটি দরজা ।  তবে দরজাটির পাল্লা ভেঙে পড়েছে ।  ওপাশে ঘুটঘুটে অন্ধকার ।  কাছে গিয়ে আলো ফেললাম ।  ঘর নয় ,  নীচে সিঁড়ি নেমে গেছে ।  সিঁড়িতে মাকড়শার জাল ।  একটা মশালদানী চোখে পড়ল অবশ্য ।  নামব কিনা ভাবছি ।  সাপখোপ থাকতে পারে । তখনই কে যেন পিছন থেকে আঘাত করল ।  জ্ঞান হারিয়ে লুটিয়ে পড়লাম ।  
কতক্ষণ পরে জ্ঞান ফিরল বুঝতে পারলাম না ।  টের পেলাম ভিজে সেঁতসেঁতে মেঝের ওপর পড়ে আছি  ।  চুনাপাথরের গন্ধ পেলাম ।  ঘরে আবছা অন্ধকার ।  মাথার অনেক ওপরে ঘুলঘুলি ।  ওখানে আলো ।  আমার হাত বাঁধা ।  মাথা  ঝিমঝিম করছিল ।  ব্লিডিং হয়েছে কিনা বুঝতে পারলাম না । ঘরটা বেশ ছোট ।  একটাই দরজা ।  ওপাশ থেকে  বন্ধ ।  তার মানে আমি বন্দি ।  কিন্তু কার হাতে ।  বাসু ?  মনে হয় না ।    দরজায় শব্দ হল ।  পাল্লা ঠেলে একজন দীর্ঘদেহী ঘরে ঢুকল ।  মুহূর্তেই পারফিউমের গন্ধে ভর ঘরে উঠল ।  লোকটার  পরনে কালো কর্ডের প্যান্ট ,  লাল শার্টের  ওপর ধূসর জ্যাকেট ।  চোখমুখ কাটা - কাটা আর গায়ের রং  ভীষণ ফরসা  । মাথার  চুল ছোট ছোট  করে ছাঁটা ।  কানে রিং ।   লোকটার হাতে একটা ওয়ালথার পি টু  টু  পিস্তল ।  আমার দিকে তাক করা ।  তার পিছনে আরও দুজন লোক রয়েছে ।   একজন লালচুলের শ্বেতাঙ্গ ।  ব্রিটিশই মনে হল ।    অন্যজন শক্ত কোঁকড়ানো চুলের কৃষ্ণাঙ্গ ।  এটি  বেশ ঢ্যাঙ্গা ।  পেশল বাহুতে টাট্টু করা ।   দু ’ জনের পরনেই গেঞ্জি ।  এদের অবশ্য পেশাদার অপরাধী বলে মনে হল না । 
আপনি ?  আমার কন্ঠস্বর কেমন ফ্যাসফ্যাসে শোনালো ।  
লোকটা বলল ,  আমি অরিত্র  .  .  .  আই মিন আমার নাম অরিত্র রায়চৌধুরী ।  
লোকটার বাংলা উচ্চারণ কেমন জড়ানো ।  বললাম ,  আপনি কি রায়বাহাদুর মানে রামনারায়ণ রায়চৌধুরীর বংশের কেউ ? 
হুমম ।  
আপনি কি লন্ডনে থাকেন ? 
হ্যাঁ ।  এখন লন্ডনে থাকি ।  তবে কলকাতায় মানুষ হয়েছি ।  তা আপনি কে ?  এখানে ঘুরঘুর করছেন কেন ? 
আমি আমার নাম বললাম ।  আরও বললাম :  আমি ডিপার্টমেন্ট অভ আর্কেওলজিতে চাকরি করি ।  
অরিত্র রায়চৌধুরী শ্লেষের সুরে হেসে বলল ,  ওহ্ আরকিওলজি ।  দেন ইউ আর ইন্ডিয়ানা জোন্স ?  
স্যাঙ্গাত দু ’ জন খ্যাক খ্যাক করে হেসে উঠল ।  
অরিত্র রায়চৌধুরী কন্ঠস্বর পরিবর্তন করে জিজ্ঞেস করল ,  আপনি কি রামনারায়ণ রায়চৌধুরীর ওয়েলথ -  এর খোঁজে এখানে এসেছেন ? 
না ।  
শাট আপ !  আমি কচি খোকাটি নই যে এখনও  নাক টিপলে দুধ পড়ে ।  আপনি আমাকে যা বোঝাবেন আর আমি তাই বুঝব ।  অরিত্র রায়চৌধুরী গর্জে উঠল ।  
আমি অতি কষ্টে রাগ হজম করলাম ।  
হ্যাচ্চো !  অরিত্র রায়চৌধুরীর  সর্দি হয়েছে দেখলাম ।  টিসু পেপারের জন্য পাশের জনের কাছে হাত পাতল ।  কৃষ্ণাঙ্গটি পকেট থেকে  টিসু পেপার বার করে দিল ।  না তাকিকেও বুঝলাম  নির্ঘাৎ লোটাস ব্রান্ডের ।  উপরে ঘুলঘুলি কীসের শব্দ হল ।  একটা নীলকন্ঠী পাখি এসে বসেছে ।  অবাক হলাম না ।  তবে বুঝতে পারছিলাম না এরপর কী ঘটবে ।  তবে অদ্ভূত কিছু ঘটার সম্ভাবনাই বেশি ।   
অরিত্র রায়চৌধুরী বলল ,  আমি আমার  ন্যায্য পাওয়া নিতে এসেছি ।  আর উনি এসেছেন ভাগ বসাসে । 
না । 
শাট আপ !  মুমবাই ফিলম ইন্ড্রাষ্ট্রিতে ইনভেস্ট করে আমি এখন ফতুর হয়ে গেছি ।  ছবি ফ্লপ ।  এখন আমার শ্রী শ্রী শ্রীযুক্ত নমস্য রামনারায়ণ রায়চৌধুরীর সাত রাজার ধন  চাইই চাই ।  
আমি কী বলব ।  চুপ করে রইলাম ।  
পিস্তল  ঘুরিয়ে নির্দেশ দিল ,   এই যে ইন্ডিয়ানা জোন্স সাহেব ,  উঠে দাঁড়ান তে । 
উঠে দাঁড়ালাম ।  মাথা টনটন করে উঠল ।  অরিত্র রায়চৌধুরী    নির্দেশে পাশে ঘরে এলাম ।  ছোটটি ঘর ।  একপাশের দেয়ালে টেরাকোটার নশকা ।  রাধকৃষ্ণের প্রণয় দৃশ্য ।  একপাশে বেশ বড় একটা তামার কলস ।  ওটা ধরে শ্বেতাঙ্গটা টান দিতেই ঘরঘর শব্দে  টেরাকোটার রাধকৃষ্ণ দুভাগ হয়ে দেয়াল সরে গেল ।  অবাক হলাম না । 
অরিত্র রায়চৌধুরী শ্লেষের সুরে বলল ,  ওই যে যান ।  সাত রাজার ধন ।  যার ভাগ নিতে এসেছেন ।   নিয়ে যান  -  ওই যে  ।  যান ।  
ঘরটায় কৃষ্ণাঙ্গটা আগে ঢুকল ।  তার হাতে একটা টর্চ ।  বেশ পাওয়ার ফুল ।  ঘরটা উজ্জ্বল হয়ে রয়েছে ।   এই ঘরটিও ছোট ।  জানালাহীন  কালো নিরেট দেয়াল ।  ঘরের মাঝখানে একটি কুয়া ।  
ওই যে ,  যান ।  যান কুয়ার ভিতরে উঁকি মেরে দেখুন ।  
আমি কয়েক পা এগিয়ে কুয়ার কাছে পৌঁছলাম ।  তারপর কুয়ার ওপর    ঝুঁকেই  চমকে উঠলাম ।  দেখতে পেলাম কুয়া ভর্তি স্বর্ণমুদ্রা ।  ঝিকমিক করছে ।  আমার চোখ ছানাবড়া হয়ে যাওয়ার কথা  ।  রামনারায়ণ রায়চৌধুরীর  সাত রাজার ধন তাহলে নিছক মিথ নয় ।  রামনারায়ণ রায়চৌধুরী এত ধন অর্জন করলেন কীভাবে ।  রামনারায়ণ রায়চৌধুরী কি কর আদায় ছাড়াও ডাকাতি করতেন ?  সেকালে অনেকে জমিদারই তো তা করত ।  চকিকে মনে পড়ে গেল ,  হিরন্ময় রায় তার মূল পারিবারিক উপাধি থেকে  ‘ চৌধুরী ’  শব্দটি  ছাঁটাই করে ফেলেছেন ।  এতদিনে কারণটা বোঝা গেল ।  কিন্তু ,   তিনি কি কিছু জেনেছিলেন ? 
অরিত্র রায়চৌধুরী কর্কসকন্ঠে চিৎকার করে উঠে বলল ,  সোনার টাকা আমরা নিয়ে যাব ।  আর  আপনার কঙ্কাল এই ঘরে পড়ে থাকবে ।  বলে জ্যাকেটের পকেট থেকে একটা সরু সাইলেন্সার বের করে ব্যরেলে ফিট করতে লাগল । 
শান্তকন্ঠে জিজ্ঞেস করলাম ,  তার মানে ?   
মানে সহজ খুব সহজ ।  বলে লোভী বদমাশটা আমার কপাল পিস্তল তাক করল ।  ঠিক তখনই ভয়ানক খাক কাক কাক শব্দে আমরা তিন জনই ভীষন চমকে উঠলাম ।  কুয়ার ভিতর  থেকে  হাজার হাজার নীলকন্ঠী পাখির ডাক  উঠে আসছে  ।  এবং  শব্দটা  ক্রমেই বাড়ছে  ।  অরিত্র রায়চৌধুরীর টকটকে ফরসা মুখ রক্তিম হয়ে উঠর ।  হাত থেকে পিস্তলটা খসে পড়ল ।  তারপর কানচাপা দিয়ে মেঝের ওপর বসে পড়ল ।  শেতাঙ্গ আর কৃষ্ণঙ্গরও ওই একই দশা হল । 
পিছন থেকে কে যেন বলল ,  আসুন গো বাবুমশায় । 
আমি চমকে ফিরে দেখি দরজার কাছে বাসু  দাঁড়িয়ে আছে । 
দ্রুত ঘর থেকে বেরিয়ে এলাম ।  বাসু  সেই তামার কলসটা টেনে দিল ।  ঘরঘর শব্দে দেয়াল বন্ধ হয়ে রাধাকৃষ্ণ আবার জোড়া লেগে গেল ।   
একটা ছুড়ি দিয়ে আমার হাতের বাঁধন খুলতে খুলতে বাসু বলল ,  তারা ওখানেই থাকুক গো বাবুমশায় ।  আমরা ওঘরে থাকব কোন্ দুঃখে ?  আমরা কি শরীরে রায়বাহাদুর মশাইয়ের রক্ত বইছি ?  না তার ধনে লোভ করেছি বলুন ? 
মাড়া নেড়ে বললাম ,  হুমম ।  কথা ঠিক ।  
হাতে নাইলনের রশি দিয়ে শক্ত করে বেঁধেছে ।  বেশ টনটন করছে ।  
আমি একটু আসছি বাবুমশায় ।  বলে বাসু ওদিকে কোথায় চলে গেল ।  আমার সাধ্যি কী তাকে ডাকি ।   আমি ওপরে উঠে দ্রুত ব্যাগ গুছিয়ে নীচে নেমে এলাম ।  যশোরের রামনগরের   রামনারায়ণ রায়চৌধুরীর এই পুরনো জমিদার বাড়ি তার সমস্ত রহস্য নিয়ে পড়ে থাকুক ।   সব রহস্য জানতে নেই ।   দিনের অলো থাকতে থাকতে রামনগর রওনা হলাম । বাসুকে আর দেখতে পেলাম না ।    তবে গাউস দীঘির পাড় দিয়ে রামনগর পর্যন্ত একটা নীলকন্ঠী পাখি আকাশ - পথে উড়ে উড়ে আসছিল  .  .  . 
 উৎসর্গ :  রেজোওয়ানা    .  .  . 


                    




গল্প :  শবসাধকের কাল্ট



                        জ্যোস্নার  আবছা  আলোয়  দেখলাম মর্গের দরজা খুলে   একটা লোক  ( নাকি শব ?  )   বেরিয়ে এল ।  আশ্চর্য !  কে লোকটা ?   এতরাতে কি করছিল মর্গে ?  এখন প্রায় শেষরাত ।  জানলার পাশে এসে দাঁড়িয়ে সিগারেট টানছিলাম ।  অনেক দূরে কুকুর ডাকছিল ।  হঠাৎ  মর্গের দিকে চোখ যেতেই চমকে উঠলাম ।  ভালো করে লোকটাকে দেখাও গেল না ।  চোখের পলকে অদৃশ্য  হয়ে গেল কলাঝোপের আড়ালে ।  চোখের ভুল ?  লাশকাটা ঘরটা  অবশ্য বেশ দূরে ।  চারতলা সরকারি কোয়ার্টারের জানালার পাশ থেকে দেখছি ।  রাতজাগার ফলে হয়তো আমি চোখে কিছুটা ঝাপসা দেখছি ।  বছর খানেক ধরে ইনসমনিয়ায় ভুগছি ।  রাতে ভালো ঘুমও হয় না ।  বই পড়ে ,   মুভি দেখে ,   ঘরে পায়চারী করে কিংবা জানালার কাছে দাঁড়িয়ে থেকে ,  সিগারেট টেনে রাত কাটে ।  
আবছা অন্ধকারে টেবিলের কাছে এলাম ।  এলজিটা তুলে দেখলাম :  দুটো বেজে পঁয়ত্রিশ মিনিট ।  ইশতিয়াক বিছানার ওপর হাত পা ছড়িয়ে ভোঁস ভোঁস করে ঘুমাচ্ছে ।  ঘরে বেনসনের গন্ধ ভাসছিল ।  শালা চেইন স্মোকার ।  আজই ঢাকা থেকে এসেছে ।  কালই চলে যাবে ।  ইশতিয়াক আমার ছেলেবেলার বন্ধু ।   চারুকলা থেকে পাস করেছে ।  খুবই আমুদে আর অস্থির ।  চাকরি - বাকরিতে মন বসে না ।   এখানে ওখানে ঘুরে বেড়ায় ।  মুভি পাগল ।  আমার জন্য ৬ / ৭টা ডিভিডি এনেছে ।   আজ রাত জেগে ল্যাপটপে একটা  মুভি দেখছিলাম ।  নেকক্রোমানটি ।  পুরনো দিনের জার্মান হরর ছবি ।  শসম্ভোগ বা নেক্রোফিলিয়ার ব্যাপারটার জন্য ছবিটা বিতর্কিত ।   যদিও  ‘ কাল্ট ফিলিম ’  -  এর মর্যাদা পেয়েছে নেকক্রোমানটি ।  আমি নির্জনতাপ্রিয় মুখচোরা মানুষ ।  ডাক্তারি করি জেলা সদরে সরকারি হাসপাতালে ।  নির্জন এই শহরটাও আমার বেশ ভালো লেগে ।  এবড়োখেবড়ো হলেও  ছিমছাম নির্জন পথঘাট ।  ঘুমন্ত দোকানপাট ,  ঘরবাড়ি ।  লাল রঙের নিঝঝুম রেলস্টেশন ।  শীতল সর্পিল রেললাইন ।  হলুদ - হলুদ সরকারি কোয়ার্টারস ।  প্রাচীন মন্দির ।   অ - দূষিত বাতাস ।  .  .  . মর্গটা আমার কোয়ার্টারের পিছনেই ।  হাসপাতালে আসতে যেতে চোখে পড়ে ।  একতলা হলুদ দালান ।  সামনে বড় সিমেন্ট বাঁধানো একটি চাতাল ।  চারপাশে ঘন গাছপালা ।  পচা পাতাভরা  পুকুর ।  শ্যাওলাধরা দেয়াল ।  নাড়িকেল গাছ ।  তারপর রেললাইন । 
নিরিবিলি এই মফস্বল শহরে দিনগুলি  বেশ কেটে যাচ্ছে ।  রোজ দু ’ বেলা হাসপাতালে যাই ,  রোগী দেখি ।  ধৈর্যশীল চিকিৎসক হিসেবে সামান্য নামও ছড়িয়েছে ।  স্থানীয় লোকজন শ্রদ্ধভক্তি করে ।   মাঝেমধ্যে ইশতিয়াক - এর মতন দু - একজন বন্ধুও আসে বেড়াতে ।   দু - একদিন থেকে চলে যায় ।  
আমার একজন  পিয়ন আছে ।  নাম মুখতার । মধ্যবয়েসি লোক ।  মিশমিশে কালো থলথলে   শরীর । মুখতারকে শার্ট - প্যান্টে একেবারেই মানায় না ।  মাথাটা  মুড়িয়ে রাখে ।  মাথার তালুও কালো ।  সেই কালো তালুর মাথায় খোঁচা খোঁচা চুল ।  কানে ছোট্ট একটা পিতলের রিং ।   মুখতার সন্ন্যাস নিয়েছে কিনা বোঝা গেল না ।  কথা কম বলে ।  তবে কথাবার্তায় অনেকবারই অসংলগ্নতা টের পেয়েছি ।  তবে মুখতার - এর রান্নার হাত ভালো ।  আর বেশ বিশ্বস্ত ।  রাতে অবশ্য চোখ লাল থাকে তার  ।  নেশাটেশা করে মনে হল ।  বাজার সদাই মুখতারই করে ।  মাছমাংস খায় না দেখি ।  
মুখতার মনে হয় গৃহীসন্ন্যাসী ।    
সকালবেলা ইশতিয়াক কে  বিদায় দিতে রেলস্টেশনে এসেছি ।  ইশতিয়াক বেশ রোম্যান্টিক জীবন কাটাচ্ছে ।  ট্রেন পেলে বাসে চড়বে না ।  ওকে ট্রেনে তুলে দিয়ে রেলস্টেশন বাইরে চলে এসেছি ।   ঝিরঝির বৃষ্টি পড়ছিল ।  দেখলাম একটা কৃষ্ণচূড়া গাছের নীচে জিন্নাত আলী দাঁড়িয়ে ছিল ।  আমাকে দেখেই সালাম দিল ।  লোকটার বয়স ষাটের কাছাকাছি ।  রেলওয়ের চতুর্থ শ্রেণির কর্মচারী সে ।  থাকে  পিছনের  রেলওয়ে কলোনিতে  ।  জিন্নাত আলী  বিপত্নীক ।   একটি মেয়ে বাবার সংসারে থাকে  ।  মধ্যবয়েসি মেয়ের নাম মুমতাজ ।  মুমতাজ  রক্তশূন্যতায় ভুগছিল ।  মাস কয়েক আগে অবস্থা কাহিল হলে ওরই ট্রিটমেন্ট করতে গিয়েছিলাম ।  আমি সাধারণত স্থানীয় গরিব লোকদের কাছ থেকে ফি - টি নিইনা ।  জিন্নাত আলী সেটা মনে রেখেছে ।  মাঝেমধ্যে দেখা হলে সালাম দেয় ।   
জিন্নাত আলী বলল ,  রিকশা নিবেন স্যার ?  ডাইকা দিমু ? 
না ,  না ।  আমি হেঁটেই যাব ।  
বিসটি ছার । 
অসুবিধে নেই ।  বলে হাঁটতে থাকি ।  
স্টেশন থেকে আমার কোয়ার্টারটা কাছেই ।  বড় রাস্তায় খানিক হেঁটে বাঁয়ে মোড় নিলে কালিবাড়ির গলি ।  সে গলি পেরিয়ে মর্গের পিছন দিয়ে মিনিট দশকের পথ  ।  কালিবাড়ির গলিটা বেশ সরু ।  গলিতে কিছুক্ষণ হাঁটার পর  ঝিরঝির বৃষ্টিটা থেমে রোদ উঠল ।   গলির বাঁ পাশে একটা কালো রঙের লোহার গেইটের সামনে দেখলাম  গফুর আসকারী  সাহেব দাঁড়িয়ে আছেন ।   ভদ্রলোক আমার মোটামুটি পরিচিত ।  অধ্যাপক ।  এখন অবশ্য রিটায়ার করেছেন ।  লোকটা বেশ অদ্ভূত ।  বয়স ষাটের কাছাকাছি । মাথায় টাক - টাক নেই; একমাথা  ধবধবে চুল ।  চোখে পুরু লেন্সের কালো ফ্রেমের চশমা ।  চশমার কাঁচ বেশ ধূসর ।  বৃদ্ধ  বেশ লম্বা আর  ফরসা ।  স্বাস্থও ভালো ।  তবে মুখ কেমন ফ্যাকাশে ।  অ্যানিমিক মনে হয় ।  
ভদ্রলোক আমাকে দেখে কেন যেন গেইটের ভিতরে ঢুকে যেতে চাইলেন ।  তার আগেই আমি সালাম দিয়ে বললাম ,  কেমন আছেন ? 
গফুর আসকারী মুহূর্তেই ভোল পালটে উচ্ছ্বসিত কন্ঠে বললেন ,  আরে ইয়াংম্যান যে ।  খবর কী ? 
ভালো  ।  বললাম ।  বলে হাসলাম ।  
গফুর আসকারী গেইটটা খুলে বললেন ,   এসো এসো ।  বাসায় এসো ।    এক কাপ চা খেয়ে যও ।  
গেইটের ওধারে ছোট্ট শ্রীহীন বাগান ।  বাগান মানে পেঁপে ,  শুপারি আর এঁটে কলার অযত্ন লালিত ঝোপ ।   গফুর আসকারী বিপত্নীক এবং নিঃসন্তান ।  দেখাশোনার জন্য আবদুর রহমান নামে একটা লোক আছে ।  মাস ঝয়েক আগে তারই অসুখ হয়েছিল ।  আমিই তখন টিট্রমেন্ট করেছিলাম ।  তখনই  গফুর আসকারীর সঙ্গে পরিচয় ।  
কলাঝোপের মাঝখান দিয়ে সরু পথ । তারপর  একতলা লালটালির ছাদের বাংলোবাড়ি ।  ছোট্ট লাল মেঝের বারান্দা ।  
বসার ঘরে সোফা কিংবা আসবাবপত্রের বদলে শ্রীহীন কাঠের তিনটে চেয়ার আর চার - পাঁচটা  আলমারী ।   আলমারী ভর্তি বাংলা - ইংরেজি বই ।   গফুর আসকারী অধ্যাপনা করেছেন  দর্শনশাস্ত্রে  ।  বইয়ের এরকম কালেকশন থাকাই স্বাভাবিক । 
গফুর আসকারী বললেন ,  তুমি  ঐ চেয়ারে বস ।  
আমি একটা চেয়ারে বসতে যাব গফুর আসকারী বললেন ,   না ,  না ।  ডানপাশেরটায় বস  ।  হ্যাঁ ।  ঠিক আছে ।  বস ।   আমি চা করে আনি ।  
হাসি চেপে বৃদ্ধের দেখিয়ে দেওয়া চেয়ারে বসতে বসতে জিজ্ঞেস করলাম ,   চা আপনি বানাবেন ?  কেন ? আবদুর রহমান কি বাসায় নাই ? 
বৃদ্ধ  বললেন ,  আর বলো না ডাক্তার ।  দেশে যাব বলে দু ’ দিনের ছুটি নিয়ে ছেলেটা সেই যে গেল ।  প্রায় দু সপ্তাহ হল - এখনও ফিরে এল না ।  দেখ দেকি কী কান্ড ।  বৃদ্ধের ফরসা মুখে অবশ্য বিরক্তির কোনও চিহ্ন দেখতে পেলাম না ।  
ফিরে এল না ?  আশ্চর্য !  কেন ?  
কি ভাবে বলি বল ?  যাক ,  সে ছেলে চুলায় যাক ।  তুমি বস ।  চলে যেও না ।  আমি এখুনি চা তৈরি করে নিয়ে আসি ।  
বৃদ্ধ ভিতরে চলে গেলেন ।  বসার ঘরে ঢুকেই কেমন পচা গন্ধ পাচ্ছিলাম ।  ইঁদুর বিড়াল মরে পচে গেলে যে রকম গন্ধ ছড়ায় ।  ঠিক সেই রকম ।  গন্ধের উৎস বোঝা গেল না ।  বাগানে কিছু মরে পড়ে থাকতে পারে ।  বুড়োর খেয়াল নেই ।  ছন্নছাড়া লোকের ছন্নছাড়া সংসার ।    
বইয়ের আলমারীতে একটা বইয়ের ওপর চোখ আটকে গেল ।  গ্যাবরিয়েলি উইটকপ - এর দি নেকক্রোফিলিয়াক ; একেই বলে কোইন্সিডেন্স ।  গতরাত্রেই নেকক্রোমানটি ছবিটা দেখছিলাম ।  শবদেহের প্রতি এক ধরনের যৌন আকর্ষনকে বয়োমেডিক্যাল পরিভাষায় বলা হয়  নেকক্রোফিলিয়া  ।  এই যৌন আকর্ষনকে আমেরিকান সাইক্রিয়াট্রিক অ্যাসোসিয়েশন -  এর ডাগায়নোস্টিক অ্যান্ড স্ট্রাটেস্টিটিকাল ম্যানুয়াল  প্যারাফিলিয়া বর্গের অন্তর্ভূক্ত করেছে ।   প্যারাফিলিয়া শব্দটি গ্রিক  ।  এর অর্থ প্রেম ।  তবে বয়োমেডিক্যাল পরিভাষায় শব্দটির মানে স্বাভাবিক উপায়ের বদলে অস্বাভাবিক বিষয়ে বা পরিস্থিতিতে যৌনবোধ জাগ্রত হওয়া ।  এতে ব্যক্তির আচরণ অস্বাভাবিক হয়ে উঠতে পারে  ।  মনে পড়ল কাল অনেক রাতে  দেখলাম মর্গের দরজা খুলে   একটা লোক   বেরিয়ে এল ।  শবদেহের প্রতি এক ধরনের যৌন আকর্ষনকে বয়োমেডিক্যাল পরিভাষায় বলা হয়  নেকক্রোফিলিয়া  ।  কেউ লাশকাটা ঘরে ওই কাজটা করে না তো ? অবশ্য এমনটা ভাবার কোনওই কারণ নেই ।   
গফুর আসকারী  এক কাপ চা নিয়ে ফিরলেন ।  কাপ নিতে বললাম ,  আপনার চা কই ? 
লাজুককন্ঠে বৃদ্ধ বললেন ,  চা আমি রান্নাঘরে বসেই খেয়ে এসেছি ।  বলেই ধপ করে কাঠের চেয়ারের  ওপর বসলেন । অরেকটু হলেই উলটে পড়তেন ।   আগেই লক্ষ্য করেছি গফুর আসকারী বেশ মজার মানুষ  ।  
লেবু চা  ।  চুমুক দিয়ে বোঝা গেল চিনির বদলে গুড় দিয়েছেন ।  আরও বোঝা গেল  দর্শনের এই অধ্যাপকটি বেশ উদ্ভট আর উৎকেন্দ্রীক মানুষ । বৃদ্ধকে দেখে বরাবারই আমার বেশ  খানিকটা খাপছাড়া আর উদভ্রান্ত মনে হয়েছে ।  চায়ে চুমুক দিয়ে বললাম ,  কাল রাত্রে অদ্ভূত এক দৃশ্য দেখলাম ।  
কি বল তো শুনি ?  বৃদ্ধ ঝুঁকে পড়লেন ।  
দেখলাম  মর্গের দরজা খুলে   একটা লোক  বেরিয়ে এল । তখন অনেক রাত ।  এই ধরুন শেষ রাত ।  
হুমম ।  তো ?  গফুর আসকারী সাহেব  স্থির চোখে আমার দিকে চেয়ে আছেন ।  চশমার কাঁচে কুয়াশা জমে আছে ।  বড় বড় দুটি কর্নিয়া দেখা যায় ।  তবে কাঁচ এত ঘোলা  হওয়ায় তিনি দেখছেন কীভাবে তা ঠিক ভেবে পেলাম না । 
বললাম ,  না ,  মানে .  .  .  নেক্রোফিলিয়াক কেউ হতে পারে কি ?  এই নিয়ে তো আপনি বেশ পড়াশোনা করেছেন দেখলাম ।  বলে চায়ে চুমুক দিলাম ।  গফুর আসকারী  যতই পাগলাটে লোক হোক ,  চায়ের স্বাদ দারুন হয়েছে ।  যাওয়ার সময় রেসিপিটা জেনে নিতে হবে ।  
বৃদ্ধ বললেন ,  হুমম হতে পারে ।  তেমনটা হওয়া অস্বাভাবিক কিছু নয় ।  এমন প্রবণতা অতি সাধারণ মানুষের ভিতরেও সুপ্ত থাকতে পারে ।  শোন একটা ঘটনা বলি ।  তখন আমি সোহাগপুর কলেজে পড়াই ।  সেই সময়টায় আমি তন্ত্র ,  শবসাধনা এসব নিয়ে খুব পড়াশোনা করছিলাম ।  বয়স কম  ।  জানে সাহস ছিল ।  রাতবিরেতে শ্মশানে - গোরস্থানে ঘুরে বেড়াতাম ।  ঘাপটি মেরে বসে থাকতাম ।  
আমি আতকে উঠে বললাম ,  বলেন কী ! 
হ্যাঁ ।  আমি একটা বিষয়ে আগ্রহ বোধ করলে তার শেষ দেখেই তবে ছাড়ি ,  বুঝলে ।  
বুঝলাম ।  তা আপনি শ্মশানে - কবরস্থানে মাঝরাতে ঘাপটি মেরে বসে থাকতেন কেন ?  বলে ছোট্ট চুমুকে চাটুকু শেষ করে কাপটা সামনের বেতের টেবিলের ওপর রেখে দিলাম ।  
বৃদ্ধ বললেন ,  হাতেনাতে শবসাধকদের ধরব বলে । 
ধরতে পেরেছেন কখনও ?  আমার নিঃশ্বাস প্রায় বন্ধ হওয়ার যোগার ।  
হুমম ।  একবার ধরেছি ।  তখন আমি সৈয়দনগর মহিলা কলেজে বদলি হয়েছি ।  শহরের উপকন্ঠে নদীর ধারে কবরখানা ।  এক মধ্যরাত্রে একটা বহেড়া গাছের আড়ালে ঘাপটি মেরে বসে আছি ।  দেখি গুটিশুটি পায়ে কে যেন এসে কবরের মাটি খুঁড়তে লাগল ।  গিয়ে জাপটে ধরলাম ।  
কে সে ? 
আবদুর রহমান । 
আবদুর রহমান !  ঠিক আছে ,  ধরলেন ।  তারপর ?  আমার কৌতূহল চরমে উঠেছে ।  
ধরার পর কতক্ষণ চলল ধস্তাধস্তি ।  আবদুর রহমান - এর বয়স তখন এই  আঠারো কি উনিশ ।  টেনে - হিচঁড়ে ঘরে নিয়ে এলাম ।  কিছুতেই বলবে না কবরখানায় কেন গিয়েছিল ।  সে যা হোক ।   ওকে ধীরে ধীরে থেরাপি দিয়ে  সুস্থ করে তুললাম ।  এখন ও সুস্থ ।  তবে আবার কেন পালাল ঠিক বুঝতে পারছি না । 
পালিয়েছে মানে ? 
প্রায়ই তো পালায় ।  পাজী ,  নচ্ছাড় ছেলে একটা ।    বলতে বলতে গফুর আসকারী হাই তুললেন  ।  বললেন ,  আমার এখন ঘুম পাচ্ছে ডাক্তার ।  তুমি না হয় চুপটি করে বস ।  আমি ঘন্টাখানেক ঘুমিয়ে নিই ।  
না ।  না ।  আমি ঘুমান ।  আমি এখন যাই ।   পরে সময় করে  একদিন আসব ।  আর একটা কথা ।  ইয়ে  .  .  . মানে .  .  .  আপনি কি বইটই ধার দেন ? 
বই ?  না , না ।  আমি ওই কাজটি কক্ষনো করি না ।  তুমি বরং অন্যকিছু ধার নাও ।  এই ফুলদানীটা ধার নেবে ?  
ফুলদানী ?  না থাক ।  আমি বরং এখন যাই ।  
বই যখন ধার দেন না ।  তখন গুড় দেওয়া লেবু চায়ের রেসিপিও বলবেন না ।  বাগান পেরিয়ে গলিতে বেরিয়ে মনে মনে হাসলাম ।  কিন্তু আমার হাসা উচিত নয় ।   আমি ডাক্তার ।  গফুর আসকারী এমনিতে ভালো মানুষ তবে ঐ একটু  .  .  .  । 
মর্গের পিছন দিয়ে হাঁটতে হাঁটতে ভাবছি ।  আবদুর রহমান পালিয়ে গেল  কেন ?  সে  গোরস্থানে কবর খুঁড়ত ?  কেন ?  কথাটা বৃদ্ধ এড়িয়ে গেলেন ।  কেন ?  বসার ঘরে পচা গন্ধ পাচ্ছিলাম ।  কেন ?  গফুর আসকারীর পাগলামী কোনও কারণে  চরমে পৌঁছে যায়নি তো ?  রহস্য ঘনীভূত হয়ে উঠল ।  রহস্য যখন ঘনীভূত হয়ে উঠলই  .  .  .  তখন কাউকে না কাউকে তো সন্দেহ করতেই হয় ।   রুমে ফিরে দেখি মুখতার  বাজার করে ফিরে এসেছে । আজ গরুর গোশত এনেছে  দু কেজি  ।  ইশতিয়াক থাকবে ভেবেছিল ।  
আমাদের চা দিয়ে বাজারে গেল মুখতার ।  ইশতিয়াক চা খেতে খেতেই আদিত্যর  ফোন পেল ।  ওরা আজ রাতে বান্দরবান যাচ্ছে ।  আদিত্য  আরেক ছন্নছাড়া ।  ওর ফোন পেয়েই  ব্যাগ গুছিয়ে নিল ইশতিয়াক  । 
ভাঙতি টাকা ফেরত দিয়ে মুখতার বলল ,  আপনার বন্ধু স্যারে চইলা গেছেন সার ?  
বললাম ,  হ্যাঁ । 
আপনি এখন চা খাইবেন ছার ? 
না ।  এখন চা খাব না ।  আমি গফুর আসকারী বাড়িতে চা খেয়েছি সে টা আর মুখতারকে বললাম না ।  
থাক তাইলে  ।  বেহুদাই মাংস নষ্ট হইল ।   আপনার বন্ধু স্যারে চইলা গেলেন ।  
ওহো ।  তুমি তো আবার মাছ - মাংস খাও না । 
না সার খাই না । 
তাহলে কিছু মাংস বাসায় নিয়ে যেও । 
তাইলে কাঁচা  মাংসই  দিয়েন ।  
কথাটা শুনে আমার ভ্রুঁ কুঁচকে গেল ।  কেন কাঁচা মাংস কেন ?  রান্না করা গোশতই  নিয়ে যাও ।  বউবাচ্চাকে দিও । 
মুখতার  উত্তর দিল না ।  মাথা নীচু করে রইল ।  
আমি মজা করে বললাম ,  কি মুখতার ?   তুমি কি কাঁচা মাংস খাও - টাও নাকি ? 
খাই ছার ।  মাঝে মইধ্যে ।  
মৃদু চমকে উঠলাম ।  বল কি !  তুমি কাঁচা মাংস খাও ।  কেন ?  আমার চোখ ছাড়াবড়া হয়ে যাওয়ার কথা ।   
মুখতার  ফিসফিস করে বলল ,  আমি পাগল মানুষ ছার । 
পাগল ?  কে বলল ।  
কেউ বলে না ।  আমি বলি ছার ।  আমার বউ মরল ।    আমি পাগল হইয়া গেলাম । 
ওহ্ হো ।  তোমার বউ মারা গেছে ? 
জি ছার ।  আমার বউ মারা গেছে ।  তারপর থেকে আমি পাগল ।  
খানিকটা অবাক হয়ে জিজ্ঞেস করলাম ,  তুমি কীভাবে বুঝলে যে তুমি পাগল ?  তোমাকে তো আমার ঠিক পাগল মনে হয় না ।  বাজারের হিসেব ঠিকমতো দাও ,  তরকারীতে  কোনওদিন ঝাল বেশি কিংবা লবন কম হয়নি ?  তাহলে ?  
মুখতার  ন্যাড়া মাথা চুলকে বলল ,  আপনি আমারে মায়া করেন স্যার ।  এই জইন্যে আমি যে পাগল সেইডা আপনি বুঝবার পারেন না ।  
এই কথা বলে সে চলে গেল । 
আমি  বেশ কনফিউসড হয়ে গেলাম ।  
 দুপুরের পর একবার হাসপাতালে যেতে হল ।  জিন্নাত আলী  আউটডোরে বসে আছে দেখলাম ।  মাথায় ব্যান্ডেজ ।  পাশে একজন নার্স ।  কাছে গিয়ে বললাম ,  কি হয়েছে ?  
জিন্নাত আলী কাঁদো কাঁদো গলায় বলল ,  ইটা দিয়া  মুখতারে আমার মাথা ফাটাইয়া দিছে ছার । 
কে মাথা ফাটিয়েছে বললে ? 
নার্স বলল ,  মুখতার স্যার ,   আপনার পিয়ন স্যার ।  
ওহ্ । 
অবাক হলাম ।  তবে আর কিছু জিজ্ঞেস করলাম না ।   
 কোয়াটারে ফিরতে ফিরতে রাত দশটা বাজল ।  সিঁড়ি ভেঙে উপরে উঠতে উঠতে মনে হল জিন্নাত আলীর মেয়ে মুমতাজ আপ্লাসস্টিক অ্যানেমিয়ায় ভুগত ।  বাংলায় এই অসুখটাকে বলে অবর্ধক রক্তশূন্যতা ।  অস্থিমজ্জার কোষ যথেষ্ট পরিমানে নতুন রক্তকোষ উৎপাদন করতে পারে না ।  আবদুর রহমান -  এর শরীরেও  ওই একই লক্ষণ দেখেছি  .  .  . 
 রুমে ফিরে হাতমুখ ধুয়ে নিয়ে খেতে বসলাম ।  মুখতার ভাত বেড়ে রেখেছে  ।  আজও তার চোখ দুটি লাল দেখলাম ।   রাতে মুখতার -  এর চোখ দুটি লাল থাকে  ।  নেশাটেশা করে মনে হল ।  কোনওদিন জিজ্ঞেস করিনি । অবশ্য এখন  জিজ্ঞেস করলাম ,  তুমি আজ জিন্নাত আলীর মাথা ফাটিয়েছ শুনলাম ? 
টেবিলের পাশে দাঁড়িয়ে ছিল মুখতার ।  বলল হ ছার । 
মুখতার  ঝালঝাল করে গরুর গোশত রান্না করেছে  ।  ভাত মাখতে মাখতে জিজ্ঞেস করলাম ,  কেন ? 
লোকটা ভালা না ছার । 
কেন ভালা না ? 
জিন্নাত আলীয়ে তাবিজ - কবচ করে ।  বাণটোনা করে ।  লোকটা পিশাচ ।    
আমি অবাক হয়ে তাকালাম ।  বললাম তাবিজ কবচ করে মানে ?  জিন্নাত আলী গুণীণ নাকি ? 
হ ,  হে গুণীণ ।  তয় বদ গুনীণ ।  
বুঝাম গুণীণ ।  তাই বলে লোকটা  পিশাচ হতে যাবে কেন ?   গ্রামেগঞ্চে অনেক ওঝা - গুণীণ আছে । 
হ ।  আছে । 
তারা কি সকলে বদ ? 
না । 
তাহলে তার মাথা ফাটালে কেন ?   জিন্নাত আলী কেস করবে না ? 
হুহ্  ।  কেছ করব ।  হালারপুতের সেই সাহস আছে নি ।  পাবলিকরে সব বইলা দিমু না ।  
কি বলে দেবে ? আমি ছোট প্লেট থেকে লেবু তুলে রস বার করছিলাম ।  আমার হাত থেমে গেল । 
মুখতার চুপ করে থাকে ।  
একটু পর ফিসফিস করে বলে ,  জিন্নাত আলী আমার শ্বশুর লাগে ।  
কী !  জিন্নাত আলী তোমার শ্বশুর ?  আমার গলায় ভাত আটকে যাচ্ছিল ।  
হ ।  তার মাইয়া মুমতাজে আমার বউ ।  
বউ ?  সেকি !  তুমি না আজ বললে তোমার বউ মারা গেছে । 
মুখতার এর মুখটি বেদনাতুর হয়ে উঠল ।  করুন কন্ঠে বলল ,  বউয়ে একলগে না থাকলে তো মারা যাওনের কেছ ছার ।  
হুমম । 
বেশ কনফিউসড হয়ে গেলাম ।  এই লোকটা আমাকে বারবার কনফিউসড করে দিচ্ছে ।  বললাম ,  তা তোমার বউ একসঙ্গে থাকে না কেন ? 
জিন্নাত আলী আমার বউরে  লইয়া যায় । 
নিয়ে যায় কেন ? 
এই কথা বলা যাবে না ।  
মুখতার আর মুখ খুলল না ।  তবে বেশ কিছু ক্লু পেলাম । আমার মস্তিস্ক সেসব জোড়া লাগিয়ে ফেলল ।  জিন্নাত আলী গুপ্ত কোনও তন্ত্রমন্ত্রের সাধনা করে ।  মুমতাজের তাতে ভূমিকা আছে ।  আর সেটা মুখতার জানে ,  কিন্ত পছন্দ  না ।  ব্যাপারটা নিয়ে কালই একবার গফুর আসকারী সাহেব -  এর সঙ্গে আলোচনা করতে হবে ।  ভদ্রলোক তন্ত্রসাধনা নিয়ে অনেক কিছু জানেন ।   তবে আজ গফুর আসকারী সাহেবের বাসায় পচা গন্ধ পাচ্ছিলাম ।  আবদুর রহমানও পালিয়ে  চলে গেছে বললেন  ।  তার এই পালিয়ে যাওয়ার কারণ কি ?  রহস্য ঘনীভূত হয়ে উঠছে ঠিকই  ।  কিন্তু সন্দেহ কাকে করব ঠিক বুঝতে পারছি না ।    মুখতার চলে গেল ।  আমি সিগারেট ধরালাম ।  তারপর  আলো নিভিয়ে শুয়ে পড়লাম ।  আজও ঘুম আসবে কিনা জানি না ।  ইনসমনিয়ার রোগীদের অষুধ দিই ঠিকই তবে  আমি নিজে ইনসমনিয়ার অষুধ  খাই না ।  ঘুমের জন্য বরং মেডিটেশন করি ।  যুক্তরাষ্ট্রের ন্যাশনাল ইনস্টিটিউট অভ হেলথ - এর এক গবেষণায় জানা গেছে  অনিদ্রা দূর করতে মেডিটেশন  একটি কার্যকরী পদক্ষেপ ।  তা ছাড়া আমেরিকান সাইকোলজিক্যাল অ্যাসোসিয়েশন ফর ইনসমেনিয়া অনিদ্রা দূর করার ক্ষেত্রে যে মেথড  সাজেস্ট করে তার মূলই হচ্ছে মেডিটেশন ।  সিগারেট অ্যাশট্রেতে গুঁজে চিৎ হয়ে শুয়ে  পড়লাম ।  তারপর পায়ের পাতায় কনসেনট্রেট করলাম ।  ধীরে ধীরে মনোযোগ উঠিয়ে নিয়ে আসব বুড়ো আঙুলের ডগায় ।    .  .  .  তারপর পায়ের আঙুলের গোড়ায়  .  .  .  টের পেলাম জানালায় ঝিরঝির বৃষ্টি  .  .  .  ভেজা হাওয়া ঢুকছিল ঘরে  .  .  আজ ঘুম আসবে কি ?   .  .  .  নীচে কুকুর ডাকছে ।   .  .  .  শরীরে গভীর অবসাদ টের পাচ্ছি  .  .  .  দূরে  ঝমঝম ঝমঝম ট্রেনের শব্দ মিলিয়ে যাচ্ছে ।   .  .  .  ঘুমিয়ে পড়েছিলাম কিনা মনে নেই ।  সচেতন হওয়ার পর মনে হল  আবছা আলোয়  গফুর আসকারীর বাগান দেখলাম মনে হল ।  বাগানে   সাদা কাপড় পরা কয়েজন লম্বা লম্বা লোক ।  স্বপ্ন দেখছিলাম ?  বাগানে পচাগন্ধও পেলাম ।   ( স্বপ্নে কি পচা গন্ধ পাওয়া সম্ভব ?  )   .  .  .  ঘরে অন্ধকার ।  আর সেই বৃষ্টির  ঝিরঝির শব্দটা  নেই ।  এখন ক ’ টা বাজে ?  ঠিক বুঝতে পারলাম না ।  এলজিটা  বালিশের পাশে  ।  ওটা তুলে দেখলাম ৩টা বেজে ১১ মিনিট ।  ঘন্টা  কয়েক ঘুমিয়েছি তাহলে ?  অন্ধকারেই একটা সিগারেট ধরালাম ।  আজ রাতে আর ঘুম আসবে না ।  উঠে বসলাম ।  জানালায় জ্যোস্নার ফুটফুটে  আলো ।  তার মানে আকাশে মেঘ - টেঘ নেই ।  এমন সব জ্যোস্নার রাতে দূরের নির্জন ঘুমন্ত চরাচর দেখতে দেখতে আমি মুগ্ধ হয়ে যাই ।  
জানালার পাশে এসে দাঁড়ালাম ।  
নীচে তাকিয়ে দেখি মর্গের সামনের চাতালে কারা যেন  .  .  .  আমার শরীর কাঁটা দিয়ে উঠল ।  ভালো করে খেয়াল করে দেখলাম জিন্নাত আলী ,  তার মেয়ে মুমতাজ আর গফুর আসকারী হাতে হাত রেখে দাঁড়িয়ে আছে । মুহূর্তেই আমার মাথার ভিতরে কুয়াশা ছড়িয়ে যায় ।  শরীর অবশ ঠেকল ।  ঘাড়ের পিছন দিক ঠান্ডা হয়ে উঠতে থাকে ।   মর্গের দরজাটা খোলা ।  দু - জন লোক ধরাধরি করে একটি শব মর্গ থেকে বের করে আনল ।  তারপর শবটা চাতালের ওপর শুইয়ে দিয়ে  সিদে হয়ে দাঁড়াল ।  মুখতার ও আবদুর রহমান কে চিনতে পারলাম ।  আবদুর রহমান  তাহলে পালিয়ে যায়নি ?  গফুর আসকারী আমাকে মিথ্যে বলেছেন ।  কেন ?   তাহলে কি গফুর আসকারী গোপন কাল্টএর সদস্য ?   কাল্টটি শবসাধনা করে ?  জন্নাত আলী অদ্ভূত আসনে বসল শবের মাথার কাছে ।  সেই কি কাল্ট - গুরু ?   গফুর আসকারী  শবের ওপর ঝুঁকে পড়েছে ।  বৃদ্ধকে আজ কাল  .  .  .  অনেক রাতে    মর্গের দরজা খুলে   একটা লোক   বেরিয়ে আসার কথা বললাম ।  তিনি কি জানেন আমি তাদের দেখছি ?  তারপরও মর্গে এসেছেন ?  তাদের এত আত্মবিশ্বাসের উৎস কী ।  ওই মর্গ কি ওই শবসাধক - কাল্টের পবিত্র বেদি ?  হঠাৎ চমকে উঠে জ্যোস্নার অলোয় দেখি  আরও অনেক মানুষ  গাছপালা ভেদ করে ধীরে ধীরে জড়ে হচ্ছে মর্গের সামনের চাতালে  ।  এদের অনেককেই আমি চিনি আমি চিনতে পারলাম ।   এরা এই শহরেরই বাশিন্দা ।  এদের অনেকের ট্রিটমেন্টও করেছি ।  প্রত্যেকেই কমবেশি অ্যানেমিয়ার রুগী ।  
ঘরের বাতাসে  পচা মাংসের গন্ধ পাচ্ছি ।  আমার হাত থেকে সিগারেট খসে পড়ল ।  টের পাচ্ছি আমার হার্টবিট ভীষণ বেড়ে যাচ্ছিল ।   দ্রুত  ভাবছি  .  .  .  এই শহর থেকে আমার এখুনি পালিয়ে যেতে কত সময় লাগবে ? 


                    




টাইবেরিয়াস :  অসুখী এক  রোমান  সম্রাট  ( দ্বিতীয় পর্ব ) 

 রোমান সম্রাট টাইবেরিয়াস  ( খ্রিস্টপূর্ব৪২ - ৩৭খ্রিস্টাব্দ )  রোমান সম্রাট টাইবেরিয়াস সম্বন্ধে আমি প্রথম পর্বে লিখেছি যে   ইনি ছিলেন রোমান সাম্রাজ্যের  দ্বিতীয় সম্রাট এবং  ১৪ থেকে ৩৭ খ্রিস্টাব্দ পর্যন্ত রোম শাসন করেন ।  টাইবেরিয়াস ছিলেন এমন একজন মানসিকভাবে বিপর্যস্ত মানুষ  যাঁর রাজত্বের শুরুটা ভালোই হয়েছিল তবে শেষটা ভরে উঠেছিল তুমুল রক্তপাতে ।   ‘ টাইবেরিয়াস ’  শব্দটি লাতিন ।  এর অর্থ  ‘ টাইবার নদী থেকে জাত বা উদ্ভূত ।  ’  তবে নদী একটি রোম্যান্টিক বিষয় হলেও সম্রাট টাইবেরিয়াস -  এর জীবনটি মোটেও রোম্যান্টিক ছিল না ।  বরং সম্রাট টাইবেরিয়াস  ছিলেন শীতল হৃদয়ের  এক অসুখী মানুষ ।  সবসময় নিরাপত্তার অভাব বোধ করতেন ।  মাকেও যে খুব একটা শ্রদ্ধা করতেন তাও না ।  ক্ষমতা থেকে দূরে দু ' বার আত্মনির্বাসনে গিয়েছিলেন ।   তবে এই মানসিক বিপর্যয়ের কারণ তার জীবনে রোমান সম্রাট   অগাস্টাস -  এর কিছু সিদ্ধান্ত ।  সমকালীন ঐতিহাসিকরাও তাঁর সম্বন্ধে  ভালো কথা লিখে যাননি ।  সম্রাট টাইবেরিয়াস জনপ্রিয় ছিলেন না । সম্রাটের নির্বিকার আচরণ এবং দুনীর্তি প্রশ্নবিদ্ধ করেছিল ।  তবে আধুনিক ঐতিহাসিকরা মনে করেন যে রাষ্ট্রীয় ব্যয় সঙ্কোচের সিদ্ধান্তই  ছিল সম্রাটের জনপ্রিয়তা হারানোর অন্যতম কারণ ।  আধুনিক ঐতিহাসিকরা সম্রাটের  সমকালীন ঐতিহাসিকদের বয়ান প্রত্যাখান করেছেন ।  সম্রাট টাইবেরিয়াসের   নিষ্ঠুরতা ,  ভন্ডামী ,  দ্বিমুখী নীতি অস্বীকার করেছেন এবং একজন বীর যোদ্ধা এবং সফল প্রশাসক হিসেবে সম্রাট টাইবেরিয়াসকে তুলে ধরেছেন যিনি রোমান সাম্রাজ্যের ঐক্য দীর্ঘকাল সমুন্নত রাখতে পেরেছিলেন ।  
   রোমান সম্রাট  টাইবেরিয়াস - এর সময়কার মানচিত্র
  ১৪ সালে রোমান সম্রাট অগাস্টাস সিজার মারা যান । এরপর  তাঁর দত্তক পুত্র টাইবেরিয়াস সম্রাট হন ।  অগাস্টাস সিজার  - এর মৃত্যু সংবাদ ছড়িয়ে পড়ার পর দানিয়ূব নদীর কাছে প্যাননোনিয়ায়  এবং রাইন নদীর নিম্ন অববাহিকায় জার্মানিতে বিদ্রোহে উত্তাল হয়ে ওঠে ।  সম্রাট টাইবেরিয়াস বিদ্রোহ দমন করতে ছেলে ড্রুসাস দ্য ইয়াংঙ্গার  এবং জারমানিকাস কে বিদ্রোহী অধূষ্যিত অঞ্চলে পাঠান  ।  প্রথম পর্বে লিখেছিলাম  - ১৩ খ্রিস্টপূর্বে সম্রাট টাইবেরিয়াসের প্রথম পক্ষের স্ত্রী ভিপসানিয়া আগরিপিনার একটি ছেলে হয়েছিল ।  টাইবেরিয়াসের এই ছেলে ইতিহাসে   ‘ ড্রুসাস দ্য ইয়াংঙ্গার ’  নামে পরিচিত ।  আর জারমানিকাস  ছিলেন জুলিও - ক্লাউডিয়ান রাজবংশের একজন বিখ্যাত রোমান সেনাপতি এবং  কুখ্যাত রোমান সম্রাট ক্যালিগুলার বাবা ।  সে যাই হোক ।  ড্রুসাস দ্য ইয়াংঙ্গার  এবং সেনাপতি জারমানিকাস - এর সামরিক  অভিযান সফল হয় ।  অবশ্য ১৯ সালে জারমানিকাস  মারা যায় ।  ঘটনাটি ঘটেছিল সিরিয়ায় ।  সিরিয়ায় রোমান গর্ভনর ছিলেন পিসো ।  অনেকের ধারণা সম্রাটের আদেশেই পিসো জারমানিকাস কে বিষ খাইয়েছিল ।  কেননা  জারমানিকাস  কে সম্রাট টাইবেরিয়াস দত্তক নিয়েছিলেন ।  এখন জারমানিকাস - এর মৃত্যুতে প্রথম পক্ষের প্রাণপ্রিয় স্ত্রী ভিপসানিয়া আগরিপিনার ছেলে ড্রুসাস দ্য ইয়াংঙ্গার - এর সম্রাটের  উত্তারাধিকারী হওয়ার আর কোনও বাধা রইল না ।   পিসোকে অবশ্য বিচারের মুখোমুখি দাঁড়াতে হয়েছিল ।   শেষ পর্যন্ত    ( সম্রাট  টাইবেরিয়াস এর নির্দেশে )  পিসোকে  আত্মহত্যা করতে হয়েছিল ।   ওদিকে রোমে চলছিল ত্রাসের রাজত্ব ।  ইনফর্মারের কথায় সামান্য অপরাধে রোমান নাগরিকদের  প্রান যাচ্ছিল ,  তাদের  সম্পদ বাজেয়াপ্ত করা হচ্ছিল । 
   ড্রুসাস দ্য ইয়াংঙ্গার  মনে থাকার কথা  - প্রথম পর্ব সমাপ্ত হয়েছিল এভাবে - সম্রাটের উপদেষ্টা ছিলেন এলিয়াস সেজানুস ।  ক্ষমতালোভী এবং অত্যন্ত নিষ্ঠুর মানুষ ছিলেন এলিয়াস সেজানুস  ।  এর ষড়যন্ত্রের কথা আমরা দ্বিতীয় পর্বে আলোচনা করব ।   টাইবেরিয়াস রোমের ক্ষমতা লাভের পর তার ঘনিষ্ট উপদেষ্টা   এলিয়াস সেজানুস নানা রকম ষড়যন্ত্র করছিল ।  সে রাজকীয় দেহরক্ষীদের কবজা করে প্রাসাদ ষড়যন্ত্রে লিপ্ত হয় ।  অথচ তার ওপর সম্রাটের ছিল অগাধ আস্থা । 
   ফ্রান্সের একটি মিউজিয়ামে অবস্থিত এই ছবিটিকে অনেকেই সম্রাট টাইবেরিয়াসের পুত্রবধূ স্ত্রী লিভিল্লার মনে করেন ।  
  সম্রাট  পুত্র ড্রুসাস দ্য ইয়াংঙ্গার এখন সেজানুস - এর পথের কাঁটা ।  যে করেই হোক তাকে সরাতে হবে ।  কীভাবে ?  পৃথিবীতে বিশ্বাস ভঙ্গকারীর সংখ্যাও বড় কম নয় ।   ড্রুসাস দ্য ইয়াংঙ্গার -  এর স্ত্রী অর্থাৎ সম্রাট টাইবেরিয়াসের পুত্রবধূ লিভিল্লার সঙ্গে অতি কৌশলে  সেজানুস  অবৈধ সর্ম্পক গড়ে তুলে ।  তারপর   লিভিল্লা কে সে প্রাসাদ ষড়যন্ত্রে জড়িয়ে ফেলে ।  এর পর যা হল - সেই মর্মান্তিক ঘটনাটি এই গ্রহের নাট্যমঞ্চে বারংবার অভিনীত হয়েছে এবং নাট্যকার শেক্সপিয়রকে আর্কষণ করেছে ।    সেজানুস - এর  প্ররোচনায় বিষ খাইয়ে লিভিল্লা মেরে ফেলল তার ৩৬ বছর বয়েসের স্বামীকে  ।  ড্রুসাস দ্য ইয়াংঙ্গার  ২৩ সালে মারা যায় ।  সেজানুস জানে ছেলেকে হারিয়ে সম্রাট লাগামহীন হয়ে উঠবেন ।  তখন ক্ষমতা কেড়ে নিতে সুবিধেই হবে ।  
প্রাণপ্রিয় পুত্রের মর্মান্তিক পরিনতির কথা শুনে সম্রাট টাইবেরিয়াস অত্যন্ত মর্মাহত হলেন ।   তিনি নির্জন কোনও  দ্বীপে আত্মনির্বাসনের সিদ্ধান্ত গ্রহন করলেন ।  
 সম্রাট  টাইবেরিয়াস এর আগেও ৩৬ বছর বয়েসে একবার স্বেচ্ছানির্বাসনে গিয়েছিলেন ।  সেই  পটভূমি সর্ম্পকে একজন গবেষক  লিখেছেন : He did more fighting in the army ,  and he won a bunch of battles .  But he was very unhappy ,  and in 6 BC ,  when Tiberius was 36 years old ,  he quit all his army positions and everything else and announced that he was moving to the island of Rhodes  ( far away in the Aegean Sea )  and would not participate in politics any more ,  ever .     ইটালির কাপ্রি দ্বীপ ।  নির্জন ,  সুন্দর সুদূর  .  .  . 
  সম্রাট টাইবেরিয়াস - এর নির্দেশে কাপ্রি দ্বীপের নানা স্থানে বেশ কয়েকটি ভিলা নির্মিত হয়েছিল ।  ২৭ সালে সম্রাট নির্বাসনে গেলেন ।  উঠলেন কাপ্রি দ্বীপের জোভিস ভিলায়  ।   এবার অবশ্য তাঁর সঙ্গী হল বেশ কয়েকজন অন্তরঙ্গ সহচর ।  এদের একজন ছিলেন রোমান সেনাপতি জারমানিকাস এর পুত্র ক্যালিগুলা ।  কাপ্রি  দ্বীপে কেউ অবতরণ করতে পারত না ।  অবশ্য  উপদেষ্টা সেজানুস ছাড়া  ।  স্থানীয় জেলেরা অসাবধান হয়ে আইন ভাঙলে তাকে কঠিন শাস্তি দেওয়া হত ।  প্রতিদিনই রোম থেকে কাপ্রি দ্বীপে রাজকীয় নথিপত্র আসত এবং সম্রাট কাগজপত্র দেখে  যথাযথ নির্দেশ দিতেন বিশাল সাম্রাজ্যের কোথায় কী করতে হবে ।   উপদেষ্টা  সেজানুস রোম শাসন করত । আসলে  শাসনের নামে সেজানুস আসলে জুলুম নির্যাতন চালাত ।  
   কাপ্রি দ্বীপে ভিলা অভ জুপিটার ।  ভিলাটি জোভিস ভিলা নামে পরিচিত ।  ২৭ সালে ভিলাটির নির্মান শেষ হয়েছিল ।  
  কাপ্রি দ্বীপে নির্বাসনকালে রোম থেকে সম্রাটের মা লিভিয়া ডুসিল্লার মৃত্যু সংবাদ এল । অথচ ক্যাপ্রি থেকে রোমে গিয়ে  মায়ের শেষকৃত্যে যোগ দেননি সম্রাট টাইবেরিয়াস ।  এর কি কারণ হতে পারে ?  অভিমান ?  প্রথম পর্বে আমি লিখেছি :  সম্রাটের  যখন ৩ বছর বয়স  তখনই তার মা - বাবার বিবাহবিচ্ছেদ ঘটেছিল ।  মা লিভিয়া ডুসিল্লা বিয়ে করেন অগাস্টাস সিজার কে ।  অগাস্টাস সিজার  অনিচ্ছা সত্ত্বেও টাইবেরিয়াসকে দত্তক নিতে হয়েছিল ।  এই সৎপিতা অগাস্টাস সিজারই  টাইবেরিয়াস  - এর জীবন ধ্বংস করে দিয়েছেন !  অগাস্টাস সিজার - এর নির্দেশে প্রাণপ্রিয় স্ত্রী ভিপসানিয়া আগরিপিনাকে হারাতে হয়েছে ।  অগাস্টাস সিজার ৩০ বছর বয়েসি টাইবেরিয়াস কে ভিপসানিয়া আগরিপিনাকে তালাক দিতে নির্দেশে দিলেন !  কেন ?  সম্রাটের  কন্যা জুলিয়া বিধবা হয়েছে ।  সম্রাট টাইবেরিয়াসকে নির্দেশ দিলেন  জুলিয়াকে  বিয়ে করতে  ।   আসলে সম্রাট অগাস্টাস  জোর করেছিলেন ।  টাইবেরিয়াস কী আর করেন ।  জীবন বিষিয়ে উঠল ।   এখন ছেলে ড্রুসাস দ্য ইয়াংগারও মারা গেল  .  .  . 
   যিশু খ্রিস্ট ।  ইনি মধ্যপ্রাচ্যের প্রাচীন পয়গম্বরদের বাণীর সারকথা উপস্থাপিত করতে চেয়েছিলে নির্দয় রোমান শাসকদের  সামনে; পবিত্র   ঈশ্বরের নামে রোধ করতে চেয়েছিলেন দূষিত রোমান রাষ্ট্রযন্ত্র  সচল রাখার জন্য মধ্যপ্রাচ্যের শ্রমজীবি মানুষের অর্থহীন আত্মদান  .  .  .   আমরা যখন এক অসুখী রোমান সম্রাটের বিমর্ষ জীবনালেখ্য পাঠ করছি সেসময় রোমান সাম্রাজ্যের  দূর প্রান্তে এক অসামান্য ঘটনা ঘটছিল ।  ঘটনাটি রোমানদের শাসনকেন্দ্র থেকে দেখলে বিচ্ছিন্ন ঘটনা কিংবা তুচ্ছ বিদ্রোহ অথবা ক্ষুদ্র এক মরমি সম্প্রদায়ের নিছক ধর্মীয় আন্দোলন বলেই মনে হতে পারে ।  সেসব তুচ্ছ বিষয় সামাল দিতেই  ২৬ খ্রিস্টাব্দে সম্রাট টাইবেরিয়াস তো পন্টিয়াস পিলাতকে জুদাহর গর্ভনর নিযুক্ত করলেন ।   হ্যাঁ ,  আন্দোলন দমন করা হয়েছিল বৈ কী এবং  অপরাধীকেও  (  !  )  ক্রশবিদ্ধও করা হয়েছিল ।  ইতিহাসও সেকথা লিখে রেখেছে বৈকী ।  লিখেছে -  Pontius Pilate was the Roman governor of Judaea from 26 CE to 36 CE; in this capacity ,  he was responsible for the execution of Jesus of Nazareth .  পরবর্তীকালে অবশ্য ইতিহাসের রায় এই দাঁড়াল যে যাকে ক্রশবিদ্ধ করে হত্যা করা হল কালক্রমে তিনিই হলেন রোমানবিশ্বের সবচে বড় সম্মানিত সম্রাট !  যে সম্রাটের অস্তিত্বের জ্যোতি ২০০০ বছর পর আজও এতটুকু ম্লান হয়নি । 
   লুসিয়াস এইলিয়াস সেজানুস ।  তবে সেজানুস নামেই পরিচিত ।  উচ্চাকাঙ্খী রোমান সৈন্য ,  সম্রাট টাইবেরিয়াসের বন্ধু এবং উপদেষ্টা ।  সেজানুস Praetorian guard   - এর কর্মকর্তা ছিলেন । ধীরে ধীরে  এদের ওপর প্রভাব খাটিয়ে উপরে উঠে এসেছে ।    শোকার্ত সম্রাট তলে তলে তাঁর ছেলে ড্রুসাস দ্য ইয়াংঙ্গার  -  এর মৃত্যুর তদন্ত করছিলেন ।  তিনি প্রকৃত ঘটনা  জানতে পারলেন ।  তার কারণ -  .  .  .  সেজানুসের স্ত্রী আপিকাটা স্বামীর অনৈক কর্মকান্ডে মর্মাহত হয়ে আত্মহত্যা করে ।  আত্মহত্যার আগে আপিকাটা চিঠি লিখে সম্রাট টাইবেরিয়াসকে সব জানিয়ে দেয় ।  ওদিকে বিধবা লিভিল্লাকে বিয়ে করার অনুমতি চেয়েছিল  সেজানুস ।  সম্রাট অবশ্য  তাকে সে অনুমতি দেননি ।  ড্রুসাস দ্য ইয়াংঙ্গার -  এর পেয়ালাবাহক লাইগডাস এবং লিভিল্লার চিকিৎসক ইউদেমুসকে বন্দি করে রিমান্ডে নেওয়া হল ।  অমানুষিক নির্যাতনের পর  আপিকাটার বক্তব্যের সত্যতা প্রমাণিত হল ।  সম্রাট লিভিল্লাকে তার মা  আনটোনিয়া মাইনর এর হাতে তুলে দিলেন ।  আনটোনিয়া মাইনর মেয়েকে একটি ঘরে আটকে রাখে ।  লিভিল্লা অনাহারে মারা যায় ।  সম্রাট  বুঝতে পারলেন তাঁর জীবনও নিরাপদ নয় ।  ক্রমশ এই মর্মে  রোমান সিনেটে একটি চিঠি লিখে জানালেন যে এলিয়াস সেজানুস  একজন বিশ্বাসঘাতক ।  সেজানুস কে অবিলম্বে বন্দি করে কারাগারে প্রেরণ করা হল ।  ৩১ খ্রিস্টাব্দে তার ফাঁসী কার্যকর হয় ।  রোমের জনগন প্রচন্ড ক্ষোভে সেজানুস -  এর মৃতদেহটি  টাইবার নদীতে ছুড়ে ফেলেছিল । 
   সঙ্গত কারণেই সম্রাট  টাইবেরিয়াসের প্রথম স্ত্রী ভিপসানিয়া আগরিপিনা আজও ইউরোপীয় লেখকদের লেখার প্রেরণা যোগায় ।  সম্রাটের  শেষ জীবনে উন্মাদনার যে চিহ্ন পাই সে উন্মাদনার সূত্রপাত হয়েছিল প্রাণপ্রিয় স্ত্রী ভিপসানিয়া আগরিপিনাকে হারিয়ে ।  নইলে শেষ জীবনে সম্রাট হত্যালীলায় মেতে উঠবেন কেন ?  
  সম্রাট সেজানুস -  এর বিশ্বাসঘাতকতার পর দিনদিন কেমন প্যারানয়েড  ( সন্দেহপ্রবণ )  হয়ে উঠতে থাকেন ।  আর নিরাপত্তার অভাব বোধ করেন ।  এই অস্বস্তিকর অনুভূতি তাঁর আগেও ছিল ।  সত্যিই সম্রাটের শেষ জীবনে তাঁর আচার আচারণে  আমরা উন্মাদনার চিহ্ন পাই নইলে তিনি  দুই সন্তানসহ তাঁর বোনের মেয়ে আগ্রিপিনাকে হত্যার নির্দেশ দেবেন কেন ?  সম্রাট সিনেটের ওপর নির্দয় ভাবে শাসন করতে লাগলেন ।   ছেলেকে গভীর ভাবে ভালোবাসতেন টাইবেরিয়াস ।  সে সম্বন্ধে ইউরোপীয় এতিহাসিক লিখেছেন :   After the death of his son Drusus ,  the quality of Tiberius '  rule declined and ended in a terror .  In 26 ,  he exiled himself from Rome .  .  . 
   মানচিত্রে লাল চিহ্নিত স্থানটির নাম মাইসেনাম ।  এটি ছিল ইটালির একটি প্রাচীন রোমান নৌবন্দর ।  সম্রাট টাইবেরিয়াস ওই নৌবন্দরেই  মারা যান ।  
  অবশেষে ২৩ বছর রাজ্য শাসন করে ১৬ মার্চ ৩৭ খ্রিস্টাব্দে  ৭৮ বছর বয়েসে বন্দর নগরী মাইসেনাম - এ শেষ নিঃশ্বাস ত্যাগ করলেন এক অসুখী রোমান সম্রাট ।   মাইসেনাম  সেকালে রোমানদের সবচে বড় নৌঘাটি ছিল ।  হয়তো অ - জনপ্রিয় সম্রাট শেষ জীবনে একটা নিরাপদ আশ্রয় খুঁজছিলেন ।  রোমান ঐতিহাসিক টাসিটাস লিখেছেন :   .  .  . upon the news of his death the crowd rejoiced ,  only to become suddenly silent upon hearing that he had recovered ,  and rejoiced again at the news that Caligula and Macro had smothered him .     ফরাসী চিত্রকর জা পল লরেন্সের  ( ১৮৩৮ - ১৯২১ )   ‘ দ্যা ডেথ অভ টাইবেরিয়াস ’  ।  ছবিতে মৃত্যুর কাছে সম্রাটের অসহায়ত্ব ফুটে উঠেছে । 
  আমি আগেই বলেছি যে রোমান সেনাপতি  জারমানিকাস এর ছেলে ক্যালিগুলা  কাপ্রি দ্বীপে ছিলেন ।  সম্রাটের  অন্তিম মুহূর্তে ক্যালিগুলা মাইসেনাম -  এও ছিলেন ।  সম্রাটের বেশুমার গুম - খুনের কারণে রোমে যে অরাজক অবস্থা সৃষ্টি হয়েছিল তাতে রাজকীয় প্রাকটোরিয়ান গার্ডদের মধ্যেও তীব্র  অসন্তোষ ও ক্ষোভ সৃষ্টি হয়েছিল ।   প্রাকটোরিয়ান গার্ডদের প্রধান ম্যাকরো এই পরিস্থিতি সামাল দেওয়ার জন্য ক্যালিগুলার শরনাপন্ন হয়েছিল ।  ক্যালিগুলা  ছিলেন জুলিও ক্লাউনিয়ান রাজবংশের একজন সদস্য ।  তদুপরি জনপ্রিয় রোমান সেনাপতি  জারমানিকাস -  এর ছেলে এবং সম্রাটের  একজন ঘনিষ্ট আত্মীয় ।  সে রোমান সাম্রাজ্যের বৈধ উত্তরাধিকারী না হলেও প্রাকটোরিয়ান গার্ডদের সহায়তায় তার ক্ষমতা গ্রহন করতে সমস্যা হয়নি ।  উন্মাদ সম্রাট ক্যালিগুলার কুখ্যাত কীর্তিগুলি ইতিহাসে কালো অক্ষরে লেখা রয়েছে ।  সে খুব কাছ থেকে দেখেছিল এক বৃদ্ধ সম্রাট উন্মাদনার স্বরূপ ।   ক্যালিগুলা  তারই উত্তরাধিকার টেনেছিলেন বিকৃত যৌনতা যুক্ত করে ।  
   রোম শহরে এই প্রাসাদেই সম্রাট টাইবেরিয়াস  থাকতেন ।  পরবর্তীকালে  সম্রাট ক্যালিগুলাও বাস করতেন এই প্রাসাদে ।  প্রাসাদটির অবস্থান পালাটাইন পাহাড়ের উত্তরপশ্চিমে ।  রোম শহরে যে সাতটি অনুচ্চ পাহাড় রয়েছে  পালাটাইন পাহাড়ের অবস্থান তার কেন্দ্রে ।  
  সম্রাটের সমকালীন ঐতিহাসিকদের বয়ান অনুযায়ী সম্রাট টাইবেরিয়াস  ছিলেন অত্যন্ত নিষ্ঠুর স্বৈরাচারী ।  যাঁর রক্ততৃষ্ণা ছিল প্রবল ।  আধুনিক ঐতিহাসিকরা সম্রাটের  সমকালীন ঐতিহাসিকদের বয়ান প্রত্যাখান করে লিখেছেন :  সম্রাট ধনীদের ওপরই কেবল  অত্যাচার নির্যাতন করেছিলেন ।  কেননা এই শ্রেণিটি  ক্ষমতার লোভে প্রাসাদ ষড়যন্ত্রে লিপ্ত হত ।  রাজ্যের অধিকাংশ মানুষই ছিল নিরাপদ ।  এ প্রসঙ্গে একজন  আধুনিক  ইউরোপীয়ান ঐতিহাসিক লিখেছেন : Tiberius '  later reign was described as a bloodbath and a reign of terror byTacitus ,  relatively few lost there lives in comparison to the repeated disorders of the late Republic .  তদুপরি সম্রাট টাইবেরিয়াস অর্থনৈতিক দিক থেকে  রোমান সাম্রাজ্যকে এক প্রাচুর্যময় অবস্থানেই  রেখে গিয়েছিলেন ।  
   সম্রাট টাইবেরিয়াসের এই দিনারিউস   ( রৌপ্য মুদ্রা )  পাওয়া গিয়েছে ভারতবর্ষে ।  তুরস্ক ও পারস্যের ভিতর দিয়ে  উত্তরভারতের সঙ্গে রোমের স্থলবানিজ্য চলত  ।  আর দক্ষিণ ভারতের সঙ্গে নৌবানিজ্যের মাধ্যম ছিল  লোহিত সাগর । 
  সম্রাট টাইবেরিয়াস আমলে কয়েকটি উল্লেখযোগ্য ঘটনা হল :  ফিলিস্তিনের জুদাহ প্রদেশে গর্ভনর হিসেবে  পন্টিয়াস পিলাত - এর নিয়োগ  ।  এবং  পন্টিয়াস পিলাত কর্তৃক যিশু খ্রিস্টের ক্রশবিদ্ধের ঘটনা ।  ঐতিহাসিকগণ যিশু খ্রিস্টের ক্রশবিদ্ধের বছর ৩৩ খ্রিস্টাব্দ বলে নির্ধারণ করেছেন ।  তার মানে এরপর সম্রাট টাইবেরিয়াস আর চার বছর বেঁচে ছিলেন !  সম্রাট টাইবেরিয়াস আমলেই  বিখ্যাত রোমান কবি ওভিদ লিখেছিলেন লেটারস ফ্রম পনটাস ।  আমরা রোমান ভূগোলবিদ স্ট্র্যাবোর নাম শুনেছি ।  তাঁর বিখ্যাত  জিওগ্রাফি গ্রন্থটি তাঁর সময়ই সময়েই লেখা হয়েছিল । 
   রোমের এই সমাধিসৌধ  ( অগাস্টাস মওসোলিয়াম ) অসুখী সম্রাটের শেষ আশ্রয়স্থল  .  .  . 
    কাসট্রা প্রেটোরিয়া ।  রাজকীয় রক্ষীদের ব্যারাক ।  সম্রাট টাইবেরিয়াসের সময়ে নিমির্ত হয়েছিল ।  
  অগাস্টাস সিজার ৪৫ বছর শাসন করেন ।  তাঁর আমলে রোমান সাম্রাজ্যে সুখশান্তি বিরাজ করে ।  একে বলে  ‘ প্যাক্স রোমান ’  বা রোমান শান্তি ।  অগাস্টাস সিজার  Praetorian Guard  প্রতিষ্ঠা করেন ।  এই রক্ষীরা ছিল সম্রাটের দেহরক্ষী । 
   লেপসিস মাগনায় অবস্থিত আর্চ অভ টাইবেরিয়াস ।  লেপসিস মাগনা -  খটোমটো এই শব্দবন্ধের মানে লিবিয়া । 
    টাইবেরিয়াস এর এই মার্বেল পাথরের নির্মিত ভাস্কর্যটি ক্যাপ্রি দ্বীপে পাওয়া গিয়েছে । 
  প্রথম পর্বের লিঙ্ক 
  ছবি ।  ইন্টারনেট । 
 তথ্যসূত্র : 
 http :  /  / www . nndb . com / people / 932 / 000087671 /        http :  /  / en . wikipedia . org / wiki / Germanicus     

                    




গল্প :  অশুভ গলির তিন প্রেত



                        নন্দীপাড়ার সরু রাস্তা ধরে হাঁটছিলাম ।  শুক্কুরবার সকাল ।  মেঘহীন উজ্জ্বল দিন ।  ঢাকা শহরের এ দিকটা বেশ ঘিঞ্জি ।  অনেকদিন এদিকটায়  আমার আসা হয় নি ।  নন্দীপাড়ায় এসেছিলাম জমি দেখতে ।  আমার জমি পছন্দ হয়নি ।  তাছাড়া নিষ্কন্ঠক বলে মনে হল না ।   আমি ব্যাঙ্কে চাকরি করি ।  জাল কাগজপত্র সহজে ধরতে পারি ।  দালালের সঙ্গে কিছুক্ষণ চোটপাট করে এখন রাগের মাথায় বাড়ি ফিরে যাচ্ছি । হঠাৎ আমার মনে পড়ে গেল -  এদিকেই তো আমার বিশ্ববিদ্যালয় জীবনের বন্ধু ওয়াহেদরা থাকত ।   বিশ্ববিদ্যালয়ে পড়ার সময় ওয়াহেদের সঙ্গেই দু - একবার ওদের নন্দীপাড়ার বাড়িতে এসেছিলাম  । যদিও ওয়াহেদ - এর সঙ্গে বহু বছর যোগাযোগ নেই ।  আমরা যখনবিশ্ববিদ্যালয়ের জীবন শেষ করি তখনও মোবাইল যুগ শুরু হয়নি ।  এটা এক কারণ ।  অন্য কারণ হল ,  আমি এম . এ পাস করেই অনেকটা তাড়াহুড়ো করে বিদেশ চলে গিয়েছিলাম ।  দীর্ঘকাল প্রবাস জীবন কাটিয়ে এই বছর দশেক হল দেশে ফিরে এসেছি । আমি ওয়াহেদের  খোঁজ নেব ঠিক করলাম ।  ও যখন এদিকেই থাকে হয়তো সে আমাকে  দস্তুরমতো এক টুকরো জমির খোঁজ  দিতে পারবে ।  তাছাড়া ওয়াহেদের সঙ্গে দেখা করার আরও একটা কারণ আছে ।  আমাদের সবারই বয়স এখন  চল্লিশের কোঠায় ।  চুলে পাক ধরেছে ।  হার্টের অসুখ আর ডায়াবেটিস নিত্যসঙ্গী ।  এই সময়টায় পুরনো বন্ধুবান্ধবের জন্য মন হু হু করে ।  সামান্য ঘোরাঘুরির পর ওয়াহেদরা যে গলিতে থাকত সেই গলিটা চিনতে পারলাম ।  গলির   ভিতরে  ঢুকলাম ।  ঢুকতেই আমার গা কেমন ছমছম করে উঠল ।  এর কোনও কারণ খুঁজে পেলাম না ।  অস্বস্তিকর অনুভূতি এড়াতে একটা  সিগারেট ধরালাম ।   দু ’ পাশে আস্তর - ওঠা দেয়াল ,  নোংরা ড্রেন ।  দোতলা ,  তিনতলা সব বাড়ির লোহার গেট ।  ঝাঁপি - ফেলা মুদিদোকান ।   সিগারেট টানছি ।  আর হাঁটছি ।   বাঁ পাশে কচুরিপানা ভরতি একটা পুকুর ।  বাতাসে পানার  গন্ধ ভাসছে ।  শুক্কুরবারে এমনিতেই ঢাকা শহরটা ঝিম মেরে থাকে ।  এই গলিতেও এই মুহূর্তে লোকজন তেমন চোখে পড়ল না ।  রোদটা কেমন মরাটে হয়ে এসেছে ।  তবে আকাশে মেঘ - টেঘ জমেনি ।  ভাবছি ওয়াহেদরা কি এখনও এখানেই থাকে ।  ও  খুব প্রাণবন্ত ছেলে ছিল ।  সারাক্ষণ বন্ধুদের মাতিয়ে রাখত ।  এম . এ পড়ার সময় হঠাৎই ওর বাবা মারা যান ।  তারপর ওয়াহেদ কেমন গুটিয়ে যায় ।  ভার্সিটি কম আসত ।  ওর মা বেঁচে ছিলেন না ।  শিউলি নামে ওয়াহেদের এক বোন ছিল ।  আমরা ওয়াহেদদের বাসায় গেলে শিউলি পরদার ওপাশ থেকে উঁকিঝুঁকি মারত ।  ট্রেতে চা আর পাপড় ভাজা নিয়ে  খুব সেজেগুঁজে বসারঘরে আসত ।  শিউলি বেশ সুন্দরী ছিল দেখতে ।  ফরসা ।  ক্লাস নাইন কি টেনে পড়ত সম্ভবত ।   ( ওয়াহেদ রক্ষণশীল ছিল ,  ও বোনকে চোখে চোখে রাখত )  মনে আছে   .  .  .  ওয়াহেদদের বাড়িটা ছিল দোতলা ।   ওরা অবশ্য  একতলায় থাকত ।  দোতলা ছিল ভাড়া ।  আর একটা ফার্মেসি ছিল ওদের ।  ওর এক আত্মীয় বসত ফার্মেসিতে ।  তবে  বাবা মারা যাওয়ার পর ওয়াহেদকেই ফার্মেসি দেখাশোনা করতে হত । তার আগে  বিশ্ববিদ্যালয় জীবনে সুরভী নামে একটি মেয়ের সঙ্গে ওয়াহেদের ভালোবাসার সর্ম্পক গড়ে উঠেছিল ।  তবে  সুরভীর চরিত্রে অদ্ভূত এক দ্বৈততা  ছিল ।    বেশ শান্ত ,  গম্ভীর ,  চশমা পরা সুরভী পড়ত সমাজকল্যাণ বিভাগে ।  শ্যামলা রঙের  ছিপছিপে সুরভী কথাও বলত কম ।  সুরভী ছিল রাজশাহীর মেয়ে ।  ওর এক কাজিন  ( চাচাতো ভাই )  পড়ত  লোকপ্রশাসন বিভাগে ।  কালো স্বাস্থবান ,  গোলগাল চেহারার শাহনেওয়াজ  আর সুরভীকে প্রায়ই আমরা ক্যাম্পাসে ,  টিএসসিতে একসঙ্গে ঘুরে বেড়াতে দেখতাম ।  ওয়াহেদ ,  বরাবরই দেখেছি ,   শাওনেওয়াজকে একেবারেই সহ্য করতে পারত না ।  সুরভী নাকি বলত ,  তুমি অহেতুক শাহনেওয়াজ ভাইকে সন্দেহ কর ওয়াহেদ । অবশ্য আমি সরাসরি এসব ঘটনায়  যুক্ত ছিলাম না ।  দূর থেকে দেখতাম কেবল; আর পাত্রপাত্রীকে চিনতাম শুধু ।  আসলে এ রকম কত ঘটনার সাক্ষী ছিলাম ইউনিভারসিটি জীবনে ।  ওয়াহেদ - সুরভী আর শাহনেওয়াজ - এর  ত্রিমূখী দ্বন্দটি ছিল সেরকমই একটি ঘটনা ।  ওদের কি হয়েছিল শেষ পর্যন্ত ? কথাটা ভাবতে ভাবতে হাঁটছি ।  হঠাৎ দেখি -  একটা শাটার - ফেলা একটা সেলুনের  সামনে ওয়াহেদ ।   মাথায় ছোট ছোট করে ছাঁটা  লালচে শক্ত চুলে পাক ধরেছে মনে হল ।   লম্বাটে ফরসা  মুখে খোঁচা খোঁচা  পাকা দাড়ি ।  চোখে কালো ফ্রেমের পুরু লেন্সের চশমা ।  পরনে খয়েরি রঙের বার্মিজ লুঙ্গি আর কুঁকচে যাওয়া গোলাপি রঙের শার্ট ।  পায়ে রাবারের স্যান্ডেল ।  হাতে একটা বাজারের ব্যাগ গোটানো । ওকে দেখে সিগারেট ফেলে দিলাম ।  ওয়াহেদ আমাকে দেখেছে ।  চিনতে চেষ্টা করছে বলে মনে হল ।  চিনতে পেরে  ফ্যাসফ্যাসে গলায়  বলল ,  এনামুল না ? আমি হাসলাম ।  হ্যাঁ ,  দোস্ত ।  কেমন আছিস ? ওয়াহেদ ফ্যাকাশে হাসল ।  উত্তর দিল না ।   পুরু লেন্সের ফাঁকে  ওর চোখ দুটি কেমন ঘোলা দেখালো ।  ঘোলা খুব শীতল মনে হল ।  মনে হল চোখ দুটি  মার্বেলের তৈরি ।  হঠাৎ আমার কেমন শীত করতে থাকে ।  হঠাৎ বাতাসে  আশটে গন্ধ পেলাম ।  মনে হল কাছেই কোথাও বেড়াল বা ইঁদুর মরে পড়ে থাকবে ।  এতক্ষণ খেয়াল করিনি ।  বললাম ,  অনেক দিন পর ।  তাহলে তোরা এখানেই থাকিস ? ওয়াহেদ মাথা নাড়ল ।  বলল ,  বাপদাদার বাড়ি ।  চারিদিকে তাকিয়ে বললাম ,  এ দিকটা এখনও আগের মতেই  আছে ।  তা এখন কি করছিস তুই ?  প্রশ্নটা এড়িয়ে গেল ওয়াহেদ ।   বলল ,  আমরা  এখনও ওই দোতলা বাড়ির এক তলায় থাকি  ।  বলে হাত তুলে একটা হলুদ  রঙের দোতলা বাড়ি দেখাল ।  বাড়ির সামনে প্রাচীর ।  খয়েরি গেইট ।  প্রাচীরের ওপাশে পেয়ারা গাছ চোখে পড়ে ।   বাড়িটা দেখেই চিনতে পারলাম ।  বেশ পুরনো দোতলা বাড়ি ।  মনে আছে ওয়াহেদ বলেছিল -   ওরা ঢাকার স্থানীয় অধিবাসী ।  তবে কুট্টি নয় ।  পাশ দিয়ে একটা খালি রিকশা চলে যায় ।  আতরের গন্ধ  ভুরভুর পেলাম ।  অবাক হলাম ।  রিকশাওয়ালা কি আতর মাখে নাকি ?  এনামুল  ।  ওয়াহেদ খসখসে কন্ঠে বলে ।  কি ?  বল । দোস্ত ।  তুই এখন আমার বাড়ি গিয়ে বস ।  আমি একটু পরেই আসছি । সে কী !  তুই যাবি না ?  তুইও চল না ।  না ,  না ।  তুই যা ।  আমি এখটু পরেই আসছি ।  বলে হনহন করে হাঁটতে লাগল ওয়াহেদ । ভাবলাম ওর হাতে বাজারের ব্যাগ ।  বাজার - টাজার করতে যাচ্ছে ।  আমার সামনে কেনাকাটা করতে লজ্জ্বা পাচ্ছে ।  আমি হাঁটতে - হাঁটতে ভাবলাম -  আশ্চর্য !  আমি কি করি বা কোথায় থাকি -  সেসব ওয়াহেদ  জানতে চাইল না ।  আর  ওর হাতে মোবাইলও নেই দেখলাম ।  তবে  ওয়াহেদের সঙ্গে দেখা হয়ে ভালোই হল ।  ওয়াহেদ যদি এ দিকেই  কোথাও দেড় - দুই কাঠার ওপর নিষ্কন্ঠক জমির খোঁজ দিতে পারে তো ভালো হয় ।  হাউজ বিল্ডিংয়ের লোন নিয়ে একটা বাড়ির কাজে হাত দেব ।  ফ্ল্যাটের এখন  যা চড়া দাম ।  এদিকে নিজের একটা বাড়ির জন্য আমার বউ সঞ্চিতা বড় উতলা হয়ে উঠেছে । সেই খালি রিকশাটা  ওয়াহেদদের বাড়ির সামনে   থেমে আছে ।  রিকশায় একটা মাঝবয়েসি লোক  উঠল ।  মনে হল লোকটা  ওয়াহেদদের বাড়ি থেকেই বেড়িয়ে এসেছ  ।  কালো রঙের বেশ থলথলে শরীর ।  পরনে কালো প্যান্ট আর হলদে রঙের হাফ হাতা শার্ট ।  ফোলা  ফোলা গোলগাল মুখে দাড়ি ।  চোখে সোনালি ফ্রেমের চশমা ।  লোকটাকে কেমন চেনা চেনা লাগল ।  সহসা  চমকে উঠলাম - শাহনেওয়াজ !  আশ্চর্য !  শাহনেওয়াজ এখানে কেন !  তাহলে কি ওয়াহেদ সুরভী কে বিয়ে করেছে ।  সেই সূত্রে শাহনেওয়াজ এ বাড়িতে আসে ।  আর ওদের মিটমাট হয়ে গেছে ।  কই ,   এসব কথা তো ওয়াহেদ আমাকে কিছু বলল না । মাথার ভিতরে অনেক এলোমেলো প্রশ্ন নিয়ে বারান্দায় উঠে এলাম ।  পুরনো আমলের রেলিং ঘেরা বারান্দার মেঝেটি লাল রঙের রেডঅক্সাইডের ।  এই বারান্দায় একটা কাঠের চেয়ারে ওয়াহেদের বৃদ্ধ বাবা বসে থাকতেন ।  ধবধবে ফর্সা ছিল বৃদ্ধের গায়ের রং  ।  খুব কাশতেন ।   সেই বারান্দা এখন শূন্য ।  বারান্দার লাল  মেঝেতে সাদা অলপনা আঁকা ।  কার বিয়ের ?  শিউলির না ওয়াহেদ - এর ?  শিউলী এখন কোথায় ?  ওকে ভালো বেসেছিল আমাদের এক সহপাঠী আফসার ।  শিউলিকে নিয়ে গোপনে কবিতা লিখত আফছার ।  অবশ্য ওই পর্যন্তই ।  এটিও আমার ইউনিভারসিটি জীবনে  দূর থেকে দেখা একটি ঘটনা ।  কলিংবেলে চাপ দিয়ে অপেক্ষা করতে লাগলাম ।  একটু পর যে মাঝবয়েসি  মহিলাটি দরজা খুলে দিল তাকে দেখামাত্রই চিনতে পারলাম ।   সুরভী আমাকে দেখেও  চিনতে পারল  ।  বলল ,  এসো ,  এনামুল  ।  ভিতরে এসো ।  কন্ঠস্বর কেমন শীতল । আমি ভিতরে ঢুকলাম ।  ঢুকেই কেমন একটা পুরনো গন্ধ পেলাম ।  ঘরের পরদা ফেলা ।  অল্প পাওয়ারের একটা বাল্ব জ্বলছিল ।  তবে  ঘরটা আগের মতোই আছে দেখলাম ।   বেতের সোফার ওপর লাল মখমলের কাপড় বিছানো ।  সাদা চুনকাম করা দেয়ালে  মাওলানা ভাসানীর একটা ফ্রেমবন্দি সাদাকালো ছবি ।  উলটো দিকে একটা ক্যালেন্ডার ।  ১৯৯৩ সাল দেখে  চোখ আটকে গেল ।  কি ব্যাপার ?  এরা ক্যালেন্ডার বদলায়নি কেন ?  ঘরের বদ্ধ বাতাসে  আগরবাতির মৃদু গন্ধ ভাসছিল ।  বস ।  এনামুল ।  বলে সুরভী সোফার ওপর বসল ।  ওর পরনে ছাই ছাই রঙের একটা ছাপা  শাড়ি ।  ক্লালো ব্লাউজ ।  এত বছর পর আর শরীরের সেই  ছিপছিপে গড়ন নেই ।  থাকার কথাও না ।   বেশ মুটিয়েছে সুরভী ।  শ্যামলা রংটা মলিন আর শুষ্ক মনে হল ।  তবে চশমা ছাড়া লাবণ্যহীন মুখটা কেমন অদ্ভূত দেখাচ্ছিল ওকে ।  মুখটা কেমন রক্তশূন্য ফ্যাকাশে বলে মনে হল । কেমন আছ বল ?  সুরভী জিজ্ঞেস করে ।  আছি ।  তোমরা ? আমরা ?  আমরা  আছি একরকম ।  একটু আগে আমি শাহনেওয়াজকে দেখলাম ।  সেই কথা আর বললাম  না । বরং বললাম ,  এদিকে আসছিলাম একটা কাজে ।  হঠাৎ মনে হল ওয়াহেদের কথা । ও ।  তুমি কি চাকরিবাকরি কিছু করছ ? সুরভী মাথা নেড়ে বলল ,  আমি ?  না ।  আমি কি করি বা কোথায় থাকি সুরভী সেসব জিজ্ঞেস করল না বলে খানিকটা অবাক হলাম । হঠাৎ  সুরভী বলল ,  আচ্ছা এনামুল তুমি একটু বস  ।  আমি চা আর পাপড় ভাজা নিয়ে আসছি  ।  বলে উঠে দাঁড়াল ।  ওদিকের দরজার কাছে যেতে না যেতেই সুরভী  মিলিয়ে গেল ।   দরজার পর্দা দুলল না ।  আশ্চর্য তো ।  চোখের ভুল দেখলাম মনে হল ।    সমস্ত বাড়ি নিরব হয়ে আছে ।  কোথাও কোনও শব্দ নেই । শব্দ যেন ঘনিয়ে ওঠা রহস্যময়তাকে ভেঙে চুরমার করে দেবে ।  এই ঘরের আলো কিছুটা ম্লান ।  আর বেশ ঠান্ডা  ।  হঠাৎ দেখতে পেলাম  নিঃশব্দে একটা  বেড়াল এসে ঘরে ঢুকল ।  মেঝের ওপর বসে আমার দিকে তাকিয়ে রইল ।  কালো রঙের বেড়াল ।  চোখের মনি দুটি উজ্জ্বল হলুদ ।  বেড়ালটা একবারও ডাকল না ।  অচেনা মানুষ দেখে একবার অন্তত ডাকার কথা ।  অবশ্য আমি বেড়াল বিশেষজ্ঞ নই ।  তবে আমার কেমন ভয় ভয় করতে লাগল ।  ওয়াহেদ এখনও ফিরছে না কেন ?    সোফার ওপর খবরের কাগজ পড়ে ছিল ।  তুলে নিলাম ।  দৈনিক ইত্তেফাফ ।  আজকাল এই পত্রিকাটা আগের মতন যত্রতত্র চোখে পড়ে না ।  পাতা উল্টে তৃতীয় পৃষ্ঠায় একটি খবরে চোখ আটকে গেল ।  রামপুরার  একটি বাড়িতে ভৌতিক কান্ড ।   রাতের বেলা কীসব যেন দেখা যায় ।  ভাড়াটে বেশি দিন থাকে না ।  বাড়িওয়ালা নাকি উলটো ভাড়াটেকে দুষছে  .  .  . পড়তে পড়তে অক্ষরগুলো ঝাপসা হয়ে আসে  ।  তুমি কেঠা বাবা ? খনখনে কন্ঠ শুনে আমি চমকে উঠলাম ।   মুখ তুলে দেখি আমার সামনে লাঠিতে ভর দিয়ে এক থুত্থুরে বৃদ্ধ এসে দাঁড়িয়েছে ।  বৃদ্ধ বেশ  কুঁজো ।   চুল - দাড়ি -  ভুরু সব  পাকা ।   মাথায় কিস্তি  টুপি । পরনে  ধবধবে সাদা পাঞ্জাবি আর সাদা রঙের লুঙ্গি ।   আশ্চর্য !  কে ইনি ?  সুরভী কোথায় গেল ?  আমি বললাম ,  আমি  .  .  . আমি  .  .  .  আমার নাম সৈয়দ এনামুল হক ।  আমি  .  .  .  মানে আমি ওয়াহেদের বন্ধু ।  আমরা একসঙ্গে ঢাকা বিশ্ববিদ্যালয়ে পড়তাম ।  বলতে বলতে উঠে দাঁড়ালাম ।  সেই কালো বেড়ালটাকে কোথাও দেখলাম না ।  ওটা গেল কোথায়  ?  আশ্চর্য ! অ ।  বৃদ্ধ কিছুক্ষণ আমার মুখে দিকে তাকিয়ে রইলেন ।   তারপর বললেন ,  হ ।  এইবার বুঝলাম ।  আমার নাম  হইল মোশাররফ হোসেন ।  ওয়াহেদে হইল গিয়া আমার চাচতো ভাইয়ের একমাত্র পোলা ।  তয় সুবহান ভাইয়ে মইরা গেলে  পর আমি তার ফার্মেসিতে বসতাম ।  পরে ওয়াহেদের বোইনে বিদেশ থন আইসা দুকান বিক্রি কইরা দিল ।  আমি বুড়া মানুষ ।  আমি কই যামু বাবা কও ।  তখন শিউলীর হাতেপায়ে ধইরা প্রতিমাসে একতলা দুইতলা ভাড়া তুইলা ব্যাঙ্কে জমা দিমু এই শর্তে শিউলী আমারে  এই বাড়িত থাকতে দিল ।  কইলাম ভাড়া দিমু ।  তয় এই বাড়িত ভাড়াইট্টা বেশি দিন থাকে না ।  কথাটা শুনে আমি বেশ অবাক হলাম ।  জিজ্ঞেস করলাম ,  কেন ?  এ বাড়িতে বেশি দিন ভাড়াটে থাকে না কেন ? বলতে বলতে আড়চোখে ইত্তেফাক পত্রিকার দিকে তাকালাম ।  পেপারটা  যেখানে গুটিয়ে রেখেছিলাম পেপারটা সেখানে  নাই ।  আশ্চর্য !  পেপারটা কোথায় গেল ! বৃদ্ধ যেন আমার প্রশ্ন শুনতে পান নি ।  কিংবা প্রশ্নের জবাব দিতে চান না ।  তিনি লাঠিতে ভর দিয়ে অনেক কষ্টে সোফার ওপর বসলেন ।  তারপর বললেন ,  আইজ সকালে আমি কিছু মুখে দিয়া জায়নামাজে বসছিলাম ।  আইজকাল আমার যখন তখন ঘুম পায় বাবা ।  আমি বাবা  জায়নামাজের উপর  ঘুমায় পড়ছিলাম  ।  দরজা বন্ধ করতে মনে আছিল না ।  চাচা ,  দরজা তো খোলা ছিল না ।  বন্ধ ছিল । বন্ধ ছিল ?  তয় তুমি ঘরের ভিতরে ঢুকলা কেমনে ? কেন দরজা তো সুরভী  .  .  . মানে ওয়াহেদের বউই খুলে দিল । অ বুঝছি ।  তাইলে তুমিও তারে দেখছ ।  মাইয়াডারে রাইতবিরাইতে  মাঝেমইধ্যে আমিও দেখি বাবা ।  মাইনষেরে ডাইকা কথাডা কইলে আমারে কয় মিছা কথা কইতাছি ।  তারা আমারে কয়  দূনঈয়ায় নাকি জিনভূত বইলা  কিছু নাই  ।  হায় আল্লা ,   দূনঈয়ায় জিনভূত না থাকলে এই বাড়িত ভাড়াইট্টা থাকে না কি দেইখা ?  জিনভূত !  কি বলছেন আপনি ?  আমার কন্ঠস্বর সম্ভবত তীক্ষ্ম হয়ে উঠেছিল । বৃদ্ধ ঘোলা চোখে আমার দিকে চেয়ে রইলেন ।  তারপর কাশতে লাগলেন ।  কাশির দমকে বৃদ্ধের চোখমুখ কীরকম কুঁচকে যাচ্ছিল ।  চোখ দুটি বুজে যাচ্ছিল ।  তখন বৃদ্ধকে অদ্ভূত দেখাচ্ছি ।  যেন বৃদ্ধ কোনও রহস্যময় যাদুকর ।  কাশি থামার পর বৃদ্ধ বললেন ,  তুমি আসল ঘটনা  মনে হয় কিছু জান না বাবা । কি ঘটনা চাচা ?  আমার কন্ঠস্বর কাঁপছিল ।  আমি খেয়াল করিনি যে আমি আবার সোফার ওপর বসে পড়েছি ।  বৃদ্ধ বললেন ,  আইচ্ছা ,  তাইলে তুমি শুন বাবা ।  আমি বলতেছি ।  ওয়াহেদে সুরুভিরে বিয়া কইরা ঘরে তুলছিল ।  বিয়ার পরও সুরুভির চাচতো ভাই শাহনেওয়াজে এই বাড়িত মাঝেমইধ্যে আইত  ।  ওয়াহেদে আর সুরুভির মইদ্যে এই লইয়া দিন রাইত কাইজ্জাকাটি লাইগাই থাকত ।  মাঝেমইধ্যে ওয়াহেদে রাগ কইরা বাড়িত থেইকা চইলা যাইত ।  চইলা গিয়া রাইতে থাকত রামপুরায় এক মসজিদে  ।  তারপরও শাহনেওয়াজে মাঝেমইধ্যে আইত চাচতো  বোইনের বাসায় ।  এই দুঃখে   ওয়াহেদে একদিন গলায় দড়ি দিয়া মরল ।  আমি শিউরে উঠলাম ।   কি  বলছেন আপনি ?  হ ।  আমি ঠিকই কইতাছি বাবা ।   বৃদ্ধ ঠিক বললে তাহলে আমি তখন কাকে দেখলাম ? বৃদ্ধ বলে চলেন ,  ওয়াহেদের মরণের পর শাহনেওয়াজে এই বাড়িত ঘনঘন আইতে লাগল ।  এই ঘরেই বইসা দুইজনে মিল্লা গল্পগুজব করত ।  তয় তাগো কপালে সুখশান্তি বেশিদিন দেয় নাই আল্লায় । এক রাইতে খুব বৃষ্টি হইল ।  সুরুভি পাকের ঘরে খিচুরি পাকাইতেছে ,  শাহনেওয়াজে রাইতে খাইয়া যাইব ।   কাজের ছেমড়ি সব দেখছে  .  .  .  চুলার থন কেমনে আগুন লাফ দিয়া সুরুভির শাড়িত পড়ল ।   সুরুভীর চিৎকার না শুইনা শাহনেওয়াজে পাকের ঘরে  ছুইটা গেলে আগুন তারেও ধরল ।  দুজনে পুইড়া  কয়লা হইয়া গেল  .  .  . আগুনে আর কুন ক্ষতি হয় নাই ।  কাজের ছেমড়ির গায়ে আগুনের টোকাও লাগে নাই ।  আমার মাথা কেমন টলছিল ।  আর ভীষন অবশ লাগছিল ।  মুখে ঘাম টের পাচ্ছিলাম ।  আমার কেবলই মনে হচ্ছিল  .  .  .  তাহলে তখন রিকশায় কে উঠল ?   আর দরজা - ই বা  তখন কে খুলে দিল ?   বৃদ্ধকে দেখে  ঘুমিয়ে পড়েছেন মনে হল ।  ছোট শরীরটা  এক পাশে কাত হয়ে গেছে ।  মুখটা হা হয়ে আছে । অবশ্য তখনও শক্ত করে লাঠিটা ধরে আছেন ।  দৃশ্যটায় কী ছিল -  আমার শরীর কেমন গুলিয়ে উঠল ।  বৃদ্ধকে ঝাপসা দেখছি ।  আমার সারা শরীর ঘামে ভিজে গেছে ।  ঘরে আতরের গন্ধটা কীরকম তীব্র হয়ে উঠছিল ।  ওই বৃদ্ধও এই জগতের কিনা কে জানে ।  এই গলিটাই অশুভ ।  আমার এই ঘরে থাকা উচিত নয় ।  আর কিছুক্ষণ এই  ঘরে থাকলে ওরা তিনজন ফিরে আসবে ।  তখন আমার ভীষণ ক্ষতি হয়ে যেতে পারে  .  .  . বৃদ্ধের কাছ বিদায় নেবার আমার কোনও দায় নেই ।  এই বৃদ্ধও সম্ভবত এই অশুভ গলির প্রেতলোকের বাশিন্দা । আমি প্রায় এক লাফেই ঘরের বাইরে চলে এলাম ।  বাইরে রোদের রং কেমন মরাটে ।  যেন অস্বচ্ছ কাচের ভিতর দিয়ে আসছে ।  গলির দু ’ ধারে  পুরনো ফটোগ্রাফের মতন সাদাকালো ঘরবাড়ি ।  অনেক পুরনো দিনের  .  .  . আমি প্রায় দৌড়েই অশুভ গলিটা পেরিয়ে যখন রোদ ঝলমলে গলির মুখে এসে দাঁড়ালাম তখনও  আমি ভীষণ কাঁপছিলাম  .  .  . 






গল্প :  চোরা - শিকারি




                        জিপের গতি সামান্য কমিয়ে নয়ন চাকমা বলল ,  কক্সবাজারে দীর্ঘদিন ধরে চোরা - শিকারীরা তৎপর ।  রামুর রির্জাভ ফরেস্টে পোচাররা ২০০০  থেকে ২০০৮ সালের মধ্যে প্রায় ৪০টি হাতি হত্যা করেছে ।  
অজন্তা চমকে ওঠে ।  অস্ফুট স্বরে বলল ,  চল্লিশ ! 
হ্যাঁ ,  চল্লিশ ।  চোরা - শিকারীরা হাতির  দাঁত ও হাড় বিদেশে পাচার করেছে ।  হাতির দাঁত অনেক দামি ।  একেকটা  দাঁত কম করে হলেও ৩ লক্ষ টাকায় বিক্রি হয় । 
সামনের সিটে অজন্তার পাশে বসেছিল তানিম ।  ও হাতিদের অসহায় মৃত্যুর কথা  শুনে অবাক হয়ে যায় ।  ও বুঝতে পারে -  ও ওর পরিচিত জগৎ ছেড়ে সম্পূর্ন  ভিন্ন এক জগতে চলে এসেছে ।  যে জগতে চোরা শিকারীরা   হাতি শিকার করে হাতির দাঁত বিদেশে পাচার করে ।  ও  জিজ্ঞেস  করে ,  নয়নদা ,  পোচাররা  কীভাবে হাতি মারে ?  গুলি করে না ? 
হ্যাঁ । 
ওহ্  ।  
অজন্তা বিষন্ন বোধ করে ।  কলেজের ছুটিটাই বুঝি ম্লান হয়ে গেল ।  অজন্তার কাজিন হাসনাত ভাই শখের প্রকৃতি বিজ্ঞানী ।  রামুর গর্জনিয়া  জঙ্গলে বুনো হাতি নিয়ে  গবেষনা করছেন ।  অজন্তার ওর বন্ধুদের নিয়ে অনেক দিন ধরেই রামু আসার কথা; নানা কারণে আসা  হচ্ছিল না ।   এবারের শীতে কলেজ ছুটি হতেই ও আর সুযোগ হাতছাড়া করেনি ।  ঘন্টাখানেক আগে ওর সঙ্গে হাসনাত ভাইয়ের মোবাইলে কথা হয়েছে ।  গর্জনিয়া পৌঁছতে এখনও ঘন্টা খানেক বাকি । 
নয়ন চাকমা বাঁ দিকে টার্র্ন নেয় ।  নীল টি - শার্ট পরা ২২ / ২৩ বছরের এই শান্ত শিষ্ট প্রকৃতির  চাকমা তরুণটি হাসনাত ভাইয়ে গবেষণা সহকারী ।  নয়ন চাকমার বাড়ি কচ্ছপিয়া ।  কচ্ছপিয়া  জায়গাটা নাকি রামুর বাকখালী নদীর দক্ষিণে ।  কচ্ছপিয়ার দক্ষিণে দক্ষিণ কচ্ছপিয়া সংরক্ষিত বনাঞ্চল ।  সেখানেও নাকি চোরাশিকারীরা সমানে হাতি নিধন করে চলেছে ।  এসব নিয়েই হাসনাত ভাই উদ্বিগ্ন ।  
দীপন  পিছনের সিটে হেলান দিয়ে বসে;ওর কানে সাদা  রঙের হেডফোন ।  অল্প অল্প মাথা  দোলাচ্ছে ও ।  চোখ জানালার বাইরে ।  শীতের দুপুর ।  বুনো পাহাড়ি এলাকায় মিষ্টি রোদ ছড়িয়ে আছে ।   রামু ছাড়িয়ে পুব দিকে ছুটছে নীল রঙের টাটা সুমো ।  রাস্তার  দু ’ পাশে ইউক্যালিপ্টাস গাছ ,  ছোট ছোট টিলা; টিলায় রাবার গাছ ,  আনারস ক্ষেত ।   
তানিম জিজ্ঞেস করে ,  পোচারদের হাত থেকে হাতিদের বাঁচানোর জন্য সরকারি ভাবে কী ব্যবস্থা নেওয়া হয়েছে নয়নদা ? 
বাঁচানোর ব্যবস্থা আর কী - স্থানীয় প্রভাবশালী মহল আর বনকর্মীরা যখন চোরাচালানীতে সক্রিয়ভাবে জড়িত ।  বলে নয়ন চাকমা হর্ন দেয় । এক স্থানীয় মহিলা রাস্তা পাড় হচ্ছিল ।  কাঁধে শিশু ।  
তাই বলে  .  .  .  তাই বলে  .  .  .  অজন্তা বলে ।  ওর কথা শেষ হয় না ।  
 গর্জনিয়ার রির্জাভ ফরেস্টে হাসনাত ভাইয়ের বাংলো -   ‘ প্রকৃতি ’  ।   কাঁটা তার দিয়ে ঘেরা সবুজ রং করা একতলা কাঠের বাড়ি । ঝকঝকে লালটালির  ছাদে সোলার প্যানেল ।  ছোট্ট আঙ্গিনায় দর্পিত ভঙ্গিতে  একটা রাজহাঁস  ঘুরে বেড়াচ্ছে ।  আঙিনার উত্তর পাশে একটা উচুঁ কামরাঙা গাছ ।   গাছের গুঁড়ির সঙ্গে বাঁধা  মাঝবয়েসি ছাই - ছাই রঙের একটা মাদী হাতি  ।  হাতির নাম :    ‘ পাশা ’  ।  মাহুতের নাম নাকি দামু ।  এসব নয়ন চাকমার মুখেই শুনেছে ওরা ।   ( তবে ঝর্নায় পানি আনতে গিয়েছে বলে দামু নামের মাহুতকে ওরা এখনও দেখেনি ।  )   সন্ধ্যা নামছিল ।   বেলা শেষের বনভূমিতে কাকপাখির তীব্র চিৎকার ।  নভেম্বর মাসের মাঝামাঝি ।  আকাশে পূর্ণিমার মস্ত এক চাঁদ ।  চাঁদের আলোয় কাঁটাতারের ওপাশে একটা  টিলা চোখে পড়ে  ।  টিলায় আনারস ক্ষেত ।  হাসনাত ভাই স্থানীয় অধিবাসীদের নিয়ে আনারস চাষ করেন ।  রাজহাঁসের খামাড়ও আছে ।  লাভের টাকায় গবেষনার কাজ চলে । 
ওরা বাংলোর বারান্দায় বসেছে ।  বেতের টেবিলের ওপর একটা ট্রে ।  তাতে ধোঁওয়া ওঠা কয়েকটি কফির কাপ ।  আর একটা বড়  প্লেটে চানাচুর ।  পাশে একটা ইংরেজি বই ।  ডেভিড থমসন -  এর  ‘ হিস্টি অভ মুঘল ইন্ডিয়া ’  ।  বেশ ঢাউশ বই ।   হাসনাত ভাই পড়ছেন সম্ভবত ।  ওরা এরই মধ্যে রাজ্যের বাংলা - ইংরেজি বই ঠাসা  এ বাড়ির লাইব্রেরিটা দেখেছে ।  হাসনাত ভাই কত যে পড়াশোনা করেন !  
নয়ন চাকমা মোবাইলে কার সঙ্গে যেন কথা বলছিল ।  হাসনাত ভাই কফির কাপ তুলে নিয়ে তার দিকে তাকালেন ।   হাসনাত ভাইয়ের শরীরটি হালকা - পাতলা ।  বেশ লম্বা আর ফরসা ।  মাথায় ঝাঁকড়া চুল ।  পরনে জিন্সের প্যান্ট আর জ্যাকেট  ।  হাসনাত ভাই  বিজ্ঞানী হলেও চোখে অবশ্য চশমা - টশমা নেই ।   
নয়ন চাকমা ফোন অফ করে বলল ,  রতন ফোন করেছিল  ।  ও বলল কচ্ছপিয়ায় এই মাত্র একটা হাতির মৃতদেহ পাওয়া গেছে ।  পোচাররা দাঁত কেটে নিয়েছে ।  রাতে হয়তো পুঁতে ফেলবে ।   বনবিভাগের লোকজন নাকি এখনও পৌঁছায়নি ওখানে ।  
অজন্তার ভুঁরু কুঁচকে যায় ।  তখন নয়নদা বলছিল যে কচ্ছপিয়ার দক্ষিণে দক্ষিণ কচ্ছপিয়া সংরক্ষিত বনাঞ্চল ।  সেখানেও নাকি সমানে হাতি নিধন চলছে ।  এ নিয়ে হাসনাত ভাই ভীষণ উদ্বিগ্ন । 
হাসনাত ভাইয়ের ফরসা মুখ কী রকম টকটকে লাল হয়ে উঠেছে ।  তিনি গম্ভীর স্বরে বললেন ,  পোচাররা বড্ড বাড়াবাড়ি শুরু করেছে  ।  নয়ন তোমার  কি মেেন হয় কাজটা জয়নাল গ্রুপের ? 
হ্যাঁ । 
জয়নাল গ্রুপ মানে ? 
জয়নাল হল রামুর পোচার দলটার নাটের গুরু ।  লোকটার বাড়ি নাইক্ষংছড়ি ।  লোকটা আগে চট্টগ্রামের আনোয়ারায় স্মাগলিং করত ।  বেশ কয়েক বার পুলিশের হাতে ধরাও পড়েছে সে ।  এখন লাখ লাখ টাকার লোভে বন্য হাতি হত্যাযজ্ঞে মেতেছে ।   
তানিম বলল ,  পোচাররা কীভাবে দেশের বাইরে হাতির দাঁত পাচার করে ?  বার্মার বর্ডার দিয়ে ? 
হাসনাত ভাই বললেন ,   না ,   না স্থলপথে নয় ।  হাতির দাঁত ওরা পাচার করে জলপথে  ।  
জলপথে !  আশ্চর্য ! 
হুমম ।  কক্সবাজারে  চোরা - শিকারীদের স্পীডবোট তৈরি থাকে ।  কোনও বিদেশি জাহাজে তুলে দেয় ।  
এই সব আশঙ্কাজনক কথাবার্তার মধ্যেই একটা কাঠবেড়ালী আঙিনার ডুমুর গাছ থেকে আঙিনায় পার্ক করে রাখা টাটা সুমোর ছাদের ওপর লাফ দেয় ।  ওই গেছো জন্তুটা শুন্যে থাকতেই দীপন  - এর আট মেগার সাইবার শটের ফ্ল্যাশ জ্বলে ওঠে ।  কী সুন্দরর দৃশ্য ।  অজন্তা দেখছিল ।  কিন্তুু অসহায় হাতিদের জন্য ওর বেশি খারাপ লাগছিল ।  ও জিজ্ঞেস করে ,  কিন্তু  .  .  .  কিন্তু হাতিদের বাঁচানোর কি কোনও ওয়ে নেই ? 
হাসনাত ভাই বললেন ,  আছে ।   প্রোবাবলি ।  আজ রাতেই আমি একটা স্টেপ নিতে যাচ্ছি ।  দেখি কী হয় ।  এখন চল ,  খেয়ে নিই ।  বলে  ‘ দামু ’   ‘ দামু ’  বলে কাকে যেন ডাকলেন হাসনাত ভাই ।   
বেঁটে মতন তামাটে রঙের মাঝবয়েসি একটা লোক এল ।  পরনে খাকি হাফপ্যান্ট আর নীল রঙের গেঞ্জি ।  এই লোকটাই তাহলে মাহুত ?  কী ব্যাপার লোকটার শীতটিট করে না নাকি ।  অজন্তা অবাক হয়ে ভাবল ।  লোকটার মাথা মসৃনভাবে কামানো ।  কানে লোহার রিং ।  কব্জিতে পিতলের বালা ।  গলায় কাইতনে বাঁধা রুপার তাবিজ ।   
দামু বলল ,  জ্বী ,  বাবু । 
তোর রান্না হয়ে গেছে ? 
জ্বী ,  বাবু ।  
ঠিক আছে ।  চল ,  তাহলে আমরা খেয়ে নিই ।  বলে উঠে দাঁড়ালেন হাসনাত ভাই
খাওয়ার ঘরটায় বাঁশের তৈরি চেয়ারটেবিল ।   ভাত ,  কুচো চিঙির ভর্তা ,  বনমোরগের ঝাল ঝাল তরকারি আর পাহাড়ি লেবু কচলে খেতে চমৎকার লাগল ।  অপূর্ব স্বাদ হয়েছে রান্নার ।  হাসনাত ভাই  বললেন -  রান্নাবান্না নাকি দামুই করে ।  মাহুতকে বেশ কেজো লোক মনে হল দীপন -  এর ।    
খাওয়ার পর ওরা আবার বারান্দায় এসে বসল । আঙিনায় টলটলে জ্যোস্না ।  এক ঝলক হিমেল বাতাস বারান্দার টবের স্ট্রবেরি গাছের পাতা এলোমেলো করে দেয় ।  
একটু পর দামু বারান্দায় এল ।  হয়তো এঁটো বাসনকোসন ধুয়ে এল ।  হাসনাত ভাই বললেন ,  তোরা তাহলে এখন যা দামু ।  ঝর্নার ধারে থাকবি ।  
দামু নিঃশব্দে আঙিনায় নেমে কামরাঙা গাছের দিকে যায় ।  তারপর পাশার বাঁধন খুলে হাতির পাশাপাশি  ফটক দিয়ে বেড়িয়ে যেতে থাকে ।  ধবল জ্যো¯œায় হাতিটাকে কেমন যেন কালচে দেখাচ্ছিল । 
দীপন বলে ,  হাসনাত ভাই ?  
বল । 
চোরা -  শিকারীরা রামুর জঙ্গলে হাতি ছাড়া আর কিছু শিকার করে ? 
হুমম ।  হরিণ ।  শুনলে তোরা অবাক হবি ।  চোরা - শিকারীরা হরিণ শিকার করে শখ করে । 
কী !  শখ করে ? 
হ্যাঁ ।  শ্রেফ শখ করে । 
আশ্চর্য !  এরা কি সবাই অন্ধ হয়ে গেছে !  তানিমের কন্ঠস্বরে আর্তনাদ ফুটে ওঠে । 
নয়ন চাকমা বলল ,  অন্ধই ।  নইলে ২০১৭ সালের মধ্যেই সুন্দরবনের বাঘ বিলুপ্ত হয়ে যাবে কেন ? 
দীপন চমকে ওঠে ।  তানিম জিজ্ঞেস করে ,  আচ্ছা ,  হাসনাত ভাই ।  যখন কোনও হাতি মারা যায় তখন বনবিভাগের লোকজন  কি বলে ? 
নয়ন চাকমা বলল ,  কী আর বলে ।   বলে  হাতি  অসুস্থ হয়ে মারা গেছে কিংবা পাহাড় থেকে গড়িয়ে পড়ে  । 
পাহাড় থেকে গড়িয়ে পড়ে ? 
হ্যাঁ । 
আশ্চর্য ! 
হাসনাত ভাই বললেন ,  নয়ন ,  এখন যাও ।  ঘর থেকে ক্যামকোডারটা নিয়ে এসো ।   
নয়ন চাকমা ভিতরে চলে যায় ।  অজন্তা ভাবছিল তখন হাসনাত ভাই বললেন ,  হাতিদের বাঁচানোর একটা উপায় আছে ।   খুব শিগগির তিনি একটা স্টেপ নেবেন । কি স্টেপ ?  রামু আসার পরই এমন একটা অ্যাডভেঞ্চারে জড়িয়ে পড়ছে ভেবে অজন্তা মৃদু উত্তেজনা টের পায় ।  
নয়ন চাকমা একটু পরে ফিরে এল ।   হাতে একটা সনি হ্যান্ডিক্যাম ক্যামকোডার ।  ভিডিও করবে বলে মনে হল ।  কিসের ভিডিও ?  তানিমের কপালে ভাঁজ পড়ে ।  
হাসনাত ভাই ঘড়ি দেখলেন ।  তারপর ঝট করে উঠে দাঁড়িয়ে বললেন ,  চল ,  এখন বের হই । 
ওরা ধবধবে সাদা  রঙের চাঁদের আলোর ভিতর হেঁটে আঙিনা পাড় হয়ে মূল ফটকের বাইরে চলে এল ।  পায়ের নীচে শিশির ভেজা শুকনো পাতা ।  নির্জন জ্যোস্নাস্নাত স্তব্দ
বনভূমি ।  বাতাসে শিশির - মাখানো বুনো লতাপাতার মাদক গন্ধ । ঝিঁঝির একটানা ডাকে কান পাতা দায় । মাঝে মধ্যে শব্দটা হঠাৎই স্তব্দ হয়ে যাচ্ছে ।  যখন দূরে শেয়ালের ডাক শোনা যায় । 
হাঁটতে - হাঁটতে অন্তরার জীবনানন্দ দাশ -  এর একটি কবিতার কয়েকটি লাইন মনে পড়ে যায় ।  কবিতার নাম  ‘ ক্যাম্পে ’  । 
 এখানে বনের কাছে ক্যাম্প আমি ফেলিয়াছি;
সারারাত দখিনা বাতাসে
আকাশের চাঁদের আলোয়
এক ঘাইহরিণীর ডাক শুনি - 
কাহারে সে ডাকে ! 
 কোথাও হরিণ আজ হতেছে শিকার;
বনের ভিতরে আজ শিকারীরা আসিয়াছে , 
আমিও তাদের ঘ্রান পাই যেন , 
এইখানে বিছানায় শুয়ে শুয়ে
ঘুম আর আসে নাকে 
বসন্তের রাতে । 
 কত কত বছর আগে জীবনানন্দ দাশ অসহায় হরিণদের কথা ভেবে ব্যথিত হয়েছিলেন ।  উদ্বিগ্ন হয়েছিলেন ।  আজ এতকাল পরও পরিস্থিতি খুব একটা বদলায় নি ।  আজও রামুর বনেজঙ্গলে বছরে শতাধিক হরিণ প্রাণ হারাচ্ছে লোভী শিকারীদের নির্বিচার গুলিতে ! 
অজন্তা দীর্ঘশ্বাস ফেলে । 
তানিম সরসর জলের শব্দ শুনতে পেল ।  তখন হাসনাত ভাই  দামুকে ঝর্নার কাছে যেতে বললেন ।  ও ভাবল -  আমরা কোথায় যাচ্ছি ?  হাসনাত ভাই কোনও কারণে  সাসপেন্সে রেখেছেন ।  
জঙ্গলের ভিতরে এঁকেবেঁবে  পিচ রাস্তা চলে গেছে । একপাশে বুনো জাতের পাহাড়ি ঘন গাছপালার প্রাচীর  ।  অন্যপাশে  টিলা ।  টিলার ওপর থেকে গড়িয়ে ঝরনা পানি পড়ছে ।  নীচে জ্যেস্নার আলোয় আলোকিত ছোট্ট একটি টলটলে পানির জলাশয় ।  পাড়ে কয়েকটি বড় বড় পাথর ।   জলাশয়ে  পাশা কে দেখতে পেল ওরা ,  শুঁড় দিয়ে পানি ছিটাচ্ছে । চাঁদের আলোয় অপরূপ এক দৃশ্য ।   দামুকে অবশ্য আশেপাশে কোথাও দেখা গেল না । 
হঠাৎ  দীপনের চোখে পড়ল দৃশ্যটা ।  ঝর্নাতলায়  কয়েকটি ছায়ামূর্তি ।  একটি ছায়ামূর্র্তির হাতে বন্দুক ।  ওর শরীর হিম হয়ে আসে ।  হাসনাত ভাই চাপাস্বরে বললেন ,  কুইক ।  তোর এই পাথরের আড়ালে চলে আয় । নয়ন তুমি পজিশন নাও । 
ওরা একটা পাথরের আড়ালে চলে আসে । গুটিশুটি মেরে বসে ।  অজন্তার বুক কাঁপছিল ।   নয়ন চাকমা ঠিক ওর পাশে হাতে ক্যামকোডার নিয়ে ঝুঁকে বসেছে ।   হাসনাত ভাই ফিসফিস করে  বললেন ,  ওই যে লোকটাকে দেখছিস  .  .  . গলায় মাফলার জড়ানো  .  .  . হাতে বন্দুক  .  .  . ওর নামই জয়নাল ।  ওই পোচার দলটার নাটের গুরু ।  জয়নালের ঠিক বাঁ পাশে দাঁড়িয়ে থাকা মাঙ্কিটুপি পরা লোকটার নাম  ইয়াসিন ।  তার পাশে  আজম আর সুরেশ ।   আজম এর বাড়ি খুনিয়াপালং ,  জায়গাটা বঙ্গোপসাগরের পাড়ে ।  ওখানেই রেজু খাল ।  সুরেশ -  এর লোকেরাই ওই রেজু খালে স্পীডবোট তৈরি করে রাখে ।  
ওহ্  । 
জয়নাল বন্দুক  তুলে পাশার দিকে  তাক করে ।  
গুডুম ! 
মাঝরাতের নির্জনতা খানখান হয়ে ভেঙে যায় । হঠাৎই ঘুম ভেঙে আশেপাশের গাছের পাখিরা ডেকে ওঠে । 
পাশা আগের মতোই অবিচল যেন কিছুই হয়নি ।  
কী হল ?  গুলি লাগেনি ?    দীপন ফিসফিস করে বলে ।  ওর কন্ঠস্বর কাঁপছিল ।  
হাসনাত ভাই বললেন ,  লেগেছে ।  তেবে - 
তবে ? 
বলছি ।  একটু পর । 
তানিম আড়চোখে দেখল নয়ন চাকমা ক্যামকোডারটা দিয়ে  ভিডিও করছে । 
গুডুম !  গুডুম !  গুডুম ! 
আবারও মাঝরাতের নির্জনতা খানখান হয়ে ভেঙে যায় । পাশা আগের মতোই অবিচল ।   যেন গায়ে টোকাটি লাগেনি ।  অজন্তা অবাক ।  ও অবাক হয়ে দেখে সেই নাটের গুরু জয়নাল  পড়ে গেল মাটিতে । ঠিক তখনই ও তীক্ষ্ম হুইশিল শুনতে পেল । গা ঝাড়া দিয়ে  জলাশয় থেকে উঠে  ইয়াসিন ,   আজম আর সুরেশ - এর দিকে তেড়ে যায় পাশা ।  পাশাকে দেখে  তিন চোরাশিকারীর সে কী দৌড় ! 
অজন্তা বলে ,  কী হল ? ওরা পালিয়ে গেল যে ! 
ওদের পালাবার দরকার আছে ।  হাসনাত ভাই হাসতে হাসতে বললেন । 
দরকার আছে ,  মানে ? 
দরকার আছে মানে  -  ওরা না পালালে  দলের অন্যদের কে বলবে হাতি মারতে  এসে এই ভয়ানক অভিজ্ঞতার কথা । দাঁড়া  সব খুলে বলছি , আগে  মহব্বত উল্লাহ মহব্বত উল্লাহ সাহেবকে একটা ফোন করি ।  ।  বলে মোবাইল বের করলেন হাসনাত ভাই ।   তারপর কার সঙ্গে যেন কথা বললেন ।  তারপর ফোন অফ করে বললেন ,   বন বিভাগের বিভাগীয় কর্মকর্তা মানে ডিএফও কে  ফোন করলাম ।   তিনি  রামু উপজেলার ইউএনও আর ওসি কে নিয়ে এখুনি রওনা হচ্ছেন ।  হাসনাত  ভাইয়ের কথা শেষ হল না ।  মাটি ফুঁড়ে  যেন দামু  বেরিয়ে এল । 
হাসনাত ভাই বললেন ,  দামু ।  দেখ তো পাশার গায়ে  চোট লেগেছে কিনা । 
দামু একটু পর ফিরে এসে বলল ,  না বাবু ।  পাশা ঠিকই আছে । 
তানিম বলল ,  ওই জয়নাল লোকটা কি মরে গেল নাকি   ? 
হাসনাত ভাই বললেন ,  না জয়নাল মারা যায়নি ।  অজ্ঞান হয়েছে । 
অজ্ঞান হয়েছে  মানে ? 
আহা ওকে জীবিত ধরতে হবে না ।  তাই দামু লোকটাকে তীর ছুড়ে অজ্ঞান করেছে ।  
মানে ? 
তীরের ফলায় চেতনানাশক  তরল মাখানো আছে । 
চেতনা নাশক তরল মানে ?  
বুঝলি না ।   দামু এই অরণ্যের সন্তান ।   দামুরা হাজার বছর ধরে এ অরণ্যে বসবাস করে আসছে ।  ওরা জানে কী করে চেতনা নাশক তরল তৈরি  করতে হয় ।  এখন থেকে অরণ্যচারী এই মানুষেরাই পোচারদের হাত থেকে বুনোপ্রাণিদের বাঁচাবে দেখবি ।  আমরা কেবল ওদের আধুনিক টেকনোলজি দিয়ে  সাহায্য করব ।  
কয়েকজন লোক বুনো শিকড়বাকর দিয়ে জয়নালকে  বাঁধছে । 
ওরা কারা ?  তানিম জিজ্ঞেস করে । 
হাসনাত ভাই বললেন ,  ওরা দামুর গোত্রের লোকজন ।  ওরা আমার আনারস ক্ষেতে আর রাজহাঁসের খামাড়ে কাজ করে ।  এরাই এখন পোচারদের হাত থেকে বুনো হাতিদের বাঁচানোর জন্য একজোট হয়েছে । 
ওহ্ । 
দীপন বলল ,  জয়নালকে থানায় নিয়ে জিজ্ঞাসাবাদ করলেই পোচার দের সব বেরিয়ে আসবে  ।  
হাসনাত ভাই বললেন ,  হুম ।  নয়ন তো ভিডিও করেছে ।  
কিন্তু ,  এখনও মাথামুন্ডু কিছুই বুঝতে  পারছি না ।  অজন্তা বলল ।  ওর কন্ঠস্বরে অনুযোগের সুর ।  
হাসনাত ভাই বললেন ,  বুঝলি ,  পোচাররা যেভাবে নির্বিচারে নিধনযজ্ঞ শুরু করেছে তাতে  জঙ্গলে রণ - হাতি  না -  নামিয়ে উপায় ছিল না ।  
রণ হাতি মানে ?  চশমার ওপাশে অজন্তার চোখ দুটি দেখার মত হল ।  
বলছি । আমি আগেই বুঝেছি ,  পোচারদের সঙ্গে বন্দুকযুদ্ধে টেকা যাবে না ।  রামুর এসব বনেজঙ্গলে প্রায় কয়েক  ’ শ চোরা শিকারী ঘুরে বেড়াচ্ছে ।  কাজেই আমাকে ভিন্ন কৌশল অবলম্বন করতে হল ।   আমি ওদের ভয় দেখানোর সিদ্ধান্ত নিলাম ।   যদিও ব্যাপারটায় ঝুঁকি ছিল । 
এবার মনে হয় কিছু বুঝতে পারছি ।  দীপন বলল ।  মিটমিট করে হাসছিল ও । 
হ্যাঁ ।   আইডিয়াটা পেলাম  ইতিহাসের বই থেকে ।  মধ্যযুগের ভারতবর্ষের মুগলরা যুদ্ধবিগ্রহের সময় রণ - হাতি ব্যবহার করত ।  তারা হাতিদের মৃত্যুর হাত থেকে বাঁচানোর জন্য  হাতির শরীরে এক ধরণের পাতলা লোহার পাত মুড়িয়ে দিত ।  আমিও তাইই করেছি ।  যাতে হাতির গায়ে গুলি  না লাগে ।  আমার বন্ধুু মেজর মাহবুব ইমরান বাংলাদেশ সেনাবাহিনীতে আছে ।  ওই  আর্মি ওয়ার্কশপ থেকে পাশার স্টিলের আর্মারটা   বানাতে সাহায্য করেছে ।  বন বিভাগের ডিএফও সাহেবকে এই পরিকল্পনার কথা আমি আগেই জানিয়ে রেখেছি ।    
আশ্চর্য !  তাই তুমি ডেভিড থমসন -  এর  ‘ হিস্টি অভ মোগল ইন্ডিয়া ’ পড়ছিলে ?  অজন্তা বলে । 
হুমম ।  হাসনাত ভাই মিটমিট করে হাসছিলেন ।  
ভাগ্যিস পাশার চোখে গুলি লাগেনি ।  তানিম বলল ।  
শয়তানদের তাক অত ভালো না ।  বলে অজন্তা হি হি করে হেসে উঠল । 
 হাসনাত ভাই বললেন ,  একটা কথা ভেবে দেখ তোরা ।  এই দামুরা হাজার বছর ধরে এই অরণ্যপ্রকৃতিতে বেঁচেবর্তে আছে ।  বুনো হাতিরা কতবার যে ওদের গ্রাম ধ্বংস করেছে ,  আনারস ক্ষেত তছনছ করেছে । কিন্তু ,   কখনও ওরা বুনো হাতিদের ধ্বংস করেনি ।  বরং পাশাপাশি মানিয়ে চলার চেষ্টা করেছে ।  ভেবে দেখ ,  বুনো হাতিরা পোচারদের কোনও ক্ষতি করেনি ।  অথচ  লোভী পোচারমারা টাকার লোভে বুনো হাতি হত্যা করছে ।  দেশের সম্পদ বিদেশে পাচার করছে ।  এই দামুরা ইচ্ছে করলেই অঅনায়াসে হাতি হত্যা করে দাঁত বিক্রি করে দিতে পারে ।  ওরা অরণ্যের সন্তান বলেই লোভী নয় ।  আর লোভী নয় বলেই হাতিদের মেরে ফেলে না ।  
গাছপালার ফাঁকে হেড লাইটের আলো চোখে পড়ল ।  
হাসনাত ভাই বললেন ,  ওরা এসে পড়েছে ।   ডিএফও  মহব্বত উল্লাহ কড়া মেজাজের  লোক ।  এবার জয়নাল গ্রুপ মজা টের পাবে ।  
অজন্তা বুনো শিকড়বাকর দিয়ে বাঁধা জয়নাল - এর দিকে তাকায় ।  পোচার দলের নাটের গুরুর করুণ ভবিষ্যতের কথা ভেবে হাসি পেল ওর ।   
 

                    




হুমায়ূনী গান



                        দেহখাঁচা রইল পড়ে মর্তলোকে
আত্মাপাখি উড়াল দিল দূর আকাশে;
পাখির ছায়া চিরস্থায়ী মাটির বুকে 
পাখির গানে রইব বেঁচে দুঃখ - সুখে । 
 নেত্রকোনার সজল মাটির মায়া  মেখে
ভেসেছিলেন ভাটির গানের খর আবেগে ? 
পাগল - মানুষ ,  স্নান করতেন জ্যোস্নালোকে
নামত পরী অলীক রাতের জলের ধারে ? 
 লিখে গেলেন অবাক - মানুষ নতুন করে । 
গল্পে ডুবে কাটত কেমন অলস দুপুর;
দুপুর এখন  কান্না মেশা শুন্য উঠান 
পাখির ডাকে চমকে - ওঠা হুমায়ূনী গান  .  .  . 


                    




গল্প :  শ্যামলা এক মেয়ে ও একতারার গল্প



                        প্রথমে বেতন ঠিক করা হয়েছিল ছয় হাজার টাকা ।  যখন সে পরে শুনল :  খাওয়া আলাদা - তখন সে অনেকটা মরিয়া হয়েই গাড়ির মালিকের সঙ্গে প্রায় বাকযুদ্ধ করে বেতন এক হাজার টাকা বাড়িয়ে সাত হাজার টাকা করে ।  কিন্তু ,  তাতেও পরতা পরল কই ?  এ শহরের এক হাজার টাকায় কি খাওয়া জোটে ? গাড়ির মালিকের কাপড়ের ব্যবসা ।  দুটি হোল সেলের দোকানই পুরান ঢাকায়  ।  সকালের দিকে সেদিকে একবার যেতেই হয় ।  সন্ধ্যার পরও একবার যেতে হয়  ।  অবশ্য তখন সে ঠিক ইসলামপুর পর্যন্ত যায় না ।  যাবে কি করে - যে জ্যাম !  হোন্ডা সি আর ভিটা সে স্টেডিয়ামের কাছেই কোথাও পার্ক করে রাখে ।  গাড়ির মালিক রিক্সা করে আসে ।  তখন প্রায় আটটা - নটার মতন বেজে যায় । গাড়ির মালিকের দেশের বাড়ি মুন্সিগঞ্জ ।  সপ্তাহে একবার তাকে মুন্সিগঞ্জ শহরেও যেতে হয় ।  কখনও কখনও সপ্তাহে দু - বার ।  গাড়ির মালিকের পৈত্রিক বাড়ি মুন্সিগঞ্জ সদরে; সে বাড়ির সামনে পৌঁছানোর পর গাড়ির মালিক সপরিবারে বাড়ির ভিতর সটান ঢুকে যায়; যেন ড্রাইভার বলে কেউ নেই - কখনও ছিল না ,  যেন ড্রাইভার একটা নিছক যন্ত্র - মানুষ না; তার পেশাব - পায়খানা পায় না - পেলেও সে রাস্তায় দাঁড়িয়েই ওসব সারতে পারে কিংবা ছুটতে পারে নিকটস্থ কোনও মসজিদে ।  ড্রাইভার মানুষ নয় বলেই তার চা - বিসকিট খেতে ইচ্ছে করে না । সে বাড়ির বাইরে গাড়ির ভিতরে বসে কি গাড়িতে হেলান দিয়ে দাঁড়িয়ে অপেক্ষা করে ।  তখন তার এক ধরনের অভিমান হয় ।  সে নিঃসঙ্গ বোধ করে ।  গাড়ির মালিক পয়সাওলা -  ভিতরে খানাপিনা চলছে ।  কি হয় কাজের ছেলের হাতে এককাপ চা পাঠিয়ে দিলে ।  এসব ভেবে সে ওপরের আকাশটির দিকে তাকায় -  নীল আর সাদামেঘের অনুভূতিশূন্য একটা ছড়ানো আকাশ ।  ধলেশ্বরী আর মেঘনা নদীর ভেজা বাতাস এসে তাকে জড়িয়ে ধরে ।  তার তখন ফেলে - আসা নিজের গ্রামটির কথা মনে পড়ে যায় ।  সে গ্রামের অনেকেই তাকে চিনত - এই মুন্সিগঞ্জ শহরের কেউই আমাকে চেনে না - ঢাকা শহরের কেউই আমাকে চেনে না  .  .  .  এমন একটা অনুভূতি হয় তার  .  .  . তারপর বেলা বাড়তে থাকলে খাওয়ার ব্যবস্থা নিজেকেই করে নিতে হয় ।  সাবধানে ।  তার বেতন সব মিলিয়ে সাত হাজার টাকা ।  খাওয়া পিছনে ডেইলি ৪০ টাকা খরচ হলে মাসে খরচ গিয়ে দাঁড়ায় ১২০০ টাকা  ।  ৭০০০ থেকে ১২০০ বাদ গেলে থাকে আর কত ?  আর ,  তিনবেলায় ৪০ টাকায় কি - ইবা হয় ?  কাজেই ,  সাবধানে খরচ করতে হয় ।  টাকা যতটা সম্ভব বাঁচিয়ে দৌলতপুর পাঠাতে হয় ।  মা এখনও বেঁচে :  অবশ্য দীর্ঘদিন ধরে রোগশোকে কাতর । যে মায়ের গর্ভেই কুষ্টিয়ার দৌলতপুর উপজেলার মহিষকুন্ডী গ্রামে তার যাত্রা শুরু হয়েছিল । তার বাবার পৈত্রিকসূত্রে পাওয়া ফলের বাগান ছিল  ।  সেসব বছরওয়ারি ফল মহিষকুন্ডী হাট বেচে কোনওমতে সংসার চলত  ।  বাউলিয়া গান শুনে শুনে আম - কাঁঠাল আর পেয়ারার বাগানে কেটেছে তার সবুজ - নির্জন শৈশব ।  একদিন টের পেয়ে যায় সে  -  সেও বাউলা গান গাইতে পারে : কপালের ফের নইলে কি আরপাখিটির এমন ব্যবহার  .  .  . ক্রমে ক্রমে প্রথমে মহিষকুন্ডী গাঁয়ের রসিক গ্রামবাসী ও পরে ছেঁউরিয়ার শাঁইজীর আখড়ার বিদগ্ধসাধুগন জানতে পাররেণ তার চমৎকার কন্ঠের কথা ।  সে যখন শাঁইজির গান গাইত - আশা পূর্ণ হল নাআমার মনের বাসনাতখন নিমগ্ন শ্রোতাদের চোখ দিয়ে পানি ঝরত ।  এমনই গভীর মহিমা তার কন্ঠের ,  শাঁইজীর বাণী ও সুরের  .  .  . সে শাঁইজীর মাজারে গিয়েছিল কিশোর বয়েসেই ।  শাঁইজী ভক্ত বাবাই নিয়ে গিয়েছিলেন ।  তো ,  গান শুনে সবাই মুগ্ধ ।  সবাই তাকে ছেঁউরিয়ার শাঁইজীর আখড়ায় থেকে যেতে বলেছিল ।  নাঃ ,  পারেনি সে -  তখন তার কিশোর বয়েস; ঘন ঘন মায়ের কথা স্মরণ হয় । ছেঁউরিয়ার ইব্রাহীম সাধু তাকে একটি একতারা উপহার দেয় ।  সেটিই তার জীবনের প্রথম একতারা ।  ইব্রাহীম সাধু তাকে একটি গানও শিখিয়েছিল : কোথা আছে রে সেই দীন দরদী সাঁই ? চেতন - গুরুর সঙ্গ লয়ে খবর কর ভাই ।  । চক্ষু অন্ধ দেলের ধোঁকায়কেশের আড়ে পাহাড় লুকায়কি রঙ্গ সাঁই দেখছে সদায়বসে নিগুম ঠাঁই ।  । একা একা সে গান গায় সে । তারপর বাবা মারা গেলেন ।  পৈত্রিক ব্যবসার দেখভাল করতে হল তাকেই -  অথচ তার মন উচাটন ছিল ।  ফলের ব্যবসা মার খেল - কী কারণে প্রকৃতিও বৈরী হয়ে উঠেছিল ।  তা ছাড়া ,  দুবোনের বিয়ের আগে বাগানের অর্ধেকটাই বেচে দিতে হল ।  বাবার মৃত্যুর পরপরই মায়ের কী এক অসুখ ধরল ।  সম্ভবত দু - মেয়ের বিয়ে হয়ে যাওয়াতে মা নিঃসঙ্গ পড়েছিলেন ।  মা তাকে বিয়ে করতে বলেন ।  দুটি কারণে তা সম্ভব হয়নি ।   ( ১ )  অর্থাভাব ।   ( ২ )  তার হাতে হাফিজ মাষ্টার তার ছোট মেয়েকে তুলে দেবে না  .  .  . ওদিকে মায়ের অসুখটা বেড়েই যাচ্ছিল  ।  কিন্তু ,  চিকিৎসার খরচ যোগাবে কে ?  কাজেই ,  একতারাটি মায়ের ঘরে রেখে তাকে রাজধানী শহরে আসতেই হল ।  তার মাথায় তখন কাঁধ ছড়ানো বাদামী রঙের জটাপড়া চুল ,  মুখে গোঁফ - দাড়ির জঙ্গল ,  চকচকে ছোট দুটি চোখে বাউলা গানের বাণীর গভীর মায়াঘোর । জানাজানি হয়ে যাবে বলে শহরে সে তার একতারাটি আনে নি । তার এক চাচাতো ভাই - হানিফ - থাকত যাত্রাবাড়ি; দর্জির কাজ করত সে  ।  হানিফই তাকে ড্রাইভিং শেখার পরামর্শ দিল ।  হানিফ আরও বলল ,  চুলদাড়ি কাট রে লোকমান ।  এমন বেশে থাকলি চাকরি পাবি না নে । সে শ্রেফ জানিয়ে দিয়েছিল ,  তা আমি পারব না ।  এমনি হলি হবে ,  নয়তো মহিষকুন্ডী ফির‌্যা যাবো । হানিফ চুপ করে থাকে । বর্তমান মালিকের গাড়ি চালানোর আগে সে প্রায় পাঁচ বছর মগবাজারে এক দাঁতের ডাক্তারের গাড়ির ড্রাইভার ছিল  ।  তারপর দাঁতের ডাক্তারটি সপরিবারে বিদেশ চলে যায় ।  সে বিপাকে পড়ে ।  যা হোক ।  চেনাজানা এক লোকের মারফত বর্তমান গাড়ির মালিকের ইসলামপুরের দোকানে উপস্থিত হয়েছিল সে  ।  আজ থেকে ৫ বছর আগে ।  তাকে দেখে বর্তমান গাড়ির মালিক মুচকি হেসে বলেছিল - কি মিঞা ,  তোমার তো দেখি বাউলাগো মতন চুলদাড়ি - গানটাও গাও নাকি ? সে কি বলবে ?  তখন তার বয়স পয়ত্রিশ ।  যাত্রাপথে সময় কখন ফুরুত করে শেষ হয়ে গেল ।  সে বরং খুশি ।  যাত্রাপথের শেষে নাহারের সঙ্গে দেখা হবে ।  মহিষকুন্ডী গ্রামের হাফিজ মাষ্টারের মেয়ে নাহার ।  ছেলেবেলা থেকেই নাহারকে দেখলেও আঠারো বছর বয়েসেই যেন নাহারকে প্রথম দেখেছিল সে .  .  .  সেই পেয়ারা বাগানে  .  .  . সইদের নিয়ে এক রোদ ভরা নির্জন দুপুরে এসেছিল হাফিজ মাষ্টারের মেয়ে ।  নির্জন বাগানে সেও যে ছিল  - প্রথম প্রথম মেয়েদের দলটি সেটি টের পায়নি  ।  পরে তাকে গাছের আড়ালে দেখতে পেয়ে সবাই থতমত ।  নাহার দ্রুত সামলে নিয়ে বলল ,  ধরা পইরে গেলাম - এখন কি বিচার বসাবেন ?  সে কি বলবে ।  সে কি উত্তর দিবে ।  সে তখন মুগ্ধ বিস্ময়ে শ্যামলা কিশোরীটির অপরুপ মুখে দিকে চেয়ে ছিল  .  .  . যেন  .  .  .  পূর্ণিমার রাতে পদ্মা নদীতে ভেসে উঠেছে বিশাল এক রুপালি রঙের চিতল মাছ  .  .  .  আর পেয়ারা বাগানের বাতাসে ছড়িয়েছে আতরের গন্ধ ।  সে কি বলবে ।  সে কি উত্তর দিবে । তার বেখেয়ালে খিলখিল করে হাসতে হাসতে মেয়েদের দলটা ছুটে পালিয়ে গিয়েছিল । তারপর নাহারের সঙ্গে বেশ ক ’ বার দেখা হয়েছিল তার ।  বিয়েবাড়িতে কিংবা মহিষকুন্ডীর হাটে কি চৈত্র সংক্রান্তির মেলায় -  কখনও কুষ্ঠিয়া কিংবা দৌলতপুর সদরের দিকে যেতে - বাসে  ।  নাহারও ওর দিকে অন্যদৃষ্টিতে চেয়েছিল । আর কী আশ্চর্য !  শাঁইজীর মাজারে একবার নাহার ওর গানও শুনেছিল ।  তখন তার একুশ বছর বয়েস ।  সে গাইছিল - এ দেশেতে এই সুখ হলআবার কোথা যাই না জানি । পেয়েছি এক ভাঙ্গা নৌকাজনম গেল ছেঁচতে পানি ।  । ছেঁউরিয়ার ইব্রাহীম সাধুর শেখানো গান ।  গান শুনতে শুনতে নাহার অবাক হয়ে চেয়েছিল তার মুখের দিকে ।  ওর চোখের কোণ চিকটিক করছিল ।  নাহার কাঁদছিল কি ?  এইটুকুই সারা জীবনের জন্য শান্ত্বনা হয়ে রইল ।  সে বছরই নাহারের বিয়ে হয়ে যায় । আর সেও বাউলের দলে ভিড়ে এখানে - ওখানে ঘুরে বেড়াল ।  সীমান্ত পেরিয়ে নদীয়ার মায়াপুরও গেল ।  মহাপ্রভূর থানে তন্ময় হয়ে গাইল - শ্রীরূপের আশ্রিত যারাঅনায়াসে প্রেম সাধল তারাহল না মোর আন্তসারাকপালে এই ছিল ।  । এলো বুঝি কঠিন সমননিকাশ কি করব তখন , তাইতে এবার অধীন লালনগুরুর দোহাই দিল ।  । তার ভক্তিসিক্ত কন্ঠের গান শুনে মাঝবয়েসি এক নীলনয়না বৈষ্ণবী তার প্রতি প্রবল আকর্ষন বোধ করেছিল ।  মাঝবয়েসি সেই বৈষ্ণবীটির নাম ছিল নির্মলা ।  প্রথম জীবনে বৈষ্ণবী নির্মলার জন্ম হয়েছিল আমেরিকায়; ক্রিস্টিন তার দ্বিতীয় জীবন লাভ করেছিল বাংলায় ।  নাঃ ,  সে নীলনয়না বৈষ্ণবীর মায়ায় জড়ায়নি ।  তার মনে বারবার নাহারের মুখখানি ভাসছিল ।  নাহারকে সে শেষবার দেখেছিল দৌলতপুরগামী একটি বাসে; নাহারের পাশে নাহারের প্রেমিক পাশে বসেছিল ।  ছেলেটি আমলাপাড়ার কামরুল ।  নাহারের বিয়ে তার সঙ্গেই হয়েছে ।  তা ,  ছেলে হিসেবে ভালোই কামরুল  .  .  .  বৈষ্ণবী নির্মলা নারী বলেই সবই টের পেয়েছিল ।  কেবলি দীর্ঘশ্বাস ফেলেছিল ।  সেও মন শক্ত করে সরে আসে; সবার অগোচরে সীমান্ত পাড়ি দেয় ।  তারপর রামকৃষ্ণপুরের শহীদুলের মুখে মায়ের অসুখের কথা শুনে মহিষকুন্ডী ফিরে আসে সে । নাহার তার সাধনসঙ্গীনি না হওয়ায় মনে তার অশেষ দুঃখ আছে ঠিকই - তবে শান্ত্বনাও আছে ।  শাঁইজীও তো জীবনভর একাই ছিলেন ।  সে জানে যাত্রাপথের শেষে নাহারের সঙ্গে তার আবার দেখা হবে ।  জীবনের চল্লিশটা বছর কেটে যাওয়াতে সে বরং খুশিই । দেরি করলে গাড়ির মালিক আবার চিৎকার চেঁচামেচি করবে ।  কাজেই তাকে তাড়াহুড়ো করে খাওয়া শেষ করতে হয়  ।  খাওয়া আর কি - বেশির ভাগ সময়ই তো ডাল আর ভাত ।  কখনও কখনও কমদামি পাউরুটি আর কলা ।  দু - নম্বরী করে অনেক ড্রাইভারই উপড়ি পয়সা উপার্জন করে  ।  তার চেয়ে আরও ভালো খায় ,  ভালো থাকে  ।  সে পারে না ।  শাঁইজির গান যে গায় সে কি আর  ‘ আল ডেঙায়ে ঘাস খেতে ’  পারে ?  শাঁইজী বলেছেন - সত্য বলসুপথে চলওরে আমার মন  .  .  . চা ছাড়া বিড়ি - সিগারেটের অভ্যেস নেই তার । শাঁইজী এসব পছন্দ করতেন না । মুন্সিগঞ্জ থেকে মাঝে মাঝে ঢাকায় গাড়ির মালিকের আত্মীয়স্বজন বেড়াতে আসে ।  তাদের সঙ্গে তার কমবেশি খাতিরও হয়ে যায়  ।  সম্ভবত তার জটাপড়া চুল ও বাউল - বাউল শ্যামলা মুখে দাড়িগোঁফের জঙ্গল আর খয়েরি পাঞ্জাবি তাদের আকর্ষন করে ।   (  তার বাঁ হাতের তামার ব্রেসলেটটিও তাদের আকর্ষন করে থাকবে; ওটি মায়াপুরের সেই নীলনয়না নির্মলা বৈষ্ণবী তার বাঁ হাতে পড়িয়ে দিয়েছিল )  তারা বলে -  ও ডেরাইভার ভাই ,  ডেরাইভার ভাই ।  চিড়িয়াখানায় নিয়া চলেন ।  সে তখন মনে মনে বলে ,  আমি ডেরাইভার না গো ডেরাইভার না ।  আমি হলাম যাত্রী ।  আমি অকূল পাথারে ভেইসে চলা এক যাত্রী ।  যে পাথারের কূল নাই কিনারা নাই  .  .  . ছুটিছাঁটাও তেমন নেই তার ।  যেকোনও সময়ে গাড়ির মালিক ডাকলেই তাকে হাজির হতে হয় ।  যেন ,  সে মানুষ না - সে কেবল একটা যন্ত্র ।  গত ঈদের পর সে একবার দৌলতপুর যাবে বলে ঠিক করেছিল ।  কপাল মন্দ ।  পরিবার - পরিজন নিয়ে গাড়ির মালিক বান্দরবান বেড়াতে গেলেন ।  কি আর করা ।  গাড়ির মালিক কখনও পরিবার - পরিজন নিয়ে বিদেশে বেড়াতে গেলেও তার ছুটি মেলে না ।  তখন তাকে দারোয়ানের সঙ্গে বাড়ি পাহারা দিতে হয় ।  গাড়ির মালিক তাকে বিশ্বাস করে ।  হ্যাঁ ,  এই কথাটা সতি । অনেকদিন হল মহিষকুন্ডী যাওয়া হয়নি তার; দাঁড়ানো হয়নি সেই পেয়ারা বাগানে  ।  মায়ের মুখখানিও দেখা হয় নি ।  মোবাইলে অবশ্য মাঝে মাঝেকথা হয় ।   .  .  .  এ জীবনে সাধ তার সামান্যই ।  না ,  মায়ের মুখখানি দেখা নয় -  একবার কেবল সেই পেয়ারা বাগানে গিয়ে দাঁড়ানো ।  কিন্তু ,  কী ভাবে তা সম্ভব ?  ছুটিছাঁটা তেমন নেই তার ।  মাঝে মাঝে মনে হয় চাকরিটা ছেড়ে দেয় ।  পরক্ষণেই চিন্তাটা মাথা থেকে ঝেড়ে ফেলে সে ।  চাকরিটা ছেড়ে দিলে হুট করে আবার চাকরি কোথায় পাবে সে ।  কে তাকে বিশ্বাস করবে ?  টাকা পয়সা নিয়ে যতই ক্যাঁচক্যাঁচ করুক  -  বর্তমান গাড়ির মালিক তাকে ভীষন বিশ্বাস করে ।   .  .  . তাছাড়া মালিকের ব্যবসা মন্দা বলে এ শহরের কত ড্রাইভার বেকার হয়ে গেছে ।  পেটে খিদের জ্বালা নিয়ে ঘুরছে তারা ,  তারপরে চোখে ঝাপসা দেখলে  .  .  .  মুখে তিতা পানি উঠলে বাধ্য হয়েই তাদের কেউ মলম পার্টি কি ছিনতাই পার্টিতে নাম লেখাচ্ছে  .  .  . তারপর তাদেরই কেউ ধরা পড়ে হাজতে দিন কাটছে ।  কারও হয়তো একটা হাত কি একটা পা চিরকালের জন্য পঙ্গু হয়ে গেছে  .  .  . হ্যাঁ ।  এসব নিঠুর ব্যাপারস্যাপারও সে জানে ।  কাজেই সে চাকরিটা ছাড়তে পারে না - মহিষকুন্ডী গ্রামের পেয়ারা বাগানে গিয়ে একবার দাঁড়ানোও হয় না । গাড়ির মালিকের বাড়িটি শ্যামলীর রিং রোডে ।  লাল রঙের সিরামিক ইটের ছ ’ তলা ফ্ল্যাটবাড়ি ।  এক থেকে চারতলা পর্যন্ত ভাড়া ।  পাঁচতলা আর ছতলা মিলিয়ে বাড়ির মালিক থাকে ।  আর সে থাকে নিচ তলার গ্যারেজের এক কোণে ছোট একটা ঘরে  ।  গাড়ির মালিক এই ঘরটিও মাগনা দিতে চায়নি ।  বলেছিল ,  থাকা - খাওয়া তোমার । তখন সে বলেছিল ,  সকালে যাত্রাবাড়ি থেকে শ্যামলী আইসতে আইসতে লেট হয়া যাবি ছার । থাকো তাইলে ।  গম্ভীরকন্ঠে গাড়ির মালিকের ঠান্ডা উত্তর । বেতনের ৭০০০ টাকা থেকে ভাড়া হিসেবে ৫০০ টাকা কাটবে কি না ভাবছিল সম্ভবত । কোনও কোনও দিন ছুটি পেতে পেতে তার মধ্যরাত পেরিয়ে যায় ।  তখন তার বুকেঅপার আনন্দ তিরতির করে ।  আজকাল তার তেমন ঘুম হয় না ।  ভোরের আগ পর্যন্তজেগে থাকে সে - এই সময়টা তার ।  সে ঘরের আলো নিভিয়ে দেয় ।  কাল্পনিক একতারাটি টেনে নেয় ।  তারপর অনুচ্চ স্বরে গান ধরে - বিধাতা সংসারের রাজাআমায় করে রাখলেন প্রজা;কর না দিলে দেয় গো সাজাকারো দোহাই মানে নাযেন মনের আনন্দে গান গাইছে এক যাত্রী  ।  তারই একান্ত আঁধারে ।  আর ,  ঘরটির গভীর অন্ধকারে ধ্যানমগ্ন হয়ে বসে নির্মলা নামে নীলনয়না এক বৈষবী শোনে সে গান । এবং এভাবেই জীবনের সময় কেটে যেতে থাকে তার  । আর ,  সে টের পায় - সেও এক অকূল পাথারে ভেসে চলেছে ।  যে পাথারের কূল নাই কিনার নাই ।  সে ভেসে চলেছে অজানা এক গন্তব্যের দিকে ।  তবে সে জানে -  যে কোনও পথেরই শেষ আছে ।  সে পথের যাত্রী একদিন তার সর্বশেষ গন্তব্যে ঠিকই পৌঁছে যাবে ।  সেও একদিন যাত্রাপথের শেষে ঠিকই পৌঁছে যাবে ।  সে জানে ,  তখন ,  এই বিশ্বজগতের সৃষ্টিকর্তা নয় ,  ছেঁউড়িয়ার শাঁইজীও নয় ,  যাত্রাপথের শেষে দাঁড়িয়ে থাকবে মহিষকুন্ডী গ্রামের সেই শ্যামলা মেয়েটি  .  .  . 
                    





গল্প :  নিশিবক



                        সুলতানপুর গ্রামের  উত্তরে গাছগাছড়ার ঘন জঙ্গল ।  আত্মহত্যার উদ্দেশ্যে  চৈত্রমাসের এক নিঃস্তব্দ মধ্যরাতে সে জঙ্গলে পৌঁছে যায় উভ্রান্ত ফয়জুর ।  আকাশে পূর্ণিমার মস্ত এক  চাঁদ ছিল ।  গাছপালার ফাঁকফোকর দিয়ে চাঁদের সাদা আলো জঙ্গলের শিশির সেঁতসেঁতে ভেজা মাটিতে চুইয়ে চুইয়ে  পড়ছিল ।  মধ্যরাতের বাতাস কীরকম স্তব্দ হয়ে আছে ।  এই মুহূর্তে জঙ্গলের  আলোআঁধারিতে  ঝিঁঝি পোকারাও নিরব ।  বাতাসে  ভাসছিল  শিশিরভেজা ঘাস আর গুল্ম - লতার ঘন মাদক -  মাদক গন্ধ । ফয়জুর  মনের মধ্যে তীব্র ক্রোধ ,  একদলা ঘৃনা আর  হৃদয়ে গভীর অভিমান নিয়ে কীরকম এক ঘোরের মধ্যে হাঁটছিল  ।  হাঁটার সময় বারবার ঠোক্কর খাচ্ছিল ।  ফয়জুরের পা খালি ।  পায়ের তলার তীক্ষ্ম শক্ত শিকড়মূলে লেগে পায়ের পাতা  কেটে যাচ্ছিল তার ।  রক্তও ঝরছিল হয়তো ।  ফয়জুর কি টের পাচ্ছিল ?  কেননা ,   জঙ্গলের  রহস্যময় আলোছায়ায় তাকে কেমন দিশেহারা মনে হয় ।  তার  পরনে ময়লা লুঙ্গি আর ছেঁড়া গেঞ্জি ।  গেঞ্জির তলায় কোমরের কাছে  কষে বাধা মোটা পাকানো চার গজি পাটের দড়ি ।  ফয়জুর ঘোরের মধ্যে একটা জামগাছের তলায় এসে দাঁড়ায় ।  জামডালে লম্বা লেজের কালো আর হালকা বাদামী ফুটি ফুটি পালকের একটা মেটেপেচাঁ বসে ছিল ।  মানুষের উপস্থিতি টের  পেয়েই পেচাঁটা শূন্যে উড়াল দিল ।  ফয়জুর অবশ্য টের পায় না ।  মুখ তুলে একবার জামগাছের অন্ধকার  ডালপালার দিকে তাকায় ।  গাছ বাইতে ওস্তাদ সে ।  কাঠবেড়ালীর  দক্ষতায় নিঃশব্দে গাছে উঠে পড়ে সে ।   তারপর একটা মোটা ডালে বসে কোমর থেকে দড়ি খুলে নিয়ে দড়ির এক মাথা বাধতে থাকে শক্ত জামডালে ।  তখনই একবার মুখ তুলে সামনের দিকে তাকায় ।  অদূরে চিল্লাখানার আবছা দরদালান দেখা যায় ।  চিল্লাখানার পিছনে  চাঁদদীঘি ।  দীঘির রুপালি রঙের পানিতে ঝিরঝিরে বাতাসের তিরতিরে কাঁপন ।   চাঁদদীঘির পাড় থেকে আচমকা ঠান্ডা  বাতাস ছুটে এসে জড়িয়ে ধরে তাকে । মুখ ফিরিয়ে দড়ির অন্য মাথায় কাঁপা কাঁপা হাতে  গিট্টু দিয়ে ফাঁসটা হাতে নিয়েছে মাত্র  -  দূরে চিল্লাখানার একটা কোঠায়  রূপালি আলোর ঝিলিক দেখে চমকে ওঠে  ।  অবাক হয়ে চিল্লাখানার দিকে  তাকিয়ে থাকে ফয়জুর  ।  গলায় ফাঁস দিতে ভুলে যায় ।  চিল্লাখানায় আলো কিয়ের ?   জিন - ভুইতের কারবার না তো ?  এত রাইতে পীরের দরগায় কে আইব ?  আলোটা আবার জ্বলে উঠে নিভে যেতেই কৌতূহলী হয়ে ওঠে ফয়জুর  ।  একটু পরই   রূপালি আলো ঝিলিক দেখে চমকে উঠল সে ।  কী ভেবে  দড়ি ফেলে তরতর করে  গাছ থেকে নেমে এল সে ।  হয়তো অলৌকিক কোনও মুহূর্তের জন্য অপেক্ষা করছিল সে  .  .  . ফয়জুর  গাছ থেকে নীচে নামামাত্রই জঙ্গলজুড়ে ঝিঁঝি পোকারা সমস্বরে ডাকতে আরম্ভ করে দেয় ।  মুহূর্তের জন্য সে থমকে দাঁড়ায় ।  তারপর জঙ্গলের  ভেজামাটি ,  পচা ঘাসপাতা মাড়িয়ে হাঁটতে থাকে ।  তার পায়ের পাতায় জ্বালা করছিল ।  সে পাত্তা দেয় না ।   ভাবছিল -  চিল্লাখানায় কিয়ের আলো জ্বলে আর নিভে  ?   জিন - ভুই নি ?  তাগো কারবার হইলেই কাম সারছে !  ফয়জুর হাঁটতে থাকে ।  চারিদিকে বট ,  পাকুড় ,  নিম ,  ছাতিম ,  কড়ুই ,   আর শিশু  গাছ ।  আর সেসব গাছপালার ফাঁকফোকড়ে একটি পুরনো স্থাপত্যের ধ্বংসস্তূপ ছড়ানো ।   কতকালের পুরনো কে জানে ?  এককালে এই জঙ্গলে কোন্ সুলতানের নগর গড়ে উঠেছিল কে জানে ।  সে নগর কবে পরিত্যক্ত হয়েছে ।  জঙ্গল তাকে গিলে খেয়েছে ।   গাছপালার ফাঁকে ফাঁকে  অনেকটা জায়গাজুড়ে বাইশগজী প্রাচীর ও খাজাঞ্চিখানার ধ্বংসাবশেষ পড়ে আছে ।  স্থানীয় লোকে বলে :  সোলতানী গড় ।   বিশাল একটি কড়ুই গাছের নীচে  শাহ নিয়ামতুল্লাহর দরগাহও রয়েছে ।  দরগাহ কে  স্থানীয় লোকে বলে শাহপীরের চিল্লাখানা ।  ফয়জুর চিল্লাখানার ভাঙা ফটকের সামনে এসে  থমকে দাঁড়ায়  ।  ভিতরে ঢুকলে মরণ ইহব না তো ?  মরণ থাকলে থাকব ।  আমি তো মরতেই আইছিলাম ।  ভাবতে ভাবতে ফটক পেরিয়ে ভিতরে ঢোকে ফয়জুর ।  তারপর সে যে জায়গায় এসে দাঁড়াল সে জায়গাটায় অনেকখানি ছড়ানো ইটের তৈরি মেঝে ।  মেঝের ওপর  শুকনো পাতার স্তূপ চাঁদের আলোয় পরিস্কার চোখে পড়ে  ।  এককালে বড়োসরো চাতাল ছিল বলে মনে হয় ।  চাতালের এখানে ওখানে ফাটল ।  চাতালের শেষ মাথায় এক গম্বুজ বিশিষ্ট চিল্লাখানার কালচে রঙের ইমারত ।  দালানটি একেবারে ভেঙে পড়েনি ।    চারদিকে তাকাতে তাকাতে ফয়জুর  চিল্লাখানার কাছে চলে এল ।  অবশ্য সেই ঝিকিয়ে ওঠা নিভে যাওয়া আলো দেখতে পেল না ।  তখন আমি কি দেখলাম তাইলে ?   জিন - ভুইতের কারবার না তো ?  শাহপীরে কি ভেলকি দেখাইলেন ?  কথাটা ভাবতেই ফয়জুর আতরের গন্ধ পেল ।  অবাক হয়ে  এদিক - ওদিক তাকায় ।  তারপর কখন যে সে চিল্লাখানার মূল কোঠার  দরওজার কাছে এসে দাঁড়াল । ঠিক তখনই চিল্লাখানার পিছনের বিশাল কড়ুইগাছের ডালে একটা নিশিবক উড়ে এসে বসল ।  ফয়জুর বকটা দেখতে পায় না ।  সে চিল্লাখানার ভিতরে ঢুকবে কিনা একবার ভাবল ।  গাঁয়ের লোক জিন - ভূতের ভয়ে দিনেরবেলায়ও এই সোলতান গড়ে আসে না ।  তার অবশ্য এই মুহূর্তে সেরকম ভয়ডর পাচ্ছিল না ।   চৌকাঠে দাঁড়িয়ে উঁকি দেয় সে ।  কোঠার ভিতরে  আবছা অন্ধকার আর কবুতরের বিষ্ঠার গন্ধ ছড়ানো  ।  এক পাশের ভাঙা দেওয়াল ।  সে দেওয়াল দিয়ে চাঁদের আলো ঢুকে  ভাঙাচোরা মেঝের ওপর  পড়েছে  ।  দেওয়ালের ওপাশে  কড়ুইয়ের ডালপালা চোখে পড়ে ।    খাজাঞ্চিখানার একাংশ  দেখা যায় ।  দেখা যায়  বটের শিকড় বৃহদকায় অজগর সাপের মতন বাইশগজী প্রাচীরের শ্যাওলা - ধরা  ইটের স্তূপে জড়িয়ে আছে  ।   বট গাছের ওপাশেই  চাঁদদীঘি  । পায়ে পায়ে ভাঙা কোঠার ভিতরে ঢোকে ফয়জুর ।  ঠিক তখনই শুনতে পেল কড়ুই গাছের ডালে  বসে একটা  নিশিবক ডাকছে ।   মুহূর্তেই কোঠা আতরের গন্ধ তীব্র হয়ে উঠল ।   মিষ্টি সৌরভে ফয়জুরের শরীর কেমন ছমছম করে ওঠে ।  চাঁদদীঘির পাড় থেকে ঠান্ডা  বাতাস ছুটে এসে ওকে জড়িয়ে ধরে ।  আচমকা ঝিঁঝির ডাক তীব্র হয়ে ওঠে ।   জঙ্গলে  শিশিরভেজা লতাগুল্মর যে মাদক গন্ধ ভাসছিল ,  সেই গন্ধের সঙ্গে  মিশে যায় আতরের গন্ধ; মিশে যায় কবুতরের বিষ্ঠার গন্ধ  ।   তখনই বাঁ দিকে দেয়ালে একটা আলো ঝলছে উঠেই নিভে গেল ।  ফয়জুর চমকে ওঠে ।  চাঁদের আলোয় দেখা যায় ।  দেয়ালে একটি বড় আয়না বসানো ।  বাতাসে কড়ুইয়ের ডালপালা সরে গেলেই আয়নায় চাঁদের আলো এসে পড়ে ।  ফয়জুর কেমন অবাক হয়ে যায় ।  আয়নাটা তার কেমন রহস্যময় মনে হয় ।  আয়না তাকে কেমন টানে ।  ফয়জুর  এগিয়ে যায় ।  সে হঠাৎ টের পেল  তার মনে জমে থাকা তীব্র ক্রোধ ,  ঘৃনা কিংবা অভিমান  আর নেই ।  শরীর ভারি অবশ আর শিথিল লাগে তার ।  সে আত্মহত্যার কথাও ভুলে যায় ।  যে দেয়ালে আয়না বসানো ছিল ,  সে দেয়ালটি বেশ পুরু ।  এক পাশের আস্তর খসে পড়েছে  ।  তবে  দেয়ালটা ফয়জুরের কেমন ফাঁপা মনে হল ।  সে ঝুঁকে দেয়ালে  টোকা দেয় ।   ‘ টক ’  ,   ‘ টক ’  ফাঁপা  শব্দ হয় ।  তিরিশ বছরের শক্তসমর্থ শরীর তার ।  খসে পড়া আস্তর ধরে টান একটা দিতেই মেঝের ওপর কয়েকটা ইট খসে পড়ল ।   এক লাফে সরে আসে ফয়জুর  ।  সে জানে দেয়ালের ফাটলে গোক্ষুরের বাসা থাকতে পারে ।  চাঁদের আলোয় ফাটলটা ঝিকমিকিয়ে ওঠে ।  ফাটলের ভিতরে কীসব ঝলমল করছে ।  ফাটলের কাছে যায় সে ।  ঝুঁকে ভালো করে দেখে ।  দেখে সে অবাক হয়ে যায় ।   ভিতরে একটা  বাসন আছে মনে হল ।  একটা নয় ,  বাসন তিনটা ।  বাসন তামার তৈরি বলে মনে হয় ।  বাসন ভরতি চকচকে সোনার মোহর ।  ফয়জুরের নিঃশ্বাস আটকে আসে ।  শরীরের রক্ত জমে ওঠে ।  সে আরও ঝুঁকে ভালো করে দেখে ।  মোহরে পাশে একটা  স্বর্নের প্রদীপ ,  দুটি রূপার ধূপদানী ,  একটা পিতলের পানদান আর ছোট একটা মনিরত্ন খচিত স্বর্ণের তরবারি ।  হায় আল্লা ।  শাহ পীরে কামডা করছে কী !   ফয়জুরের সারা শরীর ঘামে ভিজে উঠেছে ।  ভয়ানক তৃষ্ণা পায় তার ।  মাথা অবশ ঠেকছে ।  যেন কেউ মাথায় এক খন্ড ঠান্ডা বরফ ঢুকিয়ে দিয়েছে   .  .  .  শাহপীরে কি আমারে ধনদৌলত দেখাইয়া রহমত করলেন ?  .  .  .  তিনি জানেন অভাবের জন্য আমার সুখের সংসার ভাইঙা গেছে  ।  সে ডুকরে কেঁদে ওঠে ।  তার চোখ ভিজে ওঠে ।   সে হাঁটু গেড়ে মেঝেতে সেজদায় অবনত হয় ।  কিছুক্ষণ পর ধাতস্থ হয়ে ফয়জুর   অনেকক্ষণ ধনরত্নের দিকে তাকিয়ে থাকে ।  বিড়বিড় করে বলে :   আল্লা বড় মেহেরবান ।  আমারে তার শান দেখালেন ।  কী যেন ভাবতে ভাবতে সাবধানে ইটগুলি তুলে আবার দেয়ালের ফাটলে বসিয়ে দিতে থাকে সে ।  মনে মনে বলে :  থাউক ।  পীরমুর্শিদের ধন  আমি  নিমু না ।  লইলে নিব্বংশ হমু ।  তারপর কখন ভোর হয়ে এল । গাছের ডালে কাক - পাখিরা ডাকল ।  দূর দিগন্তে আলো ফুটে উঠল ।   ফুরফুরে বাতাস বইল ।   ফয়জুরের সারা শরীর ঘামে  ভিজে জবজবে হয়ে ছিল ।  কন্ঠনালী শুকিয়ে উঠেছে ।  ভয়ানক তৃষ্ণা টের পায় সে ।  একবার গোছল করলে ভালো হইত ।  ভাবতে ভাবতে চিল্লাখানা থেকে বেরিয়ে আসে ফয়জুর ।  অন্ধকার ফিকে হয়ে আসছে ।  সাবধানে ভাঙাচোরা দরদালান পেরিয়ে চাঁদদীঘির ঘাটের দিকে হাঁটতে থাকে সে ।  তার শরীর এখন হালকা লাগছে ।   সে জানে তার বালা - মুসিবত কেটে গেছে ।  পথের ফকির হলেও সে আবার বাঁচতে পারবে ।  ফয়জুর আগে  সুলতানপুর হাটে দোকানদারি করত ।   ‘ আগে ’  বলা হল এই কারণে যে সেই দোকান তার হাতছাড়া হয়ে গেছে ।   কেননা বাদল বকশী নামে এক নব্য - মহাজনের  খপ্পরে পড়ে সে ফতুর হয়ে গেছে ।  এই রক্তচোষা মহাজন  গ্রামের অভাবী লোকজনদের গোপনে চরা সুদে টাকা ধার দেয় ।  বাদল বকশীর ফাঁদে পড়ে সুলতানপুর গ্রামের অনেকেই  সর্বশ্রান্ত হয়ে গেছে ।  ফয়জুর মাসে শতকরা একশ বিশ টাকা হারে বাদল বকশীর কাছে বিশ হাজার টাকা ঋন নিয়েছিল  ।  ছয় মাসে সুদ হয় আড়াই লাখ টাকা ।  দেনা শুধতে বেচতে হল দোকান  ।  পাঁচ বছরের সুখের সংসার তছনছ হল তার ।  তাছাড়া উঠতে বসতে বউয়ের গালমন্দ আর গঞ্জনা তো তো ছিলই  ।  আরজিনা বারবার বলত ফয়জুরকে বিয়ে করে  সুখি হয়নি ।  এই ঘোর বিপদে বউ আরজিনা দৌলতগঞ্জের  মিঞাবাড়ির ছোট মিঞা মনছের আলীর সঙ্গে কখন ফষ্টিনষ্টিতে জড়ালো ।  কাপাশহাটিয়া গ্রামের মতিয়ার রহমান ফয়জুরের জানের দোস্ত ।   সেই ফয়জুরকে ভয়াবহ দুঃসংবাদ দিল ।  বন্ধুর কথা প্রথমে  বিশ্বাস করেনি ফয়জুর ।  পরে প্রমাণ  হাতেনাতেই পেল ।  অবশ্য লাভ হয়নি ।  ইটভাঁটার মালিক মনছের আলীর হাত অনেক লম্বা ।  গুন্ডাপান্ডা পোষে ।   আরজিনা  দুটি সন্তান ফেলে মনছের আলীর বাড়িতে উঠল ।  তারপরই ফয়জুরের কাছে জীবন শূন্য অর্থহীন ঠেকতে লাগল ।   আত্মহত্যার সিদ্ধান্ত সে ।   দুটি অবোধ শিশু ওকে বিচলিত করেনি । ফয়জুর  যখন চাঁদদীঘির পাড়ে এসে দাঁড়াল ততক্ষণে ভোরের আকাশ তখন রাঙিয়ে উঠেছে ।  ইটের তৈরি ঘাটটি বেশ প্রশস্ত ।  এতকালে ক্ষয়ে গেছে ।  সিঁড়ি ভাঙা ।  ঘাটের পৈঠায় জমেছে সবুজ শ্যাওলা ,   গজিয়ে উঠেছে দূর্বা ঘাস ।  ঘাটের এক পাশে কিনার ঘেঁষে জলকলমি শাক ।  অন্যপাশে আটি কলার ঝোপ ।  তারপর টলটলে কালো পানি । ঘাটে দাঁড়িয়ে ঝিরঝির বাতাসে তার ঘামমাখা শরীরটি জুড়িয়ে যায় ।  শাহপীর দরবেশে ফজর ওয়াক্ত এই চাঁদদীঘির ঘাটে   অজু করতেন ।  পীরের বাদশা ছিলেন ।  কত সোনাদানার মালিক ছিলেন ।  আইজ শানশওকত দেখাইলেন ।    .  .  .  ভাবতে ভাবতে গেঞ্জি আর লুঙ্গি খুলে ফেলে ফয়জুর ।  উদাম গায়ে আরাম পায় ।   উদাম  গায়ে  কিছুক্ষণ সিঁড়ির ধাপে বসে থাকে ।  তারপর সিঁড়ি বেয়ে নামতে  নামতে  পানির কিনারে পৌঁছে যায় ।  শ্যাওলা মেশানো পানির তীব্র গন্ধ পায় সে ।  জলে নেমে ভাবতে থাকে  .  .  .  আরজিনা খানকিরে আমি আইজই তালাক দিমু ।  শাহপীরের দোয়ার আমার জানের দোস্ত কাপাশহাটিয়া গ্রামের মতিয়ার রহমানের  বোন নহরজান  বিধবা হইয়া ভাইয়ের সংসারে আবার ফিরা আইছে  .  .  .  ওরে আমি ঘরে তুলুম  .  .  .  হ ,  নহরজান রে আমি বিয়া করুম ।  যৌতুকের টাকায় আবার দোকান দিমু  .  .  . ফয়জুর তারপর  নির্জন ব্রাহ্মমুহূর্তে চাঁদদীঘির কালো জলে অবগাহন করে । কড়ুই গাছের ডালে  বসে থাকা নিশিবকটি রাঙিয়ে ওঠা ভোরের আলো ভরতি আকাশে উড়াল দেয়  .  .  . 






একটি অনবদ্য বই ও ছাপাখানার ভূত

 মুগল - পূর্ব ঢাকা শহরের মানচিত্র ।  মো :  খালেকুজ্জামান -  এর  ‘ বিজন জনপদ থেকে রাজধানী ঢাকা ’  বইটি ঢাকা শহরের ইতিহাসের ওপর একটি  তথ্য সমৃদ্ধ ও অনবদ্য বই ।  বইটির প্রচ্ছদ ,  কাগজ ,  বাঁধাই ,  অক্ষর এবং মোটামুটি সুলিখিত হলেও বইটিতে প্রচুর বানান ভুল চোখে পড়ে ।   সবচে বিস্ময়কর যেটি - বইটিতে  সূচীপত্র নেই !  সূচীপত্র ছাড়া একটি বই হাতে নিয়ে পাঠক বিভ্রান্ত হন ! এই সময়ের   একটি বইয়ের সূচীপত্র নেই - ভাবা যায় ?  খান সাহেব আবিদ আলী খান   " গৌড় ও পান্ডুয়ার স্মৃতি "  শিরোনামে বিখ্যাত বইটি লিখেছেন ১৯১২ সালে । যে বইটিতে বিস্তারিত সূচিপত্র রয়েছে ।   
কিন্তু ,  সূচিপত্র ছাড়া বই ছাপানোর দায় কি লেখকের ?  ধরে নিলাম এটি লেখকেরই অনিচ্ছাকৃত ভুল ।  তাই বলে প্রকাশনা প্রতিষ্ঠান  এবং ছাপাখানা কর্তৃপক্ষের কি এ ক্ষেত্রে কোনওই ভূমিকা নেই ? 
বইটির শেষে লেখক  মো :  খালেকুজ্জামান সুপরিকল্পিত ভাবে পাদটীকা  ( ফুটনোট )  বিন্যস্ত করেছেন এবং নির্বাচিত গ্রন্থপঞ্জীর সংযোজন করেছেন ।  এতে করে পান্ডুলিপি তৈরির সময় লেখকের পরিশ্রম ও সতর্কতার যথেষ্ট  প্রমাণ মেলে ।  তো ,  এই পরিশ্রমী লেখাটি যথন পাঠানো হল ছাপাখানায় -  কালো অক্ষরের  ওপর ভর করল বিখ্যাত ছাপাখানার ভূত !  ছাপাখানার লোকজন  ঘুমের ঘোরেই যেন বইটি ছাপিয়ে  ফেললেন ! 
মো :  খালেকুজ্জামান -  এর বিজন জনপদ থেকে রাজধানী ঢাকা বইটির শব্দের ওপর ছাপাখানার ভূতের আছার এতই বেশি যে অত্যন্ত ক্ষুব্দ হতেই হয় ।  প্রতি পাতায় অন্তত ৪ থেকে ৫টি করে  ( খুব সহজ )  বানান ভুল । লিখতে গেলে বানান ভুল আমাদেরও হয় ,  তবে সেটা সংশোধনের চেষ্টাও থাকে । 
অত্যন্ত আকর্ষণীয় বিষয়ের ওপর একটি বইয়ের পাতায় - পাতায় প্রচুর শব্দ - বিভ্রাট যে কোনও পাঠকেরই  অত্যন্ত মনক্ষুন্ন হওয়ার কথা ।  বিশেষ করে আমি এ প্রজন্মের তরুণ পাঠকের কথা ভেবে অত্যন্ত উদ্বিগ্ন হয়ে উঠি । এ দেশের ইতিহাস - সংস্কৃতির সম্বন্ধে জানার আগ্রহ তরুণ প্রজন্মের মাঝে  দিনদিন বাড়ছে ।  যে কারণে তারা  বাংলাদেশের বিস্ময়কর উত্থানের ঐতিহাসিক কেন্দ্র ঢাকা শহরের ইতিবৃত্ত সম্বন্ধে   আগ্রহী হবেই ।  মো :  খালেকুজ্জামান   ঢাকা শহরের পূর্বারপর ইতিহাস সম্বন্ধে আমাদের  জানিয়েছেন ঠিকই ,  কিন্তু বইটি পড়ার সময় পাতায় - পাতায় হোঁচট খেতে হয় বলেই তরুন প্রজন্মের পক্ষে বইটি  পড়ার আগ্রহ হারিয়ে ফেলাই  স্বাভাবিক । বইটি পড়ে বোঝাই যায় যে মো :  খালেকুজ্জামান  তরুণ প্রজন্মের কথা মনে রেখে  বইটি সহজ করেই লেখার চেষ্টা করেছেন ।   
তাহলে সমস্যা তৈরি হল কোথায় ?  
লেখক সম্ভবত  হাতে লিখে পান্ডুলিপি তৈরি করেছেন; তারপর যিনি পান্ডুলিপিটি কম্পিউটারে টাইপ করেছেন তিনি সম্ভবত অসতর্ক ছিলেন । তারপর   সেই ভুলে - ভরা কপিই  লেখক যখন প্রকাশনা সংস্থায় জমা দিলেন এবং প্রকাশনা কর্তৃপক্ষ সেটি সেভাবেই  ছাপাখানার পাঠিয়ে দিলেন তখন ভূতের আছর পড়ল ! 
এ জন্যেই বাংলাদেশের প্রতিটি   প্রকাশনা সংস্থায় এক বা একাধিক সাহিত্য ও ভাষাবোধসম্পন্ন  " সম্পাদক "  নিয়োগ জরুরি মনে হয় ।  যিনি বানান এবং ভাষাগত ক্রটি সংশোধন করে পান্ডুলিপি চূড়ান্ত করবেন ।    ‘ বিজন জনপদ থেকে রাজধানী ঢাকা ’  বইটি মোটামুটি সুলিখিত হলেও বেশ কিছু বাক্য দূর্বল এবং অসমাপ্ত যা ইতিহাসবিষয়ক  একটি অত্যন্ত গুরুত্বপূর্ণ বইতে অপ্রত্যাশিত ।  একজন যোগ্য সম্পাদক পান্ডুলিপিটি সংশোধন  করলে এমন বিভ্রাট ঘটত না বলে মনে হয় ।  তবে একথা সত্যি যে প্রকাশনা প্রতিষ্ঠানে  একজন সম্পাদক নিয়োগ করা হলে বইয়ের মূল্য   বেড়ে যাবে ।   তবে  একটি ভূতগ্রস্থ বই না পড়ার জন্য ,  একটি সুন্দর বইয়ের জন্য  বইপ্রেমিক পাঠক হয়তো  বিরক্ত হবেন না ।  
    ‘ বিজন জনপদ থেকে রাজধানী ঢাকা ’  বইটির প্রচ্ছদ ।  
  দিব্যপ্রকাশ থেকে ২০০২ সালে  ‘ বিজন জনপদ থেকে রাজধানী ঢাকা ’  বইটি বেরোয় ।  আশা করছি কর্তৃপক্ষ  এরকম একটি অনবদ্য গ্রন্থ সংশোধন পরবর্তী সংস্করণ প্রকাশ করবেন । আর ,  চমৎকার সব বই তো এ দেশের প্রকাশনী প্রতিষ্ঠান থেকেই বেরুচ্ছে ,  আর দিব্যপ্রকাশও তো অখ্যাত কোনও প্রতিষ্ঠান নয় ।  তাহলে ঢাকার ইতিহাসের মতন গুরুত্বপূর্ন একটি ইতিহাসের বইয়ের ক্ষেত্রে এই নির্মম উদাসীনতা কেন ? 
  ( আলোচ্য বইটির দাম লেখা আছে ১৫০ টাকা; এই দামের ওপর  কমিশন পাওয়া যাবে ।  তাতে বইটির দাম আরও কমে যায় ।  সম্পাদক কর্তৃক সংশোধিত বইটির দাম ২০০ টাকা  ( বা তারচে কিছু বেশি হলেও )  ইতিহাস বিষয়ে আগ্রহী পাঠক  ঠিকই বইটি সম্বন্ধে  আকর্ষন বোধ করবেন ।   ) 
  প্রথম ছবিটি ইন্টারনেট থেকে গৃহিত


                    




গল্প :  জামাই



                        জিল্লুর কথাটা শুনতে পেল সকালের দিকে হাটে পৌঁছে  ।  ইন্ডিয়ার প্রেসিডেন্ট নাকি হইছে  নড়াইল সদর উপজেলার ভদ্রবিলা গেরামের ঘোষবাড়ির জামাই  । খবরটা শোনামাত্রই  জিল্লুর  গোটা শরীরে একটা তীব্র ঝাঁকুনি টের পায়; টের পায় তার সমস্ত শরীর  কেমন ঝমঝম করে বেজে চলেছে ।   বাপ রে !  কয় কী !  ভদ্রবিলা গেরামের জামাই ইন্ডিয়ার প্রেসিডেন্ট হইছে ।  ভদ্রবিলা গেরামের  কোন্ বাড়ির জামাই ?  যাউক গা ।  ইন্ডিয়ার প্রেসিডেন্ট হওন কি মুখের কথা !  সাঁতার দিয়া মড়া চিত্রা নদী পাড় হওন ?  এসব ভাবতেই জিল্লুর শরীর কি রকম চমমন করে ওঠে ।  
আজ সকাল থেকে জিল্লুর শরীরে চাপা জ্বর ছিল ,  সেই সঙ্গে  খিদেও ছিল পেটে ।  তবে হাটে পৌঁছে ওই চাঞ্চল্যকর সংবাদটি শোনার পর শরীরের জ্বর - খিদে কই যে পালাল ।   
শফিকুলের চায়ের দোকানের সামনে বেঞ্চিতে বসেছিল জিল্লুর ।  খবরটা সে জানল গোপালপুর প্রাইমারী স্কুলের তরুণ শিক্ষক রফিক মাস্টারের মুখে  ।  সাত গেরামের মানুষ জানে রফিক মাস্টার মিছা কথা বলার মানুষ না ।   
শ্রাবণ মাস ।  গতকাল প্রায় সারাদিনই  ঝুপঝুপ করে বৃষ্টি ঝরছিল ।  দিনটা আজ ঝরঝরে ।   সকাল থেকে নড়াইলের আকাশে মেঘটেঘ নেই ।  চারিদিকে ফটফটে আলো ছড়িয়ে আছে ।  জিল্লুর চারিদিকে তাকায় ।  হাট বেশ জমে উঠেছে ।   শাকসবজি ,  ফলমূল উঠেছে ভালোই ।  সরু রাস্তার দু ’ পাশে চাটইয়ের ওপর ডাঁই করে রাখা মানকচু ,  করলা ,  লাউ ,  পেঁপে ,  চিচিংগা ,  ঢেঁড়শ ,  বাঙ্গি ।  জিল্লুর দীর্ঘশ্বাস ফেলল ।  এই সময় ভ্যানটা থাকলে বাঁশগ্রাম বাজার থেকে শাকসবজি ফলমূল ভ্যানে চাপিয়ে আগদিয়া আড়তে পৌঁছে দিয়ে কিছু আয়রুজি করতে পারত সে ।  সে উপায় নেই ।  
শফিকুলের চায়ের দোকানে রফিক মাস্টার ছাড়াও ছিল পুব পাড়ার পরাণ পোদ্দার ,  শিবতলার বৃদ্ধ ছিরু পাল ,  দরগাবাড়ির বাসেত মিদ্দা ।  বাসেত মিদ্দার বয়স ঠাওর করা মুশকিল ।  তবে শরীর খানিটা থলথলে ।  শ্যামলা গোলপানা তেলতেলে মুখটি  দেখলেই বোঝা যায় লোকটা বেজায় ভোজন রসিক ।  
তো ,  প্রত্যেকেই আয়েস করে চা খাচ্ছে ,  বিড়ি টানছে ।  তবে রফিক মাস্টার চায়ের নেশা থাকলেও বিড়ির নেশা - টেশা একদম নেই ।  মাস্টর বড় ভালো মানুষ ।  সব সময় সাদা রঙের ধবধবে পাঞ্জাবি - পায়জামা পরেন  ।  গায়ের রং বেশ ফরসা ।  মাথায় সযতেœ টেরিকাটা চুল ।  চোখে কালো ফ্রেমের চারকোনা চশমা ।  বেশ আর্দশবাদী চেহারা ।    
সে যাই হোক ।  জিল্লুরেরও এখন এক কাপ চা খেতে ইচ্ছে করছে ।  কিন্তু ,  সমস্যা হল  ট্যাঁকে পয়সা নেই তার ।  দশ হাজার টাকা  ঋন শোধ করার জন্য শেষ পর্যন্ত ভ্যানটা বেচতে হল ।  টাকার জন্য শামছু চেপে ধরেছিল ।  সর্ম্পকে শামছু জিল্লুরের বড় শ্যালক ।  তবে সে মারধোরের হুমকি দিচ্ছিল ।  বাচ্চাকাচ্চার সামনে অপমানের হাত থেকে বাঁচার জন্যই ভ্যানটা বেচতেই হল ।  তারপর থেকে সে বেকার  ।  মাস দুয়েক হল  ।  সংসার অভাবের নদীতে ভাসছে ।  আজকাল একরকম অনাহারেই থাকতে হচ্ছে ।  আজও সকলে একরকম না খেয়েই বেরিয়েছে ।  তবে বাঁশগ্রাম বাজারে পৌঁছামাত্র ওই শরীরের রক্ত গরম করা তাজা খবরটা শোনামাত্রই জিল্লুর শরীরে তীব্র আনন্দের তরঙ্গ টের পায় ।  গেরামের এক জামাই ইন্ডিয়ার প্রেসিডেন্ট হইছে ।  এ কি সহজ কথা !  দেশে নড়াইলের কত ইজ্জত ।  ইজ্জত এখন  আরও বাড়ব ।  তার নিজের ইজ্জতও কম কী !  তারও বাপদাদার ভিটা এই নড়াইলে । 
গায়ে জ্বরের জন্যই বুঝি জিল্লুরের শীত করছিল ।  চিত্রা নদীর দিক থেকে ঠান্ডা বাতাস আসছিল ।  জিল্লুর গায়ের ময়লা চাদর জড়িয়ে নিল ।  বছর তিরিশের ভাঙাচোরা চেহারা ।  মুখে খোঁচা খোঁচা দাড়ি ।  গাতে গতরে খেটে কোনওমতে টিকে ছিল এতদিন ।  তবে ওই ভ্যানটা হাতছাড়া হওয়ার পর থেকেই অভাবে সাগরে হাবুডুবু খাচ্ছে ।  ময়নার গঞ্জনা তো আছেই  ।  তো এসব উদ্বেগ উৎকন্ঠা সত্ত্বেও এই মুহূর্তে  মৌজ করে এক চা খেতে ইচ্ছে হল জিল্লুরের ।  লুঙ্গির ট্যাঁকে বিড়ির প্যাকেটে দু - তিনটে বিড়িও আছে  ।  কিন্তু ,  শফিকুল কি অখন চা বাকিত দিব ?  মনে হয় না ।  শফিকুলে ষাইট টাকা পায় ।  এসব গ্রামাঞ্চলে পঞ্চাশ - ষাট টাকা অনেক টাকা ।  জিল্লুর দীর্ঘশ্বাস ফেলে ।  যে করেই হোক ।  আজ দু '  কেজি চাল নিয়ে ফিরতেই হবে ।  ময়না খিদা সহ্য করতে পারে ।  কিন্তু ,  লুকমান আর জরিনার মুখের দিকে চাওয়া যায় না ।  
জিল্লুর হাটের ভিড়ে উত্তরপাড়ার নুরু মোল্লাকে দেখতে পেল  ।  লাঠিতে ভর দিয়ে এদিকেই আসছে বুড়ো ।  বুড়োর সরপড়া ঘন দুধের চায়ের নেশা ।  দুবেলা শফিকুলে চায়ের দোকানে এসে বসে ।  বুড়োর পরনে সবুজ চেক লুঙ্গি আর খয়েরি রঙের পাঞ্জাবি ।  মাথায় তালপাখার টুপি ।  বুড়ো গরুর ব্যাপারী ।  সহায় - সম্পদ ভালোই ।  তবে নড়াইলের ইজ্জতের  খবরটা এখনও মনে হয়  নুরু মোল্লার কানে যায়নি  ।  বুড়োর হাঁটাচলায় কেমন মনমরা ভাব ।   মাস তিনেক হল নুরু মোল্লার বউ মারা গেছে ।  মুখখানা সারাদিন ব্যাজার হয়েই থাকে ।  
নুরু মোল্লা এসে ধীরেসুস্থে লাঠিতে ভর দিয়ে বেঞ্চির ওপর বসল ।  রফিক মাস্টার সালাম দিয়ে সামান্য সরে বসে ।  জিল্লুর আতরের হালকা গন্ধ পায় ।  বুড়ো শফিকুলের দিকে তাকিয়ে খনখনে কন্ঠে বলল ,  এই ,  শফিক ।  আমারে  ভালা কইরা চা বানায়া দে । বলে কাশতে থাকে বুড়ো ।  
রফিক মাস্টার চায়ে চুমুক দেয় ।  একটু পর  নুরু মোল্লার দিকে তাকিয়ে বলল ,  চাচা ,  আইজ বিকালে বল খেলা আছে  ।   
বল খেলা ?  কও কি ?  কোন মাঠে খেলা ?  নুরু মোল্লা সামান্য ঝুঁকে রফিক মাস্টারের মুখটা দেখল ।   কাশি সামলে নিয়েছে । 
রফিক মাস্টার বলল ,  খেলা হইব চাচা  আমাগো স্কুলের মাঠে  ।  আপনে বেলা চাইরটার মধ্যে আইসা পইড়েন । 
বুড়ো মাথা নেড়ে বলে ,  আসুম ।  আসুম ।  তয় কারা খেলব ?  ঢাকা থেইকা প্লিয়ার আইব নাকি ? 
পরাণ পোদ্দার মধ্যবয়েসি লোক ।  চায়ে বিসকিট ডুবিয়ে খাচ্ছিল ।  এখন সেই বলল ,  না গো কাকা ।  খেলা হইব গেরামের যা গো বিয়া হয় নাই আর যাগো বিয়া হইছে তাগো মইধ্যে ।   
নুরু মোল্লা বলল ,  কথাডা ঠিক বুঝতে পারলাম না পরাণ । বুড়ো  কে কেমন বিভ্রান্ত দেখাল ।   
রফিক মাস্টার বলল ,  আমাগো ভদ্রবিলা গ্রামের এক জামাই ইন্ডিয়ার প্রেসিডেন্ট হইছে । 
কও কী !  ইন্ডিয়ার প্রেসিডেন্ট হইছে ।  নুরু মোল্লার সাদা পাকা দাড়ি ভরতি মুখে  সোনালি আলোর ছটা ঝিলিক মারে  ।  যেন এই মুহূর্তে স্ত্রীবিয়োগের গভীর বিরহ ব্যথা বিস্মৃত হয়েছেন ।  
হ ।  ছিরু পাল মাথা নাড়ে ।  
ভদ্রবিলা গ্রামের কোন্ বাড়ি ? 
দরগাবাড়ির বাসেত মিদ্দা বলল ,   আরে হিন্দুবাড়ি ।  ঘোষবাড়ি । 
নুরু মোল্লা উচ্ছ্বসিত হয়ে উঠে বলল ,  কও কি ঘোষবাড়ির মেয়েজামাই ইন্ডিয়ার প্রেসিডেন্ট হইছে । 
রফিক মাষ্টার বলল ,  হ ।  খেলা সেই উপলক্ষ্যেই ।  কাইল বহুত রাইত পর্যন্ত  সাদেক চেয়ারম্যানের কাছারি ঘরে মিটিং করছি ।   ঠিক হইল আইজ বাদ জুহর গেরামের মসজিদে মসজিদে শুকরিয়া মোনাজাত হইব ।   মন্দিরে মন্দিরে বিশেষ প্রার্থনা হইব ।   মিটিংয়ে গোপালপুরের হাজী রহিমে আছিল ।  হাজীছাবই বল খেলার তাল তুলছেন ।  সাদেক চেয়ারম্যানের বেয়াই গফুর মিঞা কইল যে গেরামের যা গো বিয়া হয় নাই আর যাগো বিয়া হইছে তাগো মইধ্যে খেলা হইলে নাকি ভালো হয় ।   সাদেক চেয়ারম্যানে সমর্থন দিয়া খেলার স্থান ঠিক কইরা দিলেন ।  মিটিংয়ে আউরিয়ার সোহরাব হোসেনও ছিল ।   
কোন সোহরাব হোসেন ?  ঘরজামাই সোহরাব হোসেন ? 
হ ।  হ ।  তার কথাই বলতেছি ।   হেই  সোহরাবে কইল ,   আইজ জোহরের অক্তে মিলাদ শরীফ পড়াইয়া  এক মন মিষ্টি কিনা বিলাইব ।  
শেষ কথাটা কট করে জিল্লুরের কানে ঠেকল ।  নুরু মোল্লা সুড়ৎ শব্দ করে   সরপরা দুধের চায়ে   চুমুক দিলেই জিহবায় চায়ের তৃষ্ণা লকলকিয়ে  ওঠে জিল্লুরের ।  তবে শফিকুল তাকে চা সাধল না ।  এখন যদি  আউরিয়ার সোহরাব হোসেনের মিষ্টি পাওয়া যাইত ।  কিন্তু কোন্ মরজিদে মিলাদ শরীফ পড়াইব সোহরাব ?  
জিল্লুরের মনের কথাটা বাসেত মিদ্দা জিজ্ঞেস করেই ফেলল -  সোহরাবে  মিষ্টি বিলাইব কোন্ জায়গায় ? 
শিবতলার বৃদ্ধ ছিরু পাল বলল ,    আরে মিষ্টি তো বিলাইব তার শ্বশুরের গেরামে । 
কও কী - আমাগো দরগাবাড়িত ? 
শিবতলার বৃদ্ধ ছিরু পালের অনিদ্রা রোগ আছে ।  আজকাল মেজাজ খিটখিটে হয়ে থাকে ।  খ্যানখ্যানে কন্ঠে বলে ,   আরে আমি কি কইলাম ? 
নাহ ,  আইজ আল্লায় কপালে  চাইল - ডাইল চা রাখে নাই ।  অখন যদি সোহরাব - এর মিষ্টি পাওয়া যায় ।  জিল্লুর উঠে দাঁড়ায় ।  আড়মোড়া ভাঙে ।  তারপর হাঁটতে থাকে ।  সামান্য ভ্যানচালক বলেই তার উঠে চলে যাওয়া কেউ লক্ষ্য করে না ।  
হাটের ভিড় এড়িয়ে হাঁটার গতি কমিয়ে জিল্লুর একটা বিড়ি ধরায় ।  তারপর হাঁটতে - হাঁটতে  হাট পেরিয়ে যায় ।  বাজারের পরে ইট বিছানো রাস্তা ।  রাস্তার দু ’ পাশে খেজুর ,  ধৈঞ্চা ,  জিগা আর গাব গাছ ।  তারপর জমি ঢালু হয়ে খালে মিশেছে ।  খালের কালো পানি ।   ধার ঘেঁষে কচুরিপানা ।   খালের ওপাশে কাদের শেখের অড়হর ক্ষেত ।   ক্ষেতের পাশে আইলের ওপর দাঁড়িয়ে আছে  সাদেক চেয়ারম্যানের ভাইগ্না নজু ।  মোবাইলে কথা বলছে ।  নজু বড় শ্যালক শামসুর জানের দোস্ত ।  টাকার জন্য শালার পুতে গ্রাম্য শালিসের সময় জিল্লুরের শার্টের কলার চেপে ধরছিল  ।  সাদেক চেয়ারম্যানের ভাইগ্না বইল্লা কুত্তাটার বড় দেমাক ।  বাঁইচা থাক তোরা খানকির পুত ।  দিন আমারও আল্লায় দিব ।  
জিল্লুর থুঃ করে থুতু ফেলে ।  দ্রুত পা চালিয়ে হাঁটে ।   দু ’ পাশে উদলা মাঠ ।  বাতাস ঠান্ডা ।  তবে শীত শীত করছে না ।  জ্বরডা সাইরা গেল নাকি ।  মিষ্টি বিলানো শেষ হয়ে গেল কিনা - এই উদ্বেগ মনের মধ্যে ঘুরপাক খায় তার ।   তার পাশ দিয়ে বাঁশগ্রামের হালিম ভ্যান চালিয়ে চলে যায় ।  ভ্যান ভরতি ওলকচু আর আদা ।  আগদিয়া আড়তে পৌঁছে দেবে ।  আহারে ভ্যানডা  আমার যদি থাকত  .  .  . তয় আইজ ।  হাঁটতে হাঁটতে পা কিছু ভারী ঠেকল জিল্লুরের  ।  তবে নড়াইলের জামাইয়ের ভারত জয়ের  সংবাদ স্মরণ হয় ।  জিল্লুর ভদ্রবিলা গ্রামের ঘোষবাড়ির মানুষজনরে চিনে ।  তার শরীরে আবারও তীব্র শিহরণ বয়ে যায় ।  সেই চনমনে ভাবটা ফিরে আসে ।  আল্লায় আইজ হউক কাইল হউক ভ্যান একটা দিবই দিব ।  
হাতের বাঁয়ে তাল আর সুপারি গাছে ঘেরা পাকুরদিয়ার মাঠ ।  তার পিছনে শালগাছের জঙ্গল ।  ইটভাটা ।  আকাশে ধোঁওয়া উড়ছে ।  দূরে   চিত্রা নদী ।  পাকুরদিয়ার  মাঠে কাদা আর পানি ।  তারই মধ্যে নানা বয়েসি দশ / বারো জন ফুটবল খেলছে ।  চিরকুমার রহমত মুন্সি কে চিনতে পারল জিল্লুর ।  ষাট বছরের  টাক মাথা বৃদ্ধ বল নিয়ে দৌড়াচ্ছে ।  মুখে পাকা দাড়ি ।  রহমত মুন্সির  পরনে  সবুজ হাফ প্যান্ট আর হলুদ গেঞ্জি  ।  রহমত মুন্সি জমিজমা ভালো বুঝে ।  আমিনি করে খায় ।  জিল্লুর দেখল পালপাড়ার বিনয়  সাহা ছোঁ মেরে  বৃদ্ধের পা থেকে বল কেড়ে নিল  ।  বিনয় সাহার বয়স তিরিশের মতন  ।  চেহারা নায়করাজ রাজ্জাকের তরুণ বয়েসের মতন ।  সে অবশ্য বিবাহিত; দুটি বাচ্চা - কাচ্চার বাপ ।  তবে শোনা যায় রাধাপুরে  তার দ্বিতীয় পক্ষ আছে ।   বিনয়ের পরনে লাল হাফপ্যান্ট আর সবুজ গেঞ্জি ।  রহমত মুন্সি পিছন থেকে  বিনয়কে চার্জ করতে গিয়ে কাদাপানিতে আছাড় খেয়ে পড়ল ।  
সামনে একটা কালভার্ট ।  খুশি মনে কালভার্ট পেরোয় জিল্লুর ।  তার পাশ দিয়ে দরগাবাড়ির বাসেত মিদ্দা থলথলে শরীর নিয়ে উর্ধ্বশ্বাসে দৌড়ে যায় ।  মিষ্টির লোভে ।  লোকটার জোতজমির ভালোই ।   তবে আজ জামাইয়ের মিষ্টি না খেলে তার জীবনই বৃথা ।  কালভার্ট নীচে লিকলিকে জলের স্রোত ।  ওদিকে চোখ পড়তেই জিল্লুরের পেচ্ছাব পায় ।  দ্রুত ঢাল বেয়ে নেমে উবু হয়ে বসে পেচ্ছাব করে ।  সামনেই চৈত্যার মার খাল ।  খালের ওপারে আমানালির কচুশাকের ক্ষেত ।  ক্ষেতে হানিফা বুড়ি ঝুঁকে কী যেন টোকাচ্ছে ।  বুড়ির বেশ বয়েস ।  ব্লাউজহীন  অগোছালো আঁচলের ফাঁকে হানিফার  চুপসে যাওয়া  মাই দুখানি চোখে পড়তেই জিল্লুরের তলপেট শিরশির করে ওঠে ।   অভাবের সংসারে আজকাল ময়নাকে তেমন করে আদর - সোহাগ করা হয় না ।  ময়নাও ভাতকাপড়ের চিন্তায় সাড়া দেয়না ।  জিল্লুর শরীরও মরে গেছে ।  
মরা শরীর আজ জেগে উঠল  .  .  . 
 দরগাবাড়ি পৌঁছতে পৌঁছতে  বেলা হল ।  এক কালে পুরনো গড় ছিল বলে দরগাবাড়ির মাটি বেশ উঁচু  ।  কালিবাড়ির উলটো দিকে শালজঙ্গল আর ছাড়া ছাড়া ঘরবাড়ি ।  দোকানপাট ।  গাছপালা ।  কালিবাড়ি পেরিয়ে গেলে বল্লাল সেনের  দিঘী ।  বিশাল দিঘীটির পাড় ঘেঁষে সারি সারি তালগাছ ,  কদবেল ,  চালতা আর কাউফলে গাছ  ।  দরগাবাড়ি তে রয়েছে এই অঞ্চলের সবচে পুরনো মাজারটি ।  লোকে বলে শাহ পীরের মাজার ।  তবে মাজারটির মূল কাঠামোটি অনেক দিন আগেই ভেঙে পড়েছে; মাজারটি দীর্ঘকাল পরিত্যক্ত ।  মাজারের সামনে শুকনো পাতা আর কচুরি পানা ভরতি একটি মজা পুকুর ।  দরগাবাড়ি মসজিদটি ওই পরিত্যক্ত মাজারের কাছেই ।   
জিল্লুর দূর থেকে লোকজনের ভিড় দেখল পেল ।  ভিড়টা ঠিক দরগাবাড়ির মসজিদের উলটো দিকের জাম্বুরা গাছের তলায় ।   আরও কাছে এসে ভিড়ের  মধ্যে আউরিয়ার সোহরাব হোসেন কে দেখতে পেল ।   বেশ ফরসা আর লম্বা চেহারা সোহরাব হোসেনর ঘিয়ে রঙের বাহারি  সিল্কের পাঞ্জাবি পরে ছিল ।  মাথায় রঙিন  টুপি ।  সোহরাবের পাশে একটা ভ্যানগাড়ি ।  ভ্যানগাড়ি ঘিরে  ধীরে ধীরে ভিড়টা বাড়ছে ।  
চোখে পড়তেই হাত তুলে সোহরাব জিল্লুরকে ডাকে  ।  ঠেলেঠুলে কাছে যেতেই দেখল ভ্যানগাড়ির ওপর বড় বড় দু - তিনটি বাঁশের ঝুড়ি ভর্তি ঠোঙা ।   
সোহরাব জিজ্ঞেস করে ,  শুনছোস নি জিল্লু  -   নড়াইলে কি কামডা হইছে ?  
হ ।  শুনছি ।  জিল্লুর মাথা নাড়ে ।  
জিল্লুরকে মিষ্টির একটা ঠোঙা দিয়ে সোহরাব  বলে ,  ল রে জিল্লু ।  মিষ্টি খা ।  আমাগো জামাইয়ের লাইগা দোয়া করিস । 
জিল্লুর ঠোঙা নেয় ।  তবে সোহরাব মাত্র একটা ঠোঙা  দিল বলে ব্যাজার হয় ।  হায় রে মানুষ !  তর কিছু মনে রাখে না ।  কত তাড়াতাড়ি ভুইলা যায় ।  সোহরাব গত বছর শ্বশুরের পয়সায় বাঁশগ্রাম বাজারে ওয়ালটনের একটা শোরুম দিয়েছিল ।   টাকার টানাটানি চলছিল ।  তখন ফ্রি টিপ দিয়েছিল জিল্লুর ।  আরেক ঠোঙার জন্য আরও কিছুক্ষণ অপেক্ষ করে জিল্লুর  ।  
না পেয়ে বাড়ির পথ ধরে ।   
 জিল্লুরের ছনে ছাওয়া মাটির ঘরটি বেশ নড়বরে ।  কবে উড়া বাঁশের খুঁটিতে ঘুন ধরেছে ।  ঝড়ো বাতাসে ঘরের হাড্ডিগুড্ডি কেমন মড়মড় করে ওঠে ।  নতুন ঘর তোলার জন্য বায়না   ধরেছে ময়না  ।  আমার বউডা হইল আস্তা অবুজ ।  ভাত খাইতে পায় না আবার সালন - সালন করে ।  
ঘরের পিছনে একটি বিশাল রেন্ডি কড়াই গাছ পূর্বপুরুষের স্মৃতিস্বরূপ আজও দাঁড়িয়ে আছে ।  তা জিল্লুরের পূর্বপুরুষের সুখেশান্তিই ছিল ।  জিল্লুরের দাদাজানের ইউসুফগঞ্জে  মোকাম ছিল ।   তাঁতের কাপড় বিক্রি করে ভালোই আয়রুজি করছিলেন ।  এইসবই স্বাধীনের আগে কথা ।  সে সময় একবার বাঁশগ্রামে মাওলানা ভাসানী আইছিলেন ।  দাদাজান মাওলানা ভাসানিরে নাকি  চৌদ্দ পদ দিয়া মেহমানদারী করছিলেন ।  মাওলানা ছাহেব বংশধরদের জন্য অনেক দোওয়া করে গেছেন ।  এসব কথা সত্য কি মিথ্যা  -  জিল্লুর জানে না  ।  বাপের মুখে শুনেছে জিল্লুর  ।  বাপের ছিল মদের নেশা ।  ঘটি - বাটি বেচতে বেচতে মরণের দেশে চইলা গেল বাপ ।  তা না হইলে ভিটে মাটিও বেচতে হইত ।  
ময়না কে উঠানে দেখল না জিল্লুর ।  সিদে পাকের ঘরে ঢুকে পড়ল সে ।  পাকের ঘরটা  বেশ বড় ।  মাটির মেঝে ,  মাটির চুলা ।  একপাশে ঢেঁকি আর অন্যপাশে বেড়ার সঙ্গে খাড়া করে রাখা পাঠখড়ি ।  ভাঙা বেড়ার ফাঁকে রোদ এসে পড়েছে ।  চুলার পাশে  চাল থেকে দু - তিনটে শিকা ঝুলে আছে ।  
ময়না  পিঁড়ির ওপর বসে আছে ।  সামনে বঁটি  ।  পাশে একটি কুলা ।  কুলার ওপর শুকিয়ে চিমসে হয়ে ওঠা এক টুকরা ওলকচু আর চালকুমড়ার ফালি ।   
সোয়ামির হাতে পলিথিন ব্যাগ না দেকে ময়না খেঁকিয়ে ওঠে ,  খালি হাতে আইলা ক্যান  ?  গাঙ্গে ঝাঁপ দিতে পার নাই ? 
না ।  খালি হাতে আসি নাই ।    মিষ্টি আনছি খাও ।  বলে হাসতে হাসতে ঠোঙ্গা বাড়িতে দিয়ে ময়নার সামনে পিঁড়ির ওপর বসল জিল্লুর ।   
লুকমান আর জরিনা পাকের ঘরের পাশে খেলছিল ।  ভাঙা বেড়ার ফাঁকে ওরা বাপের হাতে ঠোঙা ঠিকই দেখেছিল ।  লুকমান  ছুটে এসে পাকের ঘরে ঢুকে   বাপের হাত থেকে ছোঁ মেরে মিষ্টির ঠোঙাটা নিয়েই আবার  পাকের ঘর থেকে বেড়িয়ে গেল ।  
ময়নার মুখ কালো হয়ে উঠল ।  মুহূর্তের জন্যই ।  দীর্ঘশ্বাস ফেলে ঝুঁকে কুলার ওপর থেকে ওলকচু তুলে নিয়ে নরম সুরে বলল ,  কিয়ের মিষ্টি ? 
জিল্লুর বিড়ির প্যাকেট বার করে ।  বিড়ি বের করতে করতে বলে ,  আরে আমাগো গেরামের এক জামাই ইন্ডিয়ার প্রেসিডেন্ট হইছে । 
কথাটা মুনে ময়না কেঁপে উঠল ।  মুখ থেকে অস্ফুট স্বর বের হয় -  কও কী !  আমাগো গেরামের  জামাই ইন্ডিয়ার প্রেসিডেন্ট হইছে ! 
আয়াস করে জিল্লুর ধোঁওয়া ছেড়ে বলল ,  হ ।  হেই খবর না পাইয়া গেরামের মানুষ ফূর্তি - ফার্তা শুরু করছে ।  আইজ বিকালে  স্কুলের মাঠে  বল খেলা হইব ।   হিন্দুরা মন্দিরে পুজা দিতাতে ,  মরজিদে  দুয়া - মাহফিল হইছে ,  মিলাদ শরীফ পড়াইছে ।  আউরিয়ার সোহরাব হোসেনও মরজিদে মিলাদ শরীফ পড়াইছে । 
ময়নার শুকনো মুখ ।  ছোট্ট নাকে পিতলের নথ ।  বেড়ার ফাঁকে রোদ পড়ে ঝিকিয়ে উঠছিল ।  জিজ্ঞেস করে ,  ঘরজামাই সোহরাব হোসেন ? 
হ ।  সোহরাব হোসেনে  দরগাপাড়ায় মরজিদের সামনে  খাড়াইয়া মিলাদ শরীফের মিষ্টি বিলাতেছে ।  মিষ্টি তোমার কপালে নাই গো  বউ ,  খাইতে পারলা না  .  .  . 
আজ চাল - ডাল জোগাড় করতে না পারায় ময়না তার সোয়ামির ওপর ঝাঁঝিয়ে উঠবে কিনা ভাবল ।   তবে গেরামের এক জামাইয়ের  সৌভাগ্যের কথা মনে পড়ে গেল ।    কিছু না বলে ফালি ফালি করে ওলকচু কাটতে লাগল ময়না ।  
জিল্লুর  এই মুহূর্তে শান্তি পায় ।  
 তথ্যসূত্র : 
 

                    




অগাস্টাস সিজার :  রোমান সাম্রাজ্যের  প্রতিষ্ঠাতা

  অগাস্টাস সিজার  ( খ্রিস্টপূর্ব ৬৩ - খ্রিস্টাব্দ ১৪ )  ইনিই    রোমান সাম্রাজ্যকে এক সুদৃঢ় ভিত্তির ওপর প্রতিষ্ঠিত করেছিলেন ।  রোমান সাম্রাজ্যের ইতিহাসের অন্যতম জনপ্রিয় শাসক ছিলেন অগাস্টাস সিজার  ।  তাঁকে প্রথম রোমান সম্রাট হিসেবে অবহিত করা হলেও তিনি কখনও এরকম দাবি করেন নি ।  অগাস্টাস সিজার রোমান সাম্রাজ্যের স্বর্ণযুগ হিসেবে চিহ্নিত হয়ে রয়েছে ।  যে সাম্রাজ্যটির প্রশাসনিক প্রতিষ্ঠানসমূহের অনিবার্য প্রভাব পড়েছিল অন্যান্য সভ্যতায়  ।  অগাস্টাস সিজার রোমান সা¤্রাজ্যের শত বছরের গৃহযুদ্ধের অবসান ঘটান ,  সাম্রাজ্যের  ঐক্য ফিরিয়ে আনেন এবং একটি শক্তিশালী কেন্দ্রীয়  সরকার প্রতিষ্ঠা করেন ।  এসব কারণে রোমান সিনেট ২৭ খ্রিস্টপূর্বে  তাঁকে  ‘ অগাস্টাস ’   উপাধি দেন ।  অবশ্য  ‘ অগাস্টাস ’  শব্দটি নাম নয় -  উপাধি ।  যার অর্থ রাজকীয় ।   তাঁর আমালে রোমান সাম্রাজ্যে দীর্ঘকালীন শান্তি বিরাজ করেছিল ।  রোম শহরে নির্মিত হয়েছিল বহু সুরম্য ভবন ,  মনোরম অট্টালিকা ,  ফোরাম ,  দেবালয়  ।  এসব কারণে মৃত্যুশয্যায় অগাস্টাস সিজার দম্ভ করে বলেছিলেন :  I found Rome a city of bricks and I left it a city of marbles ! তাঁর সময়ই যিশু খ্রিস্টের জন্ম হয়েছিল । 
   ওই সময়কার প্রাচীন বিশ্ব ।  
 অগাস্টাস সিজার - এর জন্ম হয়েছিল রোম শহরে ।  সময়টা খ্রিস্টপূর্ব  ৬৩ সালের ২৩ সেপ্টেম্বর  ।  বাবার নাম গাইউস অক্টাভিয়াস; ছিলেন ম্যাসিডোনিয়ার গর্ভনর ।   তিনি পুত্রের নাম রেখেছিলেন গাইউস অক্টাভিয়াস থুরিনাস ।  অগাস্টাস সিজার - এর মায়ের নাম আটিয়া বালবা ক্যাসোনিয়া ।  সমকালীন ঐতিহাসিকগণ অক্টাভিয়াস - এর   মা আটিয়াকে একজন ধর্মভীরু এবং কঠোর নৈতিক চরিত্র সম্পন্ন বলে উল্লেখ করেছেন ।   সম্পর্কে আটিয়া ছিলেন জুলিয়াস সিজার - এর বোন জুলিয়া সিজারিসের মেয়ে ।  অগাস্টাস সিজার - এর এক বোন ছিল ।  বোনের নাম অক্টাভিয়া ।     প্রাচীন রোম নগরের মানচিত্র  । 
 অগাস্টাস সিজার  - এর বাবা যে সময়টায় মারা গেলেন  - তিনি সিনেট নির্বাচনের জন্য ম্যাসিডোনিয়া থেকে রোম ফিরছিলেন ,  পথে মারা যান ।  অক্টাভিয়াস  - এর বয়েস তখন চার বছর  ।  দুটি ছোট ছোট শিশু সন্তানকে নিয়ে তার মা আটিয়া লুসিয়াস মারসিয়াস ফিলিপ্পাস নামে এক রোমান কনসালকে বিয়ে করেন  ।   লুসিয়াস মারসিয়াস ফিলিপ্পাস ভালো মানুষ ।  আগে একবার বিয়ে করেছিলেন ,  আগের ঘরে সন্তানাদি ছিল ।  তাদের এবং দ্বিতীয় পক্ষের দুটি সন্তানের দায়িত্বে কখনও অবহেলা করেননি ফিলিপ্পাস ।   ফিলিপ্পাস এমন কী সৎ মেয়ে অক্টাভিয়ারও  ( অগাস্টাস সিজার  - এর বোন )  বিয়েও দেন ।  
   জুলিয়াস সিজার ।   ( খ্রিস্টপূর্ব ১০০ - ৪৪ খ্রিস্টপূর্ব )  রোমান সেনাপতি এবং রাষ্ট্রনায়ক ।  রোমান রিপাবলিক থেকে রোমান সাম্রাজ্যে উত্তরণের কালে ইনি গুরুত্বপূর্ণ ভূমিকা পালন করেছিলেন ।   
 জুলিয়াস সিজার অগাস্টাস সিজার কে দত্তক নিয়েছিলেন ।   এজন্যে তাঁকে বলা হত গাইউস জুলিয়াস সিজার অক্টাভিয়ানুস ।  পরবর্তীকালে অবশ্য গাইউস জুলিয়াস সিজার অগাস্টাস নামে পরিচিত হয়েছিলেন ।   ( এই পোস্টে আমরা তাঁকে অক্টাভিয়াস বলে উল্লেখ করব )  আটিয়া ছেলের নিরাপত্তা নিয়ে উদ্বিগ্ন ছিলেন ।  আটিয়া আর তাঁর স্বামী ফিলিপ্পাস অক্টাভিয়াস  কে জুলিয়াস সিজার - এর দত্তক নেওয়ার ব্যাপারটা অস্বীকার করতেও বলেছিলেন ।  
    অক্টাভিয়াস
 সমসাময়িক ঐতিহাসিকদের তথ্য অনুযায়ী মাঝারি উচ্চতার অক্টাভিয়াস  দেখতে অসম্ভব সুদর্শন ছিলেন ।  পরিস্কার উজ্জ্বল চোখ ,  তবে অযত্ন লালিত দাঁত ছোট এবং দাঁতের পাটি ছড়ানো  ।  আর  চুল কোকঁড়া ঈষৎ সোনালি ।  আপাত শান্ত মুখমন্ডলের আড়ালে অদম্য মনোবল ।  বন্ধুদের প্রতি সুকোমল এবং প্রতিপক্ষের প্রতি নিষ্ঠুর ।  যুদ্ধক্ষেত্রে অসামান্য যোদ্ধা ,  কাব্যরচনায় বাকদেবীর আর্শীবাদ প্রাপ্ত ।  
   ওই সময়ের রোম শহর
 জুলিয়াস সিজার  খ্রিস্টপূর্ব ৪৪ সালে বিরোধীদলের চক্রান্তে নিহত হন ।  অক্টাভিয়াস -  এর বয়স তখন ১৮ ।  রোমের বাইরে ছিলেন ।  রোমে ফিরে জানতে পারেন  জুলিয়াস সিজার তাঁর অন্তিম ইচ্ছাপত্রে দত্তক পুত্র  ছাড়াও সিংহাসনের  উত্তরাধিকারী মনোনীত করে গেছেন ।  অক্টাভিয়াস উদ্বিগ্ন মা - বাবার মতের বিরুদ্ধে গিয়ে অতি সত্ত্বর গাইউস জুলিয়াস সিজার উপাধী গ্রহন করেন ।  জুলিয়াস সিজার -  এর হত্যাকান্ডের পর রোমান সাম্রাজ্যজুড়ে গোলমাল চলছিল । অক্টাভিয়াস বিশৃঙ্খল পরিস্থিতি নিয়ন্ত্রনে আনার উপায় সম্বন্ধে ভাবতে থাকেন ।  একই সঙ্গে অক্টাভিয়াস জুলিয়াস সিজার  হত্যার প্রতিশোধ গ্রহনে সঙ্কল্প করেন ।    
   মার্ক অ্যান্টনি । অক্টাভিয়াস - এর একজন উচ্চাকাঙ্খি সহকর্মী  জুলিয়াস সিজার -  এর মৃত্যুর এক বছর পর অক্টাভিয়াস মারকাস এমেলিয়াস লেপিডাস এবং মার্ক অ্যান্টনিকে নিয়ে দ্বিতীয় ট্রাইয়ামভেরেট গঠন করে ।  ট্রাইয়ামভেরেট হল এমন এক শক্তিশালী কমিটি যেখানে একই সঙ্গে ৩ জন শাসন করে ।  প্রথম ট্রাইয়ামভেরেট  গঠন করেছিলেন জুলিয়াস সিজার ।  সে যাই হোক ।  মারকাস এমেলিয়াস লেপিডাস ছিলেন রোমান অভিজাত ।  ট্রাইয়ামভেরেট  ৪২ খ্রিস্টপূর্বে ফিলিপ্পির যুদ্ধে  জুলিয়াস সিজার  - এর খুনি ব্রুটাস এবং লনজিনাসকে পরাজিত করে ।  এরা দুজনই অবশ্য আত্মহত্যা করেছিল ।  এরপর অক্টাভিয়াস এর বোন অক্টাভিয়ার সঙ্গে  মার্ক অ্যান্টনির বিয়ে হয় ।  এটি অবশ্য অক্টাভিয়ার দ্বিতীয় বিয়ে ছিল ।  
   ট্রাইয়ামভেরেট -  এর সরকারি আজ্ঞার প্রায় ২০০০ সন্দেহভাজনকে শক্র ঘোষনা করা হয় এবং তাদের  হত্যা করা হয় ।  
 ৪২ খ্রিস্টপূর্বে ফিলিপ্পির যুদ্ধের পর রোমান সাম্রাজ্যটি তিনভাগে বিভক্ত হয়ে পড়ে ।  পশ্চিম অঞ্চলে শাসন করতে থাকেন  অক্টাভিয়াস; পূর্ব মার্ক অ্যান্টনি; আফ্রিকা  ( প্রধানত মিশর )  মারকাস এমেলিয়াস লেপিডাস ।  মারকাস এমেলিয়াস লেপিডাস  এবং মার্ক অ্যান্টনি অচিরেই অক্টাভিয়াস -   এর ঘোরতর শক্র হয়ে ওঠে ।   মারকাস এমেলিয়াস লেপিডাস অক্টাভিয়াস -   এর পশ্চিমের রাজ্য দখল করতে উদ্যত হয় ।  ওদিকে মার্ক অ্যান্টনি মিশরের রাণী  ক্লিওপেট্রার প্রেমে পড়ে ।  অক্টাভিয়াস কে পরিত্যাগ করে ।  এরপর দু ’ জন পরস্পরের  শক্র হয়ে ওঠে ।   অক্টাভিয়াস ৩১ খ্রিস্টপূর্ব অ্যাকটিয়ামের যুদ্ধে মার্ক অ্যান্টনি এবং মিশরের রাণী  ক্লিওপেট্রার যৌথবাহিনীকে  পরাজিত করে ।   এরপর ২৯ খ্রিস্টপূর্ব থেকে রোমান সাম্রাজ্যের একচ্ছত্র অধিপতি হন  । 
   ১৬৭২ সালে আঁকা লোরেনজো এ ,  ক্যাসট্রোর  ‘ অ্যাকটিয়ামের যুদ্ধ ’  ।  অ্যাকটিয়াম জায়গাটি ছিল পশ্চিম গ্রিসে ।  
 অ্যাকটিয়ামের যুদ্ধের পর রোমান সিনেট অক্টাভিয়াস কে চিরস্থায়ী ভাবে  ‘ ইম্পেরেটর ’  উপাধি ভূষিত করে ।  এর মানে  ‘ প্রধান সেনাধক্ষ ’  ।  এছাড়া রোমান সিনেট অক্টাভিয়াস কে রাষ্ট্রপ্রধান বা প্রিন্সেপ হিসেবেও স্বীকার করে নেয় ।  এর পরের সময়টাই রোমান সাম্রাজ্যের ইতিহাসে  ‘ অগাস্টাস এজ ’  নামে পরিচিত ।  ওই সময়টায় সাহিত্য ও স্থাপত্যের এক অভাবনীয় সাফল্য অর্জিত হয়েছিল  ।  কেবল সাহিত্য ও স্থাপত্যের পৃষ্টপোষক হিসেবেই নয় ,  অক্টাভিয়াস - এর কর সংস্কারও অর্থনৈতিক ইতিহাসের এক  বিশেষ অবদান  হিসেবে চিহ্নিত হয়ে রয়েছে ।  ওই সময়ের অর্থনৈতিক চিত্র তুলে ধরে এক ঐতিহাসিক মন্তব্য করেছেন : The economy took a giant step forward under Augustus .  Interest rates fell and much of the debt was relieved .  There was an influx of cash and businesses were able to expand .  There was work ,  as new and updated infrastructure facilities were built .  Trade ,  especially in exotic goods from the east ,  flourished .        অ্যাকটিয়ামের যুদ্ধের সৈন্য সমাবেশ ।  বোন অক্টাভিয়াসের সঙ্গে বিয়ে হয়েছিল মার্ক অ্যান্টনির  ।  বোনের সঙ্গে বিশ্বাসঘাতকতা অক্টাভিয়াস  কে ক্ষুব্দ করেছিল ।  কাজেই অক্টাভিয়াস এর কাছে অ্যাকটিয়ামের যুদ্ধ ছিল আত্মসম্মান বাঁচানো এক মরণপণ এক লড়াই ।  
 অক্টাভিয়াস এর প্রথম স্ত্রীর নাম ক্লডিয়া পালচরা ।  অক্টাভিয়াস ৪৩ খ্রিস্টপূর্বে  ক্লডিয়া পালচরা  কে বিয়ে করেন ।  অবশ্য তিন বছর পর বিবাহবিচ্ছেদ ঘটে ।   ওই বছরই অর্থাৎ ৪০ খ্রিস্টপূর্বে  স্রিবোনিয়াকে বিয়ে করেন  । স্রিবোনিয়া এক কন্যা সন্তানের জন্ম দেয় ।  জুলিয়া ।  জুলিয়া যে দিন জন্ম গ্রহন করেছিল ঠিক সে দিনেই অক্টাভিয়াস স্রিবোনিয়ার সঙ্গে বিবাহবিচ্ছেদ সম্পন্ন করেন  এবং লিভিয়া ড্রসিলাকে বিয়ে করেন ।  এই বিয়েটা অক্টাভিয়াস এর মৃত্যু অবধি টিকে ছিল ।  
   রোম শহরের সুখি রোমান । 
 অক্টাভিয়াস ৪৫ বছর শাসন করেন ।  তাঁর আমলে রোমান সাম্রাজ্যে সুখশান্তি বিরাজ করে ।  একে বলে  ‘ প্যাক্স রোমান ’  বা রোমান শান্তি ।  অক্টাভিয়াস Praetorian Guard  প্রতিষ্ঠা করেন ।  এই রক্ষীরা ছিল সম্রাটের দেহরক্ষী ।   অক্টাভিয়াস  রোমানবাসীর জানমালের নিরাপত্তার জন্য পুলিশবাহিনী এবং দমকল বাহিনীও গঠন করেন ।  রোমানরা যাতে অক্টাভিয়াস কে উপাসনা করে ,  সেজন্য সিনেট অক্টাভিয়াস কে  ঈশ্বর ঘোষনা করে ।   তবে অক্টাভিয়াস  ছিলেন নিষ্ঠুর ।  তিনি অজস্র মানুষের  মৃত্যুদন্ডের নির্দেশ দিয়েছিলেন ।  এমন কী মিশরের রাণী  ক্লিওপেট্রার পুত্র সিজারিওনকেও তিনি হত্যা করেন  ।  তবে বয়স বাড়ার সঙ্গে সঙ্গে তাঁর রক্ততৃষ্ণা কমে আসে ।  
   টেম্পল অভ সিজার ।  অক্টাভিয়াস এর আমলের অমর স্থাপত্য ।  এই ছবিটি অবশ্য পরে আঁকা হয়েছে
  আগেই বলেছি অক্টাভিয়াস  এর আমলে সাহিত্য ও স্থাপত্যের অতুলনীয় উৎকর্ষ সাধিত হয়েছিল ।  ভার্জিল ,  হোরেস ,  ওভিদ ,  প্রপেটিয়াস ,  টাইবুলাস - প্রমূখ লাতিন কবিদের পৃষ্ঠপোষকতা করতেন অক্টাভিয়াস  ।  ওই সময়ে  ধ্রুপদী সাহিত্যের উৎকর্ষ সাধিত হয় ।  যে কারণে ওই সময়টা লাতিন সাহিত্যে  ‘ অগাস্টান সাহিত্য ’  নামে পরিচিত ।  সম্রাট নিজেও লিখতেন ।  তাঁর যে সব লেখা পাওয়া গেছে তার মধ্যে  সিসিলি ,  এপিপহানাউস এবং অ্যাজাক্স নামে কবিতা; ১৩ খন্ডে আত্মজীবনী এবং দার্শনিক গ্রন্থ রয়েছে ।  ওই সময়ের স্থাপত্যের মধ্যে উল্লেখযোগ্য হল - টেম্পল অভ সিজার ,  বাথ অভ আগ্রিপপা নামে বিখ্যাত স্নানাগার ,  এরা পাসিস  বা শান্তিবেদি ফোরাম অভ অগাস্টাস ,  টেম্পল অভ মার্শ উলটর ।  
   এরা পাসিস  - এর অলঙ্করণ । 
 অক্টাভিয়াস ৭৫ বছর বয়েসে মারা যান ।  সময়টা ১৪ খ্রিস্টাব্দ ।  পুরনো রোমান ক্যালেন্ডারেরর অগস্ট মাসটির নামকরণ তাঁরই সম্মানে ।  এক কন্যা জুলিয়া ছাড়া অক্টাভিয়াস - এর পুত্র সন্তান ছিল না ।  যে কারণে রোমান সাম্রাজ্যের পরবর্তী সম্রাট হয়েছিলেন  দত্তক পুত্র  টাইবেরিয়াস ।  
   সম্রাটের সমাধি ।  অবস্থান ক্যাম্পাস মারিটাস ।  খ্রিস্টপূর্ব ২৮ সালে নির্মাণ করেছিলেন ।  
     বাথ অভ আগ্রিপপা ।  এটি পরে আঁকা ছবি ।  
    ফোরাম অভ অগাস্টাস    ভারতের তামিলনাড়ুতে  প্রাপ্ত সমাট্র  অগাস্টাস সিজার - এর মুদ্রা ।  
  ছবি :  ইন্টারনেট । 
 তথ্যসূত্র : 
      ) 
http :  /  / en . wikipedia . org / wiki / Ara _ Pacis 

                    




গল্প :  জঙ্গলবাড়ির ডাকিনী



                        তল্লাবাঁশের ঘনবনের মাঝখান দিয়ে সরু পাহাড়ি পথ ।  কিছু দূর হাঁটতেই চাকুয়া কড়াই আর নাগেশ্বর গাছের জঙ্গল পড়ল ।   সে জঙ্গল পেরুতেই   চোখে পড়ল  বড় একটি টিলা ।  টিলার পুবপাশে ছোট একটি গুহা ।  অরু গতকাল বিকেলে আমাকে    বলল যে ওই গুহার ভিতরে নাকি  এক  সন্ন্যাসী আস্তানা গেড়েছে ।  কথাটা  শুনে আমি মোটেও অবাক হইনি ।  বান্দারবানের পূর্ব দিকে বার্মার বর্ডার ।  সেই বর্ডার পর্যন্ত  গহীন জঙ্গল আর ছোট ছোট পাহাড় - টিলার অজানা রাজ্য ।  যাকে বলে -   ‘ নো ম্যানস ল্যান্ড ’  ।  আজও এখানে কত যে সাধুসন্ন্যাসী ঘুরে বেড়াচ্ছে ।  বছর পাঁচেক হল আমি বান্দরবানে আছি ।  বছর তিনেক আগে একবার আমি গহীন জঙ্গলের ভিতর সাঙ্গু নদীর তীরে  একটা বড় হরিণা গাছে নরমন্ডু ঝুলিয়ে তার তলায় এক  তান্ত্রিক বৌদ্ধ সন্ন্যাসীকে বসে থাকতে দেখেছিলাম । 
তান্ত্রিক সন্ন্যাসীর টিলাটি বান্দরবানের গভীর অরণ্যে আমার যে জঙ্গলবাড়িটি  রয়েছে -  তার বেশ কাছে ।  কাজেই হেঁটে যাব বলে হাতির পিঠে চড়িনি ।   শুকনো পাতা মাড়িয়ে হাঁটছি ।  শেষ বিকেল ।  চারিদিকে নরম হলদে আলো ছড়িয়ে আছে ।  বনের বাতাসে লতাপাতার মাদক -  মাদক গন্ধ ।  তবে এ সময়টায় কাকপাখির চিৎকারে কান পাতা দায় ।   প্রথম প্রথম জঙ্গলে এসে কাকপাখির চিৎকার যন্ত্রণার মতন লাগত ।  এখন অবশ্য কর্কস কলতান অনেকটাই সহ্য হয়ে গেছে ।  বেশ নিশ্চিন্তেই হাঁটছি ।  অরণ্য - প্রকৃতি আমার ভালো লাগে ।  নইলে এতটা বছর কীভাবে কাটল এই ঘোর জঙ্গলে ?  
বাঁ পাশে একটা কামদেব গাছ ।  সেই গাছ  থেকে  সরসর শব্দে নেমে এল একটা খয়েরি রঙের বুনো খরগোশ ।  তারপর চোখের পলকে  ওদিকের  উলু ঘাসের আড়ালে সুড়ৎ করে লুকালো ।  শুকনো পাতার ওপর দিয়ে খসখস শব্দে  কি যেন একটা  চলে গেল ।  ডান পাশে একটা বাঁদলহোলা গাছ ।  তারই ডালে বসেছিল  একটা ছাই রঙের পাহাড়ি বাজ ।  চোখে পড়ামাত্রই বাজটা  উড়াল দিল ।  বাদামি রঙের উল্টোলেজি একটা বাঁদর বসে আছে একটা উদাল গাছের ডালে  ।  বাঁদরটা  আমায় আমায় চেয়ে চেয়ে দেখছিল ।   তবে মুখ ভেঙচালো কিনা ঠিক বোঝা গেল না ।   উল্টোলেজিটাকে তেমন  বখাটে মনে হল না ।  
শুকনো পাতা মাড়িয়ে গুহার সামনে এলাম  ।  গুহার মুখটি বেশ বড়োসরো ।  আল্লা - খোদার নাম নিয়ে ভিতরে ঢুকে পড়লাম ।  বাতাসে  কেমন বিদঘুটে গন্ধ ভাসছিল; ঠিক গন্ধক কিংবা চুনাপাথরের গন্ধ নয় ,  কেমন  চর্বিপোড়া গন্ধ মনে হল ।   তান্ত্রিক সাধুসন্ন্যাসীর  গুহায় এমন বিদঘুটে গন্ধ অস্বাভাবিক কিছু না ।  চারপাশে আবছা অন্ধকার জমে ছিল ।  ওপাশে আলো চোখে পড়ল ।  ধুনির আগুন জ্বলেছিল ।  তারই সামনে একজন  মাঝবয়েসি জটাধারী সন্ন্যাসী বসে রয়েছেন ।  ভঙ্গিটা পরিচিত ।  বজ্রাসন ।  সন্ন্যাসী চোখ বুজে ধ্যানস্থ ছিলেন ।   শীর্ণ শরীরটি হাড্ডিসার ।   মাথার চুলে এন্তার জটা থাকলেও চুল চুড়া করে বাঁধা ।   তবে চোখ দুটি শান্তই মনে হল যখন চোখ খুলে  সন্ন্যাসী তাকালেন ।  আমাকে কিছুক্ষণ দেখে সামনে বসতে ইঙ্গিত করলেন ।  আশ্বস্থ হলাম ।  কেননা ,  আমায় দেখে সন্ন্যাসী যদি  বিরক্ত হতেন তাহলে আসতাম না বলে ঠিক করেছিলাম ।  
সন্ন্যাসীর সামনে  বসলাম ।  
আমি আর কী বলব ।  একটু পর সন্ন্যাসীই নিরবতা ভাঙলেন ।  জানালেন সন্ন্যাসীর নাম -  মঙ্গল ভট্টারক ।  এমন কাটখোট্টা নাম শুনে অবশ্য অবাক হলাম না ।  কাপালিক - সন্ন্যাসীগণের নাম   এমনই গুরুগম্ভীর হওয়া উচিত ।  কিন্তু ,  মঙ্গল ভট্টারক কি কাপালিক ?   তান্ত্রিক এবং কাপালিকের মধ্যে ঠিক কি পার্থক -  আমি সেটি জানি না ।   তবে মজার ব্যাপার হল মঙ্গল ভট্টারক কথা বলেন সাধু ভাষায়  ।  আদিবাড়ি  সিলেটের জৈন্তারপুরে  ।   ( মঙ্গল ভট্টারক পিতৃ প্রদত্ত  নামটি অবশ্য বললেন না  .  .  .  )  হৃদয়ে বাল্যবয়েস থেকেই  চৈতন্যময়ী সত্তার  স্বরূপ জানার উদগ্র ইচ্ছা ।  সুতরাং  কিশোর বয়েসে তন্ত্রসাধনার উদ্দেশে আসামের কামরূপ জেলার কামাখ্যা মন্দিরে গমন করেন ।   কামাখ্যা মন্দিরে সুদীর্ঘ তিরিশ বছর তন্ত্রবিদ্যায়  দীক্ষা নিয়েছেন ।    এখন নির্জন সাধনার  উদ্দেশ্যে বান্দরবানের এই দুর্গম অরণ্যে এসেছে ।   
কথাগুলি শুনে সামান্য উসখুস করি ।  কারণ সময়টা একুশ শতক ।  তাই জিজ্ঞেস করলাম ,   কামাখ্যা মন্দিরে কথা অনেক  শুনেছি ।  তা ওই মন্দির সম্বন্ধে যেসব কথা শুনতে পাই সেসব সত্য নাকি ? 
মঙ্গল ভট্টারক মাথা দুলিয়ে বললেন ,  অবশ্যই  সত্য ।  কামাখ্যা মন্দির হইল শক্তিপীঠ । 
মনে মনে বললাম ,   বুঝলাম যে কামাখ্যা মন্দির হল শক্তিপীঠ ।  কিন্তু তাতে কি প্রমাণ হয় যে কামাখ্যা মন্দির অপ্রাকৃত যাদুবিদ্যারও পীঠস্থান ?   আমি সন্দেহের সুরে বললাম ,  কামাখ্যা মন্দিরটা আসামের ঠিক কোথায় বলেন তো ? 
মঙ্গল ভট্টারক  আমার মুখের দিকে তাকালেন ।  তারপর খুঁটিয়ে খুঁটিয়ে কী সব দেখতে লাগলেন ।  আমার অস্বস্তি হতে লাগল ।  আমি যে সংশয়বাদী তা সম্ভবত তিনি টের পেয়েছেন ।   আমার চোখের দিকে তাকিয়ে মঙ্গল ভট্টারক  গম্ভীর কন্ঠে বললেন ,  শক্তিপীঠ কামাখ্যা মন্দির হইল  প্রাগজ্যোতিষপুরের  পশ্চিমে নীলাচল নামক একটি পর্বতের উপরে ।  
কথাটা মঙ্গল ভট্টারক এমনভাবে বললেন যেন ভারি এক গুপ্তকথা বলেছেন ।  
তবে মঙ্গল ভট্টারক পুরনো নাম বললেন ।  ইচ্ছে করেই কিনা কে জানে ।   প্রাগজ্যোতিষপুর এখন গোহাটি শহর ।  তিনি প্রাগজ্যোতিষপুর না বলে গোহাটিও বলতে পারতেন ।  তাতে অবশ্য তন্ত্রবিদ্যার মাহাত্ম ক্ষুন্ন হওয়ার আশংকা ষোলআনা ।  
জিজ্ঞেস করলাম ,  ঠিক কি আছে কামাখ্যা মন্দিরে ? 
মঙ্গল ভট্টারক এবার খানিকটা প্রগলভ হয়ে উঠলেন যেন ।  প্রসন্ন কন্ঠে বললেন ,  শক্তির পীঠস্থানে রহিয়াছে দেবী কামাখ্যার সুপ্রাচীন প্রতিমা ।  বড় জাগ্রত দেবী কামাখ্যা  ।   তিনখানা  প্রাচীন প্রকোষ্ঠ লইয়া মন্দির গঠিত হইয়াছে ।  পশ্চিমের আয়তক্ষেত্রকার  প্রকোষ্ঠখানাই বৃহদাকার ।    সাধারন পূণ্যার্থীগণ পশ্চিমের এই বৃহদাকার প্রকোষ্ঠখানায় বসিয়া দেবী উপাসনা করিয়া থাকে ।   মধ্যবর্তী প্রকোষ্ঠখানা আকারে চতুস্কোন ।  ইহাতে শক্তিদেবীর ছোট্ট একখানা প্রতিমা রহিয়াছে ।  দেওয়ালের পাষানে  নারায়ণের এবং অন্যান্য দেব - দেবীর প্রস্তর - চিত্রাবলী অঙ্কিত রহিয়াছে ।  মধ্যবর্তী প্রকোষ্ঠটিই কামাখ্যা শক্তিপীঠের   অতিশয় পবিত্রতম স্থান ।  প্রকৃতপক্ষে এই পবিত্রতম স্থানটি একটি ভূগর্ভস্থ গুহা ।  ইহাতে যোনিসদৃশ্য একখানি প্রস্তরখন্ড হইতে প্রবাহিত হইতেছে ঝরনাধারা ।  প্রত্যেক বৎসর গ্রীষ্মে শক্তিপীঠে অম্বুবাচী উৎসব অনুষ্ঠিত হয় ।  সেই অম্বুবাচী  উৎসবে  দেবী কামাখ্যার ঋতু উদযাপিত হয় ।  এই সময়ে  মন্দিরের জলসমূহ রক্তবর্ণ ধারণ করিতে দেখা যায় । 
হুমম ।  কামাখ্যা মন্দির বেশ রহস্যময় আর বিচিত্র স্থান বলেই তো মনে হচ্ছে ।  আমি মনে মনে ভাবলাম ।  এই ভেবে শঙ্কিত হয়ে উঠলাম মঙ্গল ভট্টারক না - আবার আমার মনের কথা পড়ে ফেলেন ।  হাজার হলেও সিদ্ধযোগী ।  চারিদিকে একবার আমতা -  আমতা করে শেষ পর্যন্ত বলেই ফেললাম ,  সারা জীবন আপনি এত যে কষ্ঠ করলেন ।  কিন্তু আপনি কি কোনও ধরণের অলৌকিক শক্তি হাসিল  .  .  .  মানে  .  .  .  অর্জন করেছেন ? 
মঙ্গল ভট্টারক মৃদু হাসলেন ।  তারপর হাসি থামিয়ে খানিকটা পরিহাসের স্বরে বললেন ,   আমি দিব্যশক্তি অর্জন করিয়াছি কিনা তাহা তুমি সময় হইলেই টের পাইবে বৎস । 
মানে ?  এই মুহূর্তে আমার মুখটা নিশ্চয় বেকুবের মতন দেখাচ্ছে ।  
মঙ্গল ভট্টারক অত্যন্ত গম্ভীর কন্ঠে বললেন ,   জঙ্গলবাড়িতে অত্যন্ত সাবধানে থাকিবে বৎস ।  
আমি চমকে উঠলাম । মুখ ফসকে বেরিয়ে এল ,  ক্য ক্য কেন  .  .  .  কেন আমাকে সাবধানে থাকতে বলছেন ?  
মঙ্গল ভট্টারক বললেন ,  তুমি যে জঙ্গলবাড়িতে বাস কর তাহা অভিশপ্ত ।  
আশ্চর্য !  আমি যে জঙ্গলবাড়িতে থাকি সে খবর মঙ্গল ভট্টারক কী ভাবে জানলেন ?   অরু বলেছে কি ?  গতকাল তো অরু মঙ্গল ভট্টারক কে দেখেছিল ।    আমি বললাম ,  অভিশপ্ত ?  কই আমি তো কিছু টের পাইনি ।  
জঙ্গলবাড়ি অভিশপ্ত কি অভিশপ্ত নহে তাহা অবিলম্বেই টের পাইবে বৎস ।   কথাটা বলে চোখ বুজলেন মঙ্গল ভট্টারক ।  যেন গভীর ধ্যানে ডুবে গেছেন ।   
মনের মধ্যে ভীষণ অস্বস্তি টের পাচ্ছি ।  এখানে বসে থাকতে আর ভালো লাগছিল না ।  তাছাড়া এখন এই আসন্ন সন্ধ্যায় গুহায় ঝাঁক ঝাঁক বাদুড় ঢুকবে ।  তাতে ধ্যানস্থ সন্ন্যাসীর ধ্যানের ব্যঘাত ঘটবে কিনা জানি না - আমি আহত হলেও হতে পারি ।  একবার চারিদিকে তাকিয়ে উঠে  দাঁড়ালাম ।  তখনই ক্ষীন জলধারা শুনতে পেলাম ।  কাছেই কোথাও  ঝরনা আছে ।  হাঁটতে - হাঁটতে গুহামুখের কাছে চলে এলাম ।    ভাবলাম আজ এখানে না এলেই বুঝি ভালো হত ।  প্রতিটি মানুষই জানে যে তার চলার পথে বিপদ - আপদ ওত পেতে থাকে ।  কিন্তু ওত পেতে থাকা বিপদটা কেউ  নির্দিষ্ট করে দেখিয়ে দিলে অস্বস্তি তো হবেই ।  
 যখন জঙ্গলবাড়ি ফিরে এলাম তখন সন্ধ্যা ঘনিয়ে উঠেছে ।  কাঁটাতারের বেড়া দিয়ে ঘেরা  ছোট জায়গা  ।  শক্ত গামার কাঠের তৈরি সদর দরজাটি বেশ বড় ।  গেটের পাশে বিশাল একটা শিল কড়ই গাছ ।  ভিতরে ঢুকলে দু ’ পাশে  কাঠের স্তূপ চোখে পড়বে;   ডান পাশে কাঁটাতারের ওধারে  চোখে পড়বে চাপালিশ ,  শমী আর বনকাপাস গাছের ঘন জঙ্গল; চোখে পড়বে লালচে কামদেব কাঠের তৈরি একটি ছোট্ট দোতলা  বাড়ি ।  দোতলায় ছোট একটি বারান্দা ।  বারান্দার দু ’ পাশে নীচ থেকে মাটি ফুঁড়ে উঠে গেছে শ্যামলতা ,  অনন্ত কান্তা ও  মিঠাবিষ লতা  ।  বাড়ির পিছনে ছাঁচি বেতের ঘন জঙ্গল ।  জঙ্গলের পিছনে বেশ বড় একটি টিলা ।  টিলায় গুহাও  আছে । 
 মাস দুয়েক হল আমি এই জঙ্গলবাড়িতে এসেছি  ।   আগে থাকতাম থানচির কাছাকাছি একটা টংঘরে ।  ওখানেই আমার কাঠের আড়ত ।  আমার বাবা শেষ জীবনে কাঠের ব্যবসায় নেমেছিলেন ।  মৃত্যুর আগে ব্যবসা আমাকে বুঝিয়ে দেন ।   ব্যবসায় নামার আগে আমি কক্সবাজার শহরে লেখাপড়া করতাম ।  
তো ,  হাজারও সমস্য সত্ত্বেও ব্যবসা  ভালোই চলছে ।   বছর দুয়েক আগে ড্রাইভারসহ  ( মাহুত )  একটা  সেকেন্ড হ্যান্ড হাতিও কিনেছি ।  হাতি নাম :  রুস্তম ।  মাহুতের নাম অরু ।  অরুই তো গতকাল রুস্তমকে ঝরনায় গোছল করাতে গিয়ে মঙ্গল ভট্টারক কে দেখল ।  অরু বেশ বিশ্বস্ত ।  অরুর গায়ের রং তামাটে ।  তবে বয়স বোঝা যায় না ।  অরুরা নাকি বংশানুক্রমিকভাবে মাহুতের কাজ করে আসছে । 
তবে এই নির্জন জঙ্গুলে পরিবেশে আমার সার্বক্ষণিক সঙ্গী অরু নয় ।  রামু ।  একুশ / বাইশ বছর বয়েসি  এই স্থানীয় ছেলেটি আমার ভীষণ ভক্ত ।  রামুই জঙ্গলবাড়ি দেখাশোনা করে ।  রান্নাবান্নাও রামুই করে ।  রামু বেশ হাসিখুশি ছেলে ।  হলদে মঙ্গোলয়েড মুখে সারাক্ষণ  হাসি লেগেই আছে ।  ভারি ঝকঝকে দাঁত ।  রামু রোজ দু - বেলা কাঞ্জল গাছের ডাল দিয়ে দাঁত মাজে ।  এটাই রামুর ঝকঝকে দাঁতের রহস্য কিনা কে জানে । 
 আমরা বাড়ি টেকনাফ শহরে  ।  টেকনাফ শহরে আমাদের বেশ কিছু পৈত্রিক সম্পত্তি রয়েছে ।  সেসবের দেখাশোনা করতেই মাঝে - মাঝে আমাকে বান্দরবান থেকে টেকনাফ যেতে হয় ।  আমার  মা - বাবা কেউই বেঁচে নেই ।  ছোট এক বোন ছিল ।  আফরোজার শ্বশুরবাড়ি কক্সবাজার শহরে  ।   ছোটবোন সুখেই ঘরসংসার করছে ।  বলতে গেলে আমার কোনও পিছুটানই নেই   ।  তার ওপর   আমার আবার ভবঘুরে স্বভাব ।  জঙ্গলে ভালো না লাগলে আবার হয়তো  টেকনাফ শহরেই   ফিরে আসব ।  
বহুদিন পর বাড়ি গেলাম ।  
মাজেদা  ফুপু আমায় ফোন করে ডেকে পাঠালেন ।  মাজেদা  ফুপু  বাবার চাচাতো বোন ।  থাকেন টেকনাফ শহরের পুরনো বার্মিজ মার্কেটের কাছে ।   মাজেদা  ফুপু বিধবা ।  তবে বেশ ধনী ।  আফজাল ফুপার চিংড়ির ব্যবসা ছিল ।  কক্সবাজার - টেকনাফ রুটে বাসও ছিল ।  আরাকানের সঙ্গেও নাকি  কী সব গোপন ব্যবসাও ছিল শোনা যায় । 
আমার নাম কামরুল হলেও মাজেদা ফুপু আমাকে ছেলেবেলা থেকেই আদর করে  ‘ তোতা ’  নামে ডাকেন ।  আমাকে দেখে মাজেদা  ফুপু  বললেন ,  কি রে তোতা ?  তুই বিয়ে করবি না ?  বিয়ের বয়স হল ।  
আমি কি আর বলব ।  চুপ করে রইলাম ।   মাজেদা ফুপু সবই জানেন ।  ব্যবসার কাজে গহীন জঙ্গলে ঘুরে বেড়াই  ।  তার ওপর মা - বাবা নেই ।  বিয়ের কথা কে তুলবে ?  এদিকে আমার বয়সও ত্রিশের কোঠায় ঠেকল ।  তাই ভাবলাম ,  জঙ্গলবাড়িতে আমার পাশে একটা উষ্ণ - কোমল আর মমতাময়ী বউ থাকলে মন্দ কি । 
পাত্রী মাজেদা ফুপুই ঠিক করে রেখেছেন ।  পাত্রী মাজেদা ফুপুর ননদের মেয়ে -  থাকে উখিয়া ।   পাত্রীর মা - বাবা নেই ।  পাত্রীর নাম :   পিয়ালী ।   ( কি সুন্দর নাম )  উখিয়া গিয়ে পাত্রী দেখে এলাম ।  গায়ের রং শ্যামলাই বলা যায় ।  তবে চোখ দুটি এতই গভীর যে আমার হবু বউয়ের মনে হয় না চোখে কাজল লাগানোর দরকার হয় ।  তবে পিয়ালীকে কিছুটা দুঃখী বলে মনে হল ।  হয়তো নতুন জীবনের মুখোমুখি দাঁড়িয়ে মা - বাবার কথা ভাবছে ।   মনে মনে ভাবলাম  আমি আর পিয়ালী যখন রুস্তমের  পিঠে চড়ে  বনের ভিতরে বেড়াব তখন ওর সব দুঃখ ঘুচে যাবে । 
 পিয়ালীর সঙ্গে আমার বিয়ে হয়ে গেল । 
আমরা জঙ্গলবাড়িতে ফিরে এলাম ।  
 জঙ্গলবাড়ি পৌঁছতে - পৌঁছতে আমার নববধূকে দূর্গমপথের যে ধকল সইতে হল তা জঙ্গলের আদিম সৌন্দর্য দেখে পুষিয়ে নিল মনে হয় ।  মুগ্ধ হয়ে চারিদিকে তাকিয়ে তাকিয়ে দেখছিল ।   জঙ্গলবাড়ি দেখেও পিয়ালী মুগ্ধ হল ।  
আমিও পিয়ালীর স্নিগ্ধ - মধুর সান্নিধ্যে আচ্ছন্ন হয়ে রইলাম । তাছাড়া পিয়ালীর রান্নার হাত চমৎকার ।  ঠিক আমার মায়ের হাতের রান্নার মত । স্থানীয় আদিবাসী  রান্না আমার ভালো লাগে ।  তবে সব সময় না ।  রামুর রান্নায় রয়েছে আদিবাসী ছেঁওয়া ।  তা ছাড়া  পিয়ালী ফল - ফুল গাছ পছন্দ করে ।  নাগেশ্বর গাছের ফুল দিয়ে মিষ্টি পারফিউম তৈরি করে আমায় তাক লাগিয়ে দিল ।   তবে পিয়ালী কথা কম বলে ।  অবশ্য হাতির পিঠে চড়ে বেড়ানোর সময় উচ্ছ্বসিত হয়ে ওঠে । 
যেমনটা আশঙ্কা করেছিলাম ।  সেটা অমূলক করে দিয়ে রামুর সঙ্গে চমৎকার মানিয়ে নিল পিয়ালী ।  এই সমঝোতার ভিত্তি হয়ে উঠল রান্না ।  পিয়ালী রামুর কাছে আদিবাসী রান্না শিখছে ,  আর রামু পিয়ালীর কাছে শিখছে বাঙালি রান্না  ।  
নির্জন অরণ্যে আমার সংসার গভীর সুখশান্তিতে ভরে উঠেছে ।   এই অভাবনীয় সুখশান্তির জন্য সর্বশক্তিমানের কাছে গভীর কৃতজ্ঞতা জানালাম ।  
তবে সে সুখ যেন মঙ্গল ভট্টারক -  এর অশুভ ভবিষ্যৎবাণী সত্য করে দিতেই বেশি দিন রইল না । 
 একদিন সকালবেলা ।   দোতলার পিছনের দিকে  বারান্দায়  দাঁড়িয়ে আছি ।  ভাদ্র মাস ।  আকাশের রং গভীর নীল ।  শুভ্র মেঘখন্ড ভেসে বেড়াচ্ছিল ।  নীল আকাশের নীচে বনতলে শরতের ঝরঝরে সাদা রোদ ছড়িয়ে ছিল ।  কাঞ্জল গাছে ফুল ফুটেছে ।  কাঞ্জল  ফুলের রং হলদে সবুজ ।  মিষ্টি গন্ধ পাচ্ছিলাম ।    ছাঁচি বেতে জঙ্গলটা রোদের বন্যায় ভেসে যাচ্ছিল ।  বিসোয়াল ঝোঁপের ওপর উড়ে এসে বসল একটা সবজে ধূসর রঙের পাহাড়ি তিতির ।   লতানে  বিসোয়াল ঝোঁপের পাশেই  একটা  চিকড়াসী গাছে ।  তার তলায় রুস্তম দাঁড়িয়ে ।  চিকড়াসী গাছের পাশেই অরু - র চালাঘর ।  
পায়েলী আমার পাশে এসে দাঁড়াল ।  নীল রঙের শাড়ি পরেছিল ।  সাদা ব্লাউজ ।  গোছল সেরে এসেছে । ছড়ানো চুল ভিজে ।  লাক্স সাবানের গন্ধ পাচ্ছিলাম ।  পায়েলীকে কি সুন্দর যে লাগছিল ।  সাধারণ এই সময়ে আমি পিয়ালীর চুলে মুখ গুঁজে গন্ধ নিই ।  আজ ওর ভিজে চুলের গন্ধ নিতে যাব -   হাত তুলে রোদ ঝলমলে ছাঁচি বেতে জঙ্গলটা দেখিয়ে পিয়ালী বলল ,  ওই জায়গাটা ভালো না ।  
আমি অবাক হলাম ।  বিস্ময়ের ধাক্কায় কাটিয়ে উঠে বললাম ,  জায়গাটা ভালো না মানে ? 
রুক্ষ কন্ঠে পিয়ালী বলল ,  আমি অত মানে - টানে জানি না ।  আমার মনে হয় তাই বললাম ।  আশ্চর্য !  পিয়ালীর এত মধুর স্বভাব ।  কখনও মাথাব্যথা হলেও আমার সঙ্গে হেসে কথা বলে ।  আজ কি হল ওর ?  
যাগ গে ।  আমার অত ভাবার সময় নেই এখন ।  জরুরি কাজে আমাকে বাইরে বেরুতে হবে ।  
তবে আমার যাওয়া হল না ।  কেননা ক্ষানিক বাদে  পিয়ালীর ভীষণ জ্বর এল ।  জ্বর ধাপে ধাপে বাড়তে লাগল ।  আমি চিন্তিত হয়ে উঠলাম ।  লোকালয় থেকে  বিচ্ছিন্ন এইসব বিরান জঙ্গলে অসুখ -  বিসুখ হলেই সর্বনাশ ।  সহজে ডাক্তার - বৈদ্য পাওয়া যায় না ।  তবে সব সময় হাতের কাছে  কিছু জরুরি অষুধ রাখি ।  রামু  - অরুরা দেখিছি অসুস্থ হলে কীসব পাহাড়ি লতাপাতা চিবিয়ে খায় ।  দিব্যি সেরেও ওঠে ।  আমার আবার ওসব জঙ্গুলে ট্রিটমেন্টে বিশ্বাস কম ।   
পিয়ালীকে দুটো প্যারাসিটামল খাইয়ে দিলাম ।  ঠিক করলাম বিকেলের মধ্যে জ্বর না সারলে অ্যান্টিবায়োটিক শুরু করব ।  আমি ভারি উদ্বিগ্ন বোধ করলাম ।  কি করব বুঝতে পারছিলাম না ।  রামু পিয়ালীর মাথার কাছে বসে জলপট্টি দিচ্ছে ।  রামুর মুখ কালো ।  আমার দেরি অরুও দোতলায় উঠে এসেছে ।  দরজার কাছে মাটিতে বসে আছে ।    
আশ্চর্য !  ঘন্টা খানেকের মধ্যে পিয়ালীর জ্বর একেবারে সেরে গেল ।  তবে পিয়ালীর কথাবার্তা আর আচরণ কেমন বদলে গেছে বলে মনে হল ।  চোখে উদভ্রান্ত দৃষ্টি ।  ভাবলাম জ্বরের জন্য এমন উদভ্রান্ত দেখাচ্ছে ।  পরে ঠিক হয়ে যাবে ।   রামুর দিকে মুগ্ধ দৃষ্টিতে মাঝে মাঝে তাকাচ্ছিল পিয়ালী ।  এই তাকানোটা আমার কাছে অসহ্য ঠেকল  ।  আজ আমার এক উর্ধ্বতন ফরেষ্ট অফিসারের সঙ্গে জরুরি  মিটিং ছিল ।   পিয়ালীকে রামুর জিম্মায় রেখে নীচে নেমে এলাম ।  
মিটিং সেরে জঙ্গলবাড়ি ফিরতে ফিরতে দুপুর গড়াল । 
দূর থেকে দেখলাম সদর দরজা হা করে খোলা ।  কি ব্যাপার ?  হাতির পিঠ থেকে নামার সময় রামুর ওপর রাগ হল আমার ।  কতবার ওকে  বলেছি সদর দরজা বন্ধ রাখতে ।  নইলে বুনো শুয়োর ঢুকে পড়তে পারে ।  সময় কাটানোর জন্য শখ করে শশা আর কলাচাষ শুরু করেছি ।  বুনো শুয়োরের দল মিছেমিছি শশা আর কলার চারাগুলো উপড়ে ফেলবে ।  
অরু আমায় সদর দরজার কাছে নামিয়ে দিল ।  তারপর রুস্তমকে গোছল করাতে ঝর্নার দিকে চলে গেল  । 
পিয়ালীর আবার জ্বর আসেনি তে ।  ভাবতে ভাবতে আমি চাতাল পেরিয়ে একতলার বারান্দায় উঠে এলাম ।  বারান্দার ওপাশে ঘরটাই অফিসঘর ।  অফিসঘরে একটা সিন্ধুক ,  আলমারী আর চেয়ার -  টেবিল আছে ।  অফিসঘর পেরোলে ছোট একটা করিডোর ।  করিডোরের শেষ মাথায় সিঁড়ি ।  সিঁড়ির বাঁ পাশে রান্নাঘর ।  রামুর এখন রান্নাঘরেই থাকার কথা ।  
রান্নাঘরে ঢুকতে যাব - সামলে নিলাম ।  রান্নাঘরের দরজায় দাঁড়িয়ে ভয়ানক চমকে উঠলাম ।  রান্নাঘরের  বড় জানালা দিয়ে রোদ ঢুকেছে  ।  মেঝের ওপর  চিৎ হয়ে পড়ে আছে রামু  ।   পিয়ালী রামুর ঘাড়ের কাছে উবু হয়ে বসে আছে ।  আমার মাথায় রক্ত চড়ে গেল ।  এ কী !  পিয়ালী  রামুর ঘাড়ের কাছে উবু হয়ে বসে কি করছে ?  পিয়ালী  কি করছে প্রথমে বুঝতে পারি নি ।  বুঝতে পারার পর আমার মাথা বোঁ করে চক্কর  দিয়ে উঠল ।  আমি ভীষণ শিউরে উঠলাম ।  কিন্তু  .  .  .  কিন্তু পিয়ালী  .  .  .  রামুর ঘাড় কামড়ে আছে কেন ?  রক্ত খাচ্ছে কি ?  তাই তো মনে হল ।  কিন্তু  .  .  . কিন্তু পিয়ালী রামুর রক্ত খাচ্ছে কেন ?  কিছুই  তো বুঝতে পারছি না ।  ভাবতেও  পারছি না ।  
পিয়ালী হঠাৎ মুখ তুলে আমার দিকে তাকাল ।  ওর ঠোঁটের কিনার থেকে   রক্ত চুইয়ে পড়ছিল ।  চোখের দৃষ্টিতে আদিম হিংস্রতা ।  কাঁধের দু ’ পাশে  চুল অবিন্যস্ত ।  আমাকে দেখে পিয়ালী হাসল ।  কী কুৎসিত হাসি !  আমার সর্বাঙ্গ কেঁপে উঠল ।  যেন জঙ্গলবাড়িতে ভূমিকম্প হচ্ছে ।   
অবচেতন মনে টের পেলাম আমার পালানো উচিত ।   
আমি ঘুরে দাঁড়ালাম ।  করিডোরে দৌড়াচ্ছি ।  পা দুটো অবশ মনে হল ।  মাথার ভিতরে শীতল হিমস্রোত বইছে ।    পিছনে মনে হল পিছনে কিছু ভয়ঙ্কর শব্দে বিস্ফোরিত হল ।  রান্নাঘরের দরজা ভেঙে গেছে মনে হল ।  অবশ্য আমি পিছনে ফিরে তাকালাম না ।   যে করেই হোক মঙ্গল ভট্টারক =  এর  গুহায় পৌঁছতে হবে ।  কিন্তু  .  .  .  কিন্তু তিনি কি এখনও গুহায়  আছেন  ? 
অফিসঘর পেরিয়ে বারান্দায় চলে এলাম ।  অফিঘরের আসবাবপত্র ভীষণ শব্দে ভেঙে ফেলছে ।  এক দৌড়ে সদর দরজা পেরিয়ে গেলাম ।  জঙ্গলের ভিতরে প্রাণপন দৌড়াচ্ছি ।  পিছনে দু ’ পাশের গাছে দুদ্দার শব্দে  ।  যেন ভয়ানক ঝড় উঠেছে ।  
তারপর কখন যে  তল্লা বাঁশের  ঘন বন পেরিয়ে গুহার মুখে এসে পৌঁছলাম ।  তবে দৌড়ের গতি কমালাম না ।   একেবারে মঙ্গল ভট্টারক -  এর সামনে এসে থামলাম ।  ভীষন হাঁপাচ্ছিলাম ।   মেঝের ওপর বসে পড়লাম ।  দরদর করে ঘামছিলাম সম্ভত ।  কান পাতলে নির্জন গুহায় আমার হৃৎস্পন্দন শোনা যাবে ।  
মঙ্গল ভট্টারক ধ্যানমগ্ন ছিলেন ।  এখন চোখ খুলে তাকালেন ।  তারপর প্রসন্নকন্ঠে  বললেন ,  ভীত হইও বৎস ।  এক্ষণে তুমি নিরাপদ বলয়ে অবস্থান করিতেছ । 
আমি কিছু বলতে গেলাম ।  মঙ্গল ভট্টারক  হাত তুললেন ।  অর্থাৎ সব আমি জানি ।  
আমার ভীষণ তৃষ্ণা পেয়েছিল ।  মঙ্গল ভট্টারক কীভাবে যেন টের পেলেন ।  আমার দিকে একটি কলো রঙের মাটির পাত্র এগিয়ে দিলেন ।  কি আছে পাত্রে ?  অত ভাববার সময় নেই ।  এক চুমুকে শেষ করলাম ।  মিষ্টি পানীয় ।  অপরিচিত স্বাদ ।  তবে মুহূর্তেই আমার  সমস্ত শরীর জুড়িয়ে গেল ।   
গুহার বাইরে বজ্রপাতের প্রচন্ড শব্দ হল ।  আমি চমকে উঠলাম ।  মঙ্গল ভট্টারক বিচলিত হলেন না ।  তিনি বললেন ,  বৎস ,  এক্ষণে আমি তোমার কৌতূহল মিটাইব ।   মনোযোগ সহকারে শ্রবণ কর ।  
আমি শুনতে লাগলাম ।  
মঙ্গল ভট্টারক বলতে লাগলেন - মানবজগতে আদিকাল হইতেই এক দূরাত্মা সম্প্রদায়ের যোগীগণ ডাকিনীবিদ্যা সাধনা করিত ।  পক্ষান্তরে  পূণ্যাত্মা  সম্প্রদায়ের যোগীগণ  চৈতন্যময়ী সত্তার সাধনা করিত ।  যোগীগণ আপন আপন স্বভাব বশত ডাকিনীবিদ্যা কিংবা চৈতন্যময়ী সত্তার সাধনা করিত ।  তবে আদিকাল হইতেই চৈতন্যময়ী  সত্তার সাধকগণ মহেশ্বরের আর্শীবাদ লাভ করিয়া আসিতেছেন ।   গোপনে ডাকিনীবিদ্যার   সাধনা করে  এইরূপ দূরাত্মা যোগী কামাখ্যা শক্তিপীঠে দূলর্ভ নয় ।  প্রাচীন নিগূঢ়শাস্ত্রে লিখিত আছে যে -  ডাকিনীবিদ্যার সাধনা সার্থক হইলে কিংবা ব্যর্থকাম হইলে জগতে ঘোর তমসা নামিয়া আসে ।  তেমনই এক ডাকিনীবিদ্যার সাধক হইল দূরাত্মা জগন্ধর । 
দূরাত্মা জগন্ধর ?  আমি জিজ্ঞেস করি ।  
হাঁ ।  দূরাত্মা জগন্ধর ।  প্রাগজ্যোতিষপুর নিবাসী দূরাত্মা জগন্ধর স্বভাবে খল ,  ধূর্ত এবং প্রতারক ।  তাহার গুরু ছিল কামাখ্যা মন্দিদের ঋষি সত্যবর্মন ।  হা ,   ঋষি সত্যবর্মনকে  আমরা সত্যদ্রষ্ট্রা ঋষি জ্ঞান করিতাম ।  তিনি অতি উচ্চস্তরের যোগী ছিলেন ।  ঋষি সত্যবর্মন চৈতন্যময়ী  সত্তার সাধক হইলেও ডাকিনীবিদ্যার সম্বন্ধে  গভীর বুৎপত্তি অর্জন করিয়াছিলেন ।  সত্যবর্মন বৃদ্ধ হইয়াছিল ।  যুবা বয়েসে জগন্ধর ঋষি সত্যবর্মন -  এর নিকট হইতে ডাকিনীবিদ্যার  গূহ্যজ্ঞান কৌশলে আত্বসাৎ করে এবং সত্যবর্মন কে হত্যা করে ।  ইহার পর জগন্ধর  কামরূপ  হইতে আসামের গভীর অরণ্যে পালাইয়া যায় এবং লোকচক্ষুর অন্তরালে ডাকিনীবিদ্যা সাধনা করিতে থাকে  ।  কামাখ্যা মন্দিরের প্রধান পুরোহিত ধনঞ্জয় জগন্ধর -  এর উপর অত্যন্ত রুষ্ট হইয়া উঠিলেন ।  জগন্ধর এর সাধনা চরিতার্থ হইলে জগতে অশেষ অকল্যাণ সাধিত হইবে এই ভাবিয়া তিনি জগন্ধর কে হত্যার সিদ্ধান্ত  লন ।  এই উদ্দেশ্যে কামাখ্যা মন্দিরের প্রধান পুরোহিত ধনঞ্জয় অষ্টাদশ সন্ন্যাসীকে মন্ত্রপূত ত্রিশূল প্রদান করিয়া  জগন্ধর হত্যার  দায়িত্ব অর্পন করে ।  আমি হইলাম অষ্টাদশ সন্ন্যাসীর একজন ।  
আমি চমকে উঠে বললাম ,  আপনি ? 
হাঁ ।  আমি ।  আমি ধ্যানযোগে জগন্ধর -  এর অবস্থান জানিতে পারি ।  জঙ্গলবাড়ির  পিছনে ছাঁচি বেতের ঘোর অরণ্যের পশ্চাতে যে পার্বত্য টিলা রহিয়াছে তাহারই এক নিভৃত গুহায় বসিয়া দূরাত্মা জগন্ধর সাধনা করিত ।  
আশ্চর্য !  
ঋষি সত্যবর্মন - এর অভিশাপে জগন্ধর ডাকিনীবিদ্যায় সিদ্ধি লাভ করিতে ব্যর্থ হইয়াছে ।  জগন্ধর  এখন মূর্তিমান ডাকিনী হইয়া উঠিয়াছে ।     সে  স্ত্রীলোকের মূর্তি ধরিয়া তরুণ যুবকের রক্ত পান ।  স্ত্রীলোকের মূর্তি করিতে  জগন্ধর তোমার স্ত্রীর উপর  ভর করিয়াছে ।    
আমি শিউরে উঠলাম ।  মনে পড়ল আজ জ্বর থেকে উঠে রামুর দিকে অদ্ভূত দৃষ্টিতে মাঝে মাঝে তাকাচ্ছিল পিয়ালী ।   তারপর রান্নাঘরে রামুর রক্ত খাচ্ছিল । 
গুহামুখে ঝড় আর বজ্রপাতের শব্দ  ততক্ষণে থেমে গেছে ।  এবার  ক্রদ্ধ বাঘের রাগী গর্জন শোনা গেল ।  মঙ্গল ভট্টারক সেদিকে একবার তাকালেন ।  তারপর উঠে দাঁড়ালেন ।  আমিও উঠে দাঁড়ালাম ।  একটা কিছু আশঙ্কা করছিলাম ।  মঙ্গল ভট্টারক  আমাকে অভিভূত করে চোখের নিমিষে জটাধারী শিবমূতি ধারণ করলেন ।  ডান হাতে চকচকে ত্রিশূল ।   বিদ্যুৎগতিতে  ‘ রে ’   ‘ রে ’  শব্দে  ভয়ঙ্কর চিৎকার করে ত্রিশূল উঁচিয়ে গুহামুখের দিকে ছুটে গেলেন মঙ্গল ভট্টারক  ।  আমিও পিছন পিছন ছুটলাম ।  গুহামুখে ঝলমলে রোদ ।  সেই রোদের আলোয় একটা বিশালকায়  ডোরাকাটা প্রাণি দেখতে পেলাম  ।  অনেকটা বাঘের মতন দেখতে ।  তবে আকারে অনেক বড় ।  প্রায় হাতির সমান ।  প্রাণিটা মঙ্গল ভট্টারক -  এর ওপর ঝাঁপিয়ে পড়ল ।  কিন্তু তার আগেই    ক্ষিপ্র গতিদে প্রাণিটাকে লক্ষ করে সুতীক্ষ্ম ত্রিশূল ছুঁড়ে মারলেন মঙ্গল ভট্টারক ।  ত্রিশূল হলদে ডোরাকাট প্রাণির দেহে  বিদ্ধ হল ।  মর্মদন্ত চিৎকারে গুহা কেঁপে উঠল ।  কেঁপে উঠল বনভূমি ।  প্রাণিটা   সশব্দে আছড়ে পড়ল ।  তারপরই চারধার ঘন ধোঁওয়ায় আচ্ছন্ন হয়ে গেল ।  আমি কটূ গন্ধ পেলাম  ।  একটু পর   ধোঁওয়া সরে গেলে মঙ্গল ভট্টারক কিংবা কোনও বিশালকায়  ডোরাকাটা প্রাণির প্রাণহীন দেহ  দেখতে পেলাম না । 
 দ্রুত জঙ্গলবাড়িতে ফিরে এলাম ।  রামুর লাশটা তখনও  একতলার রান্নাঘরে পড়েছিল ।  আমার কান্না পেল ।   কিন্তু ,    পিয়ালী কে পেলাম না ।  বুকটা ভীষণ কাঁপছে ।   দ্রুত দোতলায় উঠে এলাম ।  পিয়ালী বিছানার ওপর  শুয়ে ছিল ।  ভঙিটা বিধস্ত ।  যেন অনেক ঝড় বয়ে গেছে ।   শূন্য দৃষ্টিতে আমার দিকে চেয়ে রয়েছে ।  শ্যামলা মুখটা  কেমন ফ্যাকাশে ।  ফিসফিস করে বলল ,  আমার কি হয়েছে ? 
ওকে জড়িয়ে ধরে বললাম ,  কিছু হয়নি ।  
পিয়ালীর চিকিৎসা দরকার ।  দ্রুত জিনিসপত্র গুছিয়ে নিলাম ।  তারপর আমি আর পিয়ালী নীচে নেমে এলাম ।  অরুকে দেখলাম সদর দরজার কাছে  ।  
রুস্তমের  পিঠে চড়ে থানচি রওনা হলাম ।  থানচি পৌঁছে রামুর লাশ সৎকারের জন্য অরুকে টাকা দেব ।  আজ রাতটা থানচির রেস্টহাউজে থাকব ।  কাল সকালে  বান্দারবানের বাস ধরব ।  
এই জীবনে আর জঙ্গলমুখো হচ্ছি না ।  
টেকনাফ শহরে বাপদাদার ভিটেয় পিয়ালীকে নিয়ে সুখের ঘর বাঁধব  .  .  . 
 উৎসর্গ :  বিরোধী দল  

                    




প্রাচীন স্পার্টায় জীবন ও যুদ্ধ

 প্রাচীন স্পার্টার সেই যোদ্ধা - সমাজে  শিশুর জন্মের পর  শিশুটি কে পানির বদলে মদে গোছল করানো হত ।   শিশুটি প্রতিকূল পরিবেশ কতটুকু সহ্য করতে পারে তাই দেখা ।  শিশুটিকে   তারপর   সৈন্যবাহিনীর বিশেষজ্ঞ  এসে  শারীরিক গঠন পরীক্ষা করে দেখত সদ্যজাত  শিশুটির  শারীরিক গঠন শক্তিশালী কিনা ।   শিশুটি দূর্বল হলে পাহাড়ের ঢালে ফেলে রাখত কিংবা দাস হিসেবে গড়ে তুলত ।  স্পার্টায়  শিশুহত্যা ছিল মামুলি ব্যাপার  ।  স্পার্টাবাসীও  তাদের শিশুদের নিয়ে সহজে সন্তুষ্ট হত না ।  তবে পরিবার নয় -  রাষ্ট্রই আমৃত্যু শিশুর ভাগ্য নিয়ন্ত্রণ করত ।    শিশুরা তাদের মা - বাবার সন্তানের চাইতে বেশি ছিল রাষ্ট্রের সন্তান ।  শিশুদের ছোটবেলার থেকেই কঠোর নিয়মানুবর্তীতার ভিতরে   রাষ্ট্রের একজন অনুগত সৈন্য হিসেবে গড়ে তোলা হত ।  এসব কারণে প্রাচীন স্পার্টায়  পরিবার সেই সময়কার অন্য দশটি গ্রিক নগররাষ্ট্রের চাইতে ছিল একেবারেই অন্যরকম  ।  পরবর্তীকালে  যে  ‘ স্পার্টান ’  শব্দটি  সারল্য এবং আত্মসংযমের প্রতিশব্দ হয়ে উঠেছে ,  আসলে স্পার্টার জীবন সেরকমই ছিল । 
   গ্রিসের মানচিত্রে স্পার্টার অবস্থান ।  স্পার্টা লাসিদেমন নামেও পরিচিত ছিল সেকালে  ।  বর্তমানে এর অবস্থান দক্ষিণ গ্রিসের লাকোনিয়া প্রদেশে ।  স্পার্টা ছিল প্রাচীন গ্রিসের একটি নগররাষ্ট্র; চারিদিকে পাহাড় ছিল -  যা বর্হিশক্রর হাত থেকে নগরীটিকে রক্ষা করত ।   খ্রিস্টপূর্ব ১১৫০ অব্দে উত্তর দিক থেকে ডোরিয়ান জাতি দক্ষিণে নেমে এসেছিল ।  এরাই  ছিল স্পার্টার পূর্বপুরুষ ।  স্পার্টার নাগরিকরা অবশ্য মনে করত যে তারা হারকিউসের বংশধর । 
  স্পার্টা সম্বন্ধে এথেন্সের তুলনায় আমাদের কাছে তথ্য কম ।  তার এক কারণ তারা চাইত না অন্যরা তাদের ব্যাপারে কৌতূহল দেখাক ,  তারাও অন্যদের বিষয়ে কৌতূহলী দেখাত না ।  সে যাই হোক ।  আসলে এক যুদ্ধ স্পার্টাকে বদলে দিয়েছিল ।   স্পার্টার পশ্চিমে ছিল  উর্বর জমি আর  লৌহ সমৃদ্ধ মেসিনিয়া  ।  যা অস্ত্রশস্ত্র নির্মাণে লাগে ।  খ্রিস্টপূর্ব ৭ম শতকে স্পার্টা মেসিনিয়া আক্রমন করে ।  স্পার্টার জনসংখ্যা  দশ হাজার ,  মেসিনিয়ার ২০৫০ ।  তুমুল যুদ্ধ হয় ।  যুদ্ধে স্পার্টা জিতে যায় এবং মেসিনিয়ার ভুখন্ড দখল করে নেয় ।  যুদ্ধবন্দিরা পরিণত হল দাসে ।  এতে স্পার্টার সমাজে বিশাল এক পরিবর্তন আসে ।  প্রয়োজন হয় নতুন আইনকানুনের ।  সময়ের দাবিতে আবিভূর্ত হন প্রাচীন বিশ্বের অন্যতম এক আইন প্রনেতা লাইকারগাস  ।   
   স্পার্টায় আইন প্রণেতা ও যোদ্ধাসংস্কৃতির প্রবর্তক   লাইকারগাস  ( ৮২০ - ৭৩০ খ্রিস্টপূর্ব )  ।    স্পার্তায় যে মৃৎপাত্র পাওয়া গেছে তা সবই  খ্রিস্টপূর্ব ৭ম শতকের আগের ।  এর পরে আর শিল্পকর্ম পাওয়া যায়নি ।  তার মানে স্পার্টান সমাজে বড় ধরণের কোনও পরিবর্তন এসেছিল ।  সেই পরিবর্তন এসেছিল মেসিনিয়া যুদ্ধের পর  ।  যুদ্ধের পর স্পার্টানদের বাস্তববাদী হতে হয়েছিল ।  প্রতিরক্ষার জন্য ব্যয় কমাতে হয়েছিল ,  ভূমি বন্টন করতে হয়েছিল ,  এতে নতুন শ্রেণির উদ্ভব ঘটল ।  এতসব পরিবর্তনকে আইনের আওতায় এনেছিলেন লাইকারগাস ।  তিনি ভূমধ্য সাগরের ক্রিটদ্বীপ ,  মিশর এবং আওনিয়  ( এশিয়া মাইনর )  সমাজের আইনকানুন সম্বন্ধে গভীর জ্ঞান অর্জন করেছিলেন ।  তারপর তিনি যে  আইন প্রণয়ণ করেছিলেন তার  ভিত্তি ছিল স্পার্টার নাগরিকদের মধ্যে একতা ,   সামরিক সামর্থ অর্জন এবং আত্মসংযম ।  লাইকারগাস এর বিধানে অবশ্য ধর্মীয় ছোঁওয়া রয়েছে ।  কেননা স্পার্টাবাসী বিশ্বাস করত তাদের রাষ্ট্রকে টিকিয়ে রাখার জন্য লাইকারগাস এর বিধান ডেলফাই মন্দিরের দেবতার অ্যাপোলোর দৈব আর্শীবাদ ।   লাইকারগাস -  এর আইন অনুযায়ী স্পার্টার  অধিবাসীদের  তিন শ্রেণিতে বিভক্ত করা হল ।   ( ১ )  নাগরিক :  এরা কর দিত ,  সৈন্যবাহিনীতে যোগ দিত এবং স্পার্টার আইন মেনে চলত ।  এদের সংখ্যা ছিল দশ হাজার ।  এদের সম্পদ ছিল সমান; অর্থাৎ এদের  ভূমি মেপে দেওয়া হত ।  এ কারণে স্পার্টায় বাজার অর্থনীতি বা বৈদেশিক বানিজ্য বিকাশ লাভ করেনি   ( ২ )  কারিগর শ্রেণি ।  এরা মূলত কারুশিল্পী;  অস্ত্রশস্ত্রও বানাতো ।   তবে অল্পস্বল্প ব্যাবসা - বানিজ্য করত ।  এদের সংখ্যা ছিল প্রায় পঞ্চাশ হাজারের কাছাকাছি ।   ( ৩ )  দাস :  এরা মূলত যুদ্ধবন্দি ।  এদের কোনওই নাগরিক অধিকার ছিল না ।  এরা কায়িক পরিশ্রম করত ।   এদের সংখ্যা ছিল প্রায় এক লক্ষ । 
   স্পার্টান সৈন্য ।  রাষ্ট্র সব শিশুকে সৈন্য বানাতে চাইত ।  
  বাস্তব কারণেই স্পার্টা হয়ে উঠেছিল যুদ্ধ - কেন্দ্রিক সামরিক রাষ্ট্র ।  প্রতিটি নাগরিক পরিবারের  শিশুকে যোদ্ধা হিসেবে গড়ে তোলা হত ।  যোদ্ধার ট্রেনিং শিশুবয়েসেই  শুরু হত ।  ৭ বছর বয়েসে শিশুকে সৈন্যরা নিয়ে যেত সামরিক বিদ্যালয়ে ।  তার আগে মা - ই শিশুদের দেখাশোনা করত ।   তবে শিশুর খুব একটা  যতœ নিত না  ।  মায়ের আদর যতœকে লাইকারগাস  একটি শিশুর দৃঢ় মাননিক গঠনের অন্তরায় মনে করতেন ।  স্পার্টার মায়েরা তাদের সন্তানদের হাতে ঢাল তুলে দিয়ে নাকি বলত : Come back with your shield ,  or on it .  সে যাই হোক ।   বালকদের রাখা হত  সামরিক ব্যারাকে  ।  অন্য বালকদের সঙ্গে সৈন্য হিসেবে গড়ে তোলার  ট্রেনিং শুরু হত ।   
   সামরিক ব্যারাকে স্পার্টান বালক । 
  মিলিটারি ব্যারাকে  বালকের জীবনে চারটে বিষয়ের অত্যন্ত গুরুত্ব ছিল ।   ( ১ )  আত্মত্যাগ;  ( ২ )  বাহুল্যবর্জিত জীবন;  ( ৩ )  যোদ্ধারনীতি এবং  ( ৪ )  নগররাষ্ট্রের প্রতি নিরঙ্কুশ আনুগত্য ।  বালকরা কঠিন শারীরিক  অনুশীলন করত; মার্চ করানো হত জুতা ছাড়াই ,  উপোস করতে হত দিনের পর দিন ,  শিখত যুদ্ধ করতে ,  অসহ্য যন্ত্রণা সহ্য করত ,  প্রায়ই ফাঁদে ফেলা হত ,  তখন বুদ্ধির জোরে বাঁচতে হত ।  পুরো শিক্ষাজীবনে পরার জন্য একটাই ইউনিফরম ,  হাঁটতে হত খালি পায়ে; শীতে কি গ্রীষ্মে !  বয়েসে যারা বড় ,  তারা ছোটদের মারত  নির্দয়ভাবে  ।  এভাবে ছোটদের মধ্যে অন্যকেও আঘাত করার প্রতিহিংসা সৃষ্টি হয় ।  বালকদের খাবার চুরি করতে শিখতে হত ।  একবার একটা বালক খাবার জন্য একটি শেয়াল ধরে  ।  যদিও ধরা পড়লে কঠিন শান্তি হত ।  বালক দেখল যে কয়েকজন স্পার্টান সৈন্য আসছে ।  সে শার্টের নীচে শেয়াল লুকিয়ে ফেলে ।  তারপর ধরা পড়ে যাবে ভেবে শিয়ালটা  কাঁচাই  খেয়ে ফেলল !  তবু সৈন্যদের কাছে স্বীকার করল না; বা যন্ত্রণার কোনও অভিব্যক্তি প্রকাশ করল না ।  অসহ্য যন্ত্রণা সহ্য করে বালক মারা গেল ।    একেই বলে :    ’ দ্য স্পার্টান ওয়ে ’  !  
   স্পার্টার  সৈন্যদের  অস্ত্র ।  
  বালকদের  বয়স ২০ হলে তাদের এক কঠিন পরীক্ষার সম্মূখীন হতে হত ।  সে পরীক্ষায় উত্তীর্ণ হলেই কেবল তারা পূর্ণ নাগরিকত্ব অর্জন করত তারা ।  কেবলমাত্র উত্তীর্ণরাই  প্রথম শ্রেণির অভিজাত নাগরিকত্বের সম্মান পেত ।  পরীক্ষায় অকৃতকার্য হলে নাগরিকত্ব পাওয়া যেত না ।  তারা মধ্যবিত্ত কারিগন শ্রেনির অন্তর্ভূক্ত হত ।  কাজেই প্রাচীন স্পার্তায় জন্ম নয় কর্মই নির্ধারণ করত শ্রেণি ।  
    স্পার্টার  দাস; জমিছাড়াও গৃহস্থালীর কাজও করত ।  এদের বলা হত :  helots; মানে বন্দি; এরাও গ্রিক ।  বিশেষ করে পার্শ্ববর্তী মেসিনিয়া এবং লাকোনিয়ার অধিবাসী ।  এদের ওপর নিমর্ম আচরণ করা হত ।  কোনও দাসকে বেয়াড়া মনে হলে নির্দ্ধিধায় হত্যা করত ।  এদের মালিকরা এদের মদ খাইয়ে মাতাল করে প্রকাশ্যে রাস্তায় ঘুরিয়ে মজা লুটত ।   পাস করার পর আবার তারা ব্যারাকে ফিরে যেত ।  এবার তারা সৈন্য ।  তবে  ট্রেনিংয়ের নতুন স্তর আরম্ভ হত ।  এর একটা হল :   ‘ নৈশকালীন যুদ্ধ ’  ।  রাতের অন্ধকারে  পাহাড়ে কিংবা বনাঞ্চলে গেরিলা পদ্ধতিতে দাসদের ধরে ধরে হত্যা করত ।  তবে তারা এ সময় বিয়ে করত ।  রাষ্ট্র তাদের জমি দিত ।  জমিতে খাটত দাস ।  দাসরা ফসলের অর্ধেক তাদের দিত ।  কাজেই ফসল ফলানোর দুশ্চিন্তা ছিল না ।  তাছাড়া তাদের স্ত্রীরাও জমিজমা দেখাশোনা করত ।  কাজেই  তারা ছিল সার্বক্ষণিক সৈন্য ।  আসলে দাসশ্রমের ওপরই টিকে ছিল স্পার্টান সমাজ ।  জীবনের কেন্দ্রে ছিল যুদ্ধ ।  অবশ্য ৩০ বছর হলে পর পরিবারের সঙ্গে থাকা যেত ।  তবে সামরিক জীবন ছিল ষাট বছর অবধি  ।  তারপরে অবসর জীবন ।  
   স্পার্টান মেয়েদের দৌড় ।  
  লাইকারগাস  বিশ্বাস করতেন যে শক্তিশালী মায়েরা শক্তসমর্থ শিশুর জন্ম দেয় ।  কাজেই   মেয়েদেরও  সাত বছর বয়েস থেকে কঠোর শরীরচর্চা অনুশীলন করতে হত  ।   মেয়েরা শিখত কুস্তি ,  জিমন্যাস্টিক এবং খালি হাতে আত্মরক্ষা ।  আরও অনেক যন্ত্রণাদায়ক শারীরিক কসরৎ ।   মেয়েরা অ্যাথলেটিক ইভেন্টেও প্রতিযোগিতা অবতীর্ণ হত ।  তারপর   নাগরিকত্ব পরীক্ষায় টিকলে  তবেই কপালে স্বামী জুটত ।  বয়স তখন প্রায় কুড়ির কাছাকাছি ।  বাসরঘরে ঢোকার আগে বিচিত্র সব প্রস্তুতি নিতে হত মেয়েদের ।  এই যেমন -  মাথার চুল ছোট ছোট করে কেটে ফেলত ,  পুরুষের পোশাক পড়ত ।   বাসররাতের যৌনমিলনও ছিল এক ধরনের পাশবিক কৃত্য  ( রিচুয়াল )  ধর্ষনে উদ্যত স্বামীর আক্রমনের মুখে  স্ত্রীর ক্ষিপ্র প্রতিরোধ চেষ্টা ।   পরদিন স্বামী ব্যারাকে ফিরে যেত ।  
   স্পার্টার  সৈন্যদের মুখোশ । 
  নাগরিক স্বামী - স্ত্রী একসঙ্গে বাস করত না ।  কেবলমাত্র যৌনমিলনের জন্য মিলিত হত ।   সে যাই হোক ।  খ্রিস্টপূর্ব চতুর্থ শতকে যুদ্ধবিগ্রহের কারণে স্পার্টায়  পুরুষের সংখ্যা কমে গিয়েছিল ।  সে সময়টায় রাষ্ট্রীয় অনুমোদনেই এক নারী একাধিক পুরুষের সঙ্গে মিলিত হতে পারত ।  তবে রক্ষিতা পোষা রাষ্ট্র থেকেই নিরুৎসাহিত করত ।  তবে রাষ্ট্র নারীপুরুষের চিরন্তন অনুভূতি যে প্রেম সে প্রেমকে মনে হয় একেবারে ধ্বংস করতে পারেনি ।  সর্ম্পকে স্বামীস্ত্রী হলেও নারীপুরুষ বলেই তাদের হৃদয়ে প্রেমভালোবাসা ছিল ।  যদিও সেটি গোপনই রাখত ।  কেননা রাষ্ট্র একে দূর্বলতাই ভাবত ।   
   স্পার্টার সৈন্যদের ওপর নির্মিত হলিউডের   ‘ থ্রি হানড্রেড ’  ছবির দৃশ্য ।  
  তো ,  এরকম একটি যুদ্ধবাজ রাষ্ট্রের সেরা যুদ্ধ কোনটি ?  
৪৮০ খ্রিস্টপূর্বে যখন পারস্য ৩ লক্ষ সৈন্য নিয়ে আক্রমন করল গ্রিস ।  এজিয়ান সমুদ্রের পাড়ে থার্মোফাইল গিরিপথে ৩০০ জন  স্পার্টান সৈন্য স্পার্টার  রাজা লিওনাইদেস এর নেতৃত্বে প্রবল প্রতিরোধ গড়ে তুলেছিল ।  যুদ্ধ চলেছিল তিন দিন ।  মানে এই তিন দিন মাত্র ৩০০ জন স্পার্টান সৈন্য পারস্যবাহিনীকে আটকে রেখেছিল !   ( পারসিকরা সংখ্যায় ৩ লাখ হলেও সরু গিরিপথের কারণে স্পার্টানদের একত্রে পারসিকদের মোকাবেলা করতে হয়নি )  স্পার্টানরা পরাজিত হয়েছিল বটে কিন্তু তার আগে তারা তরবারি ভেঙে গেলে খালি হাতে যুদ্ধ করেছিল ।  পারসিক সৈন্যরা তারপর  এথেন্সের অভিমুখে মার্চ করে এগিয়ে গিয়েছিল ।  তবে শেষ পর্যন্ত সংখ্যালঘু গ্রিকদের হাতে বিশাল পারসিক বাহিনী পরাজিত হয়েছিল ।  
   যুদ্ধের আগে একজন স্পার্টান নারী তার স্বামীর হাতে ঢাল তুলে দিচ্ছে ।  
  স্পার্টান নারী অন্যান্য গ্রিক নারীদের তুলনায় স্বাধীন ছিল ।  তাদের  শিশু লালনপালন করতে হত না ।  কাজেই অন্য গ্রিক নারীদের মত ঘরে আটকে থাকতে হত না ।   মেয়েদের জীবনে  স্বামীর  ভূমিকা  ছিল সামান্য  ।  মেয়েরা ঘরের বাইরে গিয়ে কাজ করতে পারত ।  তাতে রাষ্ট্রীয় অনুমোদন ছিল ।  স্পার্টান নারীদের সম্পদে অধিকার ছিল ।   স্পার্টার মেয়েদের সর্র্ম্পকে একজন গ্রিক ঐতিহাসিকের উক্তি - 
 Only in Sparta did girls receive public education  -  in other city - states most women were completely illiterate .  Only in Sparta were girls allowed to engage in sport . Only in Sparta did women possess economic power and influence .  Scandalized observers from other Greek cities commented that not only did Spartan women have opinions they were not afraid to voice in public ,  but their husbands actually listened to them !     যুদ্ধক্ষেত্রে ।  যুদ্ধ এমনই আচ্ছন্ন করে রেখেছিল সেই য্দ্ধুবাজ সমাজকে যে   পারস্য  গ্রিস আক্রমন করার  সময় থার্মোফাইল  গিরিপথে  ভয়ঙ্কর যুদ্ধ বেঁধেছিল দু ’ পক্ষের ,  সে সময় র্স্পাটার এক সৈন্যের নাম ছিল ইউরিথুস; তো সে চোখে দেখত কম ।  এই উছিলায় সে পালিয়ে যায়নি ।  বরং  দাসদের বলেছিল আমায় যুদ্ধক্ষেত্রে   নিয়ে চল ।   লাইকারগাস - এর আইনের ওপর ভিত্তি করে গড়ে ওঠা প্রাচীন সেই স্পার্টা ঘিরে  দূর্গ - প্রাচীর ছিল না ,  অন্যান্য গ্রিক নগররাষ্ট্রে যেমনটা ছিল - এমন কী এথেন্সএও ।   কেন ?  কারণ -  আমাদের নগর আমরাই রক্ষা করব ?  এমন একটা দৃঢ় বিশ্বাস ছিল স্পার্টার নাগরিকদের ।  যে নাগরিকরা তাদের  লম্বা চুল নিয়ে গর্ব করত ,  চুল আবার আঁচরাত যুদ্ধের আগে  ।  পরত লাল পোশাক ।  কেন ?  তাতে ক্ষতের রক্তের চিহ্ন চোখে পড়ত না ।  যে নাগরিকরা ব্যবসাবানিজ্যে আগ্রহী ছিল না ,  ধনীও হতে চাইত না ।   তারা কেবল সুস্থ সবল থাকতে চাইত ।  যে নাগরিকরা গ্রিকদের মতন মুদ্রা ব্যবহার করত না; বরং আয়রন বার ব্যবহার করত ।  সেনা ছাউনিতে যারা টয়লেট বানানোর ঝামেলায় যেত না ।  সময়মতো একটু দূরে সরে যেত কেবল ।  যারা ভাবত প্রত্যেক পুরুষেরই উচিত বিয়ে - টিয়ে করে বাচ্চ - কাচ্চার জন্ম দেওয়া ।  অবশ্য বয়স্ক পুরুষের বিয়ে না হলে তাকে বছরে একবার  নগরের রাস্তায় নগ্ন হয়ে হাঁটতে হত !  
লাইকারগাস - এর আইনের ওপর ভিত্তি করে গড়ে ওঠা এ ধরণের বিচিত্র এক সভ্যতা পরবর্তীকালে প্লেটো থেকে কার্ল মাকর্সকে  পর্যন্ত বিস্মিত করেছিল ।  
   স্পার্টা বলতে আজও যুদ্ধই বোঝে মানুষ । 
  এথেন্স স্পার্টার অনেক পার্থক্য ছিল ।  এথেন্সে যেখানে গনতন্ত্রের চর্চা ছিল ,  স্পার্টায় সেখানে  রাজা ছিল দুই জন ।  একজন অভ্যন্তরে দায়িত্ব পালন করতেন অন্যজন যুদ্ধবিগ্রহে স্পার্টার বাইরে থাকতেন ।  তাছাড়া এথেনীয় সমাজে  বিলাস - ব্যসন  ছিল বলে স্পার্টানরা তাদের  অবজ্ঞাই করত ।  এসব কারণেই এথেন্সের সঙ্গে স্পার্টার সংঘাত অনিবার্য হয়ে উঠেছিল ।  স্পার্টা এবং এথেন্সের মধ্যে ৪৩১ থেকে ৪০৪ খ্রিস্টপূর্বের মধ্যে এক যুদ্ধ সংঘটিত হয় ।  ইতিহাসে এই যুদ্ধ পেলোপনেশিয় যুদ্ধ নামে পরিচিত ।  যুদ্ধে অবশ্য স্পার্টা জিতে যায় ।  তবে গ্রিকবিশ্বে স্পার্টার নিয়ন্ত্রণ ছিল স্বল্পকালীন ।  স্পার্টা ৩৭১ খ্রিস্টপূর্বে লিউকট্রার যুদ্ধে থিবসের কাছে পরাজিত হয় ।  এরপর দীর্ঘকালীন পতনের গভীর স্তব্দতা বিরাজ করে বিরান স্পার্টার দরদালানের  ওপর  ।  
   এক পর্যটক ঘুরে ঘুরে প্রাচীন স্পার্তার ধ্বংসস্তূপ দেখছে । 
  ছবি ।  ইন্টারনেট । 
 তথ্যসূত্র :   
           

                    




গল্প :  খুনবাড়ি



                        সন্ধ্যার পর অফিস থেকে ফিরেছে রেজাউল ।  ফোঁপাতে ফোঁপাতে শিরিন বলল ,  আর আমি এ বাড়িতে থাকব না ।  ইচ্ছে করে যে দিকে চোখ যায় চলে যাই । কেন ?  কী হল আবার ?  রেজাউল ভিতরে ভিতরে উত্তেজনা টের পায় । ঘরে আজ রক্তের গন্ধ পেলাম ।  কাঁচা রক্তের । কাঁচা রক্তের গন্ধ ?  কী যা তা বলছ ! যা তা না ।  সত্যি কথাই বলছি । বল কি ! হ্যাঁ ।  আজ দুপুরে খেয়ে বিছানায় শুয়েছি ,  তখন কাঁচা রক্তের গন্ধে ঘর ভরে উঠল ।  তোমাকে ফোনে জানাব  ।  ফোন অফ পেলাম । আশ্চর্য !  আমি তো ফোন অফ করে রাখিনি । আমি ফোন অফ পেলাম ।  আমি কি মিথ্যে বলব ? রেজাউল অত্যন্ত বিচলিত হয়ে পড়ল ।  এ বাড়িতে আসার পর থেকে অস্বাভাবিক সব ঘটনা ঘটছে ।  ক ’ দিন আগের কথা ।  এক রাতে রেজাউল - এর ঘুম ভেঙে গেল ।  নারীকন্ঠের ফোঁপানির শব্দ শুনতে পেয়ে পাশে ঘুমিয়ে থাকা শিরিনকে ডেকে তুলল ।  তারপর আলো জ্বেলে সারা বাড়ি খুঁজে দেখল ।  তেমন কিছু পেল না ।  তবে মনে হল -  কারা যেন ওকে অনুসরণ করছে ।  অবশ্য মনের ভুলও হতে পারে ।  শিরিন প্রায়ই বলে ,  এই বাড়িতে আসার পর থেকেই আমার কেমন গা ছমছম করে ।  কান্নার শব্দ পাই ,  মাংস পোড়া গন্ধও পাই ।   ‘ যতসব মেয়েলি ব্যাপার ’  -  বলে উড়িয়ে দিতে পারে না রেজাউল  ।  এ বাড়িতে থাকার সময় তারও কেমন এক অদ্ভূত অনুভূতি হয় - যে শিরশিরে অনুভূতি এ বাড়ির বাইরে থাকার সময় কিংবা অফিসে থাকার সময় হয় না ।  চিন্তার বিষয় ।  আর মাস কয়েক পর শিরিন মা হতে যাচ্ছে ।  শিরিনের এ রকম অবস্থায় এ রকম অস্বাভাবিক পরিবেশ  .  .  রেজাউল দিশেহারা বোধ করে । শিরিন বলে ,  আমার মনে হয় এ বাড়িতে জ্বীনের আছর আছে ।  নইলে এত ভৌতিক কান্ড ঘটবে কেন বল ? রেজাউল মাথা ঝাঁকাল ।  কী বলবে ভেবে পেল না ।  সে শিক্ষিত মানুষ ,  চিন্তাধারা মধ্যযুগীয় নয় ,  তার জ্বীন - ফিনে বিশ্বাস নেই । শিরিন বলল ,  এই বাড়ি সম্বন্ধে এখানকার কারও না কারও জানার কথা ।  একদিন সময় করে খোঁজ খবর নিয়ে দেখ না । এখানকার মানে -  এই পাড়ার কেউ ? হ্যাঁ । আচ্ছা দেখি । শিরিন বলল ,  তার আগে কেয়ারটেকারের সঙ্গে একবার কথা বল ।  ওই লোকটার নিশ্চয়ই কিছু না কিছু জানার কথা । রেজাউল বলল ,  আচ্ছ কথা বলব । এ বাড়ির কেয়ারটেকারের নাম সিদ্দিক ।  তিনতলার ছাদঘরে থাকে লোকটা ।  মাঝবয়েসি ।  দেখতে অনেকটা সাধু - সন্ন্যাসীদের মতো ।  মুখে দাড়িগোঁফের জঙ্গল ,  চোখ দুটি ছলছল করে ,  গাঁজা - টাজা টানে হয়তো ,  মুখে কেমন উদাসীন ঘোর ঘোর ভাব ।  ভাড়া নেওয়ার সময় সিদ্দিক বলেছিল :  বাড়িওয়ালা রশিদ আলী খুলনায় থাকতেন ।  ট্রান্সপোর্টের ব্যবসা ছিল ভদ্রলোকের  ।  সম্প্রতি তিনি মারা গেছেন ।  রশিদ আলীর সম্পত্তি তার ছেলেমেয়েদের মধ্যে ভাগ - ভাঁটোয়ারা হয়ে গেছে ।  ঢাকার এই বাড়িটা ছোট ছেলের ভাগে পড়েছে  ।  সে কী ব্যবসা করবে বলে দোতলা খালি রেখেছে । বাড়িটা সম্বন্ধে খোঁজ খবর করতে হবে ।  ক্ষীণ উদ্বেগ বোধ করছে রেজাউল ।  বিয়ের পর পরই বউকে নিয়ে নতুন বাড়িতে উঠে এসেছে  ।  বাড়িটা মীরপুর মাজারের কাছে সরু একটা গলির বেশ ভিতরে  ।  দোতলা বাড়ির এক তলা ।  বেশ পুরনো বাড়ি ,  বেশ বড় বড় কামরা ।  তবে দিনের বেলাতেও কেমন অন্ধকার - অন্ধকার হয়ে থাকে ।  আর ঘরগুলিতে ভ্যাপসা গন্ধ ভেসে বেড়ায় ।  তারপরও বাড়ি শিরিনেরও পছন্দ হল ।  তাছাড়া ভাড়া তুলনামূলক ভাবে সস্তা  ।  হিসেবের সংসারে এটাই বড় কথা ।  তাছাড়া রেজাউল - এর অফিস কাছেই মীরপুর ১ - এ ।  এই দিকটিও বিবেচনার মধ্যে ছিল ।  সমস্যা এখানেই ।  একে সস্তা বাড়ি ,  তার ওপর অফিস কাছে ।  এখন যদি বাড়ি আবার বদলাতে হয় তো  .  .  .  শিরিনেরও কাছেই একটা বাচ্চাদের স্কুলে পড়াবার কথাবার্তা চলছে ।  তার ওপর বাসা বদলানোর ঝক্কি ।  টাকা - পয়সারও ব্যাপার আছে  .  .  .  উদ্বেগ এই কারণেই  .  .  . শুক্রবার ।  ছুটির দিন ।  সকালের দিকে বাইরে বেরিয়ে আসে রেজাউল ।  গেটের কাছে টুলের ওপর বসে ছিল সিদ্দিক  ।  রেজাউলকে দেখে উঠে দাঁড়ল ,  সালাম দিল ।  রেজাউল জিজ্ঞেস করে ,  তুমি এ বাড়িতে কত দিন ধরে আছ ? দুই বছর সার । এর আগে কোথায় ছিলে ? খুলনায় ।  মালিক এই বাড়িটা কেনার পর দেখাশুনার জন্য আমাকে ঢাকায় পাঠালেন । মালিক মানে রশিদ আলী ? জ্বী ।  সার । তোমার মালিক এ বাড়িটা কার কাছ থেকে কিনেছিলেন জান ? জানি সার ।  চট্টগ্রামের এক সওদাগরের কাছ থেকে । ও ।  ইয়ে  .  .  . শোন সিদ্দিক ।  এখানে আসার পর আমাদের কিছু সমস্যা হচ্ছে । সমস্যা সার ? হ্যাঁ ।  তুমি এ বাড়ি সম্বন্ধে কিছু জান ? এই প্রশ্নে সিদ্দিকের মুখে অদ্ভূত এক অভিব্যক্তি ফুটে উঠল ।  মুখের দাড়িগোঁফের জঙ্গলে আঙুল বোলাল সে ।  রেজাউলের মনে হল সে কিছু জানে ।  কিন্তু ,  এড়িয়ে যেতে চাইছে । দীর্ঘশ্বাস ফেলে গেটের বাইরে চলে আসে রেজাউল  । ৭১ নম্বরের ঠিক উলটো দিকে পুরনো ধাঁচের ছাই রঙের একটা দোতলা বাড়ি ।  পায়ে পায়ে এগিয়ে যায় রেজাউল ।  কালো লোহার গেট ।  তার এক কোণে সাদা রঙে লেখা :   ‘ কুকুর হইতে সাবধান ’  ।  কিছুক্ষণ ইতস্তত করে গেট ঠেলে ভিতরে ঢুকে পড়ে রেজাউল ।  ভিতরে কুকুর - টুকুরের বদলে কালো রঙের একটা ভক্সওয়াগেন চোখে পড়ল ।  গাড়িটার সামনে একজন বৃদ্ধ দাঁড়িয়ে ।  বৃদ্ধের গায়ের রং ধকধবে ফরসা ,  পরনে গ্রামীণ চেকের ফতুয়া আর সাদা লুঙ্গি ,  চুলদাড়ি পেকে গেছে ,  বয়স সত্তরের কাছাকাছি হবে; চোখে কালো ফ্রেমের চশমা ,  বাদামী কাঁচ ।  বেশ অভিজাত দেখতে ।  বৃদ্ধের হাতে লাল রঙের পানির পাইপ ।  রেজাউলকে দেখে তাকালেন ,  মৃদু হাসলেন ,  যেন তিনি জানতেন এ সময় রেজাউল আসবে ।  বৃদ্ধকে সালাম দিয়ে রেজাউল বলল ,  আমার নাম রেজাউল হক ।  আমি  .  .  .  আমি আপনাদের পাশের বাড়িতে থাকি ।  নতুন এসেছি । তা কত নম্বর বাড়ি ? ৭১ নম্বর । বৃদ্ধের মুখটা গম্ভীর হয়ে উঠল ।  জিজ্ঞেস করলেন ,  নতুন বাড়িতে আসার পর কি অসুবিধে ফিল করছেন ? রেজাউল চমকে উঠল ।  অস্ফুটস্বরে বলল ,  আপনি  .  .  .  আপনি কি করে জানলেন ? আসুন ,  আমার সঙ্গে  ।  বলে পাইপ রেখে করে ঘুরে একতলার বারান্দার দিকে এগিয়ে যান বৃদ্ধ ।  রেজাউল লক্ষ করল -  বৃদ্ধ কিছু খুঁড়িয়ে খুঁড়িয়ে হাঁটছেন ।  নেট ঘেরা বারান্দা  ।  তারপরও সকাল বেলার মিষ্টি রোদ ঢুকেছে ।  ওপাশে একটি পেয়ারা গাছ ।  সেই গাছে চড় – ই পাখির মেলা বসেছে  ।  বারান্দার মেঝে দাবার বোর্ডের মতো সাদা কালো ।  বারান্দায় ইজি চেয়ার পাতা ।  বৃদ্ধ সেখানেই বসলেন ।  পাশেই একটা চেয়ার ।  ইঙ্গিতে রেজাউলকে বসতে বললেন ।  তারপর রেজাউলের দিকে তাকিয়ে বললেন ,  আমার কথায় চমকে গেলেন তো ? হ্যাঁ । জানতাম । কি ভাবে জানলেন ?  রেজাউলের হতবিহ্বল ভাবটা তখনও কাটেনি । বৃদ্ধ বললেন ,  আমরা এ পাড়ায় অনেক দিন ধরেই আছি ।  সেই পাকিস্তান আমল থেকে ।  আমার নাম শামসুল হুদা  ।  এ বাড়িতেই আমার জন্ম  ।  আমার বাবা মশিউল হুদা ছিলেন ল ’  ইয়ার  ।  অবশ্য আমাদের পারিবারিক প্রেসের ব্যবসাও ছিল । রেজাউল জিজ্ঞেস করল ,  আপনি কীভাবে জানলেন যে আমাদের সমস্যা হচ্ছে ? কারণ  .  .  .  ৭১ নম্বর বাড়িটা অভিশপ্ত । রেজাউল চমকে ওঠে ।  অভিশপ্ত ? হ্যাঁ ।  অভিশপ্ত । কেন ? বলছি ।  মন দিয়ে শুনুন ।  বৃদ্ধ শ্বাস টানলেন ।  তারপর বলতে লাগলেন ,  মুক্তিযুদ্ধের আগে ওই বাড়িটার মালিক ছিল সাব্বির আলী ।  লোকটা জাতে বিহারী ,  তবে বেশ রিচ ছিল ,  জামদানী শাড়ির ব্যবসা ছিল ,  শাড়ির একটা শোরুম ছিল ,  এখন যেটা চিড়িয়াখানা রোড ,  সেখানে ।  আর শাড়ির কারখানা ছিল দয়াবাড়ি ।  ১৯৭১ সালে এপ্রিল মাসের প্রথম সপ্তায় সাব্বির আলী পরিবার নিয়ে ৭১ নম্বর বাড়ি ছেড়ে চলে যায় । চলে যায় ?  কেন ? ব্যাপারটা প্রথম বুঝতে পারিনি ।  পরে বুঝেছি । মানে ? সাব্বির আলী বাড়িটা পাকিস্তান সেনাবাহিনীকে দান করেছিল । দান করেছিল ?  কেন ? পাকিস্তান আর্মির গোপন টর্চার সেল - এর জন্য । টর্চার সেল ?  কী বলছেন আপনি !  রেজাউল রক্তের গন্ধ পায় ।  কাঁচা রক্তের ।  তার শরীর কাঁপছে । ঠিকই বলছি ।  এ বাড়ির বিনিময়ে পাকিস্তানি আর্মি সাব্বির আলীকে দয়াবাড়িতে তার শাড়ির কারখানার কাছাকাছি আরেকটি বাড়ি দিয়েছিল ।  ওই বাড়িটায় একটা বাঙালি পরিবার থাকত ।  সেই পরিবারের আঠারো জনকে লাইন করে দাঁড় করিয়ে পাকিস্তানি আর্মি ব্রাশ ফায়ার করে হত্যা করে ।  তাদের মধ্যে আট মাসের শিশুও ছিল । ওহ্ ,  না ! বৃদ্ধ বললেন ,  ১৯৭২ সালের জানুয়ারি মাসের শেষ সপ্তাহের ঘটনা ।  মুক্তিযোদ্ধারা গোপনে দয়াবাড়িতে সাব্বির আলীর বাড়ি অ্যাটাক করে ।  তারপর লোকটাকে বেয়োনেট দিয়ে খুঁচিয়ে খুঁচিয়ে হত্যা করে । ওহ্  । মুক্তিযুদ্ধের পুরো সময়টা আমি এ বাড়িতেই ছিলাম ।  বৃদ্ধ বললেন । আপনি মুক্তিযুদ্ধে যোগ দেননি ? না ।  কারণ ,  ১৯৭১ সালের মার্চ মাসের ফাস্ট উইকে গলিতে ক্রিকেট খেলার সময় আহত হয়েছিলাম ।  ব্যাকবোনে প্রচন্ড ব্যথা করতে থাকে ।  যে কারণে আমার পক্ষে মুক্তিযুদ্ধে অংশ গ্রহন করা সম্ভব হয়নি ।  আমার ছোট ভাই ন্যাপ করত ,  সে অবশ্য মুক্তিযুদ্ধে যোগ দিয়েছিল । আপনার বাবা ? আমার আব্বা মারা যান ১৯৬৭ সালের এপ্রিলে  । ও । মুক্তিযুদ্ধের সময় নীচতলায় ,  মানে এখানে প্রেস ছিল ,  আর একটা ঘরে ছিল আব্বার চেম্বার ।  আমরা দোতলায় থাকতাম  ।  বারান্দার চিকের আড়াল থেকে লুকিয়ে সব দেখতাম । কি দেখতেন ?  রেজাউলের বুক কেঁপে ওঠে ।  তৃষ্ণায় কন্ঠনালী শুকিয়ে গিয়েছে তার ।  একাত্তরের মুক্তিযুদ্ধের অনেক পরে তার জন্ম ।  মুক্তিযুদ্ধ সম্বন্ধে সে জেনেছে টিভি ,  পত্রপত্রিকা আর বইপত্রের মাধ্যমে ।  আজ সে মুক্তিযুদ্ধের মুখোমুখী দাঁড়িয়ে গেছে -  প্রাতিটি বাঙালিকে জীবনে একবার না একবার যে যুদ্ধের সমুখে দাঁড়াতেই হয় । বৃদ্ধ বললেন ,  দোতলার বারান্দার চিকের আড়াল থেকে দেখতাম বিভৎস সব দৃশ্য ।  পাকিস্তানি সৈন্যরা পিকআপ ভ্যানে করে বাঙালি বন্দিদের চোখ বেঁধে ৭১ নম্বরে নিয়ে আসত ।  বন্দিদের মধ্যে মুক্তিযোদ্ধা ছাড়াও ছিল নারী ও শিশু  ।  বৃদ্ধ - বৃদ্ধাকে তারা রেহাই দেয়নি ।  ৭১ নম্বরের দোতলায় ছিল টর্চার রুম ,  টর্চার শেষে আধমরা বাঙালিদের হত্যা করত একতলায়  .  .  . ওহ্ ।  রেজাউল শিউরে ওঠে । লাশ তারপর ভিতরে কোথাও পুঁতে ফেলত ।  কখনও কখনও পিকআপ ভ্যানে করে সরিয়ে নিত লাশ  ।  দিনে দুপুরেই ।  কে কি বলবে -  শহরটা তখন তাদের দখলে  ।  লাশ মীরপুরেই কোথাও গর্ত খুঁড়ে পুঁতে ফেলত ।  সে সব দিনে মীরপুর এলাকা গ্রামের মতোই ছিল ।  হরিরামপুর ,  দয়াবাড়ি ,  কোটবাড়ি ,  নওয়াবের বাগ ,  নগরবাড়ি ,  তার পাশে - এখন যেটা ন্যাশনাল বোটানিক্যাল গার্ডেন ।  লাশ কখনও তুরাগ নদীতে ফেলে দিত । ওহ্  । বৃদ্ধ বললেন ,  মুক্তিযুদ্ধের সময় চিহ্নিত বধ্যভূমি ছাড়াও ঢাকা শহরে এমন অনেক বাড়িতেই পাকিস্তানি টর্চার সেল ছিল ।  সে সব টর্চার সেলে পাকিস্তানি সৈন্যদের সাহায্য করত বিহারীরা  ।  তাদের কিলিং স্কোয়াড ছিল ।  সেই কিলিং স্কোয়াডের খুনিদের হত্যা করার নিজস্ব মেথড ছিল । কি মেথড ? জবাই করে খুন করা । ওহ্  । আর পাকিস্তানি সেনাবাহিনীকে সাহায্য করত ইসলামের নাম ভাঙিয়ে রাজনীতি করা একটি উগ্র ধর্মীয় গোষ্ঠী  -  যাদের গাড়িতে পরবর্তীকালে বাংলাদেশের পতাকা উড়েছে ।  বলে বৃদ্ধ চুপ করে যান । রাজাকার ? হ্যাঁ ।  তারাই ।  আল বদর ,  আল শামস  .  .  . ঘৃন্য সব নরকের কীট ! রেজাউল চারিদিকে তাকায় ।  নেট ঘেরা বারান্দা ,  তার দাবার বোর্ডের মতো সাদা কালো মেঝেতে সকাল বেলার মিষ্টি রোদ এসে পড়েছে ,  পেয়ারা গাছে চড়ুই পাখির কিচিরমিচির  .  .  . এসব কেমন অলীক মনে হয় ।  বৃদ্ধ যে গা শিউরানো কাহিনী শোনাচ্ছেন তার সঙ্গে সম্পর্ক নেই । বৃদ্ধ বললেন ,  যুদ্ধের পর ৭১ নম্বর বাড়িটা অনেক দিন খালি পড়েছিল ।  শুনেছি পরে চট্টগ্রামের কোন্ সওদাগর বাড়িটা কিনে নেন ।  এর বেশি আমি কিছু জানি না ।  কারণ যুদ্ধের পরপরই আমি সস্ত্রীক জার্মানি চলে যাই ।  ট্রিটমেন্টের জন্য ।  মেরুদন্ডের ব্যাথাটা খুব ভোগাচ্ছিল ।  ওসব দেশে চিকিৎসা ব্যবস্থা উন্নত ,  কয়েক মাসের ভিতরই সুস্থ হয়ে উঠলাম ।  সত্তরের দশকে ইউরোপীয় ভিসার ব্যাপারটা আজকের মতো জটিল ছিল না ।  ও দেশেই থেকে গেলাম ।  আমার ছেলেমেয়েরা ও দেশেই সেটল করেছে ।  ১৯৯৮ সালে আমার স্ত্রী মারা যান ।  আমি ২০০১ এ দেশে ফিরে এলাম । রেজাউল দীর্ঘশ্বাস ফেলল ।  ২০০১ সালে ইসলামের নাম ভাঙিয়ে রাজনীতি করা স্বাধীনতা বিরোধীদের গাড়িতে বাংলাদেশের পতাকা উড়েছিল  .  .  . বৃদ্ধ বললেন ,  বাংলার মাটিই টেনে আনল আমাকে ।  আমার ছোট ভাই বেঁচে নেই ।  ২০০৭ - এর অক্টোবরে মারা গেছে মবিন ।  ওর ক্যান্সার হয়েছিল  ।  মবিনের স্ত্রী ও ছেলে মেয়েরা বেঁচে আছে ।  ওরা এখন দোতলায় থাকে ।  আমার ভাগ ওদেরই লিখে দিয়েছি - কতদিনই - বা বাঁচব । রেজাউল ঘড়ি দেখল ।  শিরিন অপেক্ষা করছে ।  এখন ওঠা দরকার ।  যা জানার ছিল তা জানা হয়ে গেছে । বৃদ্ধ কর্কস স্বরে বললেন ,  যুদ্ধের সময়ে ৭১ নম্বর বাড়িকে আমরা বলতাম খুনবাড়ি  । খুনবাড়ি ?  রেজাউল বিস্মিত হয়ে যায় । হ্যাঁ ,  খুনবাড়ি  । কেন ? বললাম না -  পাকিস্তানি সৈন্যরা ,  বিহারীরা ,  রাজাকারেরা বাঙালিদের বন্দি করে নিয়ে এসে ৭১ নম্বরে খুন করত ।  কত লাশ যে ওবাড়ির নীচে চাপা পড়ে আছে ।  ও বাড়ির মাটি খুঁড়লে কত যে কঙ্কাল বেরুবে ।  অজস্র কঙ্কাল ।  নিরপরাধ মানুষের কঙ্কার ।  ৭১ নম্বর বাড়িটা আসলে খুনবাড়ি  ।  আপনারা খুনবাড়ি ভাড়া নিয়েছেন ।  ও বাড়িতে থাকলে আপনারা কখনও শান্তি পাবেন না । রেজাউল চমকে ওঠে । বৃদ্ধ ইজিচেয়ারে হেলান দিলেন ,  চোখ বুজলেন ,  যেন ঘুমিয়ে পড়েছেন ।  কিংবা দূর অতীতের নৃশংস এক স্মৃতিতে ডুব দিয়েছেন ।  খুবই ক্লান্ত দেখাচ্ছিল বৃদ্ধকে । উঠে দাঁড়ায় রেজাউল ।  তারপর দ্রুত বাড়ি বাইরে চলে আসে । শিরিন অপেক্ষা করেছিল ।  কি -  কিছু জানতে পারলে ? হ্যাঁ ।  আমরা এখানে আর থাকছি না শিরিন ।  যত শিঘ্রী সম্ভব আমাদের এখান থেকে চলে যেতে হবে ।  গম্ভীরকন্ঠে রেজাউল বলল  । কেন !  কি হয়েছে খুলে বল !  শিরিন উদ্বিগ্ন কন্ঠে জিজ্ঞেস করল । তারপর রেজাউল শিরিনকে এমন একটি মর্মান্তিক অধ্যায়ের কথা বলতে থাকে - যে মর্মান্তিক অধ্যায়টির তাৎপর্য সবাই যেন ভুলতে বসেছে ,  কিংবা অধ্যায়টি অস্বস্তিকর বলেই ভুলে থাকতে চায় ,   .  .  .  তবে সে ভয়ঙ্কর অধ্যায়টি মৃত্যুর মতো সত্য বলেই অতীত থেকে কখনও কখনও কাঁচা রক্তের গন্ধে ভেসে এসে সে রোমহর্ষক অধ্যায়ের কথা নিজেই জানিয়ে দিয়ে যায়  .  .  . 






বাংলার সুলতান শামসুদ্দীন ইলিয়াস শাহের পরিকল্পিত সমরকৌশল যা বাংলার স্বাধীনতাকে অক্ষুন্ন রেখেছিল

 অবিভক্ত ভারতবর্ষের মানচিত্রে  বাংলার অবস্থান ।  সুলতান শামসুদ্দীন ইলিয়াস শাহ  ( ১৩৪২ - ১৩৫৮ )  বাংলার  ‘ ইলিয়াস শাহী ’  বংশের প্রতিষ্ঠাতা করেছিলেন ।  বংশটি বাংলায় ১৩৪২ থেকে ১৪১৪ সাল অবধি শাসন করে ।  আরব ঐতিহাসিকদের মতে ,  সুলতান শামসুদ্দীন ইলিয়াস শাহ ছিলেন পারস্যের  ( বর্তমান ইরান )  সিজিস্তানের অধিবাসী ।  তিনি চতুর্দশ শতকের প্রথমদিকে পারস্য   থেকে ভাগ্যান্বেষণে ভারতবর্ষে এসেছিলেন ।  আমরা দেখেছি ইলিয়াস শাহর প্রতি ভাগ্য সদয় হয়েছিল । পরবর্তীতে তিনি বাংলার সুলতান হয়েছিলেন ।  কেবল তাই নয় ,  অসম সাহসী ইলিয়াস শাহই প্রথম দিল্লির নিয়ন্ত্রণ অস্বীকার করে বাংলার স্বাধীনতা ঘোষনা করেছিলেন ।  এই কারণে দিল্লির বেতনভোগী ঐতিহাসিকগণ  তাঁর বিরুদ্ধে  কুৎসা রটিয়েছিল ।  তারা বলেছিল  ‘ ইলিয়াস ভাঙারা ’  অর্থাৎ ইলিয়াস শাহ নাকি রাতদিন ভাঙ  খেয়ে পড়ে থাকেন ।  আমরা বুঝতে পারি যে দিল্লির ভাড়াটে ঐতিহাসিকদের এমন অপবাদ রটানোর কারণ সুলতান শামসুদ্দীন ইলিয়াস শাহ  বাংলার স্বাধীনতা ঘোষনা করে দুশো বছরের জন্য স্বাধীন সুলতানী বাংলার ভিত্তি স্থাপন করেছিলেন । ইলিয়াসের দাপট ক্ষুন্ন করার জন্য  দিল্লির তরফ থেকে একাধিকবার বাংলায় আক্রমন হয়েছিল ।  তবে বাংলার সুলতান শামসুদ্দীন ইলিয়াস শাহের পরিকল্পিত সমরকৌশল বাংলার স্বাধীনতাকে অক্ষুন্ন রেখেছিল ।  
নানা প্রতিকূল পরিস্থিতি এবং ঘাত - প্রতিঘাত পেরিয়ে সুলতান শামসুদ্দীন ইলিয়াস শাহ ১৩৪২ সনে বাংলার ক্ষমতায় আরোহণ করেন ।  বাংলার রাজধানী তিনি লক্ষণাবতী  ( গৌড় )  থেকে  পান্ডুয়ায় সরিয়ে নেন ।  পান্ডুয়ার অবস্থান ছিল গৌড়ের  ৩২ কিলোমিটার উত্তরে ।   তারপর থেকে পান্ডুয়া  একটি গুরুত্বপূর্ন নগর হিসেবে গড়ে ওঠে । 
    পান্ডুয়ার বর্তমান অবস্থান পশ্চিমবঙ্গের মালদা জেলায়  ।  এবং নগরটির ভিত্তি স্থাপন করেছিলেন বাংলার আরেক সুলতান শামসুদ্দীন ফিরোজ শাহ  ( ১৩০১ - ২২ )  ।  যে কারণে পান্ডুয়া ফিরোজাবাদ নামেও পরিচিত ।  পান্ডুয়ার অন্য নাম হজরত পান্ডুয়া
    উপমহাদেশের দ্বিতীয় বৃহত্তম আদিনা মসজিদটি পান্ডুয়ায় অবস্থিত ।   আদিনা মসজিদের অভ্যন্তরভাগ ।  
  সে যা হোক ।  সুলতান শামসুদ্দীন ইলিয়াস শাহ যখন বাংলার সিংহাসনে বসলেন তখন দিল্লিতে তুঘলক বংশের শাসন চলছিল ।  তুঘলক বংশটি ১৩২০ সাল থেকে ১৪১৪ সাল অবধি দিল্লির ক্ষমতায় টিকে ছিল ।  তুঘলক বংশের প্রতিষ্ঠাতা  দিল্লির সুলতান গিয়াসউদ্দীন তুঘলক  ( ১৩২০ - ২৫ ) ; ইনি  বাংলায় দিল্লির আধিপত্য কায়েম করেছিলেন এবং বাংলাকে তিনটি প্রদেশে বিভক্ত করেছিলেন ।   ( ক )  লক্ষ্মণাবতী;  ( খ )  সাতগাঁও বা সপ্তগ্রাম;  ( গ )  সোনারগাঁও ।  এই তিন প্রদেশের রাজধানীও ছিল আলাদা এবং শাসনকর্তা ছিলেন তিনজন ।  এরা ছিলেন  দিল্লির অধিনস্ত এবং এই তিনজন শাসনকর্তার মধ্যে বিরোধ অব্যাহত ছিল ।  সুলতান শামসুদ্দীন ইলিয়াস শাহ এই সুযোগটি গ্রহন করলেন ।   এবং বাংলার তিনটি প্রদেশ জয় করে বাংলাকে একীভূত করে    ‘ শাহ - ই - বাঙ্গালিয়ান ’  উপাধি গ্রহন করলেন ।   বাংলার ইতিহাসে বাংলা এই প্রথম  ‘ বাঙ্গলা ’  নামে পরিচিত হল ।  এটি একটি ঐতিহাসিক ঘটনা সন্দেহ নেই ।  কেননা ,  এর আগে বাংলা প্রাচীন কাল থেকে গৌড় ,  পুন্ড্র ,  বঙ্গ এসব জনপদে বিভক্ত ছিল । সে যাই হোক ।  সুলতান শামসুদ্দীন ইলিয়াস শাহস্বাধীনভাবে বাংলায় রাজত্ব করতে লাগলেন । 
   সুলতান শামসুদ্দীন ইলিয়াস শাহই সর্বপ্রথম বাংলা থেকে নেপালে মুসলিম সামরিক অভিযানে নেতৃত্ব দেন  ।  নেপাল অভিযানের সময়কাল :  ১৩৪৯ - ৫৯;   বাঙালি ঐতিহাসিকদের মতে ইলিয়াস শাহর নেপাল অভিযান বাংলার ইতিহাসে এই গুরুত্বপূর্ণ ঘটনা ।  তবে নেপাল অভিযানের আসল কারণ জানা যায় নি ।  মানে ,  ঠিক কী কারণে সুলতান শামসুদ্দীন ইলিয়াস শাহ দূর্গম পার্বত্য পথে অগ্রসর হলেন তা জানা যায় নি ।  সে যাই হোক ।  সমকালীন ঐতিহাসিকগণ উল্লেখ করেছেন ,  সুলতান শামসুদ্দীন ইলিয়াস শাহ নেপালে ব্যাপক ধ্বংসযজ্ঞ চালিয়েছিলেন ।  তবে এর পক্ষে তেমন জোরালো প্রমাণ নেই বলে অনেক বাঙালি ঐতিহাসিক মনে করেন ।  সে যাই হোক ।  এরপর তিনি সোনারগাঁও জয় করেন ।   ( তিনি আগেই সাতগাঁও জয় করেছিলেন ।  )  এভাবে বাংলাকে প্রথমবারের মতো একটি একীভূত শাসণের অধীন নিয়ে এলেন ।  এ কারণেই হয়তো  সুলতানের আকাঙ্খা - উদ্দীপনা বেড়ে যায় ।  এবং তাঁকে আমরা উড়িষ্যা অভিমুখে অগ্রসর হতে দেখি ।  তিনি উড়িষ্যার চিলকা হ্রদ অবধি অগ্রসর হলেন ।  এরপর তিনি উত্তর বিহার  ( তিরহুত )  এবং কামরূপ অভিমুখে  সসৈন্য অগ্রসর হয়েছিলেন ।  মোটকথা ,  ১৩৪২ সালে সিংহাসনে বসার পর ইলিয়াস শাহ ধীরে ধীরে আসাম থেকে বিহার এবং উড়িষ্যা পর্যন্ত পূর্বভারতের বিস্তীর্ণ এলাকা দখল করেন ।  এসব এলাকা ছিল কেন্দ্র  ( দিল্লি )  শাসিত তুঘলক সাম্রাজ্যের অধীন ।  রাজধানী দিল্লি থেকে অনেক দূরে ছিল বলে অঞ্চলগুলি দখল করা তেমন কঠিন হয়নি ।   তুঘলক সাম্রাজ্যের  নিয়ন্ত্রিত অঞ্চল আক্রমন থেকে বাংলার এই সুলতানের বীরত্ব সাহস এবং উচ্চাকাঙ্খারও প্রমান পাওয়া যায় ।   এও ভাবা যায় তুঘলকশাসিক অঞ্চল আক্রমন করে ইলিয়াস শাহ কি দিল্লীর সুলতানকে বাংলায় টেনে আনতে চাইছিলেন ?  কেননা ,  অধ্যাপক সুখময় মুখোপাধ্যায় মন্তব্য করেছেন ,   ‘ কিন্তু ইলিয়াস শাহের এ সমস্ত বিজয়ের গৌরবও ম্লান হয়ে যায় ,  যখন দিল্লির  সুলতান ফিরোজ শাহ তুঘলকের সঙ্গে তাঁর সংঘর্ষের কথা স্মরণ করি ।  ’  এবার আমরা এই বিষয়টি নিয়ে আলোচনা করব ।  
১৩২৫ খ্রিস্টাব্দে দিল্লির সুলতান গিয়াসউদ্দীন তুঘলক এক দুর্ঘটনায় মারা যান ।  তাঁর পুত্র জুনা খান ওই বছরই মুহম্মদ বিন তুঘলক উপাধি ধারণ করে দিল্লীর সিংহাসনে আরোহন করেন ।  মুহম্মদ বিন তুঘলক -  এর চরিত্রে বৈপরীত্যের সংমিশ্রন ছিল; তিনি ছিলেন উচ্চভিলাষী ।  তিনি নানা রকম প্রশাসনিক পরীক্ষা - নিরীক্ষা চালিয়েছিলেন ।   সে যাই হোক ।  ১৩৫১ খ্রিস্টাব্দে  সিন্ধু অঞ্চলে বিদ্রোহ দমন করতে গিয়ে  মুহম্মদ বিন তুঘলক মারা যান ।  এর পর কেন্দ্রীয় নেতৃত্বের অভাবে দিল্লির সৈন্যবাহিনীতে এক অরাজক পরিস্থিতি উদ্ভব হয় ।  এই অবস্থায় অভিজাতবর্গের অনুরোধে ৪৬ বছর বয়েসে ফিরোজ শাহ তুঘলক ১৩৫১ খ্রিস্টাব্দে দিল্লির সিংহাসনে বসেন  । 
   ফিরোজ শাহ তুঘলক ।  ইনি ছিলেন  তুঘলক বংশের প্রতিষ্ঠাতা সুলতান গিয়াসউদ্দীন তুঘলক এর ছোট ভাই রজব এর ছেলে ।  ফিরোজ শাহয়ের মা ছিলেন রাজপুত ।   সে যা হোক ।  বাংলার সুলতান শামসুদ্দীন ইলিয়াস শাহর ক্রমবর্ধমান প্রতিপত্তি দমন করবার জন্য দিল্লির সুলতান  ফিরোজ শাহ তুঘলক এক বিশাল বাহিনী নিয়ে অগ্রসর হতে থাকেন ।  সময়টা ১৩৫৩ সাল ।  আসলে মিথ্যে তথ্যের ওপর ভিত্তি করে দিল্লির সম্রাট ফিরোজ শাহ তুঘলক এক বিশাল বাহিনী নিয়ে বাংলা আক্রমন করেছিলেন ।  আমরা আগেই বলেছি ,  ১৩৪২ সালে সিংহাসনে বসার পর ইলিয়াস শাহ ধীরে ধীরে আসাম থেকে বিহার এবং উড়িষ্যা পর্যন্ত পূর্বভারতের বিস্তীর্ণ এলাকা দখল করেন ।  সুলতান  ফিরোজ শাহ তুঘলক - এর কানে এই বিভ্রান্তিকর তথ্য পৌঁছেছিল যে তুঘলকদের অধিকৃত অঞ্চলে বাংলার সুলতান ইলিয়াস শাহ নাকি অধিকৃত অঞ্চলে নারী - শিশুদের ওপর অকথ্য অত্যাচার করছেন ।  এই তথ্যটি আড়াগোড়া মিথ্যে ।  আসলে বাংলার সুলতান শামসুদ্দীন ইলিয়াস শাহ একেবারে নিঃস্ব অবস্থায় প্রচুর সংগ্রাম করে বাংলার সুলতান হয়েছেন ।   এ ধরনের মানুষ সাধারণ  সুশাসকই হয়ে থাকেন ,  অহেতুক অত্যাচার করে না ,  নারী - শিশুদের ওপর তো নয়ই ।  ইলিয়াস শাহও তাই সুশাসকই ছিলেন ।  বাঙালি ঐতিহাসিকরাও তাই মনে করেন ।  তাছাড়া ড .  আহমদ শরীফ দেখিয়েছেন যে ,  বাংলার মুসলিম শাসকদের মধ্যে সেরকম অত্যাচারী ছিলেন মাত্র পাঁচজন ।  এদের মোট রাজত্বকাল পঁচিশ বছর ।  এই তালিকায় ইলিয়াস শাহের নাম নেই ।   (  দ্র :  বাঙলা বাঙালী ও বাঙালীত্ব; পৃষ্ঠা; ১০২ ) 
ইলিয়াস শাহ  কেবল সুশাসকই ছিলেন না ,  ছিলেন একজন অত্যন্ত কুশরী সমর পরিকল্পনাবিদও ।  তিনি জানতে সম্মুখ সমরে দিল্লির সুলতান  ফিরোজ শাহ তুঘলকএর নেতৃত্বাধীন দিল্লির বিশাল বাহিনীকে পরাজিত করা যাবে না । সুতরাং অন্য কোনও কৌশল অবলম্বন করে ফিরোজ শাহ তুঘলক কে  বাংলা থেকে বিতাড়িত করতে হবে ।  প্রথম কৌশল হিসেবে  ইলিয়াস শাহ  অগ্রসরমান ফিরোজ শাহ তুঘলক এর পথে  কোনও প্রতিরোধ গড়ে না তুলে   ফিরোজ শাহ তুঘলককে বাংলার ভিতরে অনেকটা প্রবেশ করতে দেন ।   ( এই কৌশলের সঙ্গে দ্বিতীয় বিশ্বযুদ্ধ চলাকালীন সোভিয়েত ইউনিয়নের নেতা জোফেস স্টালিনের সমর কৌশলের সাদৃশ্য রয়েছে ।  )  দ্বিতীয় কৌশল হিসেবে  ইলিয়াস শাহ আশ্রয় নেন একডালা  ( ইকদালা )  নামে একটি দূর্গে  ।  দুর্ভেদ্য ওই  দূর্গটির অবস্থান ছিল রাজধানী পান্ডুয়ার নিকটে ।  তবে ঐতিহাসিকগণ একডালা দূর্গের সঠিক অবস্থান চিহ্নিত করতে পারেননি ।   ( দ্র :  পাদটীকা ।  এ .  কে . এম আবদুল আলীম;  ভারতে মুসলিম রাজত্বের ইতিহাস । পৃষ্ঠা;৮৭ )  
    একডালা দূর্গের সঠিক অবস্থান চিহ্নিত করতে না পরলেও এই দূর্গের ছবি দেখে একডালা দূর্গের দুর্ভেদ্যতার বিষয়টি অনুমান করা যায় ।  তবে অনুমান করা যায় একডালা দূর্গটির অবস্থা ছিল বর্তমান রাজশাহীতে  
  সে যাই হোক ।   ইলিয়াস শাহ জানতেন যে বর্ষাকাল আগত প্রায় ।  এই সময়ে বরেন্দ্রর নীচু ভূমি প্লাবিত হয় ।  একডালার চারপাশের জমি নীচু ,  প্লাবণে তলিয়ে যাবে; তখন দিল্লির সৈন্যরা টিকতে পারবে না এবং যুদ্ধের ঘোড়াগুলি জলা অঞ্চলের মশার উপদ্রপ সহ্য করতে পারবে না  ।    ঐতিহাসিক জিয়াউদ্দীন বারনীর লেখা  ‘ তারিখ ই ফিরোজ শাহী ’  বইতেও একডালা দূর্গের  এই বর্ণনার  সমর্থন মেলে ।  বারনী লিখেছেন :   ‘ একডালা  দূর্গটির একদিকে জল  ( জলরাশি ?  )  অন্যদিকে জঙ্গল ।  ’ 
ঐতিহাসিক জিয়াউদ্দীন বারনী আরও লিখেছেন :   
 ওদিকে দিল্লির সম্রাট  ফিরোজ শাহ তুঘলক রাজধানী ফিরোজাবাদ  ( পান্ডুয়া )  পৌঁছলেন ।  ফিরোজ শাহ  ফরমান জারী করে আদেশ দিলেন যাতে দিল্লির সৈন্যরা বেসামরিক লোকদের হত্যা না করে ।  দিল্লির সৈন্যরা অবশ্য ইলিয়াসের সৈন্যদের হত্যা করল এবং সুলতানের পরিত্যক্ত ঘোড়াগুলি হস্তগত করেন ।  এরপর দিল্লির সৈন্যরা একডালা দূর্গের দিকে অগ্রসর হতে লাগল ।  দূর্গের কাছাকাছি পৌঁছনোর পর  ফিরোজ শাহ তুঘলক ফরমান জারী করে আদেশ দিলেন যাতে সৈন্যরা ছোট ছোট পাথর ফেলে ছাউনী ফেলার উপযুক্ত স্থান তৈরি করে এবং সেতু ও বাঁধ তৈরি করে নদী পাড় হওয়ার চেষ্টা করে ।  
    মুঘল ঐতিহাসিক আবুল ফজল রচিত আইনই আকবরী গ্রন্থের এই ছবিটি বলে দেয় দূর্গ দখলে মুঘল সৈন্যরা কীরকম তৎপর ছিল ।    ঐতিহাসিক জিয়াউদ্দীন বারনী অবশ্য লিখেছেন সুলতান শামসুদ্দীন ইলিয়াস শাহ একডালা দূর্গ থেকে ভাঙের নেশায় সৈন্য সামন্ত নিয়ে বেরিয়ে এসেছিলেন এবং সম্মুখ সমরে অবতীর্ণ হয়ে পরাজিত হয়েছেন  (  ?  )  ।  এরকম হাস্যকর কথা লেখায় ঐতিহাসিক জিয়াউদ্দীন বারনীর প্রতি পরবর্তীকালে বাঙালি ঐতিহাসিকদের প্রশ্ন - যে সুলতান ভাঙ খেয়ে চব্বিশ ঘন্টা পড়ে থাকেন তিনি এমন অসাধারণ রণকৌশলের অধিকারী হন কি করে ?  দিল্লির ভাড়াটে ঐতিহাসিক জিয়াউদ্দীন বারনী লিখেছেন :    ‘ বিকালের মধ্যে দিল্লীর বাহিনী জয়লাভ করল ,  লুটের মাল হস্তগত করল এবং বাংলার সৈন্যের মৃতদেহে জায়গাটা ভরে গেল ।  দিল্লীর সৈন্যদের মাথার একটি চুলও নষ্ট হল না ।  ’   
একেই বলে বেতনভুক ঐতিহাসিকের প্রলাপ !  এরকম সত্যের অপলাপ এসব ভাড়াটে ইতিহাসে - লেখকেরা আরও করেছেন ।  যেমন :  সুলতান শামসুদ্দীন ইলিয়াস শাহ বাংলায় আসার আগে  দিল্লিতে চাকরি করতেন ।  সে প্রসঙ্গ উল্লেখ করে এইসব ভাড়াটে লেখক লিখেছে ,   ইলিয়াস শাহ  ‘ অপকর্ম ’  করে দিল্লি থেকে বাংলায় পালিয়ে গিয়েছিল ।  কিন্তু ,  কি অপকর্ম করেছিলেন ?  সে বিষয়ে এসব ভাড়াটে লেখকগণ একেবারেই নিশ্চুপ ।  
সে যাই হোক ।  জিয়াউদ্দীন বারনীর আগের মন্তব্য পড়ে মনে হয় যেন সুলতান ইলিয়াস শাহ  স্বয়ং একডালা দূর্গ থেকে বেরিয়ে এসে যুদ্ধ করেছেন ।   কিন্তু বারানী তো লিখেননি যে  .  .  . সেই যুদ্ধে বাংলার সুলতান ইলিয়াস শাহ যুদ্ধে নিহত হয়েছেন ।  তাহলে  ‘ বিকালের মধ্যে দিল্লীর বাহিনী জয়লাভ করে ’  কেমন করে ?  যুদ্ধে এক পক্ষের সুলতান নিহত না - হলে অন্য পক্ষ যুদ্ধে জেতে কি ভাবে ?  আসলে  ইলিয়াস শাহ একডালা দূর্গেই অবস্থান করছিলেন ।  কিছু হাতিসহ কিছু সৈন্য দূর্গের  বাইরে পাঠিয়ে তাদের দিল্লির বিরুদ্ধে সম্মুখ সমরে অবতীর্ণ করিয়ে ফিরোজ শাহ তুঘলককে বিভ্রান্ত করেছিলেন । এই পদক্ষেপটিও তাঁর রণকৌশলের অন্তর্গত বলে মনে হয় ।  ফিরোজ শাহ তুঘলক হাতি পেয়ে বলেছিলেন ,   ‘ এ হাতি আমরা দিল্লি নিয়ে যাব ।  যার তার কাছে এত বড় হাতি থাকা ঠিক না ।  আর আমরা তো এ যুদ্ধে জিতেই গেছি ।  ’   ( তারিখ ই ফিরোজ শাহী )  
ঐতিহাসিক জিয়াউদ্দীন বারনী লিখেছেন :   ‘ দ্বিতীয় দিন তাঁর বাহিনীর  ( অর্থাৎ ফিরোজ শাহ তুঘলক -  এর )  সমস্ত লোক একডালা ধ্বংস করার জন্য এবং ইলিয়াসকে তাড়িয়ে দেবার জন্য ফিরোজ শাহের অনুমতি প্রার্থনা করে ।  কিন্তু সুলতান এতে অনুমতি দিলেন না ।  তিনি বলেন যে ,  বিরোধীদের অনেকে মারা পড়েছে ,  এখন আমাদের উচিত মুসলমান এবং আমাদের সৈন্যরা যারা নিরাপদে আছে তারা যাতে নিরাপদে বাড়ি পৌঁছে তার ব্যবস্থা করা ।  জয়ের পরে আর বেশি কিছু আশা করা উচিত নয় ।  অতঃপর সুলতানের আদেশে দিল্লী বাহিনী দিল্লীর দিকে রওয়ানা হল ।  ’  
এখন প্রশ্ন হল দিল্লি যাওয়ার আগে  তিনি পান্ডুয়ায় কাকে দিল্লির গর্ভনর নিযুক্ত করে গেলেন ?  
আসলে ফিরোজ শাহ তুঘলক বাংলায় পরাজিতই হয়েছিলেন ।  এবং বাংলার স্বাধীনতা যে অক্ষুন্ন রইল ,  সে জন্য সুলতান শামসুদ্দীন ইলিয়াস শাহর সমরকৌশল অত্যন্ত কার্যকরী হয়েছিল ।  বাংলার সুলতান শামসুদ্দীন ইলিয়াস শাহর পরিকল্পনা মোতাবেক বন্যার পানিতে  দিল্লির সৈন্যদের ব্যাপক ক্ষতি হয়  ।  নইলে ব্রিটিশ ঐতিহাসিক E . Thomas তাঁর  Chronicles of the Pathan Kings of Delhi বইতে কেনই - বা  লিখবেন  .  .  .  The invasion only resulted in the confession of weakness ,  conveniently attribuied to the periodical flooding of the country .  বিশ্ব - ইতিহাসেও আমরা অনুরূপ সার্থক রক্ষণাত্বক সমরকৌশল অবলম্বন করার  ঘটনা লক্ষ্য করি ।  দ্বিতীয় বিশ্বযুদ্ধ চলাকালীন সময়ে হিটলার নিয়ন্ত্রিত জার্মানির নাৎসী বাহিনী ১৯৪১ সালের ২২ জুন সোভিয়েত ইউনিয়ন আক্রমনের উদ্দেশে অনুপ্রবেশ করেছিল ।  এই অভিযানের কোড নেইম ছিল :   ' অপারেশন বারবারোসা ’  ।  অপারেশন বারবোসার সর্বমোট  সৈন্য সংখ্যা ছিল প্রায় চল্লিশ লক্ষ  ( ৩ . ৯ মিলিয়ন !  ) ; ওই অভিযানে মোটরযান ছিল ৬০০০ , ০০০ এবং ঘোড়া ছিল ৭৫০ , ০০০ !  জার্মান অধিকৃত পোল্যান্ড থেকে  মূল কমিউনিষ্ট লক্ষ্যবস্তুর দূরত্ব ছিল ১ হাজার ৮০০ মাইল !  
   অপারেশন বারবোসাই  মানবইতিহাসের সর্ববৃহৎ আগ্রাসন বলে চিহ্নিত হয়ে রয়েছে ।    অপারেশন বারবোসা  সর্ম্পকে বলা হয়েছে :   The ambitious operation ,  driven by Adolf Hitler ' s persistent desire to conquer the Russian territories ,  marked the beginning of the pivotal phase in deciding the victors of the war .  The German invasion of the Soviet Union ultimately resulted in 95 %  of all German Army casualties from 1941 to 1944 and 65 %  of all Allied military casualties accumulated throughout the war .   ( তথ্যসূত্র :  উইকিপিডিয়া )  কিন্তু ,  অপারেশন বারবোসার এই ব্যর্থতার কি কারণ ?  
কারণ সোভিয়েত ইউনিয়নের নেতা জোসেফ স্তালিন -  এর পরিকল্পিত সমরকৌশল ।  স্তালিন ছিলেন একজন সমরকুশলী নেতা ।  তিনি নাৎসী বাহিনীকে প্রাকৃতি দুর্যোগের মুখোমুখি করার পরিকল্পনা এঁটেছিলেন ।  এই ক্ষেত্রে তিনি বেছে নিয়েছিলেন রাশিয়ার ভয়ানক শীত । 
   রাশিয়ার তীব্র শীতে সৈন্য চলাচল ব্যহত হয়েছিল । 
  স্তালিন পশ্চিমাঞ্চলের সোভিয়েত জনগনকে মাঠের ফসল এবং শষ্যভান্ডার জ্বালিয়ে পুড়িয়ে পুবের লেলিনগ্রাডের  ( ভুতপূর্ব সেন্ট পিটার্সবার্গ )  দিকে সরে  যেতে নির্দেশ দিলেন ।  জোসেফ স্তালিন এর এই পরিকল্পনা সফল হয়েছিল ।  কেননা ,  27 November 1941 ,  General Eduard Wagner ,  Quartermaster General of the German Army ,  reported  " We are at the end of our resources in both personnel and material .  We are about to be confronted with the dangers of deep winter .   ( তথ্যসূত্র :  উইকিপিডিয়া )  চতুদর্শ শতকে বাংলার এক সুলতান বাংলার বর্ষাকে আক্রমনকারীদের বিরুদ্ধে সঠিকভাবে কাজে লাগিয়ে বাংলার স্বাধীনতা অক্ষুন্ন রেখেছিলেন আর বিংশ শতকের মাঝামাঝি সোভিয়েত প্রিমিয়ার  স্তালিন সোভিয়েত রাষ্ট্রের স্বাধীনতা রক্ষার্থে কাজে লাগালেন রাশিয়ার শীত । 
 সে যাই হোক ।  দিল্লির সম্রাট  ফিরোজ শাহ তুঘলক বাংলায় পরাজিত হওয়ার অপমান সহজে ভুলতে পারেননি ।  যে কারণে তিনি ১৩৫৯ সালে দ্বিতীয়বার বাংলা আক্রমন করেন ।  ততদিনে অবশ্য সুলতান ইলিয়াস শাহ মারা গিয়েছেন ।  এবং বাংলার সুলতান তখন তাঁরই সুযোগ্য  পুত্র সেকান্দর শাহ  ( ১৩৫১ - ৯৩ )  ।  ইনিও ছিলেন পিতার ন্যায় বীর এবং সাহসী ।  দিল্লির অধীনতা মানেন নি ।  সুলতান সেকান্দর শাহ দ্বিতীয়বার দিল্লির সম্রাট  ফিরোজ শাহ তুঘলক কে বাংলা থেকে হটিয়ে দেন ।  সেকান্দর শাহও একডালা দূর্গে আশ্রয় নিয়েছিলেন ।  ফিরোজ শাহ তুঘলক দীর্ঘকাল একডালা দূর্গ অবরোধ করে রাখেন ।  পরে দুপক্ষের সন্ধি হয় ।  ফিরোজ শাহ তুঘলক ৮০০০০ টাকা মূল্যের একটি মুকুট এবং ৫০টি আরবি এবং তুর্কি ঘোড়া সুলতান সেকান্দর শাহ কে উপহার দেন ।  সুলতান সেকান্দর শাহ বিনাবাধায় বাংলার ৩২ বছর শাসন করেন ।  বাংলার কোনও সুলতান এত দীর্ঘদিন শাসন করেননি ।  আর বাংলার স্বাধীনতা অক্ষুন্ন থাকার আনন্দঘন সাফল্যের স্মরণে বাংলার পেল ভারতীয় উপমহাদেশের দ্বিতীয় বৃহত্তম এক অলঙ্কৃত এবং গঠনশৈলীর দিক থেকে এক অতুলীয় আদিনা মসজিদ ।   ( লাহোরের বাদশাহী মসজিদটিই উপমহাদেশের বৃহত্তম মসজিদ ।  )    পাঠ করুন :  Adina Mosque was built in 1373 by Sultan Sikandar Shah ,  the second sultan of the Ilyas dynasty ,  the Adina mosque is one of the largest mosques to be built in the subcontinent and the only hypostyle mosque in Bengal .  Located twenty kilometres North of the town of Malda and along a major road leading to north Bengal ,  the sultan probably built it as a visual proclamation of his victory over the Delhi ruler ,  Firuz Shah Tughluq .  The mosque is mostly in ruins today following the damages sustained during the earthquakes in the 19th and early 20th centuries . 
   পান্ডুয়ায় আদিনা মসজিদটির অভ্যন্তরভাগ ।    সুলতান সেকান্দর শাহর নির্দেশে  নির্মিত এই মসজিদটির  নির্মানকাল ১৩৭৪ থেকে ১৩৮৪ সাল ।  আদিনার মসজিদই বাংলার পাহাড়পুরের মতন বিশালাকৃতির  বৌদ্ধ বিহারগুলির পরে দ্বিতীয় বৃহত্তম ধর্মীয় স্থাপনা ।    সুলতান ইলিয়াস শাহ সম্বন্ধে ঐতিহাসিক আবদুল করিম -  এর একটি যথার্থ মন্তব্য দিয়ে এ লেখা শেষ করব । ঐতিহাসিক আবদুল করিম লিখেছেন ,   ' যেভাবে ইলিয়াস ফিরোজ শাহ তুঘলকের আক্রমন প্রতিহত করে স্বীয় স্বাধীনতা অক্ষুন্ন রাখেন তাতে তাঁর সমর নীতি জ্ঞানের পরিচয় পাওয়া যায় ।  একডালা দূর্গে আশ্রয় নিয়ে তিনি এমন এক নীতি গ্রহন করেন যার ফলে ফিরোজ শাহকে বাংলাদেশ জয় না করে ফিরে যেতে হয় ।  তিনি জানতেন যে বাংলাদেশের প্রতিকূল আবহাওয়ায় দিল্লীর সৈন্যদের পক্ষে বেশি দিন  বাংলাদেশে থাকা সম্ভব নয় ।  '  
 ছবি :  ইন্টারনেট ।  
তথ্যসূত্র :  
 ড .  সৈয়দ মাহমুদুল হাসান; বাংলার ইতিহাস :  ১২০৪ - ১৭৬৫;  ( অষ্টম পরিচ্ছেদ  :  ইলিয়াস শাহী বংশ ) 
এ .  কে . এম আবদুল আলীম;  ভারতে মুসলিম রাজত্বের ইতিহাস ।   ( পঞ্চম অধ্যায় :  তুঘলক বংশ )  
গোলাম মুরশিদ; হাজার বছরের বাঙালি সংস্কৃতি  ( দ্বিতীয় অধ্যায় :  ইন্দো - মুসলিম আমলের সংস্কৃতির রূপান্তর ।  ) 
 http :  /  / en . wikipedia . org / wiki / Adina _ Mosque  

                    




অতিপ্রাকৃত গল্প :  আফসানা




                        ভালো করে গায়ে চাদর জড়িয়ে রাবুমামা  বললেন ,  সে অনেক বছর আগে কথা বুঝলি  ।  সে সময় আমার  একবার  সুপারন্যাচারাল এক্সপিরিয়েন্স  হয়েছিল  ।  আজ পর্যন্ত আমি যার   কোনও   ব্যাখ্যা দিতে পারিনি ।  বলে রাবুমামা চুপ করে রইলেন ।  মুখ তুলে  একবার আকাশের দিকে তাকালেন ।  আকাশে পরিপূর্ণ একখানি চাঁদ ।  উথাল - পাথাল  জ্যোস্নায় ভেসে যাচ্ছে চরাচর  ।  নভেম্বর মাস; গ্রামাঞ্চচলের দিকে এই সময়ই শীত বেশ জেঁকে বসে ।   রাত দশটার মতো বাজে ।  রাবুমামার সামনে রবিন ,  নীলু আর মুনিয়া চাদরমুড়ি দিয়ে বসে ।  ওরা আজই ঢাকা থেকে কুসুমপুরে এসেছে শীতের পিঠা ,  খেজুরের রস ,  ঝিলাই নদীর চরে পিকনিক আর রাবুমামার গল্পের টানে ।    কত যে জিন - পরির গল্প জানেন রাবুমামা ।  তা রাবুমামা আজও বেশ গল্প জমিয়ে তুলেছেন ।  আজ রাতের খাওয়টা বেশ জম্পেশ হয়েছে । হাঁসের মাংস আর মুগের ডালের খিচুড়ি খেয়ে রাবুমামার গল্প শুনতে ছাদে এসে বসেছে ওরা । রাবুমামা বললেন ,  তখন আমি সবে ডাক্তারি পাস করে রাজারহাট শহরে প্র্যাকটিস শুরু  করেছি ।  সেই উনিশ শো পয়ষট্টি সালের কথা বুঝলি ।  একবার ।  সেসব দিনে তো আর মোবাইল ফোন ছিল না ,  এমন কী  আজকের মতো ঘরে ঘরে ল্যান্ডফোনও ছিল না  ।  সন্ধ্যায় টেলিগ্রাম পেলাম যে মার  -  মানে তোদের নানী গুরুতর অসুস্থ  ।  আমার বুকটা ধক করে উঠল ।  কোনওমতে নাকেমুখে কিছু গুঁজে রাজারহাট রেলস্টেশনে ছুটলাম ।  রেলস্টেশনে  পৌঁছতে -  পৌঁছতে  রাত দশটা ।  রাত দশটা কুড়িতে নবীগঞ্জের ট্রেন আসার কথা  ।  ওদিকে কী কারণে ট্রেন লেইট ছিল ।  কী আর করা ।  আমি প্ল্যাটফর্মের ওপর  একটা ফাঁকা বেঞ্চিতে বসলাম ।  নভেম্বর মাস ।  স্টেশন নির্জন হয়ে ছিল ।  লোকজনের ভিড় একেবারেই ছিল না ।  প্ল্যাটফর্ম  ফাঁকা ।   সামনে দু জোড়া শূন্য রেললাইনের ওপর  জ্যোস্না আর  কুয়াশার চাদর ।   মার কথা ভেবে উদ্বিগ্ন ছিলাম ।  তোদের নানী বুঝলি তখন  আমার বিয়ের জন্য ভারি অস্থির হয়ে উঠেছিলেন ।  কিন্তু আমার মফস্বলের হাত - পা ঝাড়া জীবনই ভালো লাগছিল বলে মার অনুরোধ বারবার ফিরিয়ে দিচ্ছিলাম ।  সেই জন্যই মা অসুখে পড়লেন কিনা এই ভোবে আমার রীতিমতো টেনশন হচ্ছিল ।  রাত এগারোটা বাজল ।  আমি বিরক্ত হয়ে একটা সিগারেট ধরালাম ।   ঠিক তখনই ওদের ওপর আমার চোখ পড়ল ।   বলে রাবুমামা চুপ করে রইলেন ।  গল্প বলতে - বলতে রাবুমামা চুপ করে যান ।  এটিই ওনার বিশেষ বৈশিষ্ট্য ।  ওরা উশখুস করে ।  নির্জন রাত ।  দূরে ঝিলাই নদীর ওপর  কুয়াশার সামিয়ানা ।  রবিনের মাথায় একটা  নীল রঙের উলের  মাঙ্কি টুপি ।  এখন অবশ্যি চাঁদের আলোয় টুপিটা কালচে দেখাচ্ছে ।  রবিন শীত একেবারেই সহ্য করতে পারে না ।  ও  জিজ্ঞেস করে ,  তারপর কি হল মামা ?  বলছি ।  আমি যে বেঞ্চিতে বসে সিগারেট টানছিলাম  তার একটু দূরে আরেকটি  বেঞ্চিতে একটা কয়েকজন কে বসে থাকতে দেখলাম ।   পায়ের কাছে লাগেজ ।   আশ্চর্য !  ওর কখন এল ?  বুঝলি ,   ওদের আমার একই পরিবারের বলে মনে হল ।  আর পরিবারটি কে কেন যেন আমার  পাকিস্তানি মনে হল ।  কালো রঙের সালোয়ার কামিজ পরা দীর্ঘাঙ্গী এক তরুণির ওপর আমার চোখ আটকে গেল  ।  তরুণির  রুপ দেখে আমি থ মেরে গেলাম ।  গায়ের রং দুধে আলতা গায়ের রং ।  কিছুটা বাদামী চুল ।   ঘন জোরা ভুঁরু ।  মায়াবী চোখ ।  ধবধবে গলায় মুক্তার মালা ।  মেয়েটি কামিজের ওপর  ঘিয়ে রঙের কার্ডিগেন পরে ছিল ।  জর্জেটের সাদা ওড়ানাটা মাথার ওপর ঘোমটার মতো করে জড়ানো  ।    মেয়েটির পাশে একটা নীল রঙের বড় ফ্লাক্স  ।  এমন রূপসী মেয়ে আমি এর আগে কখনও দেখিনি ।  মেয়েটির পাশে  বসে ছিলেন  মাঝবয়েসি একজন ভদ্রলোক ।  ভদ্রলোক   ( সম্ভবত কুর্তার ওপর )  গায়ে বাদামী রঙের কাশ্মিরী দামি শাল জড়িয়েছেন ।  মাথায় লাল রঙের ঝুঁটিওয়ালা তুর্কি টুপি ।  ভদ্রলোকের গায়ের রং ধবধরে ফর্সা ,  ভরাট মুখে চাপা দাড়ি ।  দাড়িতে মেহেদি লাগিয়েছেন বলে মনে হল ।  সব মিলিয়ে  বেশ অভিজাত চেহারা ।  ভদ্রলোকের   পাশে ফুলপ্যান্ট আর সাদা রঙের সোয়েটার পরা ফুটফুটে চেহারার একটি দশ - বারো বছরের বালক বসে; মাথায় ক্যাপ ।   বালকটির  পাশে বোরখা পরা একজন মহিলা বসে  ।  মহিলা সম্ভবত বালকটির মা ।  মহিলার মুখে নেকাব ।  বাঙালি মেয়েরা সুন্দরী হলেও ওই মেয়েটির মধ্যে মধ্যপ্রাচীয় একটা ব্যাপার ছিল ।  যে কারণে পরিবারটিকে আমার  পাকিস্তানি বলেই মনে হয়েছিল ।  তবে আমার  মনটা ভীষণ দমে গেল । কেন মামা ?  তোমার মন দমে গেল কেন ?  মুনিয়া জানতে চাইল । বুঝলি না ?  সময়টা নাইনটিন সিক্সটি ফাইভ ।   পাকিস্তান আমল ।  পশ্চিম - পাকিস্তানিদের শাসন - শোষনের বিরুদ্ধে বাঙালিদের অসন্তোষ দিনদিন বাড়ছিল ।  তাই । তাই তোমার মনটা দমে গেল ? হুমম ।  আসল কথা হল  মেয়েটি কে আমার ভারি পছন্দ হয়েছিল ।  আর তোর নানীও চাইছিল আমি বিয়ে থা করি ।  কিন্তু মেয়েটি পাকিস্তানি হলে তো আর বিয়ে সম্ভব না ।  তাই আমার   মনটা দমে গিয়েছিল । ওহ্  । ঘড়িতে দেখি রাত বারোটার মতো বাজে ।  তখনও ট্রেনের টিকিটির দেখা নেই ।   একটু পর হল কী জানিস ।  সেই ভদ্রলোক উঠে আমার সামনে এসে দাঁড়ালেন । ভদ্রলোক বেশ লম্বা । আমি আত আতরের কড়া  গন্ধ পেলাম ।  তবে পরিচিত গন্ধ না ।   ভদ্রলোক  বিরক্ত হয়ে বললেন ,  দেখুন তো ,  কী মুশকিল ।   ট্রেন লেইট ।  এদিকে শীতটা কী রকম বাড়ছে দেখুন ।  ওদিকে আমাদের আবার যত শিগগির  সম্ভব রায়নগর পৌঁছতে হবে ।   মানে আমার শাশুড়ি হঠাৎ স্ট্রোক করেছেন কিনা ।  এই ঘন্টাখানেক আগে দুঃসংবাদটা পেলাম ।  ভদ্রলোকের বাংলা উচ্চারণ শুনে আমি নিশ্চিন্ত হলাম ।  ভদ্রলোকের  কথায় বিন্দুমাত্র পশ্চিম পাকিস্তানি টান নেই ।   আমি বললাম ,  সরকারি ট্রান্সপোর্টের কথা আর বলবেন না ।  গত সপ্তাহে পীরের হাটে রোগী দেখতে গিয়েছি ।  কী বলব -  রোকনপুর স্টেশনে ট্রেন সাড়ে তিন ঘন্টা লেইট ।  শেষ পর্যন্ত বেচারা মরেই গেল ।  বাবা ।  তুমি ডাক্তার ?  ভদ্রলোকের কন্ঠস্বর বেশ আন্তরিক শোনালো ।  জ্বী ।  আমি রাজারহাটে প্রাইভেট প্র্যাকটিস করছি ।  ভদ্রলোক হাত বাড়িয়ে বললেন ,  আমার নাম উবাইদ মালিক ।  আমি হাত মেলালাম ।  নরম তুলতুলে শীতল হাত ।  অতিরিক্ত কোমল ।  আমি অবাক হলাম ।  ভদ্রলোক আমার পাশে বসলেন ।   ভদ্রলোকের  নামটা শুনেও আমার  কেমন খটকা লাগল ।  আরবি নাম ।  নাম কেবল  ‘ উবাইদ ’  কিংবা  ‘ মালিক ’  হলে খটকা লাগত না ।  তাছাড়া ভদ্রলোক   ‘ উবাইদ ’  উচ্চারণ করলেন ।  উচ্চারণ কি ওবায়েদ হবে ?  তবে উবাইদ মালিক - এর কথাবার্তায় ওনাকে বাঙালিই মনে হল ।  শিয়া মুসলিম  নয় তো ? অথবা বিহারী ?   মনটা আবার দমে গেল ।  এরা শিয়া বা বিহারী হলে তো মা কিছুতেই বিয়েতে রাজি হবেন না ।  বিয়ে মানে ?  নীলু জিজ্ঞেস করে ।  ততক্ষণে আমি  মনে মনে উবাইদ মালিক  - এর মেয়েকে বিয়ের জন্য প্রস্তাব দেব বলে ঠিক করে ফেলেছি । উবাইদ মালিক  বললেন ,  বাবা ,  তুমি তাহলে রাজারহাটেই থাক ? জ্বী ,  চাচা ।  রাজারহাট শহরে ।  রাহাপাড়া পানির ট্যাঙ্কির কাছে । যেখানে   নদী গবেষনার ইন্সিস্টিটিউট - এর যে নতুন ভবন হচ্ছে  ।    হ্যাঁ ,  হ্যাঁ ।  জায়গাটা  আমি চিনি ।  রাজার হাটে আমার এক মামা থাকেন ।  আব্বাস মামা আফগানিস্তান থেকে আখরোট আর নাশপাতি ইমপোর্ট করেন ।  আর আমি থাকি মিঞাবাড়ির বালাই দীঘির পাড় ।  ওখানেই আমাদের পৈত্রিক ভিটে ।  উবাইদ মালিক -  এর কথা শেষ হল না  সেই ছোট ছেলেটি দুটি কাপ নিয়ে এল ।  নীল রঙের বড় চিনেমাটির কাপ ।  কাপে চা আছে মনে হল ।   কী অদ্ভূত সুন্দর নিষ্পাপ বালক ।  টলটলে হলদেটে গায়ের রং ।  চায়ের কাপ দুটো আমাদের  দিয়েই ছেলেটি আবার দৌড়ে চলে গেল ।   উবাইদ মালিক চায়ের কাপে  চুমুক দিলেন দেখে খটকা লাগল ।  কারণ চায়ের কাপে তখনও ধোঁওয়া উঠছিল । ভদ্রলোক অত গরম চায়ে চুমুক দিলেন কীভাবে ?  আশ্চর্য !  উবাইদ মালিক বললেন ,  এই ছেলেটি আমার ছোট ছেলে ,  নাম শাদিদ ।   আমার মেয়েই বড় ।  ওর নাম আফসানা  ।  ক্লাস টেন পর্যন্ত স্কুলে পড়েছে ।  এখন ঘরে বসেই আরবি ফারসি পড়ছে ।  বলে ভদ্রলোক  দাড়িতে হাত বোলাতে লাগলেন ।  ওনার  বিবির নাম যে  খুশনুদ  খানম কথায় কথায় সেটিও জানিয়ে দিলেন ।  খুশনুদ  খানম -  এর মা - ই স্ট্রোক করেছেন ।  কয়েক বার ফুঁ দিয়ে চায়ের কাপে ছোট্ট  চুমুক দিলাম ।  অসাধারণ টেস্ট ।  কী বলব !  মশলা মেশানো  ঘন দুধের  চা ।  বুঝলি এমনটা এর আগে কখনও খাইনি ।  দুধটা উটের দুধ মনে হল । রবিন জিজ্ঞেস করে ,  মামা ,  তুমি কীভাবে বুঝলে যে ওটা উটের দুধ ছিল ? ওহ !  আমি স্কাউটিং করতাম ।  কলেজে পড়ার সময় একবার দলবল নিয়ে তাজাকিস্তানে গিয়েছিলাম ।    ওখানেই ফেরগানা উপত্যকায় জীবনে প্রথম উটের দুধ খেয়েছিলাম ।  ওহ্  ।  আমি মশলাদার চায়ে ছোট্ট চুমুক দিয়ে বললাম ,  ইয়ে চাচা ,   মানে  .  .  .  মানে আমি  আপনাকে একটা কথা বলতে চাই ।  চায়ের চুমুক দিয়ে উবাইদ মালিক  বললেন ,   বল ,  বাবা ,  বল ।  আমি কী বলব বুঝতে পারছি না ।  মধ্যরাতের স্টেশনে  প্রায় অপরিচিত কাউকে তার মেয়েকে বিয়ে করার জন্য  প্রস্তাব দেয়াটা কি অশোভন দেখায় না ?  তবে আফসানা মেয়েটি এতই রূপবতী যে আমার সমস্ত বুদ্ধি বিবেচনা কেমন যেন গুলিয়ে গিয়েছিল ।  তাছাড় পরিবারটিও বেশ চমৎকার ।  আন্তরিক ।  কেমন চা খাওয়ালো ।  উবাইদ মালিকও বেশ অমায়িক আর আন্তরিক ।  আমি বললাম ,  চাচা ,  আমাদের বাড়ি নবীগঞ্জের দরগাবাড়ি ।  আমাদের কিছু পৈত্রিক সম্পত্তিও আছে ।  তবে আমার বাবা নেই ,  তিনি ডাকবিভাগে চাকরি করতেন ।  আমার মা অবশ্য বেঁচে আছেন ।  আমিই  পরিবারের বড় ছেলে ।  আমার  দুই ছোট বোন আছে ।  ওরা স্কুল - কলেজে পড়াশোনা করছে ।  বেশ তো ।  বুঝলাম । আমি .  .  . আমি হ্যাঁ বাবা ,  বলো ।  আমি  .  .  .  আমি আপনার মেয়েকে বিয়ে করতে চাই ।  আমার এই কথায় ভদ্রলোকের মুখ কেমন গম্ভীর হয়ে উঠল ।  ধবধবে ফর্সা মুখে শ্রাবণের মেঘ জমে উঠল যেন ।  তিনি কিছুক্ষণ চুপ করে রইলেন ।  ভিড়শূন্য  মধ্যরাতে  স্টেশন শুনশান করছিল ।  ফাঁকা  প্ল্যাটফর্মে  কুয়াশা ছড়িয়ে ছিল ।  দু জোড়া রেললাইনের ওপর  জ্যোস্না আর  কুয়াশার চাদর মোড়ানো । উবাইদ মালিক আমাকে জিগ্যেস করলেন ,  তুমি আফসানাকে বিয়ে করতে চাও ? জ্বী ।  চাচা । সে তো সম্ভব নয় । মধ্যরাতের নির্জন স্টেশনে  বিনা মেঘে বজ্রপাত হল যেন ।  আমার মাথা কেমন টলে উঠল ।  আফসানা মেয়েটি এত সুন্দর ।  আমি কোনওমতে বললাম ,  সম্ভব নয় ?  কেন ?  আমার কন্ঠস্বর কেমন যেন ফ্যাঁসফ্যাঁসে শোনালো ।   আমি চা কী খাব ।  কাঁপা -  কাঁপা হাতে  কাপটা বেঞ্চির ওপর রেখে দিলাম । ভদ্রলোক গম্ভীর মুখে চুপ করে রইলেন ।  তারপর বললেন ,  এক বিশেষ কারণে আমি আফসানাকে তোমার হাতে তুলে দিতে পারব না ।  কেন ?  আপনার কি শিয়া চাচা ? উবাইদ মালিক  বললেন ,   না বাবা ।  আমরা সুন্নী ।  তাহলে বিহারী ? না ,  বাবা ।  আমরা দীর্ঘকাল ধরে ইস্ট পাকিস্তানেই বাস করছি ।  পারস্য থেকে আমাদের পূর্বপুরুষ খাজা ইবরাহিম আজম  বাংলায় এসেছিলেন পারস্যের  প্রখ্যাত সুফি সাধক  দরবেশ শাহ মোল্লা মিসকিন -  এর সঙ্গে  ।  তাহলে ?  আমার কন্ঠনালী ভীষণ শুকিয়ে আসছিল ।  আমরা জিন ।  উবাইদ মালিক বললেন ।  ভদ্রলোকের কন্ঠস্বর কেমন গম্ভীর শোনালো ।  জিন !  মানে ?  আশ্চর্য !  কী বলছেন উবাইদ মালিক ।  আমার মনে হল মধ্যরাতের এই নির্জন স্টেশনটি একটা প্রকান্ড হিমঘরে ঢুকে গেছে ।  প্রকান্ড  বড় একটা শব্দহীন হিমঘরে ।  আর আমি প্রগাঢ় নৈঃশব্দে হিসসিম খাচ্ছি ।  বার বার তলি য়ে যাচ্ছি  .  .  .  আবার ভেসেও উঠছি ।  আপনার জিন মানে ?  আমার কন্ঠস্বর খানিকটা উত্তেজিত শোনালো ।  উবাইদ মালিক মৃদু হেসে বললেন ,   হ্যাঁ ।  আমরা জিন ।  জান তো পরম করুণাময় আল্লাহতায়ালা তাঁর ইবাদতের জন্য জিন এবং ইনসান সৃষ্টি করেছেন ।  আমি মাথা নাড়লাম ।  আমার হাতের তালু ঘামছিল ।  এত শীতের মধ্যেও কন্ঠনালী শুকিয়ে কাঠ ।  আমার জন্ম পূর্ব বাংলার একটি  মুুসলিম পরিবারে ।  পারিবারিক ধর্মীয় বিশ্বাসের   মধ্যে বড় হয়েছি ।  জিনের অস্তিত্ব যে অস্বীকার করি তাও না ।  কিন্তু ,  তাই বলে -  .  .  .  আমি আফসানাদের দিকে তাকালাম ।  ওরা তিনজনই এদিকে তাকিয়ে রয়েছে ।  ওরা আমাদের কথাবার্তা শুনতে পাচ্ছে বলে মনে হল ।   আশ্চর্য !  আফসানা ওর মাকে নীচু স্বরে  কী যেন বলছে  ।  উবাইদ মালিক বললেন ,  পবিত্র কোরআন মজীদে প্রায় ১২৮ বার শয়তান এবং জিনদের আলোচনা করা হয়েছে ।   সূরা তুর -  এর ৫৬ নং আয়াতে আল্লাহতায়ালা এরশাদ করছেন :  আমি জিন ও মানবসম্প্রদায়কে একমাত্র আমার ইবাদতের জন্য সৃষ্টি করেছি । আমি খানিকটা অসহিষ্ণু কন্ঠে বললাম ,  এসব আমি জানি ।  কিন্তু ,  আমি  .  .  .  আমি আপনাকে পরিস্কার দেখতে পাচ্ছি ।  কিন্তু  .  .  .  কিন্তু একজন ইনসান তো  .  .  .  মানে আমি  .  .  .  মানে মানুষ তো জিনদের মুলুকে এইভাবে যেতে পারে না । উবাইদ মালিক মাথা নাড়লেন ।  চায়ের কাপে চুমুক দিলেন ।  তারপর কাপটা বেঞ্চির ওপর নামিয়ে রেখে বললেন ,  হ্যাঁ ।  আল্লাহতায়ালার  হুকুমে  জিনদের কিছু আলাদা কেরামত আছে বৈ কী  ।   সূরা হিজর -  এর ১২৭ নং আয়াতে আল্লাহতায়ালা এরশাদ  করেছেন :  আমি ইতিপূর্বে জিনদেরতে অগ্নিশিখা হতে  সৃষ্টি করেছি । ভদ্রলোক কথাগুলি এমনভাবে বলছেন যেন ধর্মীয় মাহফিলে বক্তব্য রাখছেন ।  আমি অস্থির হয়ে বললাম ,  এসব আমি জানি ।  কিন্তু ,  আপনারা কি সত্যিই এই পৃথিবীতেই বাস করেন ?  হ্যাঁ ।  আমাদের মতো আরও অনেকেই বাস করে ।  আমি কী বলব বুঝতে পারছিলাম না ।  দূর থেকে হুইশেলের আওয়াজ শুনতে পেলাম ।  আমি ফাঁকা রেললাইনের দিকে তাকালাম ।  একটু পরই মাঝরাত্রির নির্জনতা খানখান করে ভেঙে দিয়ে একটি প্যাসেঞ্জার ট্রেন এসে থামল ।  প্ল্যাটফর্মে  খুব যে যাত্রী নামল তা কিন্তু নয় ।      উবাইদ মালিক আর তার পরিবার কে আমি আর দেখতে পেলাম না ।  কখন অদৃশ্য হল ?  উবাইদ মালিক  রায়নগর যাবেন বলেছিলেন ।  তারা ঠিক ট্রেনেই উঠল কিনা তাও আমি ঠিক বুঝতে পারলাম না ।   আমার কেমন যেন ঘোর লেগেছিল ।  রাজারহাট স্টেশনের গার্ড আমার পরিচিত ।  সে এসে আমাকে বলল ,  স্যার ,  ট্রেন এসে গেছে ।  তার কথায় আমার ঘোর ভাঙল ।  চেয়ে দেখি - বেঞ্চির ওপর চায়ের কাপটা নেই !  উবাইদ মালিক  কি নিয়ে গেছেন ?  কখন নিলেন ?  এসব ভাববার সময় নেই ।  ট্রেনটা আবার হুইশেল দিয়েছে ।  এক্ষুনি ছাড়বে ।  আমি  ঝুঁকে  ব্রিফকেস তুলে নিয়ে দৌড়ে একটি কম্পার্টমেন্টে উঠলাম ।  কামরায়  অবশ্য উবাইদ মালিক কিংবা তার পরিবারের কাউকে দেখতে পেলাম না ।  বলে রাবুমামা চুপ করে রইলেন ।  এতক্ষণ  রবিন ,  মুনিয়া আর নীলু গল্পটা রুদ্ধশ্বাসে শুনছিল ।  মুনিয়া জিজ্ঞে করে ,  তারপর কি হল মামা ?  তারপর ?  তারপর কুড়ি বছর কেটে গেল ।  রাজারহাট থেকে শ্যামগঞ্জ গিয়ে বছর কয়েক প্র্যাকটিস  করলাম ।  তারপর  কুসুমপুরে জমি কিনে এই বাড়িটা করলাম ।  তো ,  নাইনটিন এইটি ফাইভের কথা ।  একদিন রাতে  ন ’ টার দিকে  চেম্বার থেকে বাড়ি ফিরেছি  ।  খেতে বসেছি ।  এমন সময় ফোন বাজল ।  আমার দীর্ঘদিনের বন্ধু শুভময় দস্তিদারের বড়ছেলে পল্লব কাঁদতে কাঁদতে ওর বাবার    মৃত্যুসংবাদ জানাল ।  আমার মনটা গভীর বিষাদে ভরে উঠল ।  শুভময়ের বাড়ি ধনুদিয়া ,  কুসুমপুর স্টেশনের তিন স্টেশন পরেই  ।  শেষবারের মতো  বন্ধুকে একবার দেখার জন্য আমি ভীষণ অস্থির হয়ে উঠলাম  ।  কোনওমতে নাকে - মুখে কিছু গুঁজে কুসুমপুর রেলস্টেশনের দিকে  ছুটলাম ।   রেলস্টেশনে  পৌঁছতে পৌঁছতে   দশটা বাজল ।  রাত সাড়ে দশটায় ট্রেন ।   নভেম্বর মাস ।  স্টেশন  নির্জন হয়ে ছিল ।   কুয়াশা ছড়ানো প্ল্যাটফর্মটি  ফাঁকা ।  লোকজনের একেবারেই ভিড় ছিল না ।  ট্রেন আসতে দেরি হবে শুনে বিরক্ত হয়ে  আমি প্ল্যাটফর্মের  ওপর  একটা ফাঁকা বেঞ্চিতে  বসলাম ।  সামনে রেললাইনের ওপর  কুয়াশা আর জ্যো¯œা মিলেমিশে পড়ে  আছে ।  শুভময়ের জন্য আমার  ভীষণ খারাপ লাগছিল ।  এত বছরের সর্ম্পক ।  আমার কলেজ জীবনের বন্ধু ।  কবিতা লিখত ।  সেই কিনা শেষ পর্যন্ত ওকালতি পেশা বেছে নিল !  তবে আপদ - বিপদ দৌড়ে আসত শুভময়;  ওর সঙ্গে আমার কত স্মৃতি ,  আহ্ ,  জীবন !  বিষন্ন বোধ করছিলাম বলে একটা  সিগারেট ধরিয়েছি  .  .  .  তখনই আমি ওদের দেখতে পেলাম ।  একটু দূরে একটি বেঞ্চিতে বোরখা পরা এক মহিলা  আর সাফারি স্যুট পরা একজন পুরুষ বসে আছে  ।  মধ্যবয়েসি পুরুষটি  দীর্ঘদেহি এবং সুদর্শন ।  ধবধবে গায়ের রং ।   বোরখা পরা  মহিলাটি পুরুষটির   স্ত্রী কিনা তা ঠিক আমি বুঝতে পারলাম না ।  নেবাক পরা  মহিলাটির ঠিক    পাশে বেঞ্চির  ওপর নীল রঙের বড়  একটা ফ্লাক্স  ।  দৃশ্যটায় কী যেন ছিল - আমি কিছুটা চমকে উঠলাম ।  বারবার ওদের দিকে তাকাচ্ছিলাম ।   একটু পর পুরুষটি উঠে কোথায় যেন গেল ।  হয়তো স্টেশন মাষ্টারের কাছে ট্রেনের খবর নিতে কিংবা টয়লেটে ।  পুরুষটি চলে যেতেই বোরখা পরা মহিলাটি ফ্লাক্স থেকে কাপে চা ঢেলে হাতে চায়ের কাপ নিয়ে উঠে দাঁড়িয়ে আমার দিকেই  এগিয়ে আসতে লাগল ।   আমি তো অবাক ।  মহিলাটি  যখন  আমার সামনে এসে দাঁড়াল ,  ঠিক তখুনি আমি মিষ্টি একটা গন্ধ পেলাম; অনেকটা হাসনাহেনার গন্ধের মতন ।    কি ব্যাপার ?   মহিলাটি আমার কাছে এসে দাঁড়িয়েছে কেন ?  মহিলার হাতে চায়ের কাপই বা কেন ?  ওকি আমাকে চেনে ?  মহিলাটি নেকাব সরিয়ে নিল ।   আমি চমকে উঠলাম ।  আফসানা !   গায়ের রং দুধে আলতা গায়ের রং ।  কিছুটা বাদামী চুল ।   ঘন জোরা ভুঁরু ।  মায়াবী চোখ ।  নীলাভ মনি ।   ধবধবে গলায় মুক্তার মালা ।  কুড়ি বছর ।  অবিকল ।  মিষ্টি রিনরিনে কন্ঠে আফসানা বলল ,  আপনি কি আমাকে চিনতে পেরেছেন ? আমি বললাম ,  হ্যাঁ । আপনি ভালো আছেন কি ? হ্যাঁ ।   আমি মাথা নেড়ে বলাম ।  সারা শরীর কেমন অসাড় ঠেকছিল ।  এই নিন ।  চা খান ।  আমি কাঁপা -  কাঁপা হাতে চায়ের কাপ নিলাম ।  আশ্চর্য !  নীল রঙের বড় চিনেমাটির কাপ । আফসানা মিটমিট করে হাসছিল ।  নীল রঙের চোখের মনি ঝিকঝিক করছিল ।  মিষ্টি রিনরিনে কন্ঠে  বলল ,  ওই যে একটু আগে যাকে দেখলেন  .  .  .  ওর নাম খুররম ।  ও আমার স্বামী হয় ।  আমার কিছু একটা বলা দরকার ।  চুপ করে থাকলে খারাপ দেখায় ।   আমি বললাম ,   উবাইদ মালিক  .  .  .  মানে আপনার বাবা ভালো আছেন ? হ্যাঁ ।  আব্বাজান আল্লাহতায়ালার  হুকুমে   সহি সালাততেই আছেন  । কয়েক বার ফুঁ দিয়ে চায়ের কাপে ছোট্ট  চুমুক দিলাম ।  সেই অসাধারণ টেস্ট ,  সেই মশলা মেশানো  দুধ চা ।  আমার কেমন স্বপ্নের মতন মনে হল ।  আমি বললাম ,  ছোট এক ভাই ছিল না ? ওহ্ ,  আপনি  শাদিদ -  এর কথা বলছেন তো  ?  হ্যাঁ ,  হ্যাঁ  শাদিদ ।  এবার মনে পড়েছে ।  আমি মাথা নেড়ে বললাম ।  ওর তো শাদী হয়ে গেছে ।  ওর বউ গুলরুখ তো খুব ভালো মেয়ে হয় ।  একটা ছেলেও তো হল গুলরুখ  - এর  ।  ছেলের নাম রেখেছে কামরান ।  ওহ !  আফসানা বলল ,  আমরা যাচ্ছি  কাশিপুর  ।  কাশিপুর  আমার শ্বশুরবাড়ি হয় ।  ওহ ।  আমি চায়ের কাপটা বেঞ্চির ওপর রাখলাম ।  আপনি বিয়ে করেছেন ? হ্যাঁ ।   মৃদু হাসার চেষ্টা করলাম ।  হাসি ঠিকঠাক ফুটল কিনা কে জানে ।  ক ’ জন ছেলেমেয়ে আপনার  ? এক ছেলে এক মেয়ে ।  আফসানা বলল ,  আমার একটাই মেয়ে ।  ওর নাম সেহরিন ।  জানেন সেহরিন না ওর দিদার কাছে থাকে ।  আমি এখন যাই ।  ওই যে খুররম ফিরে আসছে ।  আফসানার কথা শেষ হল না - দূর থেকে হুইশেলের আওয়াজ শুনতে পেলাম ।  একটু পর মাঝরাত্রির নির্জনতা খানখান করে ভেঙে দিয়ে ট্রেন এসে থামল ।  খুব বেশি যাত্রী নামল না অবশ্য ।   চোখের নিমিষে  আফসানা আর খুররম অদৃশ্য হল ।  তারা ট্রেনেই উঠল কিনা বুঝতে পারলাম না ।   আমার কেমন ঘোর লেগেছিল ।  চেয়ে দেখি  বেঞ্চির ওপর কাপটা নেই !  কাপটা আফসানা  কি নিয়ে গেছে ?  কখন নিল ?  এসব ভাববার সময় নেই ।  ট্রেনটা আবার হুইশেল দিয়েছে ।  এক্ষুনি ছাড়বে ।  আমি  ঝুঁকে  ব্রিফকেস তুলে নিয়ে দৌড়ে একটি কম্পার্টমেন্টে উঠলাম ।  কামরায় অবশ্য আফসানা কিংবা  খুররম কাউকে দেখতে পেলাম না ।  বলে রাবুমামা চুপ করে রইলেন ।   মুনিয়া বলল ,  মামা ? বল । আমার কিছু খটকা লাগছে । রাবুমামা বললেন ,  কি খটকা বল ?  বলে চাদরের নীচে হাত হাত ঢুকিয়ে পকেট থেকে কী যেন  বার করে  মুখে ফেলে চিবুতে লাগলেন ।  এলাচ মনে হল ।  কে বলবে ইনিই ডাক্তার ইফতেখার উদ্দীন চৌধুরি ?  আমাদের রাবুমামা ।   রাবুমামার মাথায় কালো রঙের লেদারের একটা অদ্ভূত আকারের লম্বাটে টুপি ।  রাবুমামা যখন জাপান গিয়েছিলেন টুপিটা তখন নিয়ে এসেছিলেন ।  মুনিয়া বলল ,  গল্পের শুরুতে তুমি বললে না আফসানা কামিজের ওপর  ঘিয়ে রঙের একটি কার্ডিগেন পরেছিল যখন  ওকে তুমি প্রথমবার দেখলে তখন ? হ্যাঁ ।  রাবুমামা এলাচ চিবোতে চিবোতে বললেন ।  তারপর  উবাইদ মালিক  কুর্তার ওপর   বাদামী রঙের কাশ্মিরী শাল জড়িয়ে ছিলেন ।  কিন্তু ,  জিনদের কি শীত লাগে মামা ?  ওরা না আগুনের তৈরি ? হুমম ।  আমিও  এই প্রশ্নগুলি নিয়ে অনেক ভেবেছি । ওই যে তখন আমি বললাম না ,  অনেক বছর আগে আমার  একবার  সুপারন্যাচারাল এক্সপিরিয়েন্স  হয়েছিল  ।  আজ পর্যন্ত আমি যার   কোনও বিজ্ঞানসম্মত  ব্যাখ্যা দিতে পারিনি । মুনিয়া বলল ,  তারপর আফসানা জিগ্যেস করল তুমি বিয়ে করেছ কিনা ।  তার মানে আফসানা জানত না তুমি বিয়ে করেছ কিনা ।  তাহলে জিনদেরও কিছু সীমাবদ্ধতা আছে ? হ্যাঁ ।  থাকতে পারে ।  রাবুমামা মাথা নেড়ে বললেন ।  নীলু বলল ,  বিশ বছর পর তুমি আবার আফসানাকে দেখলে ।  আশ্চর্য !  জিন মেয়েটার বয়স বাড়েনি ।   হুমম । রবিন কী বলতে যাবে - রাবুমামা ওকে থামিয়ে বললেন ,  চল ,  এখন শুয়ে পড়ি ।  অনেক রাত হয়েছে ।  আর বেশ শীতও পড়ে গেছে ।  কাল  আবার ঝিলাই নদীর চরে পিকনিক ।  সকাল - সকাল বেরুতে হবে  .  .  . চল  .  .  . 






সুফিবাদ :   সংক্ষিপ্ত ইতিহাস   ( চতুর্থ পর্ব ) 



ইতিহাসের আলোকে সুফিবাদ -  এর পর্যালোচনা করছি ।    গত পর্বে আমরা দেখেছি ১১৯২ সনে সংঘটিত তরাইনের  দ্বিতীয়  যুদ্ধে  মুহম্মদ ঘুরীর নেতৃত্বাধীন মুসলিম সৈন্যবাহিনীর কাছে  রাজা পৃথ্বীরাজ পরাজিত ও নিহত হন ।  এরপর উত্তর - ভারত তুর্কি মুসলিমদের অধিকারে চয়ে যায়;এভাবে ভারতবর্ষে মুসলিম শাসনের গোড়া পত্তন হয় ।  কাজেই তরাইনের ২য় যুদ্ধটি ভারতবর্ষের ইতিহাসে একটি যুগান্তকারী ঘটনা হিসেবে চিহ্নিত হয়ে আছে ।  তরাইনের ২য় যুদ্ধের পর মুহম্মদ ঘুরী গজনীতে ফিরে যান ।  কিন্তু তার আগে তিনি তাঁর সুদক্ষ সেনাপতি কুতুবউদ্দীন আইবক কে  উত্তর ভারতের শাসনকর্তা নিযুক্ত করেন ।  পরবর্তীকালে বঙ্গবিজয়ী  ইখতিয়ারউদ্দীন মহাম্মদ বিন বখতিয়ার খলজী কুতুবউদ্দীন আইবক - এর সুনজরে পড়েছিলেন ।  ইখতিয়ারউদ্দীন মহাম্মদ বিন বখতিয়ার খলজী জাতিতে তুর্কি ছিলেন ।  তাঁর জন্ম হয়েছিল আফগানিস্থানের গরমসীর  ( বর্তমান দশত - ই - মার্গ )  প্রদেশে ।  বখতিয়ার খলজী  দিল্লির শাসনকর্তা কুতুবউদ্দীন আইবক  - এর পৃষ্ঠপোষকতা লাভ করেন  ‘ এবং বিশেষভাবে খলজী সম্প্রদায়ের লোকদের নিয়ে তিনি একটি সেনাবাহিনী গঠন করেন ।  ’   ( ড .  সৈয়দ মাহমুদুল হাসান ।  বাংলার ইতিহাস  ( ১২০৪ - ১৭৬৫ ) ; পৃষ্ঠা; ৭৫ )  এই সৈন্যবাহিনী নিয়ে  বখতিয়ার খলজী গৌড় আক্রমন করেছিলেন ।  গোলাম মুরশিদ  লিখেছেন ,   ‘ বখতিয়ার খিলজি যে  - মুদ্রা প্রবর্তন করেছিলেন ,  তাতে সংস্কৃতে লিখেছিলেন ,  ‘ গৌড় বিজয় ।  ’   ( হাজার বছরের বাঙালি সংস্কৃতি;পৃষ্ঠা; ১৯ )   সে যাই হোক ।  গৌড় বিজয়  বাংলায় ইসলাম তথা সুফিবাদ প্রচারের পথটি প্রশস্ত করেছিল ।   যে কারণে ড .  সৈয়দ মাহমুদুল হাসান লিখেছেন ,   ‘ বাংলাদেশে মুসলিম বিজয় ইসলাম সম্প্রসারণে সহায়ক হয় ।  অবশ্য মুসলিম সৈন্যগণ ধর্মপ্রচার করেননি ।  বস্তুত মুসলিম বিজয়ের পূর্বেই বহু সুফি - সাধক বাংলাদেশে আগমন করেন ।  তবে এ কথা নিশ্চিত করে বলা যায় যে ,  বখতিয়ার খলজীর বঙ্গ বিজয়ের ফলে ধর্ম ও সংস্কৃতি হিসেবে ইসলাম সুদূরপ্রসারী হয় ।    ( বাংলার ইতিহাস; ১২০৪ - ১৭৬৫; পৃষ্ঠা; ৭৮ )  তবে এই পর্বে আমরা বাংলায় সুফিবাদের বিকাশ সম্বন্ধে আলোচনা করব না ।  তার কারণ হল  উত্তর ভারতের সুফিদের সঙ্গে বাংলার সুফিদের সর্ম্পক অত্যন্ত ঘনিষ্ট ছিল ।    ড . মুহম্মদ এনামুল হক তাঁর  ‘ বঙ্গে স্বূফী প্রভাব ’  বইয়ে লিখেছেন :   ‘ উত্তর ভারতের সুফিদের সঙ্গে বাংলার সুফিদের সর্ম্পক যত ঘনিষ্ট ,  ভারতের আর কোন প্রদেশের স্বূফীদের সহিত ততটা নহে ।  ভারতের বাহির হইতে উত্তর ভারতে যেমন স্বূফীরা আগমন করিয়াছিলেন ,  বঙ্গদেশেও যে তেমনই আসেন নাই তাহা নহে ।  তবে ,  তাঁহাদের সংখ্যা এতই নগন্য যে ,  আপাততঃ  তাঁহাদের কথা ছাড়িয়া দেওয়া যাউক ।  ’    ( পৃষ্ঠা;৩৭ )  আসলে পারসিক - তুর্কি - আফগান সুফিরা প্রথমে উত্তর ভারতে এসে উত্তর ভারতের সুফিসমাজে কিছুকাল অবস্থান করে তারপর বাংলায় যেতেন ।  এসব কারণে উত্তর ভারতের সুফিদের সঙ্গে বাংলার সুফিদের সর্ম্পক কেবল অত্যন্ত ঘনিষ্ট ছিলই না ,   উত্তর ভারতের  সফি বৈশিষ্ট্যের প্রভাব অনিবার্য ভাবেই বাংলার সুফিবাদের ওপর পড়েছিল ।  কাজেই বাংলার সুফিবাদের বৈশিষ্ট্য এবং স্বরূপ উপলব্দি করতে হলে আমাদের উত্তর ভারতের সুফিবাদের  বৈশিষ্ট্য এবং স্বরূপ  সম্পর্কে আরও কিছু তথ্য জানা দরকার ।  তৃতীয় পর্বে আমরা দেখেছি যে ,   আনুমানিক খ্রিস্টীয় একাদশ শতক থেকে ভারতবর্ষে সুফিদের প্রভাব পড়তে থাকে ।  তখন থেকেই ভরতবর্ষজুড়ে ভ্রাম্যমান সুফিদের দেখতে পাওয়া যায়  ।  যদিও তাদের  সংখ্যা ছিল নিতান্তই অল্প ।  ভারতবর্ষে  সুফিবাদ প্রচারের প্রথম যুগে সুফিবাদ অবশ্য জনসাধারণের কাছে সেভাবে গ্রহনযোগ্য হয়নি ঠিকই তবে  ভারতীয় জনগণ এই মতবাদের সর্ম্পকে সচেতন হয়েছিল ।  কাজেই বলা যায় প্রাথমিক যুগের সুফিসাধকগণ যে মরমি বীজ বপন করেছিলেন তা দেরি হলেও আধ্যাত্বিক নবান্নের সুস্বাদ লাভ করেছিল ।  তাদের উত্তরসূরিরা সমৃদ্ধশালী হয়েছিল ।  ত্রয়োদশ হইতে পঞ্চদশ শতাব্দী পর্যন্ত সময়ের মধ্যে অর্থাৎ দুশো বছরে চিশতীয়া এবং সুরওয়ার্দী সম্প্রদায় দুটি ভারতবর্ষের সর্বত্র ছড়িয়ে পড়ে এবং ভারতবর্ষের জনগণ কাছে সমাদর লাভ করে ।  সুতরাং ,  ভারতবর্ষের মাটিতে এই সম্প্রদায়গুলির ভাবধারা একটা শক্ত ভিত্তি পায় ।  এর পিছনে সক্রিয় ছিল এই সম্প্রদায়ের সুফিদের ঐকান্তিক মরমি সাধনা ।  অসম সাহসী তুর্কি বীর যা করতে পারেনি নিঃস্ব সুফিসাধকগণ তাই করতে পেরেছিলেন; তারা ভারতীয় জনগণের মন জয় করতে পেরেছিলেন ।  ষোড়শ শতকে ভারতবর্ষজুড়ে ছিল চিশতীয়া এবং সুরওয়ার্দী সম্প্রদায়ের জয়জয়াকার ।  এর সঙ্গে  যুক্ত হয়েছিল কাদেরিয়া এবং নকশাবন্দিয়াসহ আরাও কয়েকটি  সম্প্রদায়ের প্রবল উচ্ছ্বাস ।  তবে এটিও সত্যি যে - ভারতবর্ষের সুপ্রাচীন ধর্মীয় আবহের কারণেই সুফি তরিকাগুলি  ( সম্প্রদায় )  অনেকখানিই  ‘ ভারতীয় ভাবাপন্ন ’  হয়ে পড়েছিল ।  এর ফলাফল অবশ্য বিস্ময়করই হয়েছিল ।   ‘ ভারতের প্রাণের সহিত আরব ও পারস্যের প্রাণের ত্রিবেণী  - সঙ্গম ঘটিয়া গেল ’  - লিখেছেন ড .  মুহম্মদ এনামুল হক  ( বঙ্গে স্বূফী প্রভাব ।  পৃষ্ঠা; ৪২ )  এই তিনটি ধারা যিনি  হৃদয়ে ধারণ করেছিলেন তাঁর নাম কবীর  ( ১৩৯৮ - ১৪৪৮খ্রিস্টাব্দ )  কবীর ভারতীয় যোগসাধনা এবং সুফিবাদের মিলনমেলায় পরিনত হয়েছিলেন ।  ভারতীয় সুফিগণ কবীর - এর মধ্যে ভারতীয় বেদান্ত দর্শন এবং ভারতীয় সাধকগণ  কবীর - এর মধ্যে সুফিবাদের মূলতত্ত্ব দেখতে পেয়েছিল ।  এই কারণে ভারতে সুফিবাদের ইতিহাসে কবীর - এর স্থান অনন্য ।  কবীর মূলত সাধক রামানন্দের শিষ্য বলে পরিচিত হলেও বস্তুত কবীর ছিলেন চিশতিয়া তরিকাভুক্ত একজন সাধক  ।  রামানন্দ এবং শায়খ তকী সুরওয়ার্দি উভয়ই তাঁর মুরশিদ  ( গুরু )  ছিলেন ।  কবীর হিন্দি ভাষার মাধ্যমে  গুরু রামানন্দের কাছ থেকে বেদ - বেদান্ত শিক্ষালাভ করেছিলেন ,  পাশাপাশি  শায়খ তকী সুরওয়ার্দি কাছ থেকে সুফিতত্ত্বের মূলবাণী সম্বন্ধে প্রত্যক্ষ ধারণা লাভ কিেছলে ।  এর পর কবীর শায়খ ভিকা চিশতির কাছে  ‘ খিরকাহ - ই - খিলাফত ’  বা  ‘ আধ্যাত্ব উত্তরাধিকারী ’  লাভ করে নতুন মন্ডলী  ( ঘরানা ?   )  প্রতিষ্ঠা করেন ।  কবীরই প্রথম ভারতীয় কোনও ভাষায়  ( হিন্দি ভাষায় )  নিজস্ব ঢংয়ে সুফিমতবাদ প্রচার করেন ।  কবীর -  এর প্রাণের সঙ্গে যে আরব ও পারস্যের প্রাণের ত্রিবেণী  - সঙ্গম ঘটে গেল সেই ত্রিবেণী সঙ্গমে ভারতবর্ষের হিন্দু মুসলমান নির্বিশেষে আনন্দচিত্তে অবগাহন করল । ড . মুহম্মদ এনামুল হক লিখেছেন ,   ‘ তাঁহার  ( অর্থাৎ কবীর এর )  দিগন্ত - বিস্তারী ভাবস্রোত ভারতের এক প্রান্ত হইতে অপর প্রান্তকে বিপ্লবিত করিয়া দিয়াছিল; বাঙ্গালা দেশ তাহার প্রভাব এড়াইতে পারিয়াছিল কি ?  ষোড়শ শতাব্দীর চৈতন্যদেবের ধর্মমতের মধ্যে কবীরের মতবাদের কোনও প্রতিধ্বনি নাই কি ?   ( বঙ্গে স্বূফী প্রভাব; পৃষ্ঠা ,  ৪৩ )    এ কারণেই সম্ভবত আশির দশকে বিশিষ্ট ভারতীয় ভজনগায়ক অনুপ জালোটার গাওয়া কবির -  এর একটি ভজন বাংলাদেশে অত্যন্ত জনপ্রিয়তা লাভ করেছিল ।  সেই গানের ছত্রে ছত্রে কবীর এর মরমি সুফি - উপলব্দির সূক্ষ্ম নিদর্শন স্পষ্ট ।  গানটির এমপি থ্রি লিঙ্ক এবং গানের বাণী বোঝার সুবিধার জন্য রোমান হরফে হিন্দি টেক্সট এবং তার মূল ইংরেজি অনুবাদ দেওয়া হল ।  http :  /  / www . mediafire . com /  ? hxtig7o3bftq485http :  /  / kksongs . org / songs / c / chadariyajhini . htmlআমরা ভারতীয় সুফিবাদের ইতিহাসে কবীর এর ভূমিকা সম্পর্কে জানলাম ।  এখন প্রশ্ন হল ঠিক কতগুলি সুফি - তরিকা ভারতবর্ষে সুফি মতবাদ প্রচার করেছিল ।  ভারতে সুফিবাদ প্রবেশ করার আগে সুফিদের মধ্যে  অসংখ্য তরিকা উদ্ভব হয়েছিল ।   এর কারণ অবশ্য ছিল ।  প্রথম দিককার আরবের সুফি আন্দোলন একেবারেই সংগঠিত ছিল না ।  কেননা ,  সুফিদের মরমিসাধনা  ছিল একান্তই ব্যক্তিগত ।  সুফিরা নিজস্ব ধারণা অবলম্বন করে সাধনা করতেন ।  এই জন্যেই বিশিষ্ট সুফিদের সাধনপদ্ধতি বিশেষ বৈশিষ্ট্য লক্ষ করা যায় ।  কাজেই যে প্রসিদ্ধ সুফিকে কেন্দ্র করে যে মন্ডলী গঠিত হয়েছিল ,  সেটি প্রতিষ্ঠার নামেই পরিচিত হয়েছিল ।  ভারতে এমনই কতগুলি সুফি মন্ডলী সুফিবাদ প্রচার করেছিল ।  তবে এই বিষয়ে তথ্যের অভাবে  বিস্তারিত জানা যায় নি ।    এর এক কারণ  হতে পারে প্রথমে বেশ কয়েকটি মন্ডলী প্রভাবশালী হলেও পরবর্তীকালে অন্যান্য মন্ডলী প্রভাবিত হয়ে উঠলে তারা বিস্তৃত হয়ে পড়ে ছিল ।  তবে সব মিলিয়ে চৌদ্দটি সুফি মন্ডলীর কথা জানা গেছে ।  এগুলি হল : ১ হবীবী  -  খাজা হাবীব আজমী  ( মৃত্যু ৭২৮ খ্রিস্টাব্দ ) ২ ত্বয়ফরী  - বায়োজীদ বোস্তামী ত্বয়ফর শামী  ( মৃত্যু ৮৭৪ খ্রিস্টাব্দ ) ৩  করখী  -  মারূফ করখি  ( মৃত্যু ৮১৫ খ্রিস্টাব্দ ) ৪ সক্বত্বী - হাসান সূরী সক্বত্বী  ( মৃত্যু ৮৬৭ খ্রিস্টাব্দ ) ৫ জুনয়দী -  জুনয়দ বাগদাদী  ( মৃত্যু ৯১০ খ্রিস্টাব্দ ) ৬ গাযরূনী -  আবু ইসহাক গাযরূনী  ( মৃত্যু ১০৩৪ খ্রিস্টাব্দ ) ৭ তূসী  -  আলাউদ্দীন তূসী  ( তারিখ অজ্ঞত ) ৮ ফিরদৌসী  -  শায়খ নাজমুদ্দীন কুবরা ফিরদৌসী  ( মৃত্যু ১২২১ খ্রিস্টাব্দ ) ৯ সুরওয়ার্দী  -  শায়খ দ্বিরাউদ্দীন আবু নজীব সুরওয়ার্দী  ( মৃত্যু ১১৬৭ খ্রিস্টাব্দ ) ১০ যয়দী  -  শায়খ আবদুল বাহিদ বিন যয়দী  ( মৃত্যু ৭৩৪ খ্রিস্টাব্দ ) ১১ অয়য়াদ্বী  - খাজা ফুদ্বয় বিন অয়য়াদ্ব  ( মৃত্যু ৮০৩ খ্রিস্টাব্দ ) ১২ অদহমী -  খাজা ইব্রাহীম বিন অদহম বলখী  ( মৃত্যু ৭৭৭ খ্রিস্টাব্দ ) ১৩ হুবয়রী  - খাজা হুবয়রতুল বসরী  ( মৃত্যু ৯০০ খ্রিস্টাব্দ ) ১৪ চিশতী  - আবু ইসহাক চিশতী  ( মৃত্যু ৯৬৫ খ্রিস্টাব্দ ) চলবে  .  .  . প্রথম পর্বের লিঙ্ক






সুফিবাদ :   সংক্ষিপ্ত ইতিহাস   ( তৃতীয় পর্ব ) 



ইতিহাসের আলোকে সুফিবাদ -  এর পর্যালোচনা করছি ।   গত পর্ব দুটিতে আমরা দেখেছি যে আরবে ইসলামের অভ্যূদয়ের কিছুকাল পরেই সুফিবাদের উদ্ভব ঘটেছিল  ।  এই মতবাদের   উদ্ভবের প্রাথমিক কারণটি ছিল রাজতান্ত্রিক ভোগবিলাস এবং অপচয়ের বিরুদ্ধে পশমী পোশাক পরা একদল সংসার - অনাসক্ত  , আল্লাহভক্ত এবং সৎ লোকের প্রতিবাদ - বিদ্রোহ ।  পরবর্তীতে কোরান  শরিফের বিশেষ কিছু আয়াতের ব্যাখ্যা বয়ানের ফলে    সুফি চিন্তা কিছু বৈশিষ্ট্য লাভ করে এবং সুফিবাদে সর্বেশ্বরবাদী ধারণার প্রাথমিক স্ফূরণ লক্ষ্য করা যায় ।  আরবের বাইরে ইসলামের  সম্প্রসারণের সঙ্গে সঙ্গে সুফি মতবাদও মিশর থেকে তুর্কিস্থন অবধি ছড়িয়ে পড়ে এবং স্থানীয় মরমি মতবাদের প্রভাবে সুফি - ভাবনা পরিবর্তিত হয় ।  তবে সুফিচিন্তার আমূল পরর্বতন ঘটে পারস্যে ।  পারস্যবাসীর  আর্য ধ্যানধারণা সুফিবাদে পরিব্যপ্ত হয় ।  সুফিচিন্তা সর্বেশ্বরবাদী ধ্যানধারণায়  আচ্ছন্ন  হয়ে পড়ে ।  সে যা হোক ।  এই পর্বের বিষয়  ভারতবর্ষে সুফিবাদের প্রাথমিক ইতিহাস । 
আনুমানিক খ্রিস্টীয় একাদশ শতক থেকে ভারতবর্ষে সুফিদের প্রভাব পড়তে থাকে ।  ভরতবর্ষে ভ্রাম্যমান সুফি দের লক্ষ করা যায়  ।  যদিও তাদের  সংখ্যা ছিল অল্প ।  এর এক কারণ হয়তো ওই সময়ে গজনীর সুলতান মাহমুদ একের পর এক ভারত আক্রমন করছিলেন ।  সম্ভবত ভারতবর্ষের অধিবাসী পশ্চিমাঞ্চলীয় মুসলিমদের প্রতি hostile   ( বৈরী )  ছিল ।  তবে প্রথমে ভারতবর্ষে সুফি মতবাদ নিয়ে কে এসেছিলেন তা বলা মুশকিল ।  তবে এই প্রসঙ্গে তিনজনের নাম উল্লেখ করা হয় । এরা হলেন  শাহ সুলতান রুমিসৈয়দ নথর শাহ এবং দাতা গনজ বখশ ।  শাহ সুলতান রুমি  :  ইনি গুরুর  সঙ্গে বাংলায় এসেছিলেন ।   গুরুর নাম সৈয়দ শাহ সুরখ খুল অনতিয়হ  ।  সময়টা ১০৫৩ সন  ।  ময়মনসিংহ জেলার নেত্রকোনার মদনপুরে এই বিশিষ্ট সুফিসাধকের কবর ও দরগাহ রয়েছে ।  সৈয়দ নথর শাহ :  ইনি ইসর্বপ্রথম দক্ষিণ ভারতে সুফি মতবাদ পৌঁছে দেন । তাঁর দরগাটি  চেন্নাই  ( মাদ্রাজের  )  ত্রিচিনপল্লীতে  অবস্থিত ।  ১০৩৯ খ্রিস্টাব্দে এই সাধক ইন্তেকাল করেন ।  দাতা গনজ বখশ এর মাজারটি লাহোরে ।  ইনি ১০৭২ সনে ইন্তেকাল করেন ।  
সে যাই হোক ।  দ্বাদশ শতক থেকে ভারতবর্ষে নিয়মিত সুফি প্রভাব পড়তে থাকে ।  প্রখ্যাত  ঐতিহাসিক এবং ইসলামি ব্যক্তিত্ব সৈয়দ আবুল হাসান আলি নদভি ভারত বর্ষে  ( ১০ - ১২ শতকে ) সুফি সাধকসহ অন্যান্য ইসলামী অরাজনৈতিক ব্যক্তিত্ব আগমনের কারণ হিসেবে লিখেন ,  মধ্যপ্রাচ্যে তাতারিদের আক্রমণ ।  এর ফলে অনেক সম্ভ্রান্ত মুসলিম পরিবার ভারতবর্ষে চলে আসেন ।  
ওই সময়টায় অর্থাৎ দ্বাদশ শতকে ভারতবর্ষে  মুসলমানদের রাজনৈতিক প্রভাবও বাড়ছিল ।  দ্বাদশ শতক  থেকেই ভারতবর্ষের নানা জায়গায় সুফিকেন্দ্র গড়ে উঠতে থাকে ।    ড . মুহম্মদ এনামুল হক তাঁর  ‘ বঙ্গে স্বূফী প্রভাব ’  বইয়ে লিখেছেন :   ‘ স্বূফী সম্প্রদায়ের পর স্বূফী সম্প্রদায় ,  ভারতে আগমন করিতে থাকে এবং তাঁহাদের শিষ্য প্রশিষ্যেরা  ভারতের নানা স্থান ও জনপদে ছড়াইয়া পড়িতে থাকেন ।  অচিরকাল মধ্যেই আসমুদ্র হিমাচল ভারতের সর্বত্রই ,  স্বূফী - প্রভাবের অবারিত স্রোত খরগতিতে প্রবাহিত হইয়া যায় ।  ’   ( পৃষ্ঠা ,  ৩৯ ) 
এই সময়ে যে সকল সম্প্রদায় ভারতে আসেন ,  তাঁহাদের মধ্যে    চিশতীয়া ও সুরওয়ার্দী সম্প্রদায়ই প্রধান ।  চিশতীয়া সম্প্রদায়ের প্রতিষ্ঠাতা ভারতবিখ্যাত সাধক খাজা মইনুদ্দীন চিশতী ।  এই বিশিষ্ট সুফিসাধক আফগানিস্তানের দক্ষিণে সনজিরসতানে ১১৪২ খ্রিস্টাব্দে জন্মগ্রহন করেন ।  ১১৯৩ খ্রিস্টাব্দে প্রথমে তিনি দিল্লি যান তারপর আজমীর আসেন ।  
এবার ওই সময়কার ভারতবর্ষের রাজনৈতিক প্রেক্ষাপটটি সংক্ষেপে আলোচনা করা যাক ।  
গজনী সাম্রাজ্যের  অবস্থান ছিল ভারতবর্ষের পশ্চিমে ।  নবম / দশক শতকে গজনী রাজ্যটি শাসন করত তুর্কি মুসলিমরা ।  রাজ্যটির   বিস্তার  ছিল বর্তমানের আফগানিস্তান থেকে ইরানের পূর্ব সীমান্ত অবধি ।  সে যাই হোক ।   ৯৯৭ খ্রিস্টাব্দে সুলতান মাহমুদ গজনীর  সিংহাসনে আরোহন করেন ।  এরপর তিনি ভারত  অভিযানের প্রস্তুতি নেন ।   সুলতান মাহমুদ ১০০০ খ্রিস্টীব্দ থেকে ১০২৭ খ্রিস্টাব্দের মধ্যে  সতেরো বার ভারবর্ষ আক্রমন করেন ।  ষাট বছর বয়েসে ১০৩০ খ্রিস্টাব্দে গজনীতে সুলতান মাহমুদের মৃত্যু হয় ।  ঐতিহাসিক এ কে এম আবদুল আলীম লিখেছেন ,   ‘ সুলতান মাহমুদের মৃত্যুর পর গজনী সাম্রাজ্য নিষ্প্রভ হইয়া পড়ে ।  ’   ( দ্র :  ভারতে মুসলিম রাজত্বের ইতিহাস; পৃষ্ঠা ২৯ )  গজনী সাম্রাজ্যের  নির্জীবিতার  প্রধান কারণ তাঁর উত্তরাধিকারীদের মধ্যে উল্লেখযোগ্য কেউ ছিল না ।  সিংহাসন নিয়ে অর্ন্তদ্বন্দও চলছিল ।   গজনী সাম্রাজ্যের অর্ন্তদ্বন্দের ফলে ঘুর রাজ্যটি আগ্রাসী হয়ে ওঠে  এবং গজনী দখল করে নেয় ।  ঘুর রাজ্যটি ছিল গজনী এবং হিরাট এর মাঝখানে ।  কোনও কোনও ঐতিহাসিকের মতে ,  ঘুরিরা ছিল পূর্বাঞ্চলীয় পারসিক জাতি ।   (  দি কেমব্রিজ হিষ্ট্রি অভ ইন্ডিয়া ।  তৃতীয় খন্ড ।   পৃষ্ঠা ,  ২৭ )  ।  সে যাই হোক ।  ঘর সাম্রাজ্যের  কাছে গজনীর পতনের পর ঘুর রাজ্যের শিহাব উদ্দীন মুইযউদ্দীন মুহম্মদ বিন সাম গজনীর শাসনকর্তা নিযুক্ত হয়েছিলেন  ।  ইনিই ভারতবর্ষের ইতিহাসে মুহম্মদ ঘুরী নামে বিশেষভাবে পরিচিত ।  মুহম্মদ ঘুরী উচ্চভিলাষী ছিলেন ।  তিনি ১১৭৫ খ্রিস্টাব্দে ভারত আক্রমন করেন ।  তৎকালীন আজমীরের অধিপতি ছিলেন রাজা পৃথ্বীরাজ ।  তাঁর নেতৃত্বে রাজপুত শক্তি অগ্রসরমার মুহম্মদ ঘুরীর সামনে  প্রবল প্রতিরোধ গড়ে তোলে ।  ১১৯১ খ্রিস্টাব্দে রাজা পৃথ্বীরাজ সঙ্গে সুলতান মুহম্মদ ঘুরীর   তরাইনের রণক্ষেত্রে ভয়ানক এক যুদ্ধ সংঘঠিত হয় ।  এই যুদ্ধে অবশ্য  মুহম্মদ ঘুরী পরাজিত হয়েছিলেন ।  কিন্তু ,  পরের বছরই অর্থাৎ ,   ১১৯২ খ্রিস্টাব্দে তরাইনের দ্বিতীয় যুদ্ধে রাজা পৃথ্বীরাজ মুহম্মদ ঘুরীর নেতৃত্বাধীন মুসলিম সৈন্যবাহিনীর কাছে  পরাজিত ও নিহত হন ।  তরাইনের ২য় যুদ্ধটি ভারতবর্ষের ইতিহাসে একটি যুগান্তকারী ঘটনা হিসেবে চিহ্নিত হয়ে আছে ।  তরাইনের ২য় যুদ্ধটি জয়ের ফলে    উত্তর ভারত তুর্কি মুসলিমদের অধিকারে আসল ।    মুহম্মদ ঘুরীর সেনাপতি ছিলেন কুতুবউদ্দীন আইবক ।  তাঁকেই  বিজিত রাজ্যের শাসনকর্তা নিযুক্ত করে মুহম্মদ ঘুরী গজনীতে ফিরে যান । এখানেই বলে রাখি যে পরবর্তী কালে ইখতিয়ারউদ্দীন মহাম্মদ বিন বখতিয়ার খলজী নদীয়া বিজয় বঙ্গে সুফিবাদের পথ প্রশস্ত করেছিল ।  ইখতিয়ারউদ্দীন মহাম্মদ বিন বখতিয়ার খলজী তুর্কি ছিলেন ।  তাঁর জন্ম আফগানিস্থানের গরমসীর  ( বর্তমান দশত - ই - মার্গ )  প্রদেশে ।  বখতিয়ার খলজী  দিল্লির শাসনকর্তা কুতুবউদ্দীন আইবক সুনজরে পড়েছিলেন ।   ‘ এবং বিশেষভাবে খলজী সম্প্রদায়ের লোকদের নিয়ে তিনি একটি সেনাবাহিনী গঠন করেন ।  ’   ( ড .  সৈয়দ মাহমুদুল হাসান ।  বাংলার ইতিহাস  ( ১২০৪ - ১৭৬৫ ) ; পৃষ্ঠা; ৭৫ )  এই সৈন্যবাহিনী নিয়ে  বখতিয়ার খলজী নদীয়া  ( বঙ্গ )  আক্রমন করেছিলেন ।  
সে যাই হোক ।  তখন একবার উল্লেখ করেছিলাম যে ,  চিশতীয়া সম্প্রদায়ের প্রতিষ্ঠাতা ভারতবিখ্যাত সাধক খাজা মইনুদ্দীন চিশতী ১১৯৩ খ্রিস্টাব্দে প্রথমে তিনি দিল্লি যান তারপর আজমীর আসেন ।  অর্থাৎ তিনি আজমীর আসেন তরাইনের ২য় যুদ্ধের পর ।  যে কারণে বলা যায় ,  খাজা মইনুদ্দীন চিশতীর ভারত আগমনের সঙ্গে সঙ্গে ভারতে মুসলিম শাসন প্রতিষ্ঠিত হয় ।   তরাইনের যুদ্ধ যেমন একটি যুগান্তকারী ঘটনা ,  তেমনি  খাজা মইনুদ্দীন চিশতীর ভারত আগমন সুফিবাদের প্রেক্ষাপটে একটি উল্লেখযোগ্য ঘটনা ।  এ প্রসঙ্গে  ড . মুহম্মদ এনামুল হক মন্তব্য করেছেন ,   ‘ চিশতী সাহেব ভারতে হিন্দু - স্বাধীনতা অবসানের ও নবীন রাজশক্তির সহিত নূতন এক ভাবধারা প্রবর্ত্তনের অগ্রদূত ।  ’    ( বঙ্গে স্বূফী প্রভাব; পৃষ্ঠা , ৪০  )  খাজা মইনুদ্দীন চিশতী ১২৩৬ খ্রিস্টাব্দের ১৮ মার্চ আজমীরে দেহত্যাগ করেন ।  
চিশতীয়া সম্প্রদায়ের সঙ্গে সঙ্গে ভারতবর্ষে সুরওয়ার্দী সম্প্রদায় প্রবেশ করে ।  সুরওয়ার্দী সম্প্রদায়ের প্রতিষ্ঠাতা  শায়খ বাহাউদ্দীন ধকরিয়া মুলতানী ।  এই সুফিসাধক ১১৬৯ খ্রিস্টাব্দে মুলতানে জন্ম গ্রহন করেন এবং মুলতানেই ১২৬৬ খ্রিস্টাব্দের ৭ নভেম্বর পরলোক গমন করেন ।  এর কিছুকালের মধ্যেই তাঁর শিষ্যগণ ভারতবর্ষের নানাস্থানে ছড়িয়ে পড়ে ।  এই শিষ্যদের অক্লান্ত প্রচেষ্টায়  চিশতীয়া সম্প্রদায়ের পাশাপাশি সুরওয়ার্দী সম্প্রদায়ও ভারতবর্ষে প্রতিষ্ঠালাভ করে । 
চিশতীয়া এবং সুরওয়ার্দী সম্প্রদায়ের পর কয়েক শতাব্দী অবধি ভারতবর্ষে আর কোনও সুফি সম্প্রদায় প্রতিষ্ঠা লাভ করেছিল কিনা সে বিষয়ে তেমন তথ্য পাওয়া যায়নি ।  ড . মুহম্মদ এনামুল হক এ বিষয়ে লিখেছেন :   ‘ সম্ভবতঃ ত্রয়োদশ হইতে পঞ্চদশ শতাব্দী পর্যন্ত ভারতে আর কোনও নূতন স্বূফী সম্প্রদায় আগমন করেন নাই ।  ’   ( বঙ্গে স্বূফী প্রভাব; পৃষ্ঠা , ৪০  )  ওই সময়ের মধ্যে অর্র্থাৎ দুশো বছরে চিশতীয়া এবং সুরওয়ার্দী সম্প্রদায় দুটি ভারতে সর্বত্র ছড়িয়ে পড়ে এবং মতবাদ ভারতবর্ষের জনগণ কাছে সমাদর লাভ করে ।  সুতরাং ,  সুফিবাদ ভারতবর্ষের মাটিতে মজবুত  একটি  ভিত্তি পায় ।  
ওই সময়ে একটি নতুন তরিকা  ( সম্প্রদায় )   ভারতবর্ষে  বিকাশ লাভ করে ।  এই সম্প্রদায়ের নাম কাদেরীয়া ।  এই নতুন সম্প্রদায়ের প্রতিষ্ঠা ছিলেন সৈয়দ আবদুল কাদির ।  ইনি ১০৭৮ খ্রিষ্টাব্দে  বাগদাদের জীলান নামক স্থানে জন্মগ্রহন করেন ।  এই কারণে এই সুধি সাধক  আবদুল কাদির জীলানী নামে পরিচিত ।  আবদুল কাদির জীলানী ছিলেন পন্ডিত ,  সুবক্তা এবং একজন জগদ্বিখ্যাত সাধক; ইনি ১১৬৬ খ্রিস্টাব্দের ফেব্রুয়ারি মাসে মৃত্যুবরণ করেন ।  আবদুল কাদির জীলানী ভারতীয় উপমহাদেশে অত্যন্ত সুপরিচিত  হলেও কখনও ইনি ভারতবর্ষে আসেন নি ।  তাঁর এক বংশধর সৈয়দ মুহাম্মদ ঘৌথ গীলানী ১৪৮২ খ্রিস্টাব্দে ভারতে আসেন ও কাদেরিয়া সম্প্রদারের ভিত স্থাপন করেন ।  সৈয়দ মুহাম্মদ ঘৌথ গীলানী উত্তরভারতে রাজপুতনার উছ নগরে সুফিকেন্দ্র গড়ে তুলেছিলেন । ইনি  ১৫১৭ খ্রিস্টাব্দে মৃত্যুবরণ করেন ।  
পঞ্চদশ শতাব্দীর শেষভাগে ভারতবর্ষে আরও একটি স্বূফী সম্প্রদায় প্রবেশ করে ।  এই সম্প্রদায় নকশাবন্দী সম্প্রদায় নামে পরিচিত ।  এই সম্প্রদায়ের প্রতিষ্ঠাতা ছিলেন তুর্কীস্থানের খাজা বাহাউদ্দীন নক্বশ বনদ ।  ইনি ১৩৮৯ খ্রিস্টাব্দে মৃত্যুবরণ করেন ।  ভারতবর্ষে  নকশাবন্দী সম্প্রদায়ের আদিগুরুর নাম :  খাজা মুহাম্মদ বাক্বী বিল্লাহ  ।  তিনিই তুর্কিস্থান থেকে নকশাবন্দী সম্প্রদায়ের মতবাদ ভারতবর্ষে নিয়ে আসেন ।  খাজা মুহাম্মদ বাক্বী বিল্লাহ  ১৬০৩ খ্রিস্টাব্দে দিল্লিতে মৃত্যুবরণ করেন ।   
 চলবে  .  .  . 
 ড . মুহম্মদ এনামুল হক তাঁর  ‘ বঙ্গে স্বূফী প্রভাব ’  বইটি ছাড়াও এই পর্বে সহায়ক গ্রন্থাবলী : 
 এ কে এম আবদুল আলীম; ভারতে মুসলিম রাজত্বের ইতিহাস  ( মওলা ব্রাদার্স;২০১১ ) 
ড .  সৈয়দ মাহমুদুল হাসান ।  বাংলার ইতিহাস  ( ১২০৪ - ১৭৬৫ )   ( অনন্যা প্রকাশনী; ২০০৯ ) 
 প্রথম ও দ্বিতীয় পর্বের লিঙ্ক 
  

                    




রাণী রাসমণি এবং শ্রীরামকৃষ্ণ পরমহংসদেব



                        উনিশ শতকের কলকাতা ।  শহরটির পশ্চিম প্রান্তে বইছে  গঙ্গা নদী ।  সে নদী কত বিস্ময়কর ঘটনারই না সাক্ষী ।   ‘ ১৬৯০ সনের ২৪ আগষ্ট ।  জোব চার্নক নামলেন গঙ্গাতীরের সুতানুটির ঘাটে ।   ' বুনো ,  জংলী ,  জলাকীর্ণ সুতানুটি ।  ’   ( পূর্ণেন্দু পত্রী ।  পুরনো কলকাতার কথাচিত্র ।  পৃষ্ঠা , ১০৯ )  জোব চার্নক গঙ্গাতীরে নামার  পর থেকেই তো জেগে উঠল কলকাতা ।  ঠিক সে রকমই গঙ্গাতীরে আরেকটি রূপকথার মতন এক বিস্ময়কর ঘটনা ঘটেছিল ।  যে বিস্ময়কর ঘটনার সঙ্গে জড়িত তিনজন বিশিষ্টি বাঙালি সাধক ।  এদের একজন রামকৃষ্ণ পরমহংদেব ,  অন্যজন সারদা মা এবং স্বামী  বিবেকানন্দ ।   
 সময়টা  ১৮০৪ খ্রিস্টাব্দ ।  এগারো বছরের একটি ছিপছিপে সুশ্রী বালিকা নদীর তীরে জল নিতে এসেছে ।  অত্যন্ত রূপবতী শাড়ি পরা বালিকাটির দীঘল কালো চুল ,  চোখ দুটি  যেন আয়ত হরিণ চোখ ,   গায়ের রং তপ্তকাঞ্চনবর্ণা ।   নদীতে একটি  বজরা নৌকা ভেসে চলেছে ।  বজরায় রাজচন্দ্র নামে এক যুবক বন্ধুদের সঙ্গে তীর্থে যাচ্ছিল ।  হাস্যজ্জ্বল বন্ধুদের মধ্যে  রাজচন্দ্র কে কেমন বিমর্ষ দেখায় ।  তার কারণ আছে ।  তার পর পর দুটি স্ত্রী মারা গিয়েছে । তার   আর বিবাহ করার ইচ্ছে নেই; রাজচন্দ্র  দীর্ঘ এক নিঃসঙ্গ  জীবন নিয়ে উদ্বিগ্ন হয়ে রয়েছে ।  সহসা রাজচন্দ্রর দৃষ্টি  গঙ্গা তীরের সুশ্রী বালিকাটির দিকে পড়ে ।   সে  গভীর  বিস্মিত হয়ে পড়ে ।  রূপমুগ্ধ রাজচন্দ্র তৎক্ষনাৎ বজরা নদীর ঘাটে বাঁধার নির্দেশ দেয় ।  বন্ধুদের অতি সত্ত্বর বালিকাটি  সম্বন্ধে খোঁজখবর করতে পাঠায় ।  
জানা গেল বালিকার নাম রাসমণি   ( জন্ম  ১৭৯৩ সন )  ।  বাবার নাম হরেকৃষ্ণ  দাস ,  জাতি কৈবর্ত ।  হরেকৃষ্ণ  দাস সব শুনলেন ।  তবু পাত্র সম্বন্ধে খোঁজখবর করলেন ।  জানা গেল রাজচন্দ্র বেশ ধনী ।  লবন ও চিনির ব্যবসা ছাড়াও আরও অনেক ব্যবসা রয়েছে পাত্রের  ।  তা ছাড়া ইংরেজদের কৃপাদৃষ্টি তো রয়েছেই  ।  সবচে বড় কথা হল -  রাজচন্দ্র  মাহিষ্য গোত্রীয় -  অর্থাৎ পালটি ঘর ।  ড .  অতুল সুর লিখেছেন ,   ‘ বর্তমানে চাষী কৈবর্ত্যরা ,  তার মানে উচ্চশ্রেণীর কৈবর্ত্যরা  ‘ মাহিষ্য ’  নামে পরিচিত ।  ’   ( বাঙালীর নৃতাত্ত্বিক পরিচয় ।  পৃষ্ঠা ; ৪৯; জিজ্ঞাসা  ।  কলকাতা ।  )  
সুতরাং বিয়ে হয়ে গেল ।  রাজচন্দ্র টের পেলে তার নবপরিণীতা বধূটি অত্যন্ত তেজস্বিনী ,  ধর্মপরায়ণা এবং সুলক্ষণা ।  সুলক্ষণা এই কারণে  যে -  বিয়ের পর থেকে রাজচন্দ্রের ব্যবসাবানিজ্য যাকে বলে একেবারে  ফুলে ফেঁপে উঠতে লাগল ।  
দেখতে দেখতে রাসমণি চারটি কন্যার জননী হলেন  ।  তিন মেয়ের বিবাহ দিলেন ।   তৃতীয় কন্যাটি অবশ্য বেঁচে রইল না ।  সে কন্যার জামাইয়ের নাম মাথুরনাথ বিশ্বাস ।  ছেলেটি বিনয়ী সৎ এবং ধার্মিক ।   রাসমণি চতুর্থ কন্যার সঙ্গে মাথুরনাথ -  এর বিয়ে দিলেন ।  এবং মাথুরনাথ কে এসটেটের ম্যানেজার নিযুক্ত করলেন ।   
রাজচন্দ্র মারা গেলেন  ।  স্বামীর  শ্রাদ্ধের সময় দু ’ হাতে দান করলেন রাসমণি ।  ড .  রমেশ চন্দ্র মজুমদার লিখেছেন ,   ‘ শূলপানির মতে ,  সম্বোধন পদের দ্বারা আহুত উপস্থিত পিতৃপুরুষগণের উদ্দেশ্যে হবিত্যাগের নাম শ্রাদ্ধ । রঘুনন্দন বলিয়াছেন যে ,  বৈদিক প্রয়োগাধীন আত্মার উদ্দেশ্যে শ্রদ্ধাপূর্বক অন্নাদি দানের নাম শ্রাদ্ধ ।  ’   ( বাংলাদেশের ইতিহাস ।  ২য় খন্ড ।  মধ্যযুগ ।  পৃষ্ঠা ২৪৩ )  তো ,  শ্রাদ্ধ কয়েক ধরণের হতে পারে ।  যেমন ,    দানসাগর নামে এক ধরনের শ্রাদ্ধ আছে ।  এটি প্রয়াত স্বামীর হিতকামনায়  করা হয়ে থাকে ।  তো ,  বিধবা  রাসমণি সেই দানসাগর শ্রাদ্ধে দুদিন ধরে মুঠো মুঠো ধন ধান করলেন ।  তারপর করলেন তুলট ।   ‘ বড় একটি দাড়িপাল্লা - শুদ্ধ বস্ত্র পরিহিতা  রাসমণি  বসলেন একটি পাল্লায় ,  অন্যটিতে মুদ্রা তোলা হল ।  রাসমণি  দেহের ওজন হল ছয় হাজার সতেরোটি মুদ্রার সমান ।  পন্ডিত ব্রাহ্মণদের মুদ্রাগুলি দান করা হল ।  ’   ( রণজিৎ কর :  সনাতনধর্ম  :  মত ও মতান্তর ।  পৃষ্ঠা;১২০ ) 
রাজচন্দ্র মৃত্যুর আগে কলকাতার মানুষ রাসমণির নাম জানত না ।  কারণ রাজচন্দ্রের মতো  ধনী কলকাতা শহরে আরও অনেকেই ছিল ।  ধনীদের বউঝিদের নাম দিয়ে কে মাথা ঘামায় ।  কিন্তু ,  কলকাতার মানুষ রাজচন্দ্রের শ্রাদ্ধের  পর বলাবলি করতে লাগল :    ‘ হ্যাঁ ,  রাণী রাসমণি দয়ালু বটে ।  ’  স্বামীর নাম রাজচন্দ্র হওয়ায় রাসমণির নামের আগে মুখে মুখে  ‘ রাণী ’  যোগ হয়ে গেল ।  রাণী রাসমণি সত্যিকারের রাণী ছিলেন না বটে ,  তবে পৃথিবীর অনেক রাণীই তাঁর সমকক্ষ ছিল না ।   কেননা ,  রাণী রাসমণি অকাতরে দান করছেন ।  সেই সঙ্গে পাল্লা দিয়ে বাড়ছে বিষয় - সম্পত্তি ।  অতুল বিত্ত বৈভবে মধ্যে থেকেও রাণী রাসমণি অত্যন্ত শুদ্ধাচারিণী ।  বিশেষ বিশেষ তিথিতে ভূমিশয্যা গ্রহন করেন ।  
  রাণী রাসমণি  ছাড়া তৎকালীন কলকাতার ধনীদের মধ্যে আরেকটি ঋষিসম মানুষ বিলাসব্যসন ত্যাগ করেছিলেন  ।  তিনি কবিগুরু রবীন্দ্রনাথের পিতা দেবেন্দ্রনাথ ঠাকুর । তবে রাণী রাসমণির সঙ্গে ঠাকুরবাড়ির কিছু দ্বন্দের কথা জানা যায় । দেবেন্দ্রনাথ ঠাকুর এর পিতা প্রিন্স  দ্বারকানাথ ঠাকুর রাণী রাসমণির স্বামী রাজচন্দ্রের কাছ থেকে দু লক্ষ টাকা ধার করেছিলেন ।  সেই টাকা সময়মতো পরিশোধ করতে না  - পারাতে  ঠাকুরদের জমিদারির একটি পরগণা রাণী রাসমণি অধিগ্রহন করেন । দ্বন্দের এই কারণ ।  আবার সেই অর্থনৈতিক দ্বন্দ ধর্মীয় রূপ নিয়েছিল ।   দেবেন্দ্রনাথ ঠাকুর ছিলেন নিরাকার  ব্রাহ্ম ধর্মে বিশ্বাসী ।  অপরদিকে রাণী রাসমণি পুজা করতেন  সাকার ঈশ্বরের  ।   এ নিয়ে দুটি বনেদি পরিবারের  সূক্ষ্ম রেষারেষি থাকতে পারে ।  এবং সেজনেই হয়তো রাণী রাসমণি  বিশাল একটি মন্দির প্রতিষ্ঠার কথা ভাবছিলেন ।  এবং এই মন্দির প্রতিষ্ঠার সূত্রেই  রাণী রাসমণি পরিচিত হবেন রামকৃষ্ণ নামে এক বিদগ্ধ সাধকের সঙ্গে ।   দেহ ছাড়া যেমন আত্মাকে কল্পনা করা যায় না তেমনি রাণী রাসমণি ছাড়া রামকৃষ্ণ পরমহংসদেবের কথা ভাব অকল্পনীয়  .  .  .   রাণী রাসমণি  একবার কাশী গিয়ে তীর্থ করবেন বলে মনস্থ করলেন ।   কাশী অনেক দূরের পথ ।  এবং সে পথ নিরাপদ নয় ।  কাজেই বজরায় অস্ত্রধারী প্রহরী এবং ছয় মাসের জন্য দরকারি খাদ্যদ্রব্য তোলা হল  । গঙ্গায় পঁচিশটি বজরা ভাসল  ।   সে যা হোক ।  বজরা ভেসে চলেছে ।  এক রাতে  রাণী রাসমণি স্বপ্ন দেখলেন ।  স্বয়ং মা কালী তাকে বলছেন ,   ‘ গঙ্গাতীরে মন্দির প্রতিষ্ঠা কর ।  আমি তোর হাতের পুজা গ্রহন করব ।  ’  তারপর ঘুম ভাঙল বটে কিন্তু রাণী রাসমণির ঘোর কাটে না ।  স্বপ্নকে একেবারে সত্যি মনে হল ।  
পরদিনই রাণী রাসমণি বজরা থামানোর নির্দেশ দিলেন ।  সমস্ত জিনিসপত্র স্থানীয় দরিদ্রদের মধ্যে বিলিয়ে দিয়ে কলকাতার জানবাজারের বাড়িতে ফিরে এলেন   ।  ম্যানেজার   ( মেয়েজামাই )  মথুরবাবুকে ডেকে রাণী রাসমণি বললেন গঙ্গার তীরে জমি দেখতে ।   
গঙ্গার পূর্বতীরে দক্ষিণেশ্বর গ্রামে সাড়ে চুয়ান্ন বিঘা জমি পাওয়া গেল বটে তবে  দাম হাঁকা হল সাড়ে বিয়াল্লিশ হাজার টাকা ।  রাণী রাসমণি কিনে নিলেন  চুয়ান্ন বিঘা জমি  এবং  অবিলম্বে  মন্দিরের কাজ শুরু করার নির্দেশ দিলেন  ।  শ্রমিকরা গঙ্গার তীর বাঁধিয়ে ফেলল ।  তৈরি হল বিরাট স্নানের ঘাট;  নির্মিত হল দ্বাদশ শিবমন্দির ,  বিষ্ণুমন্দির ,  নবরতত্ন চূড়াযুক্ত কালী মন্দির ও নাট মন্দির ।  শ্রীম কথিত শ্রীশ্রীরামকৃষ্ণকথামৃত বইতে এসব মন্দিরের বিস্তারিত বর্ণনা রয়েছে ।  
এদিকে ব্রাহ্মণরা বলল ,  জানবাজারের জমিদার পত্নী রাণী রাসমণি জাতে শূদ্র ।  তিনি মন্দির নির্মাণ করলে তা হবে অশাস্ত্রীয় ।  রাণী রাসমণি হতাশ হলেন ।  এদেরই স্বামীর শ্রাদ্ধে নিদের দেহের ওজনের সমান ছয় হাজার সতেরোটি মুদ্রার সমান ধনরত্ন দিয়েছিলেন । রাণী রাসমণি হতাশ হলেন তবে ভেঙে পড়লেন না  ।  তিনি  আরও মুদ্রা ব্যয় করে ব্রাহ্মণদের মুখ বন্ধ করলেন ।  কিন্তু ব্রাহ্মণরা  এবার বললেন ,  মন্দিরের যাবতীয় সম্পদ কোনও ব্রাহ্মণকে দান করতে হবে । তারপর  সেই ব্রাহ্মণ যদি মন্দিরে বিগ্রহ প্রতিষ্ঠা করেন আর  অন্নভোগের ব্যবস্থা করেন তবেই মন্দির প্রতিষ্ঠা  শ্রাস্ত্রসম্মত হবে  ।  নৈলে নয় ।  
তো ,   সেরকম একজন ব্রাহ্মণ পন্ডিতে খোঁজ করা হল ।  এবং পাওয়াও গেল ।  তো সেই ব্রাহ্মণের  নাম রামকুমার ভট্টাচার্য ।  রাণী রাসমণি দক্ষিণেশ্বরের কালী মন্দিরটি রামকুমার ভট্টাচার্যকে উৎসর্গ করলেন ।  রামকুমারের বাড়ি যদিও  হুগলীর কামারপুকুরের জয়রামবাটি গ্রামে ।  তবে তিনি   কলকাতাতেই থাকেন ।  কলকাতার ঝামাপুকুরে একটি টোল খুলেছেন তিনি  ।  গ্রাম থেকে  সতেরো বছর বয়েসি ছোট ভাই কে নিয়ে এসেছেন ।  ভাইয়ের নাম গদাধর ।  চমৎকার গান করে গদাধর ।  যাত্রাপালার গান একবার শুনলেই মনে রাখতে পারে ।  তো ,  গদাধর সর্ম্পকে আরও কিছু কথা বলে নেওয়া দরকার  ।  কারণ গদাধরই ভবিষ্যতের রামকৃষ্ণ পরমহংসদেব ।   
গদাধরের পুরো নাম গদাধর চট্টোপাধ্যায়  ।  ওই হুগলীর কামারপুকুর জয়রামবাটি গ্রামেই জন্ম ১৮৩৬ সালের ১৭ ফেব্রুয়ারি ।    বাবার নাম ক্ষুদিরাম চট্টোপাধ্যায় ,  মায়ের নাম চন্দ্রমনি দেবী ।  পরিবারটি অতিশয় দরিদ্র ।   বালক গদাধরকে পাঠশালায় পাঠানো হয়েছিল ; সে অংকে ভালো ছিল ।  তুখোর উপস্থিত বুদ্ধি ।  নতুন নতুন ধাঁধাঁ তৈরি করার বিরল প্রতিভা ছিল ।  তবে ওই দারিদ্রের কারণেই লেখাপড়া বেশিদূর এগুলো না ।  পারিবারিক পেশা মূর্তিগড়া ।  বালক তাই করতে লাগল ।  তারপর তো বড়ভাইয়ের সঙ্গে  কলকাতায় চলে এল ।  
রাণী রাসমণি দক্ষিণেশ্বরের কালী মন্দিরটি রামকুমার ভট্টাচার্যকে উৎসর্গ করলেন ।  মন্দির প্রতিষ্ঠার দিন ধার্য করা হল জ্যৈষ্ঠ পৌর্ণমাসী তিথিযোগে জগন্নাথদেবের স্নানযাত্রার দিন  ( ৩১ মে ১৮৫৫ খ্রিস্টাব্দ )  ।  এক লক্ষ অতিথিকে নিমন্ত্রণ করা হল ।  সেই সঙ্গে আর ও অনেক মানুষ যোগ দিয়েছিল সে উৎসবে ।  রাণী রাসমণির নির্দেশ  .  .  .  কেউ যেন না খেয়ে যায় ,  দান গ্রহন না করে যায় ।  একজন ধর্মপরায়ণা ও দানশীলা নারী হিসেবে রাণী রাসমণির  নাম এরই মধ্যে কলকাতা ছাড়িয়ে গয়া - কাশী - মথুরা বৃন্দাবন পর্যন্ত পৌঁছে গিয়েছিল ।  
 দক্ষিণেশ্বর রানী রাসমনির মন্দিরের ওপর ব্লগার রাজীব দে সরকারের একটি পোস্ট   রামকুমার ভট্টাচার্যই নিযুক্ত হলেন দক্ষিণেশ্বরের কালী মন্দিরের প্রথম পূজারী ।  কিন্তু মন্দিরের প্রতিদিনের পুজা এবং অন্যান্য কাজ  তিনি একা কুলিয়ে উঠতে পারছেন না ।  তিনি  গ্রাম থেকে মেজভাই রামেশ্বরকেও ডেকে আনলেন ।  সেই সঙ্গে তাঁর ছোট ভাই গদাধরকে মাসিক ৫ টাকা বেতনে মন্দিরের সেবায়েত নিযুক্ত করা হল ।  গদাধর ছিলেন সহজ সরল এবং সৎ ।  সবাই তঁাঁকে সমীহ করত ।  এমন কী রাণী রাসমণির জামাতা   / ম্যানেজার মথুরবাবুও ।  গদাধর রাণী রাসমণির দৃষ্টি আকর্ষন করলেন ।  রাণী রাসমণি গদাধরকে স্নেহ করতেন ।  হয়তো গদাধরের চোখে নির্মল ধ্যানী দৃষ্টি দেখে বিস্মিত হয়ে যেতেন ।  পরে রাণী রাসমণির স্নেহ  পর্যবেশিত হল  শ্রদ্ধায়  ।  
১৮৫৯ সন ।  গদাধরের বয়স  ২২ কি ২৩ ।  বিয়ে করলেন সারদাদেবীকে ।  সারদাদেবীর বয়স তখন মাত্র  ৬ ।  ছেলেপুলে হয়নি ।    সারদাদেবী বাঙালির কাছে সারদা মা নামে পরিচিত ।  সারদা মা  পরম প্রজ্ঞার অধিকারী ছিলেন ।  বলেছিলেন ,   “ সন্তোষের সমান ধন নেই ,  আর সহ্যের সমান গুণ নেই ।  "  এ পোস্টের শুরুতে বলেছিলাম  .  .  .  কলকাতা শহরটির পশ্চিম প্রান্তে বইছে  গঙ্গা নদী ।  সে নদী কত বিস্ময়কর ঘটনারই না সাক্ষী ।  রাণী রাসমণি ,  দক্ষিণেশ্বরের মন্দির ,  ঠাকুর রামকৃষ্ণ ,  সারদা মা ,  স্বামী বিবেকানন্দ ,  বেলুর মঠ   .  .  .  এতগুলি দেবালয় এবং এতগুলি আলোকিত মানুষ গঙ্গাপাড়ের দক্ষিণেশ্বর গ্রামে একসূত্রে বাঁধা পড়ল  - এ কি বিস্ময়কর নয় ? 
১৮৬২ সন ।  রাণী রাসমণি মারা গেলেন ।  ততদিনে গদাধর চট্টোপাধ্যায় আপন আত্বিক শক্তিতে ঠাকুর রামকৃষ্ণে  উত্তীর্ণ হয়েছেন ,  ভক্তদের কাছে     পরমহংসদেব নামে পরিচিত হয়েছেন ।  কিন্তু এই পরমহংসদেব শব্দটির অর্থ কি ?  উইকিপিডিযায় লিখেছে :  Paramahamsa  ( পরমহংস )  ,  also spelled paramahansa or paramhansa ,  is a Sanskrit religio - theological title of honor applied to Hindu spiritual teachers of lofty status who are regarded as having attained enlightenment .  
মথুরবাবু অবশ্য রাণী রাসমণির মৃত্যুর পর রামকৃষ্ণের দেখাশোনা করতেন ।  তিনি মারা যাওয়ার পর অবশ্য রাণী রাসমণির  পরিবারের পরবর্তী প্রজন্ম রামকৃষ্ণের আর কোনও খোঁজখবর নেয়নি । 
কিন্তু ,  রামকৃষ্ণ পরমহংসদেব  কেন এত বিখ্যাত ? কেন আমি একুশ শতকে বসে তাঁর কথা লিখছি ?   কেন তাঁর বাণী শ্রবণ করার জন্য আজও ভক্ত বাঙালি এত ব্যাকূল বোধ করে ,  অস্থির হয়ে দক্ষিণেশ্বরে ছুটে যায় ।  কেন তাঁর জীবনী ও বাণী অনুদিত হয় বিশ্বের বিভিন্ন ভাষায়  ?  বোধকরি এর প্রথম কারণ ঠাকুর রামকৃষ্ণ সমাজের বিদ্যমান অনাকাঙ্খিত অর্থনৈতিক বৈষম্যের কারণটি অত্যন্ত স্পস্ট করেই চিহ্নিত করেছিলেন ।  সমবেত ভক্তদের সামনে  ক্রমাগত ধনসম্পদ  ( কাঞ্চন )  ও নারীলিপ্সার   ( কামিনী )  বিরুদ্ধে বক্তব্য রাখতেন  ।  মধুর ভাষায় বলতেন ,   ‘ কামিনী  - কাঞ্চন অনিত্য ।  ঈশ্বরই একমাত্র বস্তু ।  টাকায় কি হয় ?  ভাত হয় ,  ডাল হয় ,  কাপড় হয় ,  থাকবার জায়গা হয় ,  এই পর্যন্ত ।  কিন্তু এতে ভগবান লাভ হয় না ।  তাই টাকা জীবনের উদ্দেশ্য হতে পারে না ।  এর নাম বিচার ।  বুঝেছ ।  ’  ( শ্রীম কথিত শ্রীশ্রীরামকৃষ্ণকথামৃত ।   পৃষ্ঠা ,  ১৮ ) 
রামকৃষ্ণ নিজে কিছু লিখেননি ।  ভক্তদের সামনে কথা বলতেন একেবারে তাঁর নিজস্ব ঢংয়ে ,  ভাষায় ।  অত্যন্ত সহজ সরল যে ভাষাটি  ছিল হুগলী জেলার গ্রামীণ ভাষা ।  ভক্তদের রামকৃষ্ণ বলতেন : 
  ‘ ঈশ্বরের নাম গুণ গান সর্বদা করতে হয় ।  আর সৎসঙ্গ  - ঈশ্বরের ভক্ত বা সাধু ,  এঁদের কাছে মাঝে মাঝে যেতে হয় ।  সংসারের ভিতর ও বিষয় কাজের ভিতর রাতদিন থাকলে ঈশ্বরে মন হয় না ।  মাঝে মাঝে নির্জনে গিয়ে তাঁর চিন্তা করা বড় দরকার ।  প্রথম অবস্থায় মাঝে মাঝে নির্জন না হ ’ লে ঈশ্বরে মন রাখা বড়ই কঠিন । 
যখন চারাগাছ থাকে ,  তার চারিদিকে বেড়া দিতে হয় ।  বেড়া না দিলে ছাগল - গরুতে খেয়ে ফেলে । 
ধ্যান করবে মনে কোণে ও বনে ।  আর সর্বদা সদসৎ বিচার করবে ।  ঈশ্বরই সৎ ,  কিনা নিত্যবস্তু ,  আর সব অসৎ ,  কিনা অনিত্য ।  এই বিচার করতে করতে অনিত্য বস্তু মন থেকে ত্যাগ করবে ।  
সব কাজ করবে ।  কিন্তু মন ঈশ্বরে রাখবে ।   স্ত্রী পুত্র বাপ মা সকলকে নিয়ে থাকবে ও সেবা করবে ।  যেন কত আপনার লোক ।  কিন্তু মনে জানবে যে তারা তোমার কেউ নয় । 
কচ্ছপ জলে চরে বেড়ায় কিন্তু তার মন কোথায় পড়ে আছে জান ?   - আড়ায় পড়ে আছে ।  যেখানে তার ডিমগুলি পড়ে আছে ।  সংসারের সব কর্ম করবে কিন্তু ঈশ্বরে মন ফেলে রাখবে ।  
তেল মেখে তবে কাঁঠাল ভাঙতে হয় ।  তা না হলে হাতে আটা  ( গ্রামীণ উচ্চারণ )  জড়িয়ে যায় ।  ঈশ্বরের ভক্তিরূপ তেল লাভ করে তবে সংসারের কাজে হাত দিতে হয় ।  
কিন্তু এই ভক্তি লাভ করতে হলে নির্জন হওয়া চাই ।   মাখন তুলতে গেলে নির্জনে দই পাততে হয় ।  দইকে নাড়ানাড়ি করলে দই বসে না ।  তারপর নির্জনে বসে সব কাজ ফেলে দই মন্থন করতে হয় ।  তবে মাখন তোলা হয় ।  
আবার দেখ ,  এই মনে নির্জনে ঈশ্বরের চিন্তা করলে জ্ঞান বৈরাগ্য ভক্তি লাভ হয় ।  কিন্তু সংসারে ফেলে রাখলে ঐ মন নীচ হয়ে যায় ।  সংসারে কেবল কামিনী - কাঞ্চন চিন্তা ।  ’   ( শ্রীম কথিত শ্রীশ্রীরামকৃষ্ণকথামৃত ।  পৃষ্ঠা ,  ১৭ )  
 শ্রীম কথিত রামকৃষ্ণের বাণী শ্রীশ্রীরামকৃষ্ণকথামৃত  পাঠ করতে করতে এই ভেবে বিস্মিত বোধ করি  যে রাণী রাসমণি দেবী কালী কৃত্বর্ক স্বপ্নে গঙ্গা পাড়ের একটি মন্দির প্রতিষ্ঠার আদেশ পেলেন; কিন্তু রাণী রাসমণি  স্বপ্নেও কি ভেবেছিলেন যে দক্ষিণেশ্বরের কালি মন্দিরের ৫ টাকা বেতনের গদাধর চট্টোপাধ্যায় নামে হুগলীর এক গ্রামের এক সেবায়েত ভবিষ্যতে  হয়ে উঠবেন  ভারতবিখ্যাত এক সাধক ?  যাঁর ভক্তেরা আজও আকূল হয়ে রামকৃষ্ণকথামৃত পাঠ করে ,  দক্ষিণেশ্বরে ছুটে যান ?   এতে করে বোঝা যায় রামকৃষ্ণে ভক্তদের  জীবনে  রামকৃষ্ণের ভূমিকা আজও অটুট ।   
কিন্তু ,  বাংলার সামাজিক ইতিহাসে ঠাকুর রামকৃষ্ণে ভূমিকা ঠিক কোথায় ? 
ব্যাখ্যা করছি ।  রামকৃষ্ণ ছিলেন ভারতীয় ঐতিহ্যের দুটি বিরোধী ধারাক ধারক ।  তার মানে রামকৃষ্ণ ছিলেন একই সঙ্গে বেদান্তবাদী এবং তান্ত্রিক ।   ‘ রামকৃষ্ণ ’  নামটি তিনিই নিজেই গ্রহন করেছিলেন ।  তিনি বিশ্বাস করতেন যে তাঁর দেহে লীন হয়ে রয়েছেন পৌরাণিক ত্রেতাযুগের অবতার রাম এবং দ্বাপর যুগের ভগবান কৃষ্ণ  ।  রাম হলেন ভারতবর্ষের লোকায়ত ঐতিহ্যের প্রতীক এবং কৃষ্ণ হলেন বহিরাগত আর্য সংস্কৃতির প্রতীক ।  ঠাকুর রামকৃষ্ণ নিজেকে এই দুই ধারার মিলনস্থল ভেবেছিলেন ।  বেদান্ত দর্শন আর্যদের চিন্তাভাবনা এবং তন্ত্র হল অনার্য লোকয়ত চিন্তাভাবনা  ।  রামকৃষ্ণ ছিলেন এই দুটি চেতনার প্রচারক ।  অর্থাৎ তিনি ছিলেন পরস্পর বিরোধী ধারার একই অভিন্ন খাতে প্রবাহিত করার পক্ষপাতী ,   বিরোধ কে জিইয়ে রাখা তাঁর মনঃপূত ছিল না ।   ‘ যত মত তত পথ ’  -  রামকৃষ্ণের   এই গভীর উপলব্দিহাত উদ্ধতিটি বাংলায় অত্যন্ত জনপ্রিয় এবং বহু উচ্চারিত এবং বাংলার ইতিহাসে এই উদ্ধৃতিটির  এক গভীর তাৎপর্য রয়েছে ।  ব্যাখ্যা করি ।   উনিশ এবং বিশ শতকের বাংলায় রাজা রামমোহন রায় থেকে বিধানচন্দ্র রায় বহু কীর্তিমান বাঙালির জন্ম হয়েছিল ।  এঁদের সাধনায় বাংলার সাহিত্য -  বিজ্ঞান - সংস্কৃতি সমৃদ্ধ হয়েছিল এমন এক সময়ে যখন  উনিশ শতকে বাঙালির ধনসম্পদের ওপর চলছিল ইংরেজ বেনিয়াদের নিমর্ম  শোষণ ।  ছিয়াত্তরের  ( ১৭৭০ খ্রিস্টাব্দ )  মন্বন্তর বাঙালির  স্মৃতিতে তখনও দগদগে ঘায়ের মতো বিরাজ করছিল ।  গ্রামীণ এবং শহুরে বাঙালি পরিনত হয়েছিল ব্রিটিশ শাসন - শোষনে জর্জরিত এবং দিশেহারা ।  জাতি হিসেবে নিঃশেষিত হওয়া আগে টিকে থাকবার জন্য মরিয়া হয়ে ওঠা শোষিত বাঙালি ব্রিটিশ শাসনের বিরুদ্ধে ঐক্যবদ্ধ হওয়ার প্রচন্ড তাগিদ বোধ করে  ।  একটি মহাযুদ্ধ যে আসন্ন সেটি তারা উপলব্দি করে ।  তবে প্রাচীনকাল থেকেই  বাঙালি সমাজ নানা ধর্মমতে বিভক্ত ।  তা সত্ত্বেও সেই মহাযুদ্ধে বাংলার সাধারণ মানুষসহ সাধুসন্ন্যাসী ,  ফকিরদরবেশ ,  আলেম উলামা পীরদরবেশ প্রত্যেকেই আত্মহূতি দেবার প্রস্তুতি নিচ্ছিল ।  এই সামাজিক বৃহৎ ঐক্যের মুহূর্তে রামকৃষ্ণের  ‘ যত মত তত পথ ’  - এই সর্বধর্ম সমন্বয়ের বাণী  নানা সম্প্রদায়ে বিভক্ত  বাঙালি কে নিশ্চয়ই গভীর ভাবে উদ্দীপ্ত করেছিল  ।  কাজেই রামকৃষ্ণের এই অনন্য ঐতিহাসিক ভূমিকার কারণেই  বাঙালি তাঁর কাছে ঋণ স্বীকার করতেই হবে ।   বাংলার সামাজিক ইতিহাসে ঠাকুর রামকৃষ্ণ পরমহংসদেবের   ভূমিকা এখানেই  .  .  . 
আগে একবার উল্লেখ করেছিলাম দেহ ছাড়া যেমন আত্মাকে কল্পনা করা যায় না তেমনি রাণী রাসমণি ছাড়া রামকৃষ্ণ পরমহংসদেবের কথা ভাবও অকল্পনীয়  .  .  ঠিক সেরকমই ঠাকুর রামকৃষ্ণের আলোচনায়  রামকৃষ্ণ মিশনের প্রাণপুরুষ বিশিষ্ট বাঙালি যোগী  স্বামী বিবেকানন্দর   ( নরেন্দ্রনাথ দত্ত )  প্রসঙ্গটি  অনিবার্যভাবেই এসে যায় ।  রামকৃষ্ণ পরমহংসদেব ছিলেন  স্বামী বিবেকানন্দর দীক্ষাদাতা ,  মন্ত্রদাতা ,  অর্থাৎ গুরু  ।   কিন্তু ,  স্বামী বিবেকানন্দ   ঠাকুর রামকৃষ্ণর অসাম্প্রদায়িক শিক্ষা কতটা অন্তরে ধারণ করতে পেরেছিলেন ?  এই প্রশ্ন তো উঠতেই পারে ।   এ প্রসঙ্গে ড .  আর .  এম দেবনাথ তাঁর  ‘ সিন্দু থেকে হিন্দু ’  বইতে লিখেছেন :   “ রামকৃষ্ণ মিশনের প্রাণপুরুষ স্বামী বিবেকানন্দ  ( নরেন্দ্রনাথ দত্ত )  ১৮৯৮ সালে কাশ্মীরে একটি সাত - আট বছরের মুসলমান মেয়েকে মাতৃজ্ঞানে পূজা করেন ।   ( কৃষ্ণ কুমার দাস : প্রবন্ধ :  কুমারী যখন দেবী :  সংবাদ প্রতিদিন :  কলকাতা :  ২৬ . ৯ . ৯৮ )  ।  এই নিষ্পাপ ও পবিত্র মেয়েটি ছিল মাঝির কন্যা ।  ”   ( পৃষ্ঠা ,  ৯০ ) 
বিস্তারিত পাঠ করুন - 
  তথ্যসূত্র : 
 শ্রীম কথিত শ্রীশ্রীরামকৃষ্ণকথামৃত   ( দে ’ জ পাবলিশিং  ।  মাঘ ১৪০৮ ) 
 রণজিৎ কর :  সনাতনধর্ম  :  মত ও মতান্তর  ( রুক্কু শাহ ক্রিয়েটিভ পাবলিশার্স; ফেব্রুয়ারি ২০১২ ) 
সুনীল গঙ্গোপাধ্যায় :  প্রথম আলো  ( আনন্দ পাবলিশার্স ) 
এ আর দেবনাথ  :  সিন্ধু থেকে হিন্দু  ( রিডার্স ওডেজ; ২০০১ ) 
http :  /  / en . wikipedia . org / wiki / Ramakrishna  উৎসর্গ :  দীপান্বিতা   অনেক দিন ধরেই যে আমাকে বলে আসছিল উনিশ শতকের কলকাতার ওই আলোকিত  মানুষগুলি সম্বন্ধে লিখতে 
                            
                    




গল্প :  এবার সুপ্তির পালা



                        ওয়াসেক গং নিশিকে শহরের একটি পরিত্যক্ত  স্কুল বিল্ডিংয়ে নিয়ে ধর্ষন করেছে  ।  ওয়াসেক - এর স্যাঙ্গাতরা গ্যাং রেপ করেই  ক্ষান্ত হয়নি ,  তারা নিশিকে শ্বাসরোধ করে হত্যা করে ।  আকাশ নিম আর বিলাতী শিরীষ  গাছে ঘেরা পালপাড়ার  নিরিবিলি রাস্তা দিয়ে নিশি স্কুল থেকে ফিরছিল ।  ওই ধর্ষন  ওয়াসেক গংয়ের অনেক দিনের প্ল্যান নাকি আকস্মিক সিদ্ধান্ত  - তা ঠিক বলা যাচ্ছে না ।  পরিত্যক্ত স্কুল বিল্ডিংটার  ঠিক উলটো দিকে রায়চৌধুরীদের  পুরনো দরদালানের  দক্ষিণ দিকের এক্সটেনশন ।  তারই দোতলার ছাদ থেকে দীনদয়াল  হাজরা সেই বিভৎসটি দেখে নির্বাক হয়ে পড়েছিল ।  তবে থানায় গিয়ে রিপোর্ট করার সাহস পায়নি ।  তবে দীনদয়াল  হাজরার মুখ বন্ধ থাকেনি;  শহরের লোকজন আগেই আঁচ করতে পেরেছিল ,  এবার তারা নিশ্চিত হল ।  তবে   ওয়াসেক গং অর্থাৎ  আসামীদের পলিটিক্যাল কানেকশন অত্যন্ত  ষ্ট্রং হওয়ায় তারা অবশ্য ধরা - ছোঁওয়ার বাইরেই রয়ে গেল ।  শহরের আইন প্রয়োগকারী সংস্থা অবশ্য বেশ তৎপরতা দেখাল ।  তারা  দিনে - দুপুরে রেললাইনের পাশের উত্তর পাশের হাজীর বস্তিতে রেইড দিল ।  তিন - চার জন হিরোইনখোরকে টেনেহিঁচড়ে গাড়িতে তুলল ।  স্থানীয় সংবাদকর্মীরা প্রথামাফিক থানায় গিয়ে আইন প্রয়োগকারী সংস্থার সদস্যদের নানা প্রশ্ন করে ।    এস . আই রুহুল আমিন বললেন  যে ,  তারা ধর্ষনের প্রকৃত আসামীদের ধরতে আন্তরিক ।  
নিশির বয়স ছিল দশ ।  পড়ত  ক্লাস ফাইভে  ।  তো ওই বয়েসের একটি বালিকাকে ওয়াসেক গং গ্যাংরেপের পর হত্যা করেছে; এতে সুপ্তি ,   নিশির চাচাতো বোন ,  প্রাথমিক শোক ,  বিস্ময় আর হাহাকার সামলে মৌন হয়ে যায় ।  সুপ্তি বিস্ময়ের সঙ্গে দেখে যে :  ছোট মফস্বল শহরটি আগের মতেই আছে -  ভোর হয় ,  দিনের আলো ফোটে ,  তারপর রাত নামে  ।  ঋতুচক্রের ফেরে  গ্রীষ্মের পালা শেষে বর্ষারম্ভ ।  মফস্বল শহরটির  আকাশে মেঘ জমে ,  বৃষ্টি ঝরে ,  বৃষ্টি পর  ওঠে হলুদবরণ রোদ; স্কুলের মাঠে হলদে প্রজাপতি নেচে বেড়ায় ।  সেই বৃষ্টি - ধোওয়া হলুদবরণ রোদের ভিতর  ওয়াসেক গং শহরের রাস্তায় মোটর সাইকেলে করে ঘুরে বেড়ায় ।  
সুপ্তি ,   শহরের বেগম রোকেয়া কলেজে দ্বিতীয় বর্ষে পড়ে ।  কিছুটা ওরই  উদ্যেগেই   বলা যায় বেগম রোকেয়া কলেজের শিক্ষক - শিক্ষিকা ,  ছাত্রছাত্রী এবং কর্মচারীরা  একটি মানববন্ধনে অংশ নেয়  ।   ( তাতে শহরের নানা পেশার নারীপুরুষ স্বতস্ফূর্ত ভাবে অংশ গ্রহন করে  ।  )  শহরের সাংস্কৃতিক গোষ্ঠী একত্রিত হবে একটি মৌন মিছিল করে ।   ( তাতে শহরের নানা পেশার নারীপুরুষ স্বতস্ফূর্ত ভাবে অংশ গ্রহন করে  ।  )  মিছিলের সামনে কালো ব্যানারে সাদা অক্ষরে লেখা ছিল -   ‘ নিশি হত্যার বিচার চাই ।  ’  ওয়াকার্স পার্টির উদ্যেগে সন্ধ্যার পর স্থানীয় শহীদ মিনারে মোমবাতি প্রজ্বলিত করা হয় ।   ( তাতে শহরের নানা পেশার নারীপুরুষ স্বতস্ফূর্ত ভাবে অংশ গ্রহন করে  ।  )  নিশি কিন্তু এ শহরে একেবারে অপরিচিত মুখ ছিল না ।  ও বহ্নিশিখা শিল্পীগোষ্ঠীর সদস্য ছিল; ওই বয়েসেই চমৎকার  নজরুল সংগীত গাইত ।  নিশির গাওয়া এই গানটি শহরের কারও কারও মনে থাকার কথা  - 
 আকাশে হেলান দিয়ে পাহাড় ঘুমায় ওই  .  .  .   নিশির স্মরণে মানববন্ধন ,  মৌনমিছিল এবং মোমবাতি প্রজ্জ্বলন ইত্যাদি প্রতিবাদ কর্মসূচী স্তিমিত হয়ে এলে সুপ্তি গভীর বিস্ময়ের সঙ্গে দেখে যে  .  .  .  মফস্বল শহরটি আগের মতোই রয়ে গেছে ।  ভোর হয় ,  দিনের আলো ফোটে ,  তারপর রাত নামে  ।  ঋতুচক্রে গ্রীষ্মের পালার শেষে বর্ষারম্ভ ।  মফস্বল শহরটির  আকাশে জমে ওঠে  ঘন মেঘ  ।  কখনও - বা বড় বড় ফোঁটায় ,  কখনও - বা ঝিরঝির করে বৃষ্টি ঝরে ।  নিশির কবর  ভিজে যায় ।  সে কবরের পাশে একটি কামিনী গাছ ।  কবরের ওপর কামিনীর অজস্র ঝরাপাতা ।  যেন  নিশিকে ঢেকে রাখতে চায়  ।  বৃষ্টিতে কামিনীর সে পাতাগুলিও ভিজে যায় ।  কখনও - বা বৃষ্টির পর ওঠে  হলুদবরণ ঝরঝরে রোদ  ।  সেই হলুদবরণ  ঝরঝরে রোদে ওয়াসেক গং ওদের বাপদাদার শহরে মটর সাইকেলে করে ঘুরে বেড়ায় ।  ভয়হীন ।  নিশ্চিন্ত  .  .  . 
 নিশির মৃত্যুর পর থেকে নিশির বাবা ফকরুদ্দীন চাচা ,  আর নিশির মা নাদিরা চাচী -  কার্যত নির্বাক  ।   মামলা - মোকদ্দমার কারণে সুপ্তির বাবা - মার সঙ্গে এদের দূরত্ব ছিল ।  নিশির মৃত্যুর পর দূরত্ব ঘুচল ।  সুপ্তি প্রায় প্রতিদিনই নিশিদের বাড়িতে আসে ।  দোওয়া - দরুদ পড়ে ।  নিশির কবর বসতভিটায় হয়েছে ।  বাড়ির পিছনে  কলার বাগান ।  ফকরুদ্দীন চাচা আগে স্কুলের পড়াতেন ।  এখন চাষবাদ করেন ।  চাষবাদ মানে কলার চাষ ।  বাড়ির পিছনে কলাবাগান ।  তার উত্তর পার্শ্বে কাঁঠাল আর সজিনা গাছ ।    একটা বিলাতী গাব গাছও আছে  ।  এক পাশে নাদিরা চাচী ধুন্দর আর বথুয়া শাক লাগিয়েছেন ।  নিশির কবর ওখানেই ।  কবরের শিয়রে একটা কামিনী গাছ ।  সুপ্তি কবরের পাশে দাঁড়িয়ে আকাশ - পাতাল ভাবে ।  আর কাঁদে ।   নিশি বলত ,  মৌসুমী আপু । 
বল । 
রাতে তুমি  যে কামিনী ফুলের গন্ধ পাও এই গাছের । 
ধ্যাত ,  পাগলি !  কামিনীর  গন্ধ কি অত দূরে যায় ?  
কথা সত্য ।  সুপ্তিদের বাড়ি রেললাইন পেরিয়ে প্রেস ক্লাবের উলটো দিকে মালা সিনেমা হলের পাশের গলি ।  ওদের বাড়িতে অশোক গন্ধরাজ গোলাপ গাঁদা চামেলী চাঁপা জবা টগর পলাশ বকুল গাছ থাকলেও সত্যি সত্যিই কামিনী গাছ নেই ।  তবে সুপ্তি সত্যি সত্যি রাতের বেলা ওর ঘরের  লাগোয়া বারান্দায় বসলে কামিনী ফুলের গন্ধ পায় ।  কিন্তু সে কথা নিশি কি করে জানল ?  আশ্চর্য !   সেমন্তী একবার  বলেছিল নিশির চেহারায় কেমন দেবী দেবী ভাব আছে ।  সুপ্তি এসব ভেবে ভেবে দীর্ঘশ্বাস ফেলে ।  সুপ্তির আজকাল কেন যেন মনে হয়  কামিনী পাতায় ঢাকা নিশির  কবর একটা দেশের ,  একটা শহরের এবং একটা সময়ের মৃত্যুর প্রতীক ।  যে দেশের মানুষ নির্লিপ্ত হয়ে উঠেছে ,  অন্যায় অত্যাচার সহ্য করে যাচ্ছে  ।  নিশির মৃত্যুর পর  শহরটি  আগের মতেই আছে ।  শহরের জীবনযাত্রা স্বাভাবিক ।  নিশি কিংবা নিশির  মর্মান্তিক  মৃত্যু আলোচনার কেন্দ্রে আর নেই ।  সর্বত্র কেমন এক স্বস্তি - বিপদটা আমাদের পরিবারের ওপর দিয়ে যায়নি - এমন একটা ভাব  ।   ( তবে কারও কারও মুখে দুঃখের ছাপও রয়েছে ।  নিশির কোনও বান্ধবী কিংবা শিক্ষক ।  )  নিশির কবরের পাশে দাঁড়িয়ে  এসবই ভাবতে ভাবতে আগরবাতির গন্ধে অপাথির্ব অনুভূতির বদলে বিকৃত গ্যাং রেপের দৃশ্যটা সুপ্তির মাথায় ভেসে ওঠে  ।  ও কেঁপে ওঠে ।   হাজার চেষ্টা  করেও ওই বিভৎস দৃশ্যটা মাথা থেকে সরাতে পারে না  .  .  . 
 সুপ্তি  কলেজ যেতে যেতে ভাবে তাহলে  নিশির জন্ম হয়েছিল কেন ?  এই জটিল প্রশ্নটিও ভাবে সুপ্তি ।  আমার কেন জন্ম হয়েছে ?   এই জটিল প্রশ্নটিও ভাবে সুপ্তি ।  ।  এভাবে পৃথিবী সৃষ্টির লাভক্ষতি অবধি পৌঁছে যায় ।   ঈশ্বরে বিশ্বাস আর আগের মতন অটল থাকে না ।  ওকে কেমন এলোমেলো আর বিভ্রান্ত মনে হয় ।   ঘরের বাইরে বেরুলে অপহরণের আশঙ্কায় আতঙ্কিত হয়ে থাকে  ।  তবু   কলেজ যেতে হয় ।  ঘরে ভালো লাগে না ।  মা অসুস্থ ।  কলেজে ঘন্টা কয়েক অন্যমনস্ক থাকে ।   তারপর অত্যন্ত ক্লান্ত বিমর্ষ ভঙ্গিতে বাড়ি ফিরে  আসে ।  
সুপ্তি  কখনও বাড়ি ফেরার পথে পাল পাড়ায়  রণজিৎ কর স্যারের বাড়ি যায়  ।  অর্থনীতির অধ্যাপক রণজিৎ কর স্যার ওর প্রিয় শিক্ষকদের একজন ।   পারিবারিক এক দুর্যোগের পর আর ক্লাস নিচ্ছেন না ।  স্যারের মেয়ে সেমন্তী কর ছিল সুপ্তির ক্লাসমেট ।  ক্লাস ওয়ান থেকে একই স্কুলে পড়েছে ।  সেই সেমন্তী কোথায় হারিয়ে গেল । 
আকাশ মনি গাছে ঘেরা টিনসেডের ঘর ।  ঘরে ঢুকলেই  ধূপের গন্ধ পায় সুপ্তি ।  স্যার ইদানীং ধর্মকর্মের দিকে ।  আগে ওয়ার্কাস পার্টি করতেন ।  বহ্নিশিখা শিল্পীগোষ্ঠীর প্রতিষ্ঠাতা সদস্য ।  এখন এসব থেকে দূরে ।  স্বেচ্ছা নির্বাসিত ।  স্যারের মাথা ভর্তি পাকা চুল  ।  ফরসা মুখে খোঁচা খোঁচা  পাকা দাড়ি ।  মুখে ঘন বিষাদের ছাপ ।  
এসো  সেমন্তী । 
সুপ্তি চমকে ওঠে ।  স্যারের জীবন থেকে সত্যিকারের সেমন্তী হারিয়ে যাওয়ার পর থেকে স্যার ওকে সেমন্তী নামে ডাকে ।   স্যার যতবারই সুপ্তিকে সেমন্তী নামে ডাকে ,  সুপ্তি ততবারই চমকে ওঠে ।  যেন সেমন্তী নামে রূপসী  এক কিশোরীর অভিন্ন পরিনতি ওর জন্যেও অপেক্ষা করছে ।  
বসো মা ।  কেমন আছো ।  স্যারের কি সুন্দর জলদ গম্ভীর কন্ঠস্বর !  
সুপ্তি কেমন আছে তা কিন্তু বলে না ।  হাজার হলে স্যার পুরুষমানুষ ।  তিনি বুঝবেন না কী যন্ত্রণা সুপ্তিকে কুড়ে কুড়ে খাচ্ছে ,  কুড়ে কুড়ে খাচ্ছে  ।  নিশির বয়স ছিল  দশ  .  .  . 
নিশি ।  বলে চুপ করে রইলেন স্যার ।    
সুপ্তি ও চুপ করে থাকে ।  
সুরবালা চা আর নিমকি নিয়ে আসে ।  সুরবালা স্যারের দূর সর্ম্পকের আত্মীয়া  ।    স্যারের স্ত্রী  ( নিভা মাসি )  মারা যাওয়ার পর বিপত্নীক স্যার গ্রাম থেকে সুরবালাকে নিয়ে এসেছেন ।  না এনে উপায় কী ।  স্যারের মেয়ে সেমন্তীও তো হারিয়ে গেল !  ঘরসংসার গুছিয়ে রাখবে কে ।   মধ্যবয়েসি ফরসা ঢলোঢলো শরীর সুরবালার  ।  কি মিষ্টি কন্ঠস্বর ।   সুপ্তিকে ভীষন আদর করে সুরবালা ।  
নিশির মৃত্যুর পর থেকেই  সুপ্তি    মানুষের যৌনবোধ নিয়ে গভীরভাবে ভাবছে ।  ভাবছে যৌনতায় বন্যতা  পরিমানই কি বেশি ?  তাই মনে হয় ।  নইলে  পাশের বাড়ি রেশমা ভাবী পেট্রল পাম্পের তরুন কর্মচারীর হাত ধরে পালিয়ে গেল কেন একটি সন্তান রেখে ?   নাজিম ভাইয়ের মুখের  দিকে তাকানো যায় না ।  সংসার তছনছ ।   ( রুমালীর কথা ভেবেই নাজিম ভাই আবার বিয়ে করতে চাইছেন ।  পাত্রী খুঁজছেন ।  )   কিন্তু ,  কিন্তু ,  যৌনতায় বন্যতার পরিমান  বেশিই  যদি হয় তাহলে স্যারের প্রতি সুুপ্ত এক ভালোলাগার অনুভূতি এত পবিত্র কেন ?  ভাবতে নেই  .  .  .  তবু ভাবনা চলে যায়  .  .  .  স্যার যেন গভীর অথই শূন্যতায় সুরবালার কাছে মানসিক আশ্রয় পেয়েছেন ।  এই ভাবনা সুপ্তিকে  চাপা কষ্টও দেয় ।  সুরবালা যেন কি রকম  ।  ভারী স্তন ,  তার নীলশিরা আর  কমলার কোয়ার মতন রাঙা ঠোঁট দুটো দেখেই বোঝে সুরবালা ভোগী ।  দু ’ বেলা নিরামিষ খেয়েও বিধবা আগুন নেভে নি ।  
সুপ্তি  আজও জিজ্ঞেস করে ,  স্যার ।  আপনি আর ক্লাস নেবেন না ? 
অধ্যাপক রণজিৎ কর  খোঁচা খোঁচা  দাড়িতে হাত বুলিয়ে বলেন ,  না রে মা ।  আজকাল আমার  কিছু মনে থাকে না ।  কি পড়াব ?  ছাত্র পড়িয়ে মাইনে নিই ।  ওদের ঠকালে চলে ।  এ শহর ছেড়ে চলেই যেতাম কাশী ।  শহরের মায়ার টানে যেতে পারি না ।  চল্লিশ বছর আগে মুক্তিযুদ্ধ করেছি ।  
আমি এ শহর ঘৃনা করি ।  সুপ্তি হিসহিস করে  বলে ।  
স্যার কেমন অদ্ভূত  দৃষ্টিতে চেয়ে থাকে ।  খরখরে কন্ঠে বলেন ,  আমারও  মনে  হয় এ শহরে আর থাকা গেল না  .  .  . 
কেন স্যার ?  সুপ্তি চমকে ওঠে  ।  ওর  কান্না পায় ।  স্যার এ শহর ছেড়ে চলে গেলে ওর জীবন যে গভীর শূন্যতায় ভরে উঠবে  ।  
আসলে আমার জমির ওপর চোখ পড়েছে ।  টেলিফোনে চাঁদা চেয়ে জ্বালাচ্ছে  ।  তিরিশ লাখ ।  
কারা ?  প্রশ্নটা করেই থমকে গেল সুপ্তি ।  ও জানে কারা ।  কত ? 
তিরিশ লাখ । 
ওহ্  । 
সুপ্তি জানে কারা চাঁদা চাচ্ছে ।  ওয়াসেক গং ছাড়া আর কে ।  ওদের পৃষ্ঠপোষক  এ শহরের কেউকেটা ব্যবসায়ী আজিজ ইমদাদ ।  আজিজ ইমদাদ লোকটার  ট্রান্সপোর্টের ব্যবসা ছাড়াও আছে পেট্রল পাম্প ,  সিএনজি ফিলিং স্টেশন ,  সিনেমা হল ,  রাইস মিল  ।  এ শহরের লোজজন জানে লোকটা তলে তলে ফেনসিডিলের ব্যবসা করে  ।  আজিজ ইমদাদ - এর ছেলে বাহরাম  ওয়াসেক গং এর অন্যতম সদস্য  ।  নীল রঙের একটা ইয়ামাহা মোটর সাইকেলে বাহরাম  চড়ে ঘুরে বেড়ায় ।  সঙ্গে থাকে কখনও নূর ,  কখনও কুঞ্জ ।  অন্য মোটর সাইকেলে বায়োজিদ ,  হেমায়েৎ কিংবা লোকমান ।  এরা সবাই  খুনি  ।  শহরের লোকজন জানে ।   ওয়াসেক কে সচরাচর বাইরে দেখা যায় না ।  রেলস্টেশনের পাশে   সুরভী নামে একটা আবাসিক হোটেলের চারতলায় থাকে ওয়াসেক ।  ওই হোটেলে -  শহরের লোকজন জানে -   রাতদিন অসামাজিক কার্যকলাপ চলে  ।  সুরভী হোটেল থেকে থানা দুশো ফুটও না ।  তবে পুলিশ কখনও রেইড দেয়নি ।  সুরভী হোটেলের মালিক যে আজিজ ইমদাদ  ।  তিনিই  ওয়াসেক কে চারতলায়  থাকার বরাদ্দ দিয়েছেন ।  আজিজ ইমদাদ  গড ফাদার ।  এরকম গড ফাদার বাংলাদেশ জুড়ে রয়েছে ।  রাজনৈতিক দলের প্রধান মূলত রাষ্ট্রীয় ক্ষমতায় যেতে গড ফাদার এর নির্ভর করে ।  কাজেই বাংলাদেশ অথই শূন্যতায় ভাসছে ।  আজকাল এসব ভেবে ভেবে  ( আগে তেমন ভাবত না  )  সুপ্তির শরীর কেমন হিম হয়ে আসে ।  
 নিশির সঙ্গে সুপ্তির  গার্লস স্কুলের সমানে কখনও কখনও  দেখা হত ।  তখন কথা হত ।  দু ’ জনে  চালতার আচার খেত ।  শহরের অন্যান্য সাংস্কৃতিক অনুষ্ঠানেও নিশির সঙ্গে দেখা হত ।  জীবন তখন অন্যরকম ছিল ।  সুখ না হলেও স্বস্তি ছিল ,  সেমন্তী তখন বেঁচে ছিল; জীবন এখন দুঃসহ হয়ে উঠেছে ।    সামনে পরীক্ষা  ।  পরীক্ষা ভালো হবে না ।  মাথায় গ্যাং রেপের দৃশ্যটা ভাসে ।  সুপ্তি হাজার চেষ্টা করেও দৃশ্যটা  মাথা থেকে সরাতে পারে না ।  নিশার বয়স ছিল দশ মাত্র দশ ।   ঋতুবতী হওয়ার কথা না ।  কাজেই মৃত্যর আগের যন্ত্রনা ও আতঙ্ক মাথার মাথার ভিতরে বিমর্ষ চেতনায় মতন লেগে থাকে ।   সুপ্তির বয়স আঠারো ।  এই বয়েসের ওর অভিজ্ঞতা তো কম নয় ।  বাংলাদেশে ৯০ %  নারী যেখানে  কোনও না কোনও ভাবে যৌননির্যাতনের শিকার এবং এর বেশির ভাগই লোকলজ্জার ভয়ে অপ্রকাশিত সেহেতু আঠারো বছর বয়েসের মধ্যেই অনেক মেয়েরই  অনাকাঙ্খিত তিক্ত অভিজ্ঞতা অনিবার্য  ।  সুপ্তি মাথা থেকে গ্যাংরেপের দৃশ্যটা হাজার চেষ্টা করেও সরাতে পারে না ।  কেননা ,  নিশির বয়স ছিল দশ;  .  .  .  মাত্র দশ ।   ঋতুবতী হওয়ার তো কথা না ।  কাজেই সুপ্তি ওর অভিজ্ঞতাহেতু জানে যে পালপাড়ার ওই পরিত্যক্ত  স্কুল বিল্ডিংয়ে নিশির ধর্ষনটা ছিল বিকৃতি ,   ছিল রক্তপাতের আকাঙ্খা  ।  যদিও তাতে বালিকা - শরীর র্স্পশের   নিষিদ্ধ আনন্দ ছিল হয়তো - বা ।  এসব ভেবে ভেবে সুপ্তি অবশ বোধ করে  .  .  .  আশ্চর্য !   এই দেশের সমাজে কুমারীত্ব  বহুলভাবে প্রশংসিত এবং কাম্য ।  অথচ কুমারীত্ব রক্ষা করার স্বাভাবিক  পরিবেশ নেই ।  সর্বত্র কামার্ত পুরুষ আর কামার্ত পুরুষ ।   পত্রিকায় পড়েছে সুপ্তি  বাংলাদেশে অধিকাংশ যৌন নির্যাতনের ঘটনা ঘটাচ্ছে  ‘ কাছের মানুষ ’   ।  সমাজবিজ্ঞানীদের গবেষণার ফলে এই ভয়ানক তথ্য জানা গেছে ।  সুপ্তি জানে এটা সত্যি ।   ওর কানে এ শহরের কত গোপন  কথা ভেসে আসে ।  এ শহরের তথাকথিত ভদ্রলোক বালিকা কিংবা কিশোরী গৃহ পরিচারিকাকে বাই ফোস যৌনকর্মে বাধ্য করে ,  আসলে তো রেপই করে  ।   ( দরিদ্র গৃহকর্মীরা চরম অভাবে পড়ে কাজ করতে এসেছে ।  তারা ধর্ষিত হয়েও  মুখ বুজে থাকে ।  প্রতিবাদ করলে তাড়িয়ে দেবে ।  তাহলে নির্ঘাৎ অনাহার কিংবা পথে ঘটে শস্তা পতিতাবৃত্তি  )   .  .  .  ভদ্রলোকের  মধ্যবয়েসি স্ত্রীর রুচি বিকৃত হলে অপকর্মে  তারও  সায় থাকে ,  পত্রিকায় এমন সংবাদও বেরোয় ।    .  .  .  এ শহরের সুশীল সমাজের অন্যতম একজন প্রতিনিধি আজিজুল হক ।  সুপ্তি লোকটাকে  ‘ আজিজ খালু ’  বলে ডাকে ।  ভদ্রলোকের বাড়িতে কাজ করত শিখা;   ফরসা মতন বছর পনেরোর বাড়ন্ত  কিশোরী ।   গতবছর শিখা গর্ভবতী হলে শহরে আলোরণ উঠেছিল ।  আজিজুল হক দোষ চাপান তারই এক ভাগ্নের ওপর ।  এটা ঠিক যে মোজাম্মেল  কয়েক সপ্তাহ  তার মামার বাড়ি ছিল; মোজাম্মেল  মালয়েশিয়া যাবে ,   টাকা পয়সার জন্য মামার কাছে ধর্না দিতে এসেছিল ।  ওই মোজাম্মেলই শিখার সর্বনাশ করল কিনা কে জানে ।  তো ,  শিখা  ট্রেনের নীচে ঝাঁপিয়ে পড়ে  মরল ।  আজিজুল হক  - এর  স্ত্রী  ( শাফিয়া খালাম্মা )  পক্ষপাতগ্রস্থ ।   তার কিছুদিন পরই শাফিয়া খালাম্মা হার্ট অ্যাটাক করে মারা গেলেন ।   
আজিজ চাচা আর শাফিয়া খালাম্মা নিঃসন্তান ছিলেন ।  শিখাকে শাফিয়া খালাম্মা  আপন মেয়ের মতনই দেখতেন ।  শিখার মৃত্যু সহ্য করতে পারেন নি ।   তবে আজিজুল হক আজও নির্বিকার ।  রোজ ভোরে ছড়ি হাতে নীল ট্রাউজার আর সাদা টি - শার্ট  পরে ভদ্রলোক  হাঁটতে বেরোন পরানি নদীর দিকে  ।  ছাদ থেকে সুপ্তি দেখে ।  সুপ্তির মন এসব ভেবে ভেবে অবশ হয়ে ওঠে ।  এসব অনাচারের সঙ্গে নতুন এক মাত্র যোগ হয়েছে ।  
যার জন্য জীবন দিতে হল  সেমন্তী কে ।   সেমন্তী আত্মহত্যা  করেছিল !   সেমন্তী ভালোবাসত শিবতলার নীলোৎপল সাহাকে ।  নীলোৎপল বিট্রে করেছিল ।  নীলোৎপল ওদের ঘনিষ্ট মিলন দৃশ্য ভিডিও ফরমেটে শহরে ছড়িয়ে দিয়েছিল ।  অহেতুক ।    কোনওই দরকার ছিল না ।  একেবারেই  দরকার ছিল না ।  পৃথিবীতে প্রতি মুহূর্তে  বৈধ অবৈধ প্রণয় প্রতিমুহূর্তে ঘটছে ।  সেসব আড়ালেই থাক না ।  মৌসুমী জানত  .  .  .  সেমন্তী নীলোৎপল কে বিশ্বাস করত ।  গভীরভাবে ভালোবাসত ।    ( ও আর সেমন্তী তো নিছক  ক্লাসমেট ছিল না ।  ওরা ছিল মেয়েবেলার সই ।   )  সেমন্তী যে নীলোৎপল কে বিশ্বাস করত এটা নীলোৎপল জানতই না ।  হায় ।  মেয়েরা এমন অবুঝ ।  আর ভালোবাসা এমনই যে তার জন্য মৃত্যুকে বরণ করা যায় ।  আর মৃত্যু এমনই যে তা কখনোই এ পৃথিবী ছাড়িয়ে যায় না ,   .  .  .  সেমন্তীর  অনেক আছে মৌসুমীর অ্যাবামে ।  
মাঝরাতে সেমন্তী  জীবন্ত হয়ে ওঠে ।  
 গড ফাদারদের ভয়ে রণজিৎ কর স্যারের পাশে এ শহরের কেউ দাঁড়াল না ।   স্যার শহর ছেড়ে চলে গেছেন ।  চাঁদাবাজদের কাছ থেকে নিয়মিত হুমকি পাচ্ছিলেন ।  তিরিশ লাখ টাকা তিনি কোথায় পাবেন ?  স্যারের সঙ্গে চলে যাওয়ার আগে দেখা হয়েছিল ।  স্যার বলেছিলেন ,  জীবন এমনই সেমন্তী !  তুমি বয়সে ছোট ।  আরও কত কত ঘাটে ভিড়বে তোমার তরী ।  এক ঘাটে তরী বেঁধে রাখা মানুষের নিয়তি না ।  
 সুপ্তি   কলেজ থেকে বাড়ি ফেরার পথে পালপাড়ার ওই আকাশ নিম আর বিলাতী শিরীষ  গাছে ঘেরা নিরিবিলি পথটা দিয়ে হেঁটে যায়  ।   আকাশ মনি গাছে ঘেরা টিনসেডের ঘরটি নেই ।  দেওয়াল ঘেরা জমিতে একটি বড় সাইনবোর্ড ।  তাতে লেখা :  বহুতল হোটেল এর জন্য নির্ধারিত জমি  ।  ইমদাদ গ্রুপ অভ ইন্ড্রাষ্টির সম্পত্তি  .  .  . সুপ্তি দীর্ঘশ্বাস ফেলে ।  স্যারের স্মৃতি হৃদয়ে আজীবন থাকলেও স্যারকে তো আর কোনওদিনই দেখব না ।  এখন কি আমার জীবনে স্বাভাবিক প্রেম আসবে ?  স্যারের সঙ্গে ওর অদ্ভূত গোপন পবিত্র  সর্ম্পকের কথা সেমন্তী   ( মেয়ে বলেই )  টের পেয়েছিল ।  অনেকবারই যেন ইশারা -  ইঙ্গিতে  বলার চেষ্ট করেছিল ,  এই ঘোর ছাড় রে সুপ্তি ।  এই জন্যেই তোর জীবনে স্বাভাবিক প্রেম এল না ।  সুপ্তি ঘোর কাটাতে পারে না ।  বরং জানতে ইচ্ছে হয় স্যারের প্রিয় রং কি ।   
 ওয়াসেক গং শহরের রাস্তায় বুক ফুলিয়ে ঘুরে বেড়ায় ।  
ফকরুদ্দীন চাচা  দৃশ্যটি মেনে নিতে পারছেন না ।  
আজ  পালপাড়ার দীনদয়াল  হাজরা এসেছিল ।  থুত্থুড়ে বুড়োর বয়স সত্তরের মতন বয়স ।  কর্মজীবনে  লোকনাথ বিদ্যানিকেতনের   দপ্তরি ছিল ।  ফকরুদ্দীন চাচার মাছ ধরার নেশা ।  দীঘি ,  খাল -  বিল আর পরানি নদীতে মাছ ধরেন চাচা ।  এই দীননাথ হাজরাই ফকরুদ্দীন চাচার সঙ্গী ।   তো ,  বুড়োই যে দৃশ্যটি  স্কুলের ছাদ থেকে   দেখেছে ।  সেই কথাই বলল শ্লেষ্মা জড়ানো কন্ঠে ।   পুলিশে বলতে সাহস পাচ্ছে না ।   ফরুদ্দীন চাচাও  চাপ দিলেন না ।  মৌসুমী জানে লাভ হবে না ।  সটান বুড়োকে  হাজতে পুড়বে ।  বুড়োর বদলে কথাটা আজিজ ইমদাদ বললে না হয় একটা কথা ছিল ।   
ফকরুদ্দীন চাচা সংবাদ সম্মেলন কথা ভাবলেন ।  ফকরুদ্দীন চাচার নার্ভের অসুখ ।  কাজেই প্রেস কনফারেন্সের লিখিত বক্তব্য  সুপ্তিই লিখল ।  সংবাদ সম্মেলন করে লাভ হবে কিনা লিখতে লিখতে ভাবছিল  ।  ওই আজিজ ইমদাদ -  এর কারণেই ওয়াসেক গং এর পলিটিকাল কানেকশন স্ট্রং ।  আর আইন প্রয়োগকারীর সংস্থার অদৃশ্য নিয়ন্তা   তো স্থানীয় গড ফাদার ।     অদৃশ্য কোনও স্থান থেকে তিনি রিমোট কন্ট্রলারের বাটন প্রেস করলেই তবেই   এরা মুভ করে ।  
 স্থানীয় প্রেস ক্লাবে সংবাদ সম্মেলন    ।   বিকেলে ।  বাইরে ঝমঝম বৃষ্টি  ।  লোকজন খুব একটা বেশি হয়নি ।  অনেকেরই   আসেনি ।  সুপ্তি হতাশ বোধ করে ।  নিশি এতই হতভাগী ।  রণজিৎ স্যার এ শহরে থাকলে বৃষ্টি উপেক্ষ করে অবশ্যই আসতেন ।  আজিজুল হক আর নীলোৎপল সাহা কে দেখে বিরক্ত হল  ।  এরা কেন এসেছে ।   ( দিন কয়েক আগে কাটপট্টির কাছে রিকশায় নীলোৎপল কে দেখল দরগা পাড়ার অনুভা রায়ের সঙ্গে  .  .  . আশ্চর্য !   )  নিশির স্কুলের অনেকেই এসেছে ।    এসেছে বহ্নিশিখা শিল্পীগোষ্ঠীর সদস্যরা;  নীল রঙের শাড়ি পরে বসে আছেন বহ্নিশিখা শিল্পীগোষ্ঠীর প্রতিষ্ঠাতা সদস্য নিবেদিতা দাশ পুরকাস্থ; তার পাশে কালো রঙের টিশার্ট পরে বসে আছেন নাজিম ভাই ।  বেগম   রোকেয়া কলেজের অনেক ছাত্রছাত্রীও এসেছে ।  সুপ্তিই মূলত এদের অর্গানাইজ করেছে ।  এদের সঙ্গে   স্থানীয় সাংবাদিকদের  অনেককেই উপস্থিতি দেখা গেল । 
ফকরুদ্দীন  চাচা সাদা রঙের পায়জামা পাঞ্জাবি পরে সুপ্তির ডান পাশে বসে আছেন  ।  নাদিরা চাচী কালো বোরখা পরে এসেছেন ।  মৌসুমী লিখিত বক্তব্য পড়ল ।  ১০ বছরের এক বালিকার গণধষর্ণকে একটি নজীরবিহীন কলঙ্কিত ঘটনা বলে উল্লেখ করল;  সেই সঙ্গে শহরের আইন প্রয়োগকারী  সংস্থার নিরব ভূমিকাকে রহস্যময় বলল ।  শহরের মানুষ জানে কারা এই জঘন্য অপরাধ করেছে আর তারা জানেন না ?  তাদের ইনফরমাররা কি করে ?  কাজেই  পুলিশের ভূমিকা  শহরের আপামর জনগনের মধ্যে বিস্ময়ের সৃষ্টি করেছে ।   ( পড়তে পড়তে সুপ্তি কামিনী ফুলের গন্ধ পায় )  .  .  .  সম্ভাব্য আসামীদের প্রতি ইঙ্গিত করে অতি শীঘ্র তাদের রিমান্ডে নেওয়ার কথাও বলল ।  নারীর প্রতি দৃষ্টিভঙ্গি পরিবর্তনের কথাও বলল ।  সামাজিক আচরণের পরিবর্তনের কথাও বলল ।  আরও বলল ,  গড ফাদার বাংলাদেশ জুড়ে রয়েছে  .  .  .   রাজনৈতিক দলের প্রধান মূলত রাষ্ট্রীয় ক্ষমতায় যেতে গড ফাদার এর নির্ভর করে  .  .  . কাজেই বাংলাদেশ অথই শূন্যতায় ভাসছে । 
সংবাদ সম্মেলনের পর ফকরুদ্দীন  চাচা কে সাংবাদিকরা একটি দুটি প্রশ্ন করল ।  ফকরুদ্দীন  চাচা উত্তর দিতে পারলেন না ।  কথা জড়িয়ে গেল ।  চোখে পানি ।  নাদিরা চাচীও চুপ করে রইলেন ।   প্রশ্নের উত্তর মৌসুমীই দিল  ।  সম্ভাব্য আসামীদের প্রতি ইঙ্গিত করে অতি শীঘ্র তাদের রিমান্ডে নেওয়ার কথা বলল । 
আজিজ ইমদাদ - এর অর্থায়নে প্রতিষ্ঠিত   ‘ সাপ্তাহিক দেশবার্তার ’  মনিরুজ্জামান দোদুল প্রশ্ন করে ,  চিহ্নিত স্বন্ত্রাসী  বলতে আপনি কাকে বোঝাচ্ছেন ? 
সুপ্তি চট করে উত্তর দেয় ,  এই প্রশ্ন তো আমি আপনাকেও করতে পারি  ।  পারি না ?  আপনি এ শহরে বাস করেন ।  করেন না ? 
মনিরুজ্জামান দোদুল আর কোনও প্রশ্ন খুঁজে পায় না । 
হলরুমের বাইরে বেড়িয়ে দেখে বৃষ্টি থেমে গেছে ।  ততক্ষণে সন্ধ্যাও  ঘনিয়েছে ।   চাচা আর চাচীকে একটা রিকশায় তুলে দেয় সুপ্তি  ।  তারপর হাঁটতে থাকে ।  ওদের বাড়ি কাছেই  । 
 নিবেদিতা দাশ পুরকাস্থ রিকশায় উঠছিলেন ।  সুপ্তিকে ডাকলেন ।   বললেন ,  সুপ্তি ,  তোমার ক্রিপ্টটা দাও তো ,  আমি জলজ এ ছাপানোর ব্যবস্থা করব । 
সুপ্তি লেখাটা দেয় ।   সাংবাদিকদেরও কপি দিয়েছে ও ।  পুরাটা ছাপবে না ।  চাকরি চলে যাবে ।   তবে জলজ সাহিত্যপত্রিকা ।  সুপ্তি পুরো বক্তব্যই ছাপা হবে ।   
ভিজে সন্ধ্যেয় হাঁটতে - হাঁটতে  বাড়ির দিকে যেতে থাকে  । হাঁটতে হাঁটতে ভাবল  আসন্ন মৃত্যুর আগে এক লেখকের জন্ম হল ।  
বাড়ির সামনে  গলিতে পানি ।  লোডশেডিং ।  
দরজা খুলল মমতা  ।  মমতার হাতে মোমবাতি ।  
বাবা ফেরেনি ?  সুপ্তি জিজ্ঞেস করল ।  
না । 
সুপ্তি দীর্ঘশ্বাস ফেলে মায়ের ঘরের দিকে যায় ।  অন্ধকার ঘরে উঁকি দেয় ।  মা ঘুমাচ্ছে ।  শাফিয়া খালাম্মার মৃত্যুর পর সুপ্তির মাও  অসুখে পড়লেন ।  তার কারণ আছে ।  সুপ্তির মা  এবং শাফিয়া খালাম্মা  দু ’ জন সখি পাতিয়েছিলেন ।   আইনজীবি স্বামীর ব্যস্ততায় হয়তো মা নিঃসঙ্গ হয়ে গিয়েছিলেন ।  মা কি  সব জানে ?   ।  শাফিয়া খালাম্মার  মৃত্যু সহ্য করতে পারেন নি মা ।  দিনদিন মায়ের শরীর খারাপ হতে থাকে ।  মা আজ শয্যাশায়ী । 
কাপড় বদলে নিয়ে ঘরের  লাগোয়া বারান্দায় এসে বসল সুপ্তি ।  
অশোক গন্ধরাজ গোলাপ গাঁদা চামেলী চাঁপা জবা টগর পলাশ বকুল গাছ নিয়ে  বাগানটা অন্ধকারে ডুবে আছে ।    গাছপালায় বৃষ্টিভেজা অস্থির  বাতাসের দাপাদাপি   ।  আবার বৃষ্টি আসবে ?  কে জানে ।   
মমতা এসে এক কাপ লেবু - চা দিয়ে গেল ।  সুপ্তি জানে নাজিম ভাই  বাবার কাছে ওকে বিয়ে করার  প্রস্তাব পাঠিয়েছে ।  সুপ্তির আইনজীবি বাবা বিষয়টি বিবেচনা করছেন ।  নাজিম ভাইয়ের প্রস্তাব  শুনে সুপ্তি হেসেছে ।  বেশ তো -  রুমালীর মা হওয়া যাবে ।  বাবা রাজি হলে কি আর করার আছে ।  বাবা কি রাজি হবেন ?  হতে পারেন ।  বাবা আর নাজিম ভাই একই  রাজনৈতিক দল করেন ।   
চায়ে চুমুক দেয় সুপ্তি ।  ও জানে ওর আসলে রুমালীর মা হওয়া সম্ভব না ।  কেননা ,  এবার ওর পালা ।   ওরা আসবেই ।  ওয়াসেক গং !  আমাকে কি ওরা  পালপাড়ার সেই পরিত্যক্ত  স্কুল বিল্ডিংয়ে নিয়ে যাবে  ?  যেখানে ওয়াসেক গং  নিশিকে নিয়ে গিয়ে ধর্ষন করেছিল ?  নাকি তুলে নিয়ে যাবে না রেলস্টেশনের পাশের সুরভী আবাসিক হোটেলের চারতলায় ?  যেখান থেকে  থানার দূরত্ব দুশো ফুটও না ।  তবে আমার চিৎকার শুনে কেউই এগিয়ে আসবে না ।  একে কি বলে ?  নিয়তি ?  আমি কি আত্মহত্যা করছি ?   সুপ্তি দীর্ঘনিঃশ্বাস ফেলে ।  অন্ধকার বৃষ্টিজল ছুঁয়ে বাতাস এসে আছড়ে পড়ে অন্ধকার বারান্দায় ।  আশ্চর্য এই রোদবৃষ্টিতে জীবনের আঠারোটা বছর কাটল এই তো অনেক ।  কে চেয়েছিল এই জীবন ।  ও ভাবল ।  সামনের ওই অন্ধকার বারান্দায়  কামিনী গাছ নেই ।  
সুপ্তি কামিনী ফুলের গন্ধ পায়  .  .  . 


                    




সুফিবাদ :   সংক্ষিপ্ত ইতিহাস   ( দ্বিতীয় পর্ব ) 



সুফিবাদ নিয়ে ধারাবাহিকভাবে লিখছি ।    আমরা দেখেছি ইসলামের অভ্যূদয়ের প্রথম শতকেই আরবে সুফিবাদ -  এর উত্থান হয়েছিল  ।  সে  যুগে পশমের কাপড় পরা একদন সৎ মানুষ ছিলেন যারা মহানবী  হযরত মোহাম্মদ  ( দ )  ও চার খলিফার সহজ - সরল সাম্যবাদী জীবনাদর্শ মেনে চলতেন ।   মহানবী  হযরত মোহাম্মদ  ( দ )  ও চার খলিফার শাসনব্যবস্থার অবসানের পর ইসলামে বিলাসিতা ,  আড়ম্বর ও সংসারের প্রতি আসক্তি বেড়ে গিয়েছিল ।  সে সময়ই পশমী জামা  পরা কিছু   সৎ ,  উদাসীন  ও আল্লাহভক্ত মানুষ নিজেদের ওসব থেকে গুটিয়ে নিয়েছিলেন এবং অনেকটা নিরবেই বিলাসিতা ,  আড়ম্বর ও সংসার আসক্তির বিরুদ্ধে প্রতিবাদ মূখর হয়ে উঠেছিলেন ।  টিকে থাকার জন্যেই সেইসব ত্যাগী আর সৎ মানুষদের একটা আদর্শ দাঁড় করাতে হয়েছিল ।  সেসময় তাদের বলা হল সুফি বা  ‘ পশমী জামা পরিধানকারী ।  ’  পরবর্তীকালে  আরবদের ভোগবাদী ও বস্তবাদী কর্মকান্ডের বিরুদ্ধে সুফিদের মধ্যে মরমি চিন্তার স্ফূরণ ঘটে এবং তাদের চিন্তাধারায় কোরান শরীফের বিশেষ কয়েকটি আয়াত গভীর প্রভাব ফেলে ।  সুফিরা সৃষ্টি জগতের সর্বত্র আল্লাহর অস্তিত্ব খুঁজে পান এবং আল্লায় মিশে যেতে চান ।  সুফিরা বিশ্বাস করতে থাকেন   .  .  .  এই দৃশ্যমান জগতের সৃষ্টিরহস্যের ভিতর দিয়ে সেই  আলিমুল গায়েব  - এর ইঙ্গিত ,  ইশারা ও অভিব্যাক্তির আভাস বুঝতে হবে ।   এসব ব্যাখ্যা - বয়ান সুফিবাদকে সর্বেশ্বরবাদ বা Pantheism এর পর্যায়ে পৌঁছে দিয়েছিল ।  এসব নিয়েই আমরা প্রথম পর্বে বিস্তারিত আলোচনা করেছি ।  এই পর্বের বিষয় আরব থেকে সুফিবাদের বিকাশ এবং তার পরিবর্তনের স্বরূপ  ।  বিশেষ করে সুফিবাদ পারস্যে  পৌঁছনোর পর তার কী মৌলিক পরিবর্তন হল সেটি ।  
খ্রিস্টীয় নবম শতকের শেষের দিকে সুফিরা মিশর পারস্য  বুখারা সমরখন্দ তুর্কিস্থান প্রভৃতি অঞ্চলে সুফিমতবাদ নিয়ে  ছড়িয়ে পড়েন ।  এসব অঞ্চলে আগে থেকেই মরমি ঐতিহ্য ছিল ।  আসলে মরমি ঐতিহ্য বিশ্বের সব জাতির মধ্যেই কমবেশি রয়েছে ।   কাজেই  মিশর থেকে তুরস্ক - এই সুবিশাল ভূখন্ডের জনগন মরমিবাদ পছন্দ করত বলেই তারা  সুফি মতবাদটিকে গ্রাহন করল বটে  তবে ভিন্ন পরিবেশে এবং স্থানীয় প্রভাবে সুফি মতবাদের কিছু অনিবার্য পরিবর্তন ঘটল ।   যেমন একজন মিশরীয় সুফি এবং একজন তুর্কি সুফির সুফিতাত্ত্বিক ব্যাখ্যবয়ান তাদের নিজস্ব মরমি অভিজ্ঞতা এবং ধর্মীয় ঐতিহ্যের ওপরই নির্ভর করত ।  আর বিশ্বের প্রত্যেক অঞ্চলেরই  মরমিবাদের নিজস্ব একটি ধরণ  ( ফর্ম )  থাকে ।   মিশর কিংবা তুরস্কের মরমি ঐতিহ্যের স্থানীয় রূপটির সংমিশ্রনে  মিশরীয় এবং তুর্কি সুফিসাধকদের সুফিচিন্তায় প্রতিফলিত হয়েছিল বলেই আরব - উদ্ভূত সুফিবাদ নতুন একটি  রূপ ধারণ করল ।  পরবর্তীকালে আমরা ভারতবর্ষে যে চিশতিয়া - কাদেরিয়া সুফি তরিকা  ( তরিকা =  মন্ডলী ,  সম্প্রদায় বা ঘরানা  )  উদ্ভব হতে দেখি তার কারণও এই ।  এক কথায় খ্রিস্টীয় নবম শতকের শেষের দিকে আরব সুফিরা যখন মিশর পারস্য  বুখারা সমরখন্দ তুর্কিস্থান প্রভৃতি অঞ্চলে সুফিবাদ নিয়ে  ছড়িয়ে পড়েছিলেন ,  তার কিছুকাল পরেই সুফিবাদে  অনিবার্য কারণেই সংযোজন ও বিয়োজন হয়েছিল ।  ফলে সুফিবাদের আদিরূপটি যে কী ছিল সেটি যেন নতুন নতুন চিন্তার কুয়াশায় ঢেকে গেল ,  তাকে  আর সহজে বোঝা যেত না !    
তবে এটি ঠিক যে - পারস্যে পৌঁছনোর পরই সুফিবাদে সংযোজন ও বিয়োজন হয়েছিল সবচে বেশি ।  কিন্তু কি এর কারণ ?   ড . মুহম্মদ এনামুল হক তাঁর  ‘ বঙ্গে স্বূফী প্রভাব ’  বইয়ে এর কারণটি ব্যাখ্যা করে লিখেছেন :   ‘ আরব স্বূফী - মতবাদের জন্মদান করিলেও ,  পারস্য তাহার লালন - পালন ও বর্দ্ধনের ভার গ্রহন করিয়াছিল ।  পারস্যের স্বভাব নিকুঞ্জে গোলাপ - বুলবুলের লীলা নিকতনে ,  ঔষর আরবের বেদুঈন সন্তান রাজপুত্রের ন্যায় লালিত - পালিত হইয়া জগতের ঔৎসুক দৃষ্টি আকর্ষন করিয়াছিল ।  ’   ( পৃষ্ঠা :  ৩৫ )   ড . মুহম্মদ এনামুল হক তাঁর  ‘ বঙ্গে স্বূফী প্রভাব ’  বইয়ে আরও লিখেছেন :   ‘ ফল কথা ,  স্বূফী মতবাদ আরব ছাড়াইয়া যতই পূর্ব্বদিকে অগ্রসর হইতে থাকে ,  ইহার মধ্যে ততই পূর্ব্বদেশীয় ভাবধারার সম্মিলন ঘটিতে থাকে ।  এই জন্যই অনেক পাশ্চাত্য পন্ডিত ভুল করিয়া স্বূফী - মতবাদের উদ্ভবকে  ‘ আর্য্য হৃদয়ের উপর আরবী প্রভাবের প্রতিক্রিয়া  ( A reaction of Aryan mind against the Semetic people .  )  বলিয়া উল্লেখ করিয়া থাকেন ।  ’   ( পৃষ্ঠা :  ৩৫ )  আসলে সুফি ভাবনায় প্রথম থেকেই এমন কিছু স্পেস ছিল যা অন্য অঞ্চলের মরমি ভাবনা ও রহস্যবাদী চিন্তাধারা সেই স্পেস পূর্ণ করতে পারত ।  পারস্যের ক্ষেত্রেও তাই হয়েছিল ।  তার ওপর পারস্যবাসী ছিল আর্য ।  ইসলাম পারস্যে পৌঁছায় ৬৩৭ / ৬৫১ খ্রিস্টাব্দে ।   ইসলাম -  পূর্ব পারস্যবাসীর ধর্মীয় চিন্তার কেন্দ্রে ছিলেন জরথুশত্র ।     এবং পারস্যের আর্য চেতনায় ছিল হাজার বছরের পুরনো সর্বেশ্বরবাদী ধ্যানধারণা  বা Pantheism .  (  Pantheism ,  doctrine that identifies the universe  ( Greek pan ,   “ all ”  )  with God  ( Greek theos )  যে কারণে পারস্যে পৌঁছনোর পর সুফিবাদের ওপর  এই সর্বেশ্বরবাদী ধ্যানধারণার অনিবার্য  গভীরতর প্রভাব পড়েছিল ।  ইসলাম ধর্ম যদিও  সুফিবাদের ৪  ' শ বছর আগেই পারস্যে বিস্তৃত হয়েছিল ,  তা সত্ত্বেও  ‘ এদেশবাসীর হৃদয়ে তলে তলে ইহা বেশি লীলায়িত ছিল ।  ’  মন্তব্য করেছেন ড . মুহম্মদ এনামুল হক !  খ্রিস্টীয় নবম শতকের শেষভাগ হতে দশম শতকের প্রথমভাগের মধ্যে পারস্যের সুফি সম্প্রদায়ের মধ্যে স্পস্টতই   সর্বেশ্বরবাদী ধ্যানধারণা প্রকট হয়ে উঠেছিল ।  ওই সময়ের কয়েকজন প্রসিদ্ধ সুফি হলেন :  বায়োজিদ বোস্তামি  ( মৃত্যু :  ৮৭৪ খ্রিস্টাব্দ ) ; জুনায়েদ বাগদাদী  ( মৃত্যু ৯১০ খ্রিস্টাব্দ ) ; এবং মনসুর আল হাল্লাজ   ( হত্যা ২৬ মার্চ ৯২২ খ্রিস্টাব্দ )   ।  
মনসুর আল হাল্লাজ  - এই নামে বাঙালির হৃদয়ে এক গভীর আবেগ উথলে ওঠে ।  কারণ ,  তাঁর জীবন ,  তাঁর বিশ্বাস তাঁর হত্যাকান্ড  .  .  .  ।   নীচের নিবন্ধে সেই আবেগের প্রমান রয়েছে ।  
   আমিও ২০০৮ সালে ২৫ অক্টোবর  পারস্যের সুফিসাধক মনসুর আল হাল্লাজ কে নিয়ে মনসুর আল হাল্লাজ :  মা ফি জুবাতি লা - আলা এই শিরোনামে এই ব্লগে একটি পোস্ট করেছি ।  পারস্যে সুফিচিন্তায় সর্বেশ্বরবাদী প্রভাব  সর্ম্পকে একটি স্বচ্ছ ধারণা  পেতেই  পোস্টটি এখানে উল্লেখ করছি ।  
 শুসতার জায়গাটা ছিল পারস্যের পশ্চিমে ।  প্রখ্যাত মরমী সাধক মনসুর আল হাল্লাজ - এর জন্ম হয়েছিল সেই পারস্যে শুসতার - এ ।  ৮৫৮ খ্রিষ্টাব্দে ।  মনসুরের পরিবার তুলার ব্যবসার সঙ্গে জড়িত ছিল ।  আরবিতে হাল্লাজ মানেও কিন্তু তাই ।  সময়টা নবম শতক ।  ইসলাম ততদিনে গৃহিত হয়ে গেছে পারস্যে ।  তবে ধারনা করা হয় যে  - মনসুরের পিতামত ছিলেন জরথুশত্রবাদী ।  ইসলাম পারস্যে গ্রহনযোগ্য হওয়ার আগে ওই জরথুশত্রবাদই ছিল পারস্যের রাষ্ট্রধর্ম ।  মনসুরের পূর্বপুরুষ ছিল কুর্দি ।  
সে যা হোক ।  মনসুরের বাবা সাধারণ জীবন যাপন করতেন ।  বালক বয়েসে যে জীবনটা সম্ভবত ভালো লাগত মনসুরের ।  ওই বয়েসেই হেবজ করেছিলেন কোরান; সেই সঙ্গে প্রাত্যহিক জীবন এড়িয়ে রহস্যবাদের দিকে ক্রমেই ঝুঁকছিল বালক মনসুর । 
বিবাহ করলেন যুবা বয়েসে   ।  তারপর হজ পালন করতে মনস্থির করলেন ।  কাবা শরীফে যতদিন ছিলেন রোজা রাখতেন; মৌন থাকতেন ।   তারপর বেরুলেন ভ্রমনে  । আরব বিশ্বের  পথে পথে ঘুরলেন ।   ( সুফিদের যে মোকাম বা স্তর রয়েছে ,  তার একটি হল সফর ।  )   .  .  .  সে যা হোক ।  ভারত থেকে মধ্য - এশিয়া ।  ছন্নছাড়া জীবনে কত কিছু যে শিখলেন ।  অপরকে শেখালেন ।  উদার মানুষ ।  এমন মানুষের প্রতি মানুষ আকর্ষন বোধ না করে পারে না ।  বহু শিষ্যও পেয়ে গেলেন  হাল্লাজ ।  শিষ্যদের নিয়ে আরও কয়েকবার মক্কা গেলেন । 
তারপর তিনি বাগদাদেই স্থায়ী ভাবে বাস করতে লাগলেন ।  সেই সময়টায় বাগদাদ ছিল শিক্ষা - দীক্ষার কেন্দ্র ।  আব্বাসীয় খলিফাদের রাজধানী । 
অল্প সময়ের মধ্যেই বোঝা গেল  বাগদাদের অধিবাসীরা তাঁকে শ্রদ্ধা করে ।  শ্রদ্ধা করত খলিফারাও । অবশ্য হাল্লাজ ছিলেন অন্য সূফীদের চেয়ে ব্যাতিক্রম ।  কী ভাবে ? 
তৎকালীন অধিকাংশ সূফী - সাধকই আধ্যাত্মিক মরমী সাধনার তত্ত্ব নিয়ে আলাপ আলোচনা নিজেদের মধ্যেই সীমাবদ্ধ রাখতেন ,  সাধারণ জনগনের সঙ্গে সে সব নিয়ে আলাপ করতেন না । 
মহাত্মা হাল্লাজ করতেন ।   ( যেমন লালনের সব গানই বাউলদর্শনের গান নয় ,  নইলে লালনের গান নিয়ে মেইনস্ট্রিম বাঙালির কেন এত উচ্ছ্বাস ?   ।  অথচ বাংলার লোকধর্ম সাহেবধনী ধর্মসম্প্রদায়ে  তাত্ত্বিক গীতিকার কুবির গোঁসাই  ১২০৩ খানা গান লিখেও আজ আবধি দুই বাংলার  মেইনস্ট্রিম বাঙালির অপরিচিত !  ) 
 খোলাখুলি মত প্রকাশ করার জন্য লালনের শক্র তৈরি হয়েছিল ।  এবং হাল্লাজেরও   শক্র তৈরি হয়েছিল ।   খলিফার কানে তারাই বিষ ঢালল ।  সুতরাং ,  তৎকালীন বাগদাদের  পুঁজিবাদের অগ্রদূত ,  সিরিয়াস কনফার্মিস্ট শাসকগন শঙ্কিত হয়ে উঠল । 
একবার ঘোরের মধ্যে বলে হাল্লাজ বলে বসলেন -   “ আনাল হক ।  ”  কি এর মানে ? 
হক মানে সত্য ।  আনাল মানে আমি  ( হই )  ।  যার মানে দাঁড়ায় -  আমিই সত্য ।  এই কথাটা মিথ্যে নয় । আমি সত্য না হলে জগৎ সত্য হয় কি করে ।   কিন্তু ,  শক্ররা কথাটা ছড়াল এভাবে -  হাল্লাজ নাকি বলেছেন ,  আমিই আল্লা ।  যেহেতু আল্লা সত্য । 
কী !  শুসতার - এর মনসুর নিজেকে আল্লা দাবি করছে !  কী স্পর্ধা ! 
বাগদাদের খলিফা ক্ষেপে উঠলেন ।  বাগদাদেও আমজনতার মধ্যে শোরগোল উঠল ।  এসব চিল্লচিল্লি উপেক্ষা করে  হাল্লাজ  বললেন  - আমার পাগড়ীতে আল্লা ছাড়া আর কিছু জড়ানো নেই ।  আমজনতার চিৎকার চেঁচামেচি  আরও তীব্র হয়ে উঠল ।  তো ,  জনতার এসব চিৎকার চেঁচামেচি উপেক্ষা করে   হাল্লাজ  নিজের পোশাক দেখিয়ে বললেন ,  মা ফি জুবাতি লা - আলা ।  কি এর মানে ? 
আমার পোশাকের নিচে আল্লা ছাড়া কিছু নেই । 
এসব উদ্ভট কথাবার্তায় বাগদাদের  পুঁজিবাদের অগ্রদূত ,  সিরিয়াস ,  কনফার্মিস্ট শাসকবর্গ অত্যন্ত ভীষন উৎকন্ঠিত হয়ে উঠল । 
তাদের নির্দেশে হাল্লাজকে বন্দি করা হল । 
দীর্ঘদিন ধরে বিচারকার্য চলল ।  মানে বিচারের নামে চলল প্রহসন  .  .  . হাল্লাজ প্রায় ১১ বছর বন্দি থাকলেন বাগদাদের ভূগর্ভস্থ অসহনীয় জিন্দানে ।  ১১ বছরই টর্চার সহ্য করেছেন ।  কি রকম ?  চিৎ হয়ে শুইয়ে বেঁধে রাখা হত ।  তারপর পাথর বসিয়ে দিত বুকের ওপর ।  ঘন্টার পর ঘন্টা  নিঃশ্বাসের ভীষন কষ্ট হত  .  .  . ভীষণ  .  .  .  
 In the end ,  he was tortured and publicly crucified  ( in some accounts he was beheaded and his hands and feet were cut off )  by the Abbasid rulers for what they deemed  " theological error threatening the security of the state .  "  Many accounts tell of al - Hallaj ' s calm demeanor even while he was being tortured ,  and indicate that he forgave those who had executed him .  According to some sources ,  [ who ?  ]  he went to his execution dancing in his chains .  He was executed on March 26 ,  922 . 
  হাল্লাজের লেখা বইটির নাম  " কিতাব আল তাওসিন ।  " কিংবা  " তা সিন আল আযল "  ।  বাংলা করলে এমন দাঁড়ায় - প্রেরিত পুরুষের প্রদীপ ।  এই বইয়ে দুটো অধ্যায়ে শয়তান ও আল্লার সংক্ষিপ্ত সংলাপ রয়েছে ।  আমরা জানি আল্লা আদেশ করলেও শয়তান আদমকে সেজদা করতে অস্বীকার করেছিল ।  শয়তান ভেবেছিল ,  আল্লাই তো সর্বশ্রেষ্ঠ ।  তা হলে আমি আল্লা ব্যতীত অন্যকে সেজদা করব কেন !  অথচ ,  এই প্রত্যাখানই বিয়োগান্তক ভাবে খোদ আল্লাকেই প্রত্যাখানের শামিল হয়ে দাঁড়াল ।  হাল্লাজ নাকি বলতেন ,  If you do not recognize God ,  at least recognise His sign ,  I am the creative truth  - Ana al - Haqq -  ,  because through the truth ,  I am eternal truth .  My friends and teachers are Iblis  ( Satan )  and Pharaoh বলাই বাহুল্য ,  ধর্মীয় আনুষ্ঠানিকতার চেয়ে আল্লার সন্ধানের ওপর জোর দিতেন হাল্লাজ ।  লালনের মতন ।  তাঁর পথ ছিল  “ সর্বজনীন রহসবাদী অর্ন্তদৃষ্টি ।  ”  কাজেই ,  কেবল মুসলিম জাহান নয় - হাল্লাজ বরং সমগ্র মানবজাতির জন্য উদ্বিগ্ন ছিলেন । এ কারণেই হাল্লাজ সম্বন্ধে বলা হয় :  Even beyond the Muslim faith ,  Hallaj was concerned with the whole of humanity  .  .  .   আমরা জানি পারস্যের সুফিসাধক বায়োজিদ বোস্তামি বাংলায় এসেছিলেন ।  চট্টগ্রামে এই সুফির মাজার  আছে ।  তবে বায়োজিদ বোস্তামি চট্টগ্রামে দীর্ঘকাল ধর্মসাধনা করেও আবার পারস্যেই  ফিরে গিয়েছিলেন ,  তার মানে চট্টগ্রামে  বায়োজিদ বোস্তামি কবর নেই; এমন একটি বিশ্বাসও প্রচলিত রয়েছে ।  সে যাই হোক ।  বায়োজিদ বোস্তামি বাংলায় আগমনের এক  ঐতিহাসিক তাৎপর্য রয়েছে ।  তা হল :  বায়োজিদ বোস্তামির মৃত্যু :  ৮৭৪ খ্রিস্টাব্দ হলে বলা যায় বাংলায় নবম / দশম শতক অর্থাৎ সেন আমল থেকেই সুফিদের আগমন শুরু  ।  
সে যা হোক ।  কিন্তু ,  বায়োজিদ বোস্তামি কি বিশ্বাস করতেন ,  শিষ্যদের কি শিক্ষা দিতেন ?  বলতেন ,  আমিই সত্য ,  আমিই সত্য ভগবান , আমাকে ভগবত প্রশংসায় আহ্বান কর ।    ( ড . মুহম্মদ এনামুল হক  ।   ‘ বঙ্গে স্বূফী প্রভাব ’ ; পৃষ্ঠা :  ৩৫ )  বায়োজিদ বোস্তামি
বলতেন ,   ‘ আমি আরশ ,  আমি করসী ,  আমি কলম ,   - যিনি প্রকৃতপুরুষ লাভ করেন ,  তিনি আল্লহর মধ্যে বিলীন হন ।  ’  
আর পারস্যের সুফিসাধক জুনায়েদ বাগদাদী কি বলতেন ? 
 ‘ তাওহীদকে  ( আল্লাহর একত্বকে )  অস্বীকার করাই সর্বশ্রেষ্ঠ তাওহীদ ।  ’ 
 ( ড . মুহম্মদ এনামুল হক তাঁর  ‘ বঙ্গে স্বূফী প্রভাব ’  পৃষ্ঠা; ৩৬ ) 
 ক্রমশ  .  .  . 
 প্রথম পর্বের লিঙ্ক 


                    




সুফিবাদ :   সংক্ষিপ্ত ইতিহাস   ( প্রথম পর্ব ) 



সুফিবাদ নিয়ে আমাদের কৌতূহলের শেষ নেই ।  সে কারণেই এই বিষয়টি নিয়ে ধারাবাহিকভাবে  লেখার ইচ্ছে হল ।  তথ্যের জন্য একান্তভাবে  নির্ভর করেছি ড .  মুহম্মদ এনামুল হক -  এর বিখ্যাত  ‘ বঙ্গে স্বূফী প্রভাব ’  বইটির ওপর  ।     সুফিবাদের ওপর  ড .  মুহম্মদ এনামুল হক -  এর গভীর  পন্ডিত্যের কথা  বাঙালি পাঠক অবহিত ।  তাঁর তথ্যবহুল  ‘ বঙ্গে স্বূফী প্রভাব ’   বইটিও আকর গ্রন্থের  মর্যাদা লাভ করেছে ।  যদিও ড . মুহম্মদ এনামুল হক   ‘ সুফি ’  বানানটি লিখেছেন  ‘ স্বূফী ’   ।  কিন্তু ,  আমরা সুফি - ই লিখব । ড .  মুহম্মদ এনামুল হক অন্যান্য অনেক ইসলামি পরিভাষার বানানও  ফারসি উচ্চারণে লিখেছেন ।  যেমন ,  অদৃশ্যবস্তু কে   ‘ ঘয়ব ’  লিখেছেন ।  কিন্তু ,   আমরা লিখব  ‘ গায়েব ’  ।   আমরা আমাদের পরিচিত এবং জানা বানানই লিখব ।   
সে যা হোক ।  এক কথায় সুফিবাদ হল ইসলামের মরমি  ( এই মরমি বানানটি অশুদ্ধ নয় )  ভাষ্য ,  যা বাংলাদেশে  ‘ মারেফাত ’  নাম পরিচিত ।   শরিয়ত বাংলাদেশে একটি বহুল পরিচিত শব্দ । শরিয়ত  হল ইসলামের কর্মমূখী / আচরণবাদী  দিক ।  আর মারেফাত হল ইসলামের মর্মমুখী বা মরমি   দিক ।  তবে সুফি মতবাদটি ঠিক মৌলিক নয়; তার মানে ইসলামের  এই  মরমি মতবাদটির  উদ্ভবের পরে সুফিবাদের  ওপর প্রথমে পারস্য এবং পরবর্তীকালে ভারতীয় সভ্যতার অনিবার্য প্রভাব পড়েছিল ।  যার ফলে  সুফিরা ইসলামী বিশ্বাস  থেকে সরে এসেছেন  বলে সুফিবাদের বিরুদ্ধে ইসলামী শাস্ত্রবাদী ওলেমারা সংস্কার অন্দোলন সংগঠিত করেছিলেন ,  যে কারণে অনেক সুফির জীবনই বিপন্ন হয়ে পড়েছিল ।  তবে সুফিবাদের অগ্রগতি ও বিস্তার রোধ করা সম্ভব হয়নি ।  মতবাদটি দুর্বার গতিতে প্রথমে পারস্যে ,  পরবর্তীকালে পারস্য থেকে উত্তর ভারতে এবং উত্তর ভারত থেকে   বাংলায় এসে পৌঁছেছিল ।  কি ছিল সেই মরমি সুফিদের প্রাণশক্তির উৎস ?  এসব প্রশ্নে আজও আমরা  বিস্মিত হই ।  পাশাপাশি  বিচিত্র সুফি মতবাদের কারণে  আজও সুফিবাদ নিয়ে আমাদের কৌতূহলের যেন কমতি নেই । 
তবে সুফিবাদ নিয়ে বির্তকও কম নেই ।  এসব সত্ত্বেও বাংলার জনসমাজে প্রায় হাজার বছর ধরে মতবাদটি দারুন জনপ্রিয় ও গ্রহণীয় ।  বাংলার  সুফি - দরবেশদের চিন্তাধারা আজও বাঙালি মুসলমানের মনে গভীর প্রভাব বিস্তার করে আছে ।  
সুফিবাদের উদ্ভব আরবে ,  বলা যায় ইসলামের অভ্যূদয় লগ্নে ।  প্রাথমিক যুগের সুফিদের অনুপ্রেরণা ছিল কোরান শরীফের বিশেষ বিশেষ আয়াত ।  পরবর্তীকালে অবশ্য সেই আদি সুফিমত অনেকটাই বিকৃত হয়ে পড়েছিল এবং সর্বশ্বেরবাদী ধ্যানধারনায় আচ্ছন্ন হয়ে পড়েছিল ।  এরপর  প্রথমে পারস্যে ,  তারপর ভারতবর্ষে এবং পরবর্তীকালে  মধ্যযুগের বাংলার সুপ্রাচীন  যোগ ও তন্ত্রের প্রভাবে সুফিবাদ ব্যাপকভাবে পরিবর্তিত হয়ে যায় ।  এভাবে উদ্ভব ঘটেছিল  " লৌকিক ইসলাম "  এর; যার মূলে রয়েছে   ‘ বেদাত ’  ও  ‘ শিরক ’  - এর মতো ইসলামবিরোধী ধ্যানধারণা ।  অপরদিকে  সুফিবাদের জাতপাত ,  বর্ণ ,   শ্রেণি এবং সাম্যবাদী ধ্যানধারণা  গৌড়িয় বৈষ্ণব মঠের প্রবর্তক শ্রীচৈতন্যকে গভীরভাবে প্রভাবিত করেছিল; প্রভাবিত করেছিল বাংলার বাউলদর্শনকেও  ।  পরিশেষে সুফিবাদ থেকে বাংলায় উদ্ভব ঘটে পীরবাদ -  যা ইসলামের আমূল বিকৃতি ।  এসব বিষয়ই ড . মুহম্মদ এনামুল হক -  এর  ‘ বঙ্গে স্বূফী প্রভাব ’  বইটির তথ্যের ওপর ভিত্তি করে লেখা  এই ধারাবাহিক পোস্টে থাকবে  ।  এবং এই প্রথম পর্বের  আলোচনার  বিষয় সুফিবাদের উত্থান পর্বের  ইতিবৃত্ত ।  
কিন্তু ,   সুফি শব্দটির উদ্ভব হল কিভাবে ?  
এই প্রশ্নটির মীমাংশা বেশ জটিল ।  কেননা ,  গবেষকগণ এ বিষয়ে একমত নন ।  কারও মতে ইসলামের প্রাথমিক যুগে যে সমস্ত দরিদ্র মুসল্লী মসজিদের প্রাঙ্গনে বসে নামাজীদের কাছ থেকে ভিক্ষাগ্রহন করতেন তারাই সুফি ।  অন্যমত হল :  গ্রিক Philosophos  ( প্রজ্ঞাপ্রিয় )  শব্দের আরবি অপভ্রংশ হল  ‘ ফয়লসূফ ’ ; এর মানে দার্শনিক ।  অর্থাৎ ,     ‘ ফয়লসূফ ’   শব্দ থেকে সুফি শব্দের উৎপত্তি ।  অন্যরা বলেন :  গ্রিক Philosophos শব্দ থেকে নয় গ্রিক Sophisma শব্দ থেকেই    সুফি শব্দটির উদ্ভব ।  সফিসমা বা জ্ঞান শব্দের আরবি অপভ্রংস হল সফসত্বী - এর অর্থ :   ‘ ভ্রান্তকূটতার্কিক ’  ।  ধর্মের ক্ষেত্রে বিপথগামী হয়ে যারা কূটতর্ক করে তারাই   ‘ সুফি ’  ।  তবে বেশিরভাগ আরবি পন্ডিতদের মতে আরবি  ‘ ইসমু - জামিদ ’  শব্দ থেকে সুফি শব্দটির উদ্ভব ।  এই  ‘ ইসমু - জামিদ ’  শব্দের মূলে রয়েছে  ‘ স্বূফ ’  ।   ‘ ইসমু - জামিদ ’  শব্দের  অর্থ :  পশম ।  এসব পন্ডিতদের মত হল - ইসলামের প্রাথমিক যুগে যে সব উদাসীন মানুষ পশমের জামা পরে সংসার থেকে নির্লিপ্ত থাকবার চেস্টা করতেন তারাই  ‘ সুফি ’  ।  এঁরা পশমী জামা পরিধান করতেন ।  আরবের অধিবাসীরা  তাদের বলত   ‘ পশমী জামা পরিধানকারী ’   ।  ইসলামের প্রাথমিক যুগে পশমী পোশাক ছিল অনাসক্তি ও ভোগবিলাস বিরোধী প্রতীক ।  সাম্যবাদী খলিফা উমর  ( র )  পরতেন লম্বা ঢোলা পশমী জোব্বা  ।  
আমরা জানি মহানবী  হযরত মোহাম্মদ  ( দ )  ও চার খলিফার শাসনব্যবস্থার অবসানের পর ইসলামী বিশ্বে রাজতন্ত্রের উদ্ভবের সঙ্গে সঙ্গে  বিলাসিতা ,  আড়ম্বর ও ধনদৌলতের  প্রতি আসক্তি অত্যধিক বেড়ে গিয়েছিল ।  সেই সময়ই  একদল সৎ ,  উদাসীন  ও আল্লাহভক্ত মানুষ নিজেদের এসব থেকে দূরে সরিয়ে নিয়েছিলেন ।  তাঁরা সাদাসিদে পশমের পোশাক পরতেন ।  তারা অনেকটা নিরবেই বিলাসিতা ,  আড়ম্বর ও সংসার আসক্তির বিরুদ্ধে প্রতিবাদ মূখর হয়ে উঠেছিলেন ।  ইসলামী সমাজে আগের যুগের সাম্যবাদী ধ্যান - ধারণা ফিরিয়ে আনার জন্যেই সেই সব ত্যাগী আর সৎ মানুষদের অনেকটা বাধ্য হয়েই একটা মরমি আদর্শ দাঁড় করাতে হয়েছিল ।  সেসময় তাদের বলা হল সুফি বা  ‘ পশমী জামা পরিধানকারী ।  ’  সুফি শব্দের উদ্ভবের বিষয়টি তো জানা গেল ।  কিন্তু সুফি মতবাদের উদ্ভব কিভাবে হয়েছিল ?  এই বিষয়টি এভাবে ব্যাখ্যা করা যায় ।  আসলে সুফি মতবাদ হল মানুষের স্বাভাবিক চিন্তাধারা ও মরমী জ্ঞানের স্ফূরণস্বরূপ ।  সভ্যতার উন্মেষলগ্ন থেকেই মানুষের এক্সটারনাল বা বাহ্যিক জ্ঞান বিকাশ লাভ করেছিল ।  তারই  পাশাপাশি অতি স্বাভাবিকভাবেই মানুষের মরমি চেতনারও বিকাশ হয়েছিল ।  তার কারণ মানুষ চিরদিনই অজানা অদৃশ্যলো সম্বন্ধে জ্ঞানলাভ করতে  চেয়েছে ।  দৃশ্যের ওপারের দৃশ্য দেখার নেশা মানুষের বরাবরের ।  অজানা অনন্তকে জানার এই যে অনন্ত প্রয়াস এটি মানুষের হৃদয়ে সদা জাগরূকই থাকে  ।  এটি মানুষের এক স্বাভাবিক প্রবৃত্তি ।  ড . মুহম্মদ এনামুল হক তাঁর  ‘ বঙ্গে স্বূফী প্রভাব ’  বইয়ে লিখেছেন :   ‘ স্বূফী - মতবাদ উদ্ভবের মূলেও ঠিক এমনই একটি তীব্র প্রেরণার অনুভূতির সন্ধান আমরা পাইয়াছি ।   ( পৃষ্ঠা : ২৬ )  
প্রতিটি নতুন ধর্মেই দুটি প্রবণতা লক্ষ করা যায় ।  একটি হল নবীন ধর্মটি মানুষকে মরমি চৈতন্যের ওপর গুরুত্ব দিয়ে তাকে ঐশি প্রেরণায় অনুপ্রাণিত করে ।  দ্বিতীয়টি হল - নবীন ধর্মটি  মানুষের কর্মমুখী প্রবনতার ওপর গুরুত্ব দিয়ে মানুষকে কর্মশীল করে বাস্তবাদী সামাজিক জ্ঞানের পথে তাকে পরিচালিত করে ।  একটি নবীন ধর্ম হিসেবে ইসলামের ক্ষেত্রেও তাইই হয়েছিল ।  মহানবী  হযরত মোহাম্মদ  ( দ )  ও চার খলিফার শাসনব্যবস্থার সময় এই দুটি প্রবণার চমৎকার ভারসাম্য আমরা লক্ষ্য করি ।  কিন্তু ,  মহানবী  হযরত মোহাম্মদ  ( দ )  ও চার খলিফার শাসনব্যবস্থার অবসানের পর আরবদের মধ্যে কর্মমূখী দিকটিই  অপ্রতিরোধ্য হয়ে ওঠে এবং আরবদের  বাস্তববাদী পদক্ষেপগুলি  যেন আরব চেতনার  অর্ন্তগত মরমি চেতনাকে গ্রাস করতে উদ্যত হল ।  ফলে এই অপ্রত্যাশিত  ভারসাম্যহীনতার স্বাভাবিক প্রতিক্রিয়া হিসেবেই  পশমী জামা পরিধানকারীদের অর্ন্তমূখি মরমি মতবাদ বা  সুফিবাদের উদ্ভব ঘটে । 
মানবসভ্যতার সূচনালগ্ন থেকেই বিশ্বের বিভিন্ন সভ্যতায় সাধকপুরুষদের আবির্ভাব ঘটেছে ।  বিশ্বের সকল সাধু ও সুফিদের লক্ষ অভিন্ন ।  অজানার সন্ধানে ছুটে চলা ,  অজ্ঞাতকে বোধের সীমানায় নিয়ে আসা ।  কিন্তু এই সব সাধুসন্তদের সঙ্গে আরব সুফিদের পার্থক্য কোথায় ?  আরব সুফিদের সঙ্গে বিশ্বের অন্যান্য  সাধুসন্তদের পার্থক্য আসলে সাধনপদ্ধতিতে বা বলা যায় পার্থক্যটি মার্গজ ।  সাধনাপদ্ধতির পার্থক্যের  কারণ হল বিশেষ সামাজিক পরিবেশ ।  প্রাথমিক যুগের সুফিরা আরব - উদ্ভূত ,  আরব - জাত ।  প্রাথমিক যুগের সুফিরা মহানবী  হযরত মোহাম্মদ  ( দ )  এবং চার খলিফার সাদাসিদে জীবনাদর্শ অনুসরণ করতেন ।  যে কারণে সেই সব সুফিদের জীবন ছিল পবিত্র ।   ওই সময়কার কয়েকজন উল্লেখযোগ্য সুফিসাধক হলেন :  হাসান বসরি  ( মৃত্যু ৭২৮ : খ্রিস্টাব্দ ) ; রাবেয়া বসরি  ( মৃত্যু :  ৭৫৩ খ্রিস্টাব্দ ) ; ইব্রাহীম ইবনে আদম  ( মৃত্যু :  ৭৭৭ খ্রিস্টাব্দ ) ; আবু হাশিম  ( মৃত্যু ৭৭৭ খ্রিস্টাব্দ ) ;মারূফ করখী  ( মৃত্যু :  ৮১৫ খ্রিস্টাব্দ )  প্রমূখ ।  এদের নাম আজও ইসলামি বিশ্বে অত্যন্ত শ্রদ্ধার সঙ্গে  উচ্চারিত হয় এবং এক পবিত্র ছবি ভেসে ওঠে ।  এরা সবাই ছিলেন  আরববাসী  ।  এঁরা ইসলামের আওতার মধ্যে  থেকেই ইসলামের মরমি দিক বা তরিকত বা সুফিসাধনায় মগ্ন হয়েছিলেন  ।  অবশ্য এঁদের মধ্যে ভাবের প্রবল্য ছিল ।  তার কারণ ছিল ।   এঁরা কর্ম কোলাহল মূখর কর্মমুখী জীবন পরিত্যাগ করে  মরমি - নির্জন জীবনে অত্যধিক ঝুঁকে পড়েছিলেন ।  এই সুফিদের মধ্যে নবম শতক অবধি নতুন কোনও চিন্তার স্ফূরণ ঘটেনি ।   হয়নি ।  আদি সুফিবাদের আরেকটি বৈশিষ্ট্য হল -  আরবের সুফি আন্দোলন একেবারেই সংগঠিত ছিল না ।  কেননা ,  সুফিদের মরমিসাধনা  ছিল একান্তই ব্যক্তিগত ।  সুফিরা নিজস্ব ধারণা অবলম্বন করে সাধনা করতেন ।  এই জন্যেই বিশিষ্ট সুফিদের সাধনপদ্ধতি বিশেষ বৈশিষ্ট্য লক্ষ করা যায় ।  
আরববিশ্বে একচ্ছত্র রাজতান্ত্রিক  আধিপত্য ও ভোগবিলাসে দরুনই সম্ভবত খ্রিস্টীয় নবম শতকের প্রথম ভাগ থেকে সুফিদের মধ্যে  বৈরাগ্য ও অনাসক্তির ভাব প্রবল হয়ে ওঠে ।  ইসলাম যদিও বৈরাগ্য ও অনাসক্তির অতিরিক্ত প্রশ্রয় দেয়নি কখনও ।  তবুও ইসলামের পরিধীর মধ্যে থেকেই সুফিবাদের আওতা ক্রমশ বেড়ে যাচ্ছিল ।  সেই সঙ্গে সুফি মতবাদ আরবের অন্যত্রও ছড়িয়ে পড়ছিল ।  বিখ্যাত সুফিরা সুফিতত্ত্বের ব্যাখ্যা বয়ান করছিলেন ।  এভাবে দশম শতাব্দীর মধ্যেই সুফিমত একটি নির্দিষ্ট রূপ পরিগ্রহ করে ।  
কিন্তু ,  ওই যুগের সুফিরা কি ব্যাখ্যা বয়ান করতেন ? 
তারা বলতেন যে মহানবী  হযরত মোহাম্মদ  ( দ )  তাঁর জামাতা ও বন্ধু হযরত আলী  ( রা )  কে গুপ্তজ্ঞান বা ইলমু - ল - মরফত  ( Esoteric Knowledge )  দান করেছিলেন  ।  তাঁরা আরও বলতেন :  মহানবী তাঁর জীবদ্দশায় সত্তর জন লোক কে এ বিষয়ে দীক্ষা দিয়েছিলেন ।  এদের মধ্যে চারজনকে ইলমু - ল - মরফত -  এর শিক্ষা প্রচার করার জন্য  খলিফা বা প্রতিনিধি নির্বাচিত করেছিলেন ।  এর পর সুফি মতবাদ এই চারজন খলিফার মাধ্যমে আরব জাহানে ছড়িয়ে পড়েছিল ।  ড . মুহম্মদ এনামুল হক তাঁর  ‘ বঙ্গে স্বূফী প্রভাব ’  বইয়ে লিখেছেন :   ‘ এই সকল কথার কোনই ঐতিহাসিক সত্যতা নাই ।  ’   ( পৃষ্ঠা ,  ৩০ )  সুফিরা আরও বলতেন যে ,  মহানবী  হযরত মোহাম্মদ  ( দ )  এর শিক্ষায় ইসলামের বাহ্যিক আচার আচরণ ও নিয়মকানুন ছাড়াও একটি গুপ্তজ্ঞানের দিক ছিল ।  সমাজ রাষ্ট্র ও নীতির কথা প্রচার করলেও মহানবী এই গুপ্তজ্ঞানের বিষয়টি একেবারেই আড়ালে রাখেননি ।  কারণ কোরান শরীফেও  এই গুপ্তজ্ঞানের বিষয়টির উল্লেখ রয়েছে ।  এই প্রসঙ্গে তৎকালীন সুফিরা কোরান শরীফের বিশেষ ছয়টি আয়াতের কথা বলেন ।  যেমন সূরা বাকারার ১৫১ সংখ্যক আয়াত  - 
  ‘ আমি তোমাদের মধ্যে তোমাদেরই একজনকে রসূল করে পাঠিয়েছি ,  যে আমার আয়াত  ( বাক্য )  সমূহ তোমাদের কাঠে পাঠ করে ,  তোমাদের পবিত্র করে এবং জ্ঞান - বিজ্ঞান শিক্ষা দেয় ।   এবং তোমরা যা জানতে না তা শিক্ষা দেয় ।  ’  
 দ্বিতীয় আয়াতটিও  সুরা বাকারার ৩নং আয়াত - 
  ‘ যারা অদৃশ্যে বিশ্বাস করে ,  যথাযথভাবে নামাজ পড়ে ও তাদের যা দান করেছি তা হতে ব্যয় করে ।  ’    
 তৃতীয় আয়াতটি কোরান শরীফের চতুর্বিংশ সূরা নূর -  এর ৩৫ সংখ্যক  আয়াত  - 
  ‘ আল্লাহই আকাশমন্ডলী এবং পৃথিবীর জ্যোতি  ( নূর )  ’  । 
 চতুর্থ আয়াতটি কোরান শরীফের ৫০ সূরা নং সুরা ক্বাফ - এর ১৬ সংখ্যক আয়াত   - 
  ‘ আমিই মানুষকে সৃষ্টি করেছি এবং তার অন্তরের নিভৃত কু - চিন্তা সম্বন্ধে আমি অবহিত আছি ।  আমি তার গ্রীবাস্থিত ধমনী অপেক্ষাও নিকটতর ।  ’ 
 পঞ্চম ও ষষ্ট আয়াত দুটি কোরান শরীফের ৫১ নং সূরা যারিয়ার ২০ ও ২১ নং আয়াত - 
 ২০ .  নিশ্চিত বিশ্বাসীদের জন্য পৃথিবীতে নিদর্শন রয়েছে ।  এবং
২১ .  এবং তোমাদের মধ্যেও  ।  তোমরা কি অনুধাবন করবে না ।  
  ( আমি আয়াতসমূহের বাংলা  অনুবাদ নিয়েছি মাওলানা মোবারক করীম জওহর - এর অনুবাদ করা  ‌ " কুরআন শারীফ "   থেকে ।  হরফ প্রকাশনী ।  কলিকাতা ।  )   কাজেই কোরান শরীফের বিশেষ বিশেষ আয়াতের ব্যাখ্যা বয়ানের ওপরই পরবর্তীকালের সুফিমত একটা কোরানিক ভিত্তি লাভ করে ।  এবং এই ছয়টি আয়াতের  গভীর ব্যাখ্যা - বিশ্লেষন অব্যাহত থাকে ।  তাতে সুফি - পরিমন্ডলে নতুন এক চিন্তার উদ্ভব ঘটে ।   যেমন :  কোরান শরীফের আয়াতে উজ্জীবিত হয়ে সুফিরা অদৃশ্য বস্তু বা ঘয়ব  ( গায়েব )  -   এর সঙ্গে মিলন এবং তার মধ্যে বিলীন  ( ফানা )  হয়ে যেতে আকূল হয়ে ওঠেন ।  এই বিলীন হওয়ার জন্য সুফিরা চারটি পর্যায় নির্দিষ্ট করেন । 
 ১ .  ইমান ।   ( অদৃশ্য বস্তুতে বিশ্বাস )  ২ .  তলব ।   ( অদৃশ্য বস্তুর অনুসন্ধান )  ৩ .  ইরফান ।   ( অদৃশ্য বস্তু সম্বন্ধে জ্ঞানলাভ )  ৪ .  ফানা ।   ( অদৃশ্য বস্তুতে বিলীন ।  )   এভাবে ,  আমরা লক্ষ্য করি যে -  সুফিচিন্তা আদি পর্যায় থেকে একটি নির্দিষ্ট রূপ পেল ।   প্রথমতঃ সূফিকে গায়েবে পরিপূর্ণ ভাবে বিশ্বাস করতে হবে ।  এই দৃশ্যমান জগৎ ও বস্তুর বাইরে সাধারণ জ্ঞানের অগোচরে আরও এমন এক জগৎ আছে যা বলা হল  ‘ আলিমুল গায়েব ’  ।  সুফিরা বললেন ,  আলিমুল গায়েব সম্বন্ধে জ্ঞান অর্জন না করতে পারলে মানুষের  জ্ঞান অপূর্ণ রয়ে যায় ।  কাজেই আলিমুল গায়েব -  এর অনুসন্ধান হয়ে উঠল অনিবার্য ।  তবে সে সন্ধান দূরবর্তী ধূ ধূ প্রান্তরে কিম্বা দূর্গম পার্বত্য শিখরে আবশ্যক নয় ।  কেন নয় ?  কেননা ,  সুফিরা কোরান শরীফের ৫০ সূরা নং সুরা ক্বাফ   - এর ১৬ সংখ্যক আয়াত  উল্লেখ করলেন ।  যে আয়াতে আছে -  ‘ আমিই মানুষকে সৃষ্টি করেছি এবং তার অন্তরের নিভৃত কু - চিন্তা সম্বন্ধে আমি অবহিত আছি ।  আমি তার গ্রীবাস্থিত ধমনী অপেক্ষাও নিকটতর ।  ’  কাজেই ,  এই পৃথিবীতে এমনকী মানবদেহে সেই অনামা অদৃশ্যের পরিস্ফূট চিহ্ন বর্তমান ।  পাশাপাশি সুফিরা কোরান শরীফের সূরা গাষীয়াহ্ -  র বিশেষ  পাঁচটি আয়াত উল্লেখ করলেন ।  যে আয়াতে আছে -   ‘ তবে কি ওরা লক্ষ্য  করে না উষ্ট্র কিভাবে সৃষ্টি করা হয়েছে ?  কিভাবে আকাশ ঊর্ধ্বে স্থাপিত হয়েছে; পর্বতমালা কিভাবে সংস্থাপিত  হয়েছে ?  এবং ভূতলকে কিভাবে সমতল করা হয়েছে ?  অতএব তুমি উপদেশ দাও ।  তুমি তো শুধু একজন উপদেষ্টা ।   ’  ( আয়াত ১৭ - ২১ )  এই আয়াতের ওপর সুফিরা বললেন ,  এই দৃশ্যমান জগতের সৃষ্টিরহস্যের ভিতর দিয়ে সেই  আলিমুল গায়েব - এর ইঙ্গিত ,  ইশারা ও অভিব্যাক্তির আভাস বুঝত হবে ।   যে ব্যাখ্যা - বয়ান সুফিবাদকে সর্বেশ্বরবাদ বা Pantheism এর ধারণায় পৌঁছে দিয়েছিল ।   সুফিবাদের প্রাথমিক যুগে সুফি মতবাদটি সর্বেশ্বরবাদী হয়ে উঠেছিল বলেই আমরা সর্বেশ্বরবাদ বা Pantheism   - এর বিস্তারিত সংজ্ঞাটি পাঠ করব ।  
 Pantheism ,  doctrine that identifies the universe  ( Greek pan ,   “ all ”  )  with God  ( Greek theos )  .  The thinker may start from an awareness of the divine reality and then begin to speculate on the relationship of the nondivine to the divine; this position is commonly called acosmic pantheism .  Conversely ,  the thinker may start from an apprehension of the full reality of finite ,  changing entities and give the name God to their all - inclusive totality; this is called cosmic pantheism .  ( সূত্র :  Microsoft ® Encarta ® 2008 .  © 1993 - 2007 Microsoft Corporation .  All rights reserved .  ) 
  কোরান শরীফের বিশেষ কয়েকটি আয়াতের ওপর সুফিরা এই  সিদ্ধান্ত নিলেন যে আল্লাহ বুঝি এই দৃশ্যমান জগতে ব্যাপ্ত ,  একে ছাড়িয়ে নন ।  আল্লাহ এই দৃশ্যমান জগতের ভিতর দিয়ে নিজেকে প্রকাশ  করেন ।  কাজেই দৃশ্যমান জগতের বাইরে আল্লাহর নিজস্ব অস্তিত্ব নেই ,  নিজেকে প্রকাশ করতে আল্লাহর দৃশ্যমান জগতের  দরকার ।  মনে হল অদৃশ্য বস্তু বা আলিমুল গায়েব আর গায়েব নাই ,  চোখের সামনে চলে এসেছে ।  এই অবস্থার বর্ণনা দিয়ে ড . মুহম্মদ এনামুল হক তাঁর  ‘ বঙ্গে স্বূফী প্রভাব ’  বইয়ে লিখেছেন ,   ‘ হঠাৎ তাঁহার জ্ঞাননেত্র খুলিয়া যায় - তিনি তাহাকে যাবতীয় সৃষ্টির মধেও তাহার বাহিরে সর্বত্র বিরাজিত অবস্থায় প্রত্যক্ষভাবে দেখিতে পান ,  প্রত্যক্ষভাবে বুঝিতে পারেন ও প্রত্যক্ষভাবে উপলব্দি করিতে পারেন ।  ইহাই ইরফান বা জ্ঞানলাভ বা বোধিলাভের অবস্থা ।  ’   ( পৃষ্ঠা ,  ৩৩ ) 
সুফি অদৃশ্য ও দৃশ্য বস্তুর মধ্যে কোনও প্রভেদ বোধ করেন না ।  এমনকী নিজের অস্তিত্বও বিস্মৃত হন ।  সুফি নিজেই অদৃশ্য বস্তুতে বিলীন হয়ে যান ।  এই অবস্থায় অনেক সুফিই আমিই সত্য আমিই সুন্দর আমিই শাশ্বত বা আনাল হক - এমন সব অসাধারণ বাক্য অচৈতন্য অবস্থায় বলে ফেলেন ।  কোরান শরীফে আছে ,   ‘ ইন্না লিল্লাহি ওয়া ইন্না ইয়াহি রাজিউন ।  ’   ( নিশ্চয়ই আমরা আল্লাহর জন্য এবং নিশ্চয়ই আমরা তাঁহার নিকট ফিরিয়া যাইব ।   )  এই কারণে প্রশ্ন ওঠে - মানুষ মৃত্যুর পর আল্লাহর কাছে ফিরে আল্লাহর কাছে বিলীন হবে ?  না  আল্লাহর কাছে বিলীন না হয়ে মানুষ অন্য কোথাও অবস্থান করবে ?  মুসলিম শাস্ত্রবিদগণ অবশ্য বলেন ,  মানবাত্মা পরমাত্মার সঙ্গে মিশতে পারে না ।  মানুষের জন্য সিজ্জীন ও ইল্লীন নামে আলাদা বাসস্থান আছে ।  কেয়ামতের পর মানুষের আত্মা বেহেস্ত বা দোজখে যাবে ।  বেহেস্তবাসী মাঝেমাঝে আল্লাহর দর্শন পাবে ।  এসব মত উপেক্ষা করে সুফিরা বলেন ,  মানবাত্মা পরমাত্মা থেকে উদ্ভূত ।  সে কারণে মানুষ মূলের  ( আস্বল = আসল )  সঙ্গে না মিশে পারে না ।  মানবাত্মা পরমাত্মাতে বিলীন হয়েই অবস্থান করবে ।  এভাবে মানবাত্মা পরমাত্মায় নিজের অস্তিত্ব হারিয়ে মিশে যাওয়াকে সুফিবাদের পরিভাষায় বলা হয়  ‘ বক্বা বিল্লাহ ’  বা আল্লায় স্থায়িত্ব প্রাপ্তি ।  সুফিদের মতে ফানা হল অহংবোধের বিলুপ্তি আর  ‘ বক্বা বিল্লাহ ’  হল আল্লায় স্থায়ীভাবে বিলীন হওয়া ।  
 ক্রমশ .  .  . 


                    




বেরুলো ব্লগারস ফোরাম সাহিত্যপত্র শব্দতরী

শব্দতরীর প্রচ্ছদ ।  বেরুলো ,  ব্লগারস ফোরাম সাহিত্যপত্র ,  শব্দতরী ।  তো ,  শব্দতরী যেহেতু ব্লগারস ফোরাম সাহিত্যপত্র -  তাই ওই সাহিত্যপত্রিকাটি ঘিরে ব্লগোস্ফিয়ারে খানিকটা কৌতূহল যেন ঘনিয়ে উঠেছে ।   যেহেতু বিকল্প মাধ্যম হিসেবে ব্লগ -  এর গুরুত্ব এবং গ্রহনযোগ্যতা এরই মধ্যে প্রশ্নাতীত ,  কাজেই   সেই ব্লগের সাহিত্য কাঠামোয় ঠিক কতটুকু সাহিত্যিক উপাদান রয়েছে ,  নাকি নেই  - তারই একটা হালফিল ধারনা পাওয়া যাবে বলেই হয়তো - বা ব্লগীয় পরিমন্ডলে এই কৌতূহল ।  ব্লগের সাহিত্য কি অচ্ছুত ,  অন্ত্যজ ?  নাকি এ অন্তর্জালিক সাহিত্য ধারাটি বাংলাদেশের মূল সাহিত্যধারারই একাংশ ?  এসব অমীমাংশিত প্রশ্নে না জড়িয়েও বলা যায়  -  লেখার মাধ্যম আলাদা হলেই সাহিত্যমানেরও  অবনতি হয়েছে এমনটা ভাবতে হবে কেন ?  এ সময়ের প্রতিভাবান কবিসাহিত্যিকরা তো একালের প্রযুক্তিনির্ভর সমাজেরই একজন ।  
তো ,  প্রথমেই বলে রাখি ,  আমার এই পোস্টটি সেই অর্থে শব্দতরীর রিভিউ নয় ।  শব্দতরীর সম্পাদক জান্নাতুন নাহার - এর বদান্যতায় ডাকযোগে একখানা সৌজন্য কপি গতকালই পাওয়া গেল  ।  প্রথম দর্শনে পত্রিকাটি নেড়ে চেড়ে যা মনে এল তাই লিখেছি কতটা অবিন্যাস্তভাবেই  ।  তো ,  পত্রিকাখানা হাতে নিয়ে বেশ লাগল ।   একশ সাতাশ পৃষ্ঠার নরোম ,  কোমল বই ।  পত্রিকার আকার ,  বাঁধাই ,  প্রচ্ছদ ,  কাগজ ,  ছাপার অক্ষর  (  ফন্ট )  সবই চমৎকার ।  লাল রঙের প্রাধান্য দিয়ে শব্দতরীর প্রচ্ছদ নির্মাণ করেছেন শিবু কুমার শীল ।  লাল  রঙের আধিক্যে কোনও বইয়ের প্রচ্ছদ যে এতটা আকর্ষণীয় হতে পারে তা আমার জানা ছিল না ।  মাস কয়েক আগে যখন প্রচ্ছদটির ছবি ফেসবুকে আগাম প্রকাশ করা হয়েছিল তখন যে বেশ হইচই হয়েছিল  - সে কথাও আমার মনে পড়ে গেল ।  
ছ ’ টি গল্প ,  এগারো জন কবির কবিতা ,  চারটি প্রবন্ধ ,  তিনটি বইয়ের আলোচনা ,  একটি মুক্তগদ্য এবং চিঠিবিষয়ক একটি নিবন্ধ  নিয়েই   শব্দতরীর ৩য় বর্ষের  দ্বিতীয় সংখ্যাটির উপস্থাপনা । এ ছাড়া একটি  শিশুতোষ বিভাগও যুক্ত হয়েছে এবং বড়দের বইয়ে ছোটরা দু ’ পাতা হলেও পড়ার জিনিস পাওয়াতে এই বিভাগটির জন্য সম্পাদক  অবশ্যই ধন্যবাদ পাবেন ।  তো ,  শিশুতোষ বিভাগে দুটি ছড়া ছাড়াও  রয়েছে একটি গল্প ।  প্রথম ছড়াটির শিরোনাম :   ‘ এই তো সময় ’  ।    লিখেছেন সঞ্জয় মুখার্জী ।  ছড়াকার লিখেছেন  - 
 জনগন বোকা 
খায় শুধু ধোঁকা
ভোট চুরি যায় তার 
তবু অনন্য 
দেশের জন্য 
নেই কোন হাহাকার । 
 এই কারণেই  ছড়াকার বলছেন  - 
 আর কতদিন
হয়ে বোধহীন
কাটবে সময় বলো
এই তো সময়
বসে থাকা নয়
মিছিলে সবাই চলো ! 
 ছোটদের বিভাগে সঞ্জয় মুখার্জীর এই কঠিন বাস্তবতার  ছড়াটি নানা প্রশ্নের জন্ম দেয় বৈ কী ।  যা হোক ।  এ বিভাগে গল্প লিখেছেন তুহিন দাস ।  গল্পের নাম :   ‘ সোনাই ,  একাপরী ও বকুল রানী - মা ’   ।  তুহিন দাস -  এর গল্পের  ভাষা  শিশুদের উপযোগী ।  শিশুতোষ বিভাগে ছড়া লিখেছেন নাদিয়া জামান ।  ছড়ার নাম  ‘ বর্ষার রূপ ’  ।  বাংলা ভাষায় তো গত দেড়শ -  দুশো বছরে   বর্ষার রূপ বর্ণনা করে  প্রচুর ছড়া / কবিতা লেখা হয়েছে  ।  তারপরও ছড়াকার বৃষ্টিকাতর বাঙালির স্মৃতি - চেতনার জন্য ভেজা ভেজা নতুন মেঘলা দৃশ্য তৈরি করেছেন ।  নাদিয়ার  কৃতিত্ব এখানেই ।  
 বর্ষা মানেই নরম মাটি
বগল দাবা জুতার পাটি
খালি পায়ে আঙুল টিপে 
রাখাল বালক ফিরছে হাঁটি । 
 শব্দতরীর গল্পগুলি পড়লেই বোঝা যায় ব্লগের সাহিত্য আর  বাংলাদেশের মূলধারার সাহিত্যের মধ্যে বিন্দুমাত্র প্রভেদ আসলেই নেই ।  প্রভেদ কেবল লেখার মাধ্যমে ।  আজ থেকে ছ ’ শ বছর আগে কবি চন্ডীদাস  ‘ শ্রীকৃষ্ণকীর্তন ’  লিখেছেন ভোজ গাছের পাতায় ।  আজকের দিনের  ( ব্লগার )  কবি -  সাহিত্যিকরা  লিখছেন কিবোর্ডে ,  অভ্রতে কিংবা বিজয়ে; লিখছেন অর্ন্তজালে ।    শব্দতরীর গল্পের মান এই অনিবার্য সত্যটিই যেন মনে করিয়ে দিল ।  
সে যাই হোক ।  গল্পকার ফজিলাতুন্নেসা শাপলা হৃদয়ের গহীন কোটরে  পল্লীস্মৃতি বহন করে জাপানে প্রবাসজীবন কাটাচ্ছেন ।  এটা ফেসবুকসূত্রে জানা গেছে ।  সে কারণেই কি  তাঁর   ‘ জাল ’  গল্পে উঠে এসেছে বাংলাদেশ - এর অকৃত্রিম মাটিগন্ধী জঠর ?   তিনি কী নিপুন দক্ষতায় শব্দের পর শব্দ সাজিয়ে যে অবিকল গ্রামীন জীবনের এবং গ্রামের মানুষের  ছবি  এঁকেছেন তা সত্যিই তুলনারোহিত ।  শাপলার গল্পের আরম্ভটা এরকম : 
 সকাল বেলায়ই লোকমানের বউ পান্তাভাতের সঙ্গে পোনামাছের সালুন আর তিলভর্তা দিয়েছে লোকমানকে ।  
 ওই  ‘ তিলভর্তা ’  শব্দটি লেখার সময় জাপানের একটি তুষার ঝরা  শহরের একটি বাড়িতে  সমস্ত বাংলাদেশকে সহসা প্রতিভাত করে তুলেছিল এমনটি অনুমান করে বড় বিস্ময় বোধ করেছি । 
গল্পকার জুলিয়ান সিদ্দিকী আর মাহবুব আলীর গল্পে  জীবনের রূঢ় দিকটি উঠে এসেছে ।  শাপলা ও মাহবুব আলীর গল্পে আঞ্চলিক ভাষা যেভাবে অনায়াসে উঠে এসেছে ,  সেটি সত্যিই ভালো লাগার মতন একটি বিষয়  ।   বিদেশি পটভূমিতে লেখা মাহমুদ -  এর অপেক্ষা গল্পটি যেমন  ঝরঝরে ভাষায় লিখিত তেমনই  ব্যতিক্রমী গল্পটির বুননটিও বেশ ম্যাচিউর ।    নৈতিক আদর্শ উপজীব্য করে লেখা হাবীবুর রহমান -  এর    ‘ আতা মিয়া এবং এক হাজার টাকা ’  গল্পটি পাঠকের  হৃদয় ছুঁয়ে যাবেই ।  এভাবে তিনি উত্তীর্ণ হয়েছেন ।  মামুন ম .  আজিজ সন্দেহ নেই একজন সত্যিকারের গল্পকথক বা যাকে বলে  - স্টেরি টেলার; নইলে মাত্র দু / তিন পাতায়  ‘ চোখে শর্ষের ফুল ’  গল্পে কি ভাবে তুলে ধরেন জীবনের এক মৌল প্রশ্ন ? 
শব্দতরীর গল্পগুলি তে রয়েছে শহীদুল্লা কায়সার  - রশীদ করিম -  মাহমুদুল হক বাহিত বাংলাদেশেরই একান্ত  বাস্তববাদী সাহিত্যধারাটি অব্যাহত রাখার দৃঢ় ইঙ্গিত ।  শব্দতরীর ছ ’ টি  গল্পের একটি গল্পেও হুমায়ূন আহমেদ - এর রুটলেস ,  ছন্নছাড়া ও  বিজাতীয়  সাহিত্যভাবনার  ছাপ - টাপ পড়ে নাই ,  এটাই আশার কথা । 
কবিতা বিভাগে রয়েছে রাজনীতি ও সমাজসচেতন কবি ফকির ইলিয়াস -  এর ৫টি কবিতা  ।   ইলিয়াসের  কবিতায় যে বাস্তবতার রক্তচোখ অনলদৃষ্টি হানে ,  এটা আমরা জানি ।  যেমন ,   ‘ ওম দেবে বলে আমাদের গলা পেঁচিয়ে রেখেছে বিশ্বব্যাঙ্ক ।  ’  এই বিষ - ভাবনার সম্পূর্ন বিপরীত অবস্থান নিয়েছে কবি মেঘ অদিতির  পরাবাস্তব কবিতা ।  কবি  লিখেছেন ,   ‘ কামরাঙা বনে আজ শোকসভা ,  অথচ বিশালাকার এক ডিম গড়িয়ে চলে অনন্তসন্ধানে ।  ’   এই বাস্তব আর পরাবাস্তব কাব্যচেতনার মিশেলে বাংলার কাব্যজগৎ এবং কাব্যবোধ  আজ পূর্ণ -  আমার এমনই বিশ্বাস ।  সে যা হোক ।  শব্দতরীর অন্য কবিরা হলেন -   মলয় দাস ,  ফরিদুল আলম সুমন ,  শরৎ চৌধুরী ,  ছায়াবাজী ,  মতিউর রহমান সাগর এবং সুনয়ন  ।  অবশ্য কবি হাজারি ও নাদিয়া জামান  বিষয়ভিত্তিক ছড়া লিখেছেন ।  হাজারির বিষয় বৈশাখ মাস নাদিয়ার উনিশ শ একাত্তরের ২৫ মার্চ  ।  বাংলাদেশের একটি সাহিত্যপত্রে এই বিষয়গুলি তো অনিবার্যই  । 
শব্দতরীর প্রবন্ধগুলি  বেশ সমৃদ্ধ ।  তার কারণ আছে ।   আমাদের প্রতিদিনের সাহিত্যের আড্ডায়  যেসব বিষয় হামেশাই উঠে আসে শব্দতরীর প্রবন্ধগুলি সেই বিষয়গুলিই নিয়েই  ।  যেমন ,  বাংলার ইতিহাস - ঐতিহ্য ,  লালন ,  আদিবাসী সংস্কৃতি কিংবা কোনও প্রিয় লেখকের  স্মৃতিচারণ ।  তেমনি প্রয়াত আবদুল মান্নান সৈয়দকে নিয়ে আবেগঘন স্মৃতিচারণ করেছেন রেজা নুর  ।  ফরিদুল আলম সুমন লিখেছেন পাহাড়ের বর্ষবরণ  ‘ বৈসাবী ’  নিয়ে  ।   ‘ বাংলা নববর্ষ এবং বাংলা সন ’  -  এই শিরোনামে অসাধারণ একটি  নিবন্ধ লিখেছেন নিয়াজ মোর্শেদ চৌধুরী ।  লেখাটি যে কোনও বিচারে তাৎপর্যময় ,  সুলিখিত এবং গবেষনাধর্মী ।   ইমন জুবায়ের লিখেছেন লালনকে নিয়ে ।  লেখাটির শিরোনাম - মরমী লালন ।  তবে    বাংলার বাউলদর্শনের কেন্দ্রে রয়েছে দেহ ।  দেহ একটি বাস্তব বিষয় ।  সুতরাং ,  লালনকে  ‘ মরমী ’  বলে অবহিত করার দিন ফুরিয়ে আসছে বলে মনে হয় ।  সে যাই হোক ।  প্রবন্ধটি বেশ কটি পর্বে বিভক্ত ।  লালন ও  বাউলদর্শনের আগ্রহী পাঠকদের কাছে প্রবন্ধের  তথ্যগুলি দরকারি  বলে মনে হতে পারে । 
কবিতাকে উপজীব্য করে শব্দতরীর একটিমাত্র মুক্তগদ্য লিখেছেন বাবুল হোসেইন ।  লেখাটি পাঠের আনন্দ অনিবার্য ।  
শব্দতরীর কবিতা বিভাগে ফকির ইলিয়াস লিখেছেন ,   ‘ অনেক আগেই গ্রহ থেকে মুছে গেছে চিঠির প্রচলন ।  ’  সেই চিঠি নিয়ে চমৎকার এক ইতিবৃত্ত রচনা করেছেন জিয়া রায়হান ।  
এসব মিলিয়ে শব্দতরীর সম্পাদক জান্নাতুন নাহার চমৎকার একটি সাহিত্যপত্রিকা ব্লগ - পরিমন্ডলে উপাহার দিয়েছেন এই ঝমঝমে বর্ষায় ।  জান্নাতুন নাহার নিজেও লেখালেখির সঙ্গে সম্পৃক্ত  ।  আনন্দময়ী নামে বইপত্র বিভাগে সুমন সুপান্থ -  এর  ‘ ভ্রমান্ধ দৃশ্যের বায়োস্কোপ ’  নিয়ে  চমৎকার আলোচনা করেছেন ।  আলোচনার শেষে  আনন্দময়ী  ( জান্নাতুন নাহার )  সুমন সুপান্থ সম্বন্ধে তাঁর মুগ্ধতা প্রকাশ করেছেন  এভাবে ,   ‘ সব লেখক গল্প  ‘ বলেন ’  আর শুধু কোনো কোনো লেখক পাঠককে গল্প দিয়ে যান ।  সুমন সুপান্থ বড় লেখক; মানে মানী লেখক হলেন কি - না তা সময়ই বলবে ,  কিন্তু   ‘ ভ্রমান্ধ দৃশ্যের বায়োস্কোপের মতো গল্প জাগানিয়া গল্পের জাদুকর হবেন হয়তো ।  ’   লীনা দিলরুবাকে এতকাল একজন ঋদ্ধ কবিই হিসেবেই অন্তত আমি জানতাম ।  বছর দুয়েক আগেও তিনি সামহোয়্যারইন -  এ নিয়মিত কবিতা পোস্ট করতেন ।  তখন মুগ্ধ হয়ে লীনার কবিতা পড়তাম ।  সেই কবি কে  শব্দতরী তে পরম বিস্ময়ে সঙ্গে একজন ঋদ্ধ গ্রন্থ সমালোচকের  ভূমিকায় অবতীর্ণ  হতে দেখলাম ।  লীনা আহমাদ মোস্তফা কামাল -  এর উপন্যাস  ‘ কান্নাপর্ব ’  নিয়ে একজন পেশাদার সমালোচকের মতোই একটি নিবন্ধ লিখেছেন ।  লেখাটা  নিশ্চয়ই আহমাদ মোস্তফা কামাল কে চমকে দেবে । মুগ্ধ করবে ।  
লুনা রুশদী বেছে নিয়েছেন শারমিন তানিয়ার  ‘ অলস দিন খয়েরি পাতা - বাউকুড়ানি ’  - এই বইটি  ।  লুনার লেখাটি  পড়ে মনে হল লেখাটিতে তিনি তানিয়ার লেখার সঙ্গে মিলে মিশে একাকার হয়ে গিয়েছেন ।  লেখার এরকম স্টাইল সত্যিই অনুজ লেখকদের জন্য একটা দৃষ্টান্ত হয়ে রইল অবশ্যই  ।  তার মানে ,   বই রিভিউর গতানুগতিক ধারা থেকে বেরিয়ে আসার একটি ইঙ্গিত লুনার লেখায় পাওয়া গেল  ।  
এসব মিলিয়ে বলতেই হয় যে শব্দতরীর সম্পাদনায় জান্নাতুন নাহার কৃতিত্বের সঙ্গেই  উত্তীর্ণ হয়েছেন ।    চাকরিজীবনের ব্যস্ততার পাশাপাশি যাবতীয় ঝক্কিঝামেলা মোকাবেলা করে কেবলমাত্র বাংলা ভাষার টানে বাংলা শব্দের টানে বাংলাদেশ ও পশ্চিমবাংলার সাহিত্যমোদী পাঠকের হাতে নিঃসঙ্কোচে তুলে দেবার মতো অত্যন্ত সুচারুভাবে মনোরম একটি সহিত্যপত্রিকার  প্রকাশ সম্পন্ন করার জন্য আমারা তাঁকে অভিবাদন ,  কৃতজ্ঞতা এবং আন্তরিক শুভেচ্ছা জানাই ।  
শব্দতরীর  বিনিময় মূল্য একশ টাকা । পাওয়া যাচ্ছে আজিজ মার্কেটে  ।  তবে শব্দতরী বেরুতে খানিকটা বিলম্বই হল যেন ।  কেননা ,  সাহিত্যপত্রটি বেরুনোর কথা ছিল গেল বৈশাখে ।  পরিশেষে বেরুলো এই ঘনঘোর আষাঢ়ে ।  তা এই তো অনেক  - যখন শহরের একনিষ্ট সংস্কৃতিকর্মীদের   শাহবাগ থেকে কল্যাণপুর যেতেই যানজটে অর্ধবেলা কেটে যায় ।  তা যাক ।  এ দেশের শব্দসৈনিকেরা তো সততই অপ্রতিরোধ্য ।  না ,    কোনও আফসোস নেই ! 


                    




গল্প :  কবি ও শঙ্খমালা



                        ১২০০ খ্রিস্টাব্দ ।  বাংলায় তখন সেনশাসন চলছে ।   ‘ কবি ও শঙ্খমালা ’  সে সময়েরই এক বিয়োগান্তক উপাখ্যান ।  সেই উপাখ্যানের নায়িকা শঙ্খমালা গঙ্গার ঘাটে বসে জলে ফুল  ভাসিয়ে দিচ্ছিল ।  কুরচি ,  নাগলিঙ্গম আর কাঁঠালচাঁপা ।    শেষ বিকেল ।  গঙ্গানদীতে নানা রঙের আলোর খেলা আর বাতাসের তোরে ঢেউগুলির ভেঙে ভেঙে যাওয়া ।   তাই চেয়ে চেয়ে দেখছিল অষ্টাদশী শঙ্খমালা  ।  আর দেখছিল নদীর ওপাড়টা ।   অষ্টাদশীকে কেমন অস্থির  দেখায় ।  হঠাৎ চেয়ে দেখল একটি ফুলভরতি  নৌকা  এদিকেই আসছে ।  নৌকা ভরতি কত ধরণের যে বৈশাখি ফুল -  কুরচি ,  নাগলিঙ্গম আর কাঁঠালচাঁপা ।   নৌকায় বসে বৈঠা বাইছে  শ্যামলবরণ সুঠাম চেহারার এক তরুণ; সে তরুণের নাম দীপঙ্কর ।  দীপঙ্করের কাঁধ অবধি দীর্ঘ চুলের ঢেউ ।  চোখ দুটি স্বপ্নমাখা ।   দীপঙ্করের বাড়ি নদীর ওপারে একটি বৌদ্ধগ্রামে  ।   দীপঙ্করের পিতা প্রফুল্লর ফুলের বাগান আছে ।  দীপঙ্কর গঙ্গার ঘাটে ঘাটে ফুল বিক্রি করে ।  গঙ্গার ঘাটে ঘাটে কত না মন্দির  ।  শিবমন্দির ,  মহাকালের মন্দির ।  পূজারীরাই ওর  ফুল কেনে ।  ফুল বিক্রি করতে এসে একদিন শঙ্খমালার সঙ্গে পরিচয় ।  ফুল বিক্রি আর কি ।  সব ঘাটে বিকিকিনি করতে নেই ।  দু ’ জনে বসে কত কথা হয় ।  দীপঙ্কর কবি ।  সে শঙ্খমালাকে নিজের লেখা  কবিতা শোনায় ।   
শঙ্খমালা ঠিক করেছে আজ কবিকে দেখা দেবে না ।   বাগানের বকুল গাছের আড়ালে লুকিয়ে থাকবে ।  শঙ্খমালাদের বাগানে কত যে ফুল আর ফলের গাছ ।  বাড়ির নাম যে জন্য  ‘ পুষ্পবাটিকা ’  ।  শঙ্খমালার বাবা গঙ্গারাম দত্ত  শখ করে এই বাগানবাড়িটি করেছেন ।  গঙ্গারাম দত্ত ছিলেন লক্ষণাবতী নগরের  নগরশ্রেষ্ঠী   ( ব্যাঙ্কার )  ।  
শঙ্খমালা উঠে দাঁড়ায় ।  তারপর দ্রুত পায়ে বাগানে চলে আসে ।  বাগানে শেষবেলার আলোয় পাখ - পাখালির ডাক ।   শঙ্খমালা বকুলগাছের পিছনে এসে দাঁড়ায়  ।  ওর দীর্ঘশ্বাস পড়ে ।   হয়তো ওর বাবা বেঁচে নেই বলে কিংবা বাড়িতে একজন দুঃশ্চরিত্রা সৎ মায়ের অত্যাচার আছে বলে ।  
শঙ্খ ?  শঙ্খ ?  শঙ্খমালা ?  কোথায় তুমি ?  কবি ডাকে ।  
না ।  শঙ্খমালা দেখা দেবে না ।  
মায়াহরিণী  কিন্নরী ওদিকার রসমঞ্জরীর ঝোপ  থেকে বেড়িয়ে এল ।  ইতিউতি তাকাচ্ছে ।  কিন্নরী কি দুষ্ট !  কবির সামনে অভিনয় করছে ।   একটি ধূসর বর্ণের শশক  ( খরগোশ )  দৌড়ে পালাল ।  একটি ময়ূর বসে ছিল হরীতকী গাছে ।  ময়ূরটি উড়াল দিল  ।  
শঙ্খ ?  শঙ্খ ?  শঙ্খমালা ?  কোথায় তুমি ?  কবি ডাকে ।  
শঙ্খমালা তবু বেরয় না আড়াল থেকে ।  দাঁড়িয়ে দাঁড়িয়ে  মুচকি হাসে কেবল ।  অষ্টাদশীরা সাধারণত দুষ্টুই হয় ।  শঙ্খমালাও দুষ্ট ।   
ওদিকে দীপঙ্করের চোখেমুখে হতাশা ফুটে উঠেছে ।  সে কাঁধ ঝাঁকায় ।  কিন্নরী তাকে কি যেন বলতে চায় ।  বলতে পারে না ।  কিন্নরী কথাভাষাহীন অবোধ প্রাণি বলেই বলতে পারে না ।   দীপঙ্কর পায়ে পায়ে নদীর  ঘাটে ফিরে যায় ।  
তারপর তার   নৌকা দূরে ভেসে চলে যায় । 
তখন গঙ্গার বুকে সূর্য ডুবছিল ।  
 সন্ধ্যার ঠিক আগ মুহূর্ত ।    লক্ষণাবতী নগরের  শৌল্কিক অধিকরণ  ( শুল্ক কার্যালয় )  থেকে বেড়িয়ে  এল অভিরাম দাস ।  মাঝবয়েসি অভিরাম দাস এর  বলিষ্ট গড়নের পুরুষ ।   গায়ের রং শ্যামলার দিকেই ।  চৌকো মুখে খোঁচা খোঁচা দাড়ি ।  পরনে ধবধবে সাদা রঙের  ধূতি আর ঘিয়ে রঙের উড় – নি ।  দেখলেই বোঝা যায় তার  পূর্বপুরুষ কর্নাটকের ।  বাংলায় সেনায়ণের পর বাংলায়  এসেছিল ভাগ্যান্বষনে ।   
অভিরাম দাস একটি ধূসর বর্ণের ঘোড়ার পিঠে লাফিয়ে উঠল ।     হৃষ্টপুষ্ট কৃষ্ণকায় ঘোড়াটি পশ্চিমদেশিয়  ।  ইদানীং এই তেজি ঘোড়াগুলি পশ্চিমদেশিয় বণিকগণ লক্ষণাবতী নগরে নিয়ে আসছে ।   অভিরাম দাস ঘোড়াটি বেশ চড়া দামেই কিনেছে ।  সে শৌল্কিক ,  কর আদায় করে; ওই বিভাগের ভাগ্যলক্ষ্মী বরাবরই উর্ধ্বগামী ।   
অভিরাম দাস স্বভাবে নির্ভীক ।  সে দুলকি চালে চলেছে;  গন্তব্য  -  পুষ্পবাটিকা; নগরশ্রেষ্ঠী  গঙ্গারাম দত্তের বাড়ি ।  গঙ্গাপাড়ের ওই বাড়িটিতে আজকাল সন্ধ্যার পর যায় অভিরাম দাস ।   গঙ্গারাম দত্তের  বিধবা পতিœ প্রিয়াদেবী অভিরাম দাস -  এর  প্রণয়ী ।  মধ্যবয়েসি  প্রিয়াদেবী সুন্দরী ।  শরীরময় শেষ যৌবনের জেল্লা ।  চোখে মাদকদৃষ্টি ।   
পুষ্পবাটিকার সামনে এসে অভিরাম ঘোড়া থেকে নামল ।  ছায়া ছায়া অন্ধকার থেকে এক  ভৃত্য এসে তার হাত থেকে অতি বিনয়ের সঙ্গে লাগাম নেয় ।  মাটিতে অবহেলায় রৌপ্য মুদ্রা ছুড়ে দেয় অভিরাম দাস ।  তারপর  পুষ্পবাটিকায় প্রবেশ করে ।  সমস্ত বাড়ি  খাঁ খাঁ করছে ।  ধূপের গন্ধ ছড়ানো  সিঁড়ির দু ’ পাশে মশাল ।   অভিরাম ওপরে উঠতে থাকে ।  এ সময়ে তার শরীরে শিহরণ খেলে যায় ।   এর কারণ কি এই যে পরলোকগত নগরশ্রেষ্ঠী   গঙ্গারাম দত্ত ছিলেন সত্ত্বিক পুরুষ - তারই  দ্বিতীয়া স্ত্রী প্রিয়াদেবী তার শয্যাসঙ্গীনি ?  হতে পারে ।  তাছাড়া অভিরাম দাস বিবাহিত ।  তার স্ত্রী বিজয়া অত্যন্ত পতিঅন্তপ্রাণ এবং অতি  ধর্মপরায়ণা; তার কন্যা দুটিও লক্ষ্মী ।  অথচ সে কামিনীর নিষিদ্ধ প্রণয়ে মত্ত হয়ে পড়েছে ।   
একে কি বলে ?  নিয়তি ? 
গঙ্গারাম দত্ত অভিরাম দাস - এর পূর্বপরিচিত ।  গঙ্গারাম দত্ত বেঁচে থাকতেই এ বাড়িতে আসত অভিরাম ।  গঙ্গারাম দত্ত  পরলোকগমন করার পর প্রিয়াদেবীর অনুরোধেই অভিরাম বিধবার সহায় সম্পত্তির দেখাশোনার দায়িত্ব নেয়  .  .  .   তার আগে গঙ্গারাম দত্তের বড় কন্যা শঙ্খমালার জন্মের পর গঙ্গারাম দত্তের প্রথমা স্ত্রী বিমলার পা দুটি অবশ হয়ে পড়েছিল ।  তারপর  কয়েক বছর রোগে ভুগে বিমলা মারা যায় ।  গঙ্গারাম দত্ত সে সময় একবার কর্ণসুবর্ণনগর গিয়েছিলেন ।  প্রিয়াদেবী সেই কর্ণসুবর্ণনগরেরই মেয়ে ।  প্রিয়াদেবীকে বিপতিœক গঙ্গারাম দত্ত দ্বিতীয়া স্ত্রীরূপে গ্রহন করেছিলেন ।  
 একটি বড় কক্ষে প্রদীপ জ্বলে ছিল ।  বাতাসে বেলফুলের সুবাস ।  কক্ষের মাঝখানে একটি অলংঙ্কৃত আসনে বসে ছিল প্রিয়াদেবী ।  তপ্তকাঞ্চনবর্ণা নারীর ফরসা ঢলোঢলো শরীর । ঈষৎ লালচে চুল ,  নীলাভ চোখ;  ভারী দুটি  স্তন আর পুরুষ্ট রঞ্জিত ঠোঁটে কামনার তৃষ্ণা  ।   পঞ্চাষোর্ধ বয়সেও যৌবনের রেখা অপসৃত হয়নি ।   অভিরাম দাস ঝুঁকে প্রিয়া দেবীকে  চুম্বন করে ।  তারপর সিধে হয়ে দাঁড়িয়ে পাশের আসনে বসে ।  অভিরাম মদিরার গন্ধ পায় ।  প্রিয়াদেবী মদিরা পানে সিদ্ধিলাভ করেছে ।  
চোখে গভীর কটাক্ষ হেনে প্রিয়াদেবী বলে ,  এই নাও খাও ।  বলে অভিরামকে এক পাত্র মদিরা দেয় প্রিয়াদেবী  ।  
অভিরাম পানপাত্র নিয়ে চুমুক দেয় ।  বেশ ঝাঁঝালো স্বাদ ।  জিনিসটা পশ্চিমদেশীয় ।  কিছুকাল হল লক্ষণাবর্তীতে যবন - আফগান বণিকেরা আসছে ।  তারাই হাতির দাঁত ,  অশ্ব আর শুকনো ফলের  পাশাপাশি মদিরাও নিয়ে আসছে । লক্ষণাবতীর অভিজাত মহলে সে  মদিরার কদর আছে ।  
এই নাও দেখ ।  বলে প্রিয়াদেবী একখানি ভোজপাতা দেয় অভিরামকে ।  
কি এটা ?  অভিরামের কপাল কুঁচকে গেছে ।  
ওই অজাতটার কোবতে ।  প্রিয়াদেবী হিসহিস করে বলে ।  
অজাত মানে ?  দীপঙ্করের ? 
হ্যাঁ গো ।  তারই । 
অভিরাম অবাক হয়ে জিজ্ঞেস করে ,  এটা তুমি পেলে কোথায় ? 
শঙ্খের ঘরে গো শঙ্খের ঘরে ।  বলতে বলতে প্রিয়াদেবীর আঁচল স্খলিত হয়ে যায় ।   ফরসা ভরাট স্তনের নীলশিরা    দৃশ্যমান হয় ।  অভিরাম চোখ সরিয়ে নিয়ে ভোজপাতা চোখ বোলায়  .  .  .  
 অরুণ বরুণ যুগল নয়ন
কাজল লজ্জিত ভেল । 
কনক কমল উপরে ভ্রমর
খঞ্জন করএ খেল । 
 আশ্চর্য !  এ যে বাংলায় লেখা  !  অভিরামের  চোখেমুখে ঘোর বিস্ময়ের  ছাপ পড়ে ।   দীপঙ্কর ছেলেটি যে বাংলায় কবিতা লিখেছে এ কথা জানাজানি হলে নির্ঘাৎ ছেলেটির  বিপদ ঘনিয়ে আসবে ।  কারণ -   অবাঙালি সেনরা বাংলায় সাহিত্যচর্চা  নিষিদ্ধ করেছে ।  সেনরা কর্ণাটকী ধর্মান্ধ ব্রাহ্মণ ।  তারা দেবভাষা সংস্কৃতে সাহিত্যচর্চার পক্ষপাতী । 
জানালার বাইরে থেকে ঘোড়ার ডাক ভেসে আসে ।  ঘরের বাতাসের বেলফুলের সুবাস যেন হঠাৎ ঘন হয়ে ওঠে ।  প্রিয়াদেবী মদিরার পাত্রে চুমুক দেয় ।  তার চোখের মনি রক্তিম হয়ে উঠেছে ।  আপন মনে গজগজ করে প্রিয়াদেবী বলতে থাকে ,  অজাতটা জাতে বৌদ্ধ ,  আবার কোবতে নিকে ।  শঙ্খ বলে কিনা তারে বিয়া করব ।  ছ্যা ছ্যা ছ্যা ।  ব্রাহ্মণকইন্যের মুখে একি কথা শুনি মহেশ্বর ।  আমারে তুমি ক্ষেমা কর ,  ক্ষেমা কর মহেশ্বর ।  এই কথা শুনে আমার ঘিন্না হয় প্ররভু বড় ঘিন্না হয় ।  মহেশ্বর তুমি বুদ্ধুটাকে রৌরব নরকে পাঠাও ।  
অভিরাম শ্বাস টানে ।  চোখ সরু করে প্রিয়াদেবীর দিকে তাকায় ।  মধ্যবয়েসি ঢলোঢলো শরীর থেকে যৌবন ঠিকরে বেরুচ্ছে ।  কর্ণসুবর্ণ নগরের সব মেয়েই কামিনী কিনা  - সেটি অভিরাম জানে না ,  সে কখনও কর্ণসুবর্ণ যায়নি ।  তবে প্রিয়াদেবী আমূল কামিনী ।  এই নারী পুরুষকে আনখশির দাহ করতে জানে ,  এ নারী পার্বত্য ¯্রােতস্বিনীর মতন উদ্দাম ,  রতিক্ষিপ্তা ।  অভিরামের হঠাৎই মনে হল এ নারী   কুহকী নয় তো ।  সেদিন প্রিয়াদেবী মদিরা পান করার সময় বলল ,  মহারাজা  লক্ষ্মণসেনের সময় ঘনিয়ে এল বলে ।  শুনে চমকে উঠেছিল অভিরাম ।  এ কী বলল প্রিয়াদেবী !  দোদন্ড প্রতাপশালী যে লক্ষ্মণসেন ,  যিনি সমৃদ্ধশালী লক্ষণাবতী নগরের প্রতিষ্ঠাতা  তার  .  .  . তার সময় ফুরিয়ে এসেছে ?  প্রিয়াদেবী উন্মাদিনী হয়ে যায় নি তো  .  .  .  
অভিরাম বলল ,  এখন আমার উঠতে হবে প্রিয়া । 
সে কী !  কেন ?  কেন ?  কেন ?  এখনি চলে যাবা কেন প্রিয়ে ?  ফরসা গালে গাঢ় অভিমানের রক্তিম আভা ফুটে উঠেছে ।  
অভিরাম বলল ,  আজ আমার  হলায়ুধ মিশ্রর বাটিতে নেমতন্ন আছে ।  
প্রিয়াদেবী উচ্ছ্বসিত হয়ে ওঠে - ওহ্ !  মহারাজ লক্ষণসেনের অমাত্য  হলায়ুধ  মিশ্র !  তিনি তো তোমার নিকট আত্মীয় - না ?  
হ্যাঁ ।  বিজয়া বড় দিদির স্বামী । 
কি আশ্চর্য !  আমি  .  .  .  আমি সেকথা ভুলেই গিছলাম ।  তারে তুমি আইজ অজাত বৌদ্ধটার কোবতেটা দেও ।  সে যেন রাজার কানে কডাডা তুলে ।  ওরে শূলে চড়ানোর ব্যবস্থা কর দাস ।   তারপর তুমি শঙ্খরে  বিয়ে কর  ।  বিয়ে করে তুমি এখানেই থাক ।  তোমারে আর চাকরি করতে হবে না ।  আমার স্বামীর  সাত রাজার ধন আছে ।   বলে এক ঢোক রক্তিম মদিরা  গিলে প্রিয়াদেবী । 
ঘরের আবছা অন্ধকারে অভিরামের চোখ দুটি কেমন হিং¯্র বেড়ালের মতন ধকধক করে জ্বলে ওঠে ।  প্রিয়াদেবী সঠিক স্থানে আঘাত করেছে ।  আহ !  বসে বসে পরলোকগত নগরশ্রেষ্ঠী   গঙ্গারাম দত্তের সাত রাজার ধন উড়িয়ে দিতে পারলে মন্দ হয় না ।  তার আর শৌল্কিক অধিকরণে কাজ করতে ভালো লাগে না ।  শ্বেত প্রদর রোগে ভোগা বিজয়াকেও ভালো লাগে না তার ।  অথচ অষ্টাদশী শঙ্খমালা কি নরম ,  সতেজ আর রূপবতী ।  অভিরামকে ভীষণ টানে ।  শঙ্খমালার রূপে প্রিয়াদেবীর উগ্রতা নেই ,  সে জন্যই টানে ।  শঙ্খমালার অঙ্গে এক ধরণের কোমল সূচি শুভ্রতা  আছে অভিরামে  যা পিষ্ট করতে ইচ্ছা করে ।  অভিরাম বেড়ালের মতন হাসে ।    দীপঙ্কর কে শূলে চড়ানো কঠিন কাজ না ।   ছেলেটি বাঙালি - এটি তার প্রথম অপরাধ; তার দ্বিতীয় অপরাধ  -   সে  বজ্রযানী তান্ত্রিক  বৌদ্ধ ।  আর এই বাঙলা  কবিতাটি  সেনবিধানে  ছেলেটির জন্য যন্ত্রণাদায়ক মৃত্যুই অনিবার্য  .  .  . 
 পরদিন পূর্বাহ্নে অমাত্য হলায়ুধ মিশ্র রাজপ্রাসাদে পৌঁছলেন ।   হলায়ুধ মিশ্র মাঝবয়েসি পুরুষ ।  তিনি  মহারাজা লক্ষ্মণসেনের  প্রিয় অমাত্য ।  তার কারণ আছে ।   হলায়ুধ মিশ্র ভেষজ এবং জ্যোতিষশাস্ত্রেও সুপন্ডিত   ।  এই দুটি গুণের প্রতি রাজারাজড়াদের দূর্বলতা থাকে । 
চর্তুদিকে   বৈশাখ মাসের রোদ ঝলমল করছিল ।  মনোরম রাজপ্রাসাদটি গঙ্গার তীর ঘেঁষে  ।  গঙ্গার দিক থেকে মৃদুমন্দ বাতাস বইছিল ।  
মহারাজা লক্ষণসেন পারিষদ পরিবেষ্টিত হয়ে বসে রয়েছেন ।  হলায়ুধ মিশ্র এদের মধ্যে একজন  দীর্ঘদেহী বলিষ্ট বৃদ্ধকে দেখে মুগ্ধ  হলেন ।  বৃদ্ধের গায়ের রং পাকা পেয়ারার মতন ।   পরনে দীর্ঘ ঢোলা কালো পোষাক ।  মাথায় সাদা কাপড় জড়ানো ।  গলায় ঝলমলে মুক্তার  মালা ।  মুখমন্ডলে শুভ্র দাড়ি ,  ভ্রু যুগলও শুভ্র ।  চোখের মনি নীলাভ - ধূসর । 
মহারাজা লক্ষ্মণসেন হলায়ুধ মিশ্র কে ইশারায় ডেকে তাঁর  পাশে বসালেন ।  মহারাজাকে আনন্দিত মনে হল ।  নিজের প্রতিষ্ঠিত নগরে বসে গৌরবের সঙ্গে শাসন করছেন ।  এমন সৌভাগ্য ক ’ জন শাসকের হয় ।  
মহারাজা ঝুঁকে হলায়ুধ মিশ্রকে বললেন ,  এঁর নাম জালালউদ্দীন ।  ইনি পারস্যের তাবরীয নগরের অধিবাসী ।  ইনি একজন পশ্চিমদেশিয় সাধু ।  গভীর ঐন্দ্রজালিক শক্তির অধিকারী ।  
হলায়ুধ মিশ্রও পশ্চিম দেশিও সাধুর বিষয়ে কৌতূহলী হয়ে উঠলেন ।  তিনি  জানেন মহারাজের অতিপ্রাকৃত বিষয়ে আকর্ষন রয়েছে ।  
দরবেশের পুরো নাম আবুল কাশেম মখদুম শাইখ জালাল উদ্ - দীন তাবরীযী ।  তিনি সহসা চিৎকার করে উঠলেন ,  খামোশ !  পারিষদবর্গ চমকে উঠল ।   বৃদ্ধের চোখ দুটি আগুনের গোলার মতন গনগন করছে ।  বৃদ্ধ সাধুর হাতে একটি সফেদ ষষ্টি ।  ষষ্টির মাথায় হাতির দাঁতে তৈরি সিংহমস্তক ।  যেখানে সবাই বসে রয়েছে তার সামনেই একখানি সুপরিসর  প্রাঙ্গন ।  রোদ ঝলমল করছিল ।  প্রাঙ্গনের দু ’ পাশে আমগাছ ।  প্রাঙ্গনে  শুকনো পাতা ।  বৈশাখি বাতাস শুকনো পাতা সরসর শব্দে সরিয়ে নিচ্ছে ।   প্রাঙ্গন থেকে একটি প্রশস্ত  সিঁড়ি নেমে গেছে গঙ্গার ঘোলা জলে ।  রৌদ্র চিকিমিকি  নদীতে একটি বড় পন্যবাহী বজরা নৌকা ভেসে আছে ।  বৃদ্ধ সাধু বজরা তাক করে ধীরে ধীরে তাঁর হাতের  ষষ্টিটি তুললেন ।  বজরাটি জল থেকে  নৌকা শূন্যে উঠে এল ।  সভায় গুঞ্জন উঠল ।  স্বয়ং মহারাজার মুখ অবধি বিস্ময়ে ঝুলে গেছে ।  বৃদ্ধ সাধু আবার  হাতের ষষ্টি ধীরে ধীরে নামাতেই বজরা নৌকাটি শূন্য থেকে জলের ওপর নেমে এল । 
মহারাজা অভিভূত হলেন ।   লক্ষনাবতী নগরে  সাধুর জন্য একটি উপাসনালয় এবং  থাকার জন্য স্থায়ী একটি সুরম্য অট্টালিকা ব্যবস্থা করার জন্য মন্ত্রপাল  ( মন্ত্রী )  কে নির্দেশ দিলেন ।  
 মধ্যাহ্নে মহারাজা খেতে বসেছেন ।  মহারাজার সামনে কাঁসার পাত্রে কুমারী  চালের ভাত; পঞ্চব্যঞ্জনের বাটি ।  পিছনে দাসীরা বসে বাতাস করছিল ।    হলায়ুধ মিশ্র মহারাজার সঙ্গেই   মধ্যাহ্নের আহার করেন ।  পাশে একজন জ্যোতিষি ও কবিরাজ থাকলে মহারাজাও  নিশ্চিন্ত হন ।  পশ্চিমদেশিয় যবনদের কাছে রাজ্য হারাবে  - এমন দুঃস্বপ্ন  দেখার পর থেকে মহারাজা  আজকাল অনিদ্রায় ভুগছেন  ।  হলায়ুধ মিশ্র মহারাজাকে জবাকুসুম তেলের নির্যাস দিয়েছেন মস্তকে মর্দনের জন্য ।  কাজ হয়েছে নাকি ।     
পশ্চিমদেশিয় সাধুর ভোজবাজী দেখে মহারাজ প্রসন্ন ছিলেন ।  খেতে খেতে হলায়ুধ মিশ্র  মহারাজাকে   লক্ষণাবতীর এক বৌদ্ধ বাঙালি তরুণের বাংলা চর্চা করার কথা সব খুলে বললেন  ।  
হুমম ।  মহারাজ গম্ভীর হয়ে উঠলেন ।  তারপর রুই মাছের ঝোল দিয়ে ভাত মাখতে মাখতে বললেন ,  আগে তারে বন্দি কর ।  তারপর কি করতে হবে আমি তোমায় যথাসময়ে বলে দিব  ।  
 ম্লান আলোর বিকেল ।  দীপঙ্কর ফুল ভরতি  নৌকাটি ভেড়াল পুষ্পবাটিকার ঘাটে ।  দূর থেকেই দেখেছে শঙ্খমালা ঘাটে বসে নেই ।  তার বুকে গভীর বিষাদ জমে উঠেছে ।  ঘাটে নেমে বাগানে এল সে ।  কিন্তু ,   শঙ্খমালা  কে কোথাও দেখতে পেল না ।  সেদিনও অষ্টাদশী দেখা দিল না ।  তাহলে কি শঙ্খ আমারে এড়িয়ে চলছে ?  এই প্রশ্নে তীরবিদ্ধ হল কবিপ্রাণ ।  
শঙ্খ ?  শঙ্খ ?  শঙ্খমালা ?  কোথায় গেলা তুমি ?  কবি কাতর কন্ঠে ডাকে ।  
না ।  শঙ্খমালা নেই ।  কেবল মায়াহরিণী  কিন্নরী ওদিকার রসমঞ্জরীর ঝোপ  থেকে বেড়িয়ে এল ।  ইতিউতি তাকাচ্ছে ।  
শঙ্খ ?  শঙ্খ ?  শঙ্খমালা ?  কোথায় গেলা তুমি ?  কবি আবার কাতরকন্ঠে ডাকে ।  
বকুল গাছের কাছে নেই তো ?  
দীপঙ্কর ওদিকে যেতেই সশস্ত্র সেনসৈনরা ওকে ঘিরে ফেলল  .  .  .  
তখন সূর্য ডুবছিল ।  
 শঙ্খমালা দোতলার একটা ঘরে বন্দি ।  
 হলায়ুধ মিশ্র লক্ষণাবতী নগরের ভূগর্ভস্থ বন্দিশালায় এলেন ।  ঢাকা দেওয়া খড় বিছানো সরু গলি ।  দু ’ পাশে মশাল জ্বলে আছে ।   দু ’ পাশে কারাকক্ষ আর নির্যাতন কক্ষ ।  হলায়ুধ মিশ্র শিউরে উঠলেন ।  তিনি লক্ষণাবতী নগরীর একজন  স্বাধীন ও সম্মানিত নাগরিক  ।  এই জন্যে তিনি  পরমেশ্বরের কাছে কৃতজ্ঞতা জানালেন ।    
হলায়ুধ মিশ্র শেষমাথায় একটি কারাকক্ষ সামনে এসে দাঁড়ালেন ।  প্রহরী সসম্মানে কপাট খুলে দেয় ।  এই সম্মানটুকু তিনি সেনরাজ্যের সর্বত্রই পান ।  তিনি ধীর পায়ে   গুমোট কারাকক্ষে প্রবেশ করলেন ।  অন্ধকার কারাকক্ষে মলমূত্রের তীব্র গন্ধ ।  তবে  প্রহরীর হাতে  একটা  মশাল আছে ।  সে আলোয় দেখা গেল  দীপঙ্কর হাঁটুর ওপর মাথা রেখে দেয়ালে হেলান দিয়ে  বসে আছে ।  পাশের দেয়ালে তার ছায়া পড়েছে ।  
হলায়ুধ মিশ্র নিজেও কাব্য চর্চা করেন ।  তিনি কাল বিলম্ব না করে কন্ঠস্বর নরম করে বললেন ,  দীপঙ্কর ।  মহারাজ তোমারে একখানি শর্ত দিয়েছেন ।  সে শর্ত পালন করলে তুমি মুক্তি পাবে । 
দীপঙ্কর চুপ করে থাকে । 
হলায়ুধ মিশ্র  দীর্ঘশ্বাস ফেললেন ।  তিনি কবি বলেই কবির অভিমান বোঝেন ।  সেনরাজ্যে বাংলার চল নেই ।  বাংলায় সেনায়ণের পর থেকে দেবভাষা সংস্কৃত প্রতিষ্ঠিত করা হয়েছে ।  সেনরাজ্যে  বাংলায় কাব্যসাহিত্য নিষিদ্ধ ।  ফলে বাংলায় যে ভাষাটি এতকাল স্বাভাবিক নিয়মে বিকশিত হচ্ছিল তাকে সরিয়ে রাজকার্যে এবং সাহিত্যে  সেনরা সংস্কৃত ভাষা চাপিয়ে দিয়েছে ।  অথচ   দীপঙ্কর ছেলেটি  বাংলায় কবিতা লিখেছে !  আশ্চর্য !   হলায়ুধ মিশ্র অভিভূত হয় ।  এরা মাটির ভাষা ধরে রেখেছে আজও ।  যখন লক্ষণাবর্তী নগরের নগরশ্রেষ্ঠী ,  প্রথম সার্থবাহ ,  প্রথম কুলিক ,  প্রথম কায়স্থ ,  চৌরোদ্ধণিরক ,  শৌল্কিক ,  দাশাপরাধি ,  তবিট ,  পুস্তপাল ,  মহাক্ষপটলিক ,  জ্যেষ্ঠ কায়স্থ ,  ক্ষেত্রপ ,  প্রমাতৃ ,  মহাদন্ডনায়ক ,  ধর্মাধিকার ,  মহাপ্রতিহার ,  দান্ডিক ,  দান্ডপাশিক ,  দন্ডশক্তি ,  কোষ্টপাল ,  প্রান্ডপাল ,  অমাত্য ,  মহামাত্য ,  সেনাপতি ,  করম ,  অধ্যক্ষ ,  দূত ,  মন্ত্রপাল ,  মহাপীলুপতি ,  মহাগণস্থ ,  যূথপতি   .  .  .  সবাই  .  .  .  সবাই  .  .  .  সবাই বাংলাকে অবজ্ঞা করে  সংস্কৃত চর্চা করছে কেবলমাত্র  কর্নাটকী ব্রাহ্মণ প্রভূদের মন রক্ষা করার জন্য !  আশ্চর্য !  কেবল ফুলবিক্রেতা বৌদ্ধ দীপঙ্কর এদের মতো নয়  .  .  . ও বাঙালি বলেই  বাংলা দীপঙ্করের মায়ের ভাষা ।  সে ভাষার মায়া ত্যাগ করতে পারেনি সে ।  ছেলেটি হয়তো সংস্কৃতকাব্য পাঠ করে; তবে লেখার বেলায় ছেলেটি সংস্কৃত ভাষায় লিখে না ,  মায়ের ভাষায় লিখে ।  হলায়ুধ মিশ্র বুঝতে পারেন   দীপঙ্কর    কী সের টানে চার পঙতির কবিতা লিখেছে ।   ও বাঙালি; ওর পূর্বপুরুষ কিরাত / নিষাদ ।  তার রক্তধমনীতে আজও কিরাত / নিষাদের মাদল বেজে চলেছে । 
হলায়ুধ মিশ্র এবার মজা করে বললেন ,  মহারাজ বড়ই সদাশয় ,  লোকে তাই কয় ।  মজারাজ চটিলে অবশ্য রক্ষা নয় । 
কবি চুপ করে থাকে ।  
হলায়ুধ মিশ্র ভাবলেন ,    দীপঙ্কর কবি ।  অসাধারণ কবি ।  নইলে সে কীভাবে লিখে ফেলল - অরুণ বরুণ যুগল নয়ন / কাজল লজ্জিত ভেল ।  না ।  একে শূলে চড়ানো যাবে না ।  কিন্তু দীপঙ্কর কি মহারাজার শর্তে রাজী হবে ?  এই ভেবে হলায়ুধ মিশ্র বললেন ,  তোমার কপাল ভালো কবি ।  কারণ মহারাজ এদানীং এক পশ্চিমদেশিয় সাধুর ঐন্দ্রজালিক ক্ষমতা দর্শনে মুগ্ধ হয়েছেন ।  মহারাজা তাই নরম হয়েছেন ।  তোমারে তোমার কবিতার  সংস্কৃত ভাষায় রূপান্তর করতে হবে ।  করলেই তোমার মুক্তি ।  মহারাজের এই হইল শর্ত ।  
কবি চুপ করে থাকে ।  
হলায়ুধ মিশ্র আরও কিছুক্ষণ অপেক্ষা করে  দীর্ঘশ্বাস ফেলে কারাকক্ষ থেকে বেরিয়ে আসেন  .  .  . 
 একজন ফুলবিক্রেতা বৌদ্ধ কবিকে শূলে চড়ানো হবে ।  
লক্ষণাবতী নগরে বিদ্যুতের বেগে সে সংবাদ ছড়িয়ে পড়ল ।   চতুর্র্দিকে সাড়া পড়ে গেল ।  অনেক দিন নগরে চাঞ্চল্যকর ঘটে না ।  দীপঙ্কর সবার পরিচিত ।  সবাই ওর কাছ থেকে ফুল কিনেছে ।  সে ফুলে পুজা দিয়েছে ।    
সুতরাং দীপঙ্করের আসন্ন মৃত্যুসংবাদে সেনরাজ্য তার ভুক্তি -  বিষয় -  মন্ডল -  বীথি ও গ্রামসহ  কেঁপে উঠল ।  
 বন্দিনী শঙ্খমালা কাঁদছে ।  কাঁদলেও অষ্টাদশীকে আরও  সুন্দর দেখায় ।  ওকে আজ দাসীরা সাজিয়ে দিয়ে গিয়েছে ।  চোখের জলে মুছে যাচ্ছে বেদনার্ত মুখে  চন্দনের প্রলেপ ।   শঙ্খমালার বুকে বৈশাখি ঝড় ।  হৃদয়ে ভীষণ যন্ত্রণা আর আসন্ন  হিমশীতল মৃত্যুর অনুভূতি ।  
 অনেক রাতে অভিরাম দোতলায় শঙ্খমালার ঘরে ঢোকে ।  সে আজ  ঈষৎ মাতালই  ছিল ।  সে বড় একটা পাপ করবে আজ ।  অষ্টাদশীকে পিষ্ট করবে ।  সচেতন থেকে এমন কান্ড করা যায় না ।  সে জন্যই যৎসামান্য পান করে এসেছে   .  .  .  এত ক্ষণ প্রিয়াদেবীর ঘর ছিল অভিরাম ।   পথের কাঁটা দূর হয়েছে বলে  প্রিয়াদেবী প্রজাপতির মতন নাচছিল ।  কামিনী আজ দেহ উজার করে অভিরামের মনপ্রাণ ভরিয়ে দিল ।  তবে আজও প্রিয়াদেবী বলল  .  .  .  মহারাজা  লক্ষ্মণসেনের শাসন আর কয়দিন - সময় ঘনিয়ে এল বলে ।  শুনে চমকে উঠেছিল অভিরাম ।  এ কী বলল প্রিয়াদেবী !  দোদন্ড প্রতাপশালী যে লক্ষ্মণসেন ,  যিনি লক্ষণাবতী নগরের প্রতিষ্ঠাতা  তার  .  .  . তার সময় ফুরিয়ে এসেছে ?  প্রিয়াদেবী উন্মানীণি হয়ে গেল কিনা  .  .  . 
অভিরাম জানে ,  সেনশাসন নয় ,  আসলে ব্যক্তিই ফুরিয়ে এসেছে ।  লক্ষণাবতী নগরে পাপ অবাধ হয়ে উঠেছে ।  এখন  .  .  . আর ভাবতে পারছিল না সে  .  .  . নরম ফুলের ওপর শক্ত কীটের মতন ঝাঁপিয়ে পড়ল অভিরাম  .  .  . 
 তারপর অনেক রাতে শঙ্খমালা চেতনা ফিরে পেয়েছিল ।  সমস্ত বাড়ি তখন থমথম করছিল ।  শঙ্খমালা  ধীরে ধীরে উঠে বসে ।     আবছা অন্ধকারে একটি পুরুষ - শরীর টের পেয়ে  ঘৃনায় সমস্ত শরীর রি রি করে উঠল ওর ।  ঘর ছেড়ে বেরিয়ে যেতে চাইল ও ।   হাঁটতে কষ্ট হয় ।  
ঘর থেকে বেরিয়ে ধীরে ধীরে নীচে নেমে আসে ও  ।  
নীচের বাগানে চাঁদের আলো আছে ।  সেই আলো আজ আর ভাল লাগল না ।  আজ আর আকাশের অলীক বিভায় মুগ্ধ হল না দুঃখিনী মেয়েটি ।  আজ ওই শুভ্র আলো ওর কাছে অর্থহীন মনে হল ।  শেষবারের মতন বকুল গাছটার দিকে তাকাল ।  
কিন্নরী কই ?  শেষবার ওকেও একটিবার দেখার ইচ্ছে ছিল ।  
না দেখা হল না ।  হায়  .  .  . 
শঙ্খমালা নদীর ঘাটে আসে  .  .  . ঘাটের পৈঠায় বসে ।  নির্জন নদীটি চাঁদের আলো নিয়ে জেগে আগে ।  নদীর বুকে জেলে নৌকা ।   তার টিমটিমে আলো ।  হঠাৎই  শীতল - উতল বাতাস ঝাপটা মারে দুঃখিনী মেয়েটিকে ।  নদীজলের আঁশটে গন্ধ পায় মেয়েটি ।   নদীর ও পাড়টা ঝাপসা দেখায়  ।  ওপাড়ে  একটি গ্রাম আছে ।  ওই গ্রামে এক তরুণ ফুলওয়ালা ছিল ।   সে নৌকা ভরতি ফুল নিয়ে আসত  .  .  .  সে আর আসবে না  ।  শঙ্খমালার অঙ্গে অনেক ফুল জড়ানো ছিল ,  তার অনেকগুলিই পিষ্ট হয়েছে ।  অনেকগুলিই আবার অক্ষত রয়েছে ।  শঙ্খমালা একে একে পিষ্ট ও অক্ষত ফুলগুলি জলে ভাসিয়ে দেয় ।    
তারপর জলে নেমে যায় শঙ্খমালা  .  .  . 
  ১ . এই গল্পের কবিতাখানি  কবি আলাওল এর লেখা বৈষ্ণবপদাবলীর থেকে নেওয়া ।   ( কবিতাসূত্র :  আজহার ইসলাম এর  ‘ বাংলা সাহিত্যের ইতিহাস ’ ; প্রাচীন ও মধ্যযুগ ) 
২ . বরেন্দ্র অঞ্চলে মুসলিম ইতিহাস - ঐতিহ্য বইতে অধ্যাপক ড .  এ কে এম ইয়াকুব আলী লিখেছেন - শাইখ জালাল উদ্ - দীন তাবরীযী লক্ষ্মণাবর্তী নগরে এসেছিলেন ।  তিনি যে রাজা লক্ষ্মণ সেনকে অলৌকিক ঘটনা দেখিয়েছিলেন সে কথারও উল্লেখ রয়েছে ।   ( পৃষ্ঠা;১৫ ) 
৩ . মহারাজ লক্ষ্মণ সেন কম বৌদ্ধবিদ্বেষী ছিলেন ।   ( সূত্র :  আবদুল মমিন চৌধুরী রচিত প্রাচীন বাংলার ইতিহাস ।  )  


                    




গল্প :  মেহজাবীন চাকরি ছাড়ার পর



                        মেহজাবীন - এর তিনজন পুরুষ সহকর্মী অফিসে  ওকে আবিউজ করত ।  চাকরিটা ছিল ঢাকায় একটা বিখ্যাত প্রাইভেট ব্যাঙ্কে  ।  ভালো বেতন ।  তবে মানসম্মান বাঁচাতেই বিপর্যস্ত  অপমানিত কোণঠাসা মেহজাবীন  চাকরিটা ছেড়েই দিল ।  চাকরি ছাড়ার পর থেকে ফরহাদ মেহজাবীন - এর ওপর  বিরক্ত ।  শ্বশুর  গম্ভীর  ।  মেহজাবীন শ্বশুরবাড়িতে  পরিস্কার অনাদর টের পায় ।  কিন্তু ,   মেহজাবীন সত্যি কথা বলে কি করে ?  সত্যি কথা বললে হয়তো স্বামী আর শ্বশুর ওকেই দুষবে ।  ফরহাদ হয়তো হিসহিস করে বলবে ,  তুমি আঁচল সামলে রাখতে পারনি ।  এখন ওদের দোষ দিচ্ছ ।  তোমার কলিগদের আমি দেখেছি ।  তারা ভালো মানুষ ।   তবে বৃদ্ধ শ্বশুরকে  একটা মিথ্যা কথা বলল মেহজাবীন  ।  বলল যে ,  ব্যাঙ্কের চাকরি ।  আমার শরীরে কুলায় না বাবা ।  দীর্ঘ কর্মজীবনে মেহজাবীন - এর শ্বশুর ব্যারিষ্টার  হেদায়েত খান মজলিশ ছিলেন জাঁদরেল আইনবিদ  ।  তাঁকে ঠকানো মুশকিল ।  সত্তর বছরের বৃদ্ধ  চিবিয়ে চিবিয়ে বললেন ,  শরীরে কুলায় না মানে ?  তার মানে আমার  বাড়িতে ভালোমন্দ রান্না হয় না বলছ ?  বাজার তো আমিই করি বউমা ।  আমি কি তাই বললাম বাবা ?    ( না এই কথটা মেহজাবীন অবশ্য ওর শ্বশুরকে বলেনি ।  এও বলেনি যে ,  বাবা আপনি নাচ অপছন্দ করেন বলেই আমি  বিয়ের পর নাচ ছেড়ে দিয়েছি ) ব্যারিষ্টার হেদায়েত খান মজলিশ প্রায় হুঙ্কার ছেড়ে বললেন ,  কি হল ?   চুপ করে রইলে কেন ?  মুরুব্বিরা কোনও কথা জিজ্ঞেস করলে উত্তর দিতে হয় না ?  বাবা - মা কি তোমাকে সহবত শেখায়নি নাকি ? মেহজাবীন অবদমিত কান্না অতি কষ্টে চেপে রাখে ।  কান্না দেখলে বৃদ্ধ আবার সাতকথা শোনাবেন ।  অথচ বিয়ের পর  বৃদ্ধ  শ্বশুর ওকে কতই না  আদর করতেন ।  নিঃসঙ্গ বিপত্নিক বৃদ্ধ ।  মেহজাবীন -  এর শাশুড়ি বেঁচে নেই ।  বিয়ের পর বৃদ্ধ মেহজাবীনকে পাশে বসিয়ে  কত কথা বলতেন   ।  বৃদ্ধের ডায়াবেটিস আছে ।  চোখে ছানি পড়েছে ।  এই সত্তর বছর বয়েসে বৃদ্ধের  একটা  আত্মজীবনী লেখার খায়েস হয়েছে ।  বৃদ্ধ এলোমেলো কত কথা বলে যেতেন  ।  টিভি সিরিয়াল দেখা বাদ দিয়ে বিরক্ত না হয়ে  সে সব  কথা  ল্যাপটপে টাইপ করত মেহজাবীন  ।  তারপর এডিট করত ।  শ্বশুরকে পড়ে শোনাত ।  বৃদ্ধ শ্বশুর  হঠাৎ এমন করে বদলে গেলেন কেন ?  চাকরি ছাড়ার পর ফরহাদও কেমন বদলে গেছে ।  বিয়ের আগে ফরহাদ হরদম সিগারেট খেত ।  বিয়ের পর মেহজাবীন - এর ধমকে ফরহাদ সিগারেট অনেক কমিয়ে দিয়েছিল ।  এখন আবার বাড়িয়ে দিয়েছে ।  চাকির ছাড়ার পর মেহজাবীন কে আর তোয়াক্কা করছে না ফরহাদ ।  মেহজাবীন আবার  সিগারেটের ধোঁওয়া একেবারে সহ্য করে পারে না ।  অথচ কিছু বলতেও পারছে না ।  সবচে  খারাপ লাগে যেটা  .  .  .  ফরহাদ  অরণ্যার সামনেই  সিগারেট খায় ।  ওদের টিভিটা  বেডরুমে  ।  অরণ্যা বেডরুমে বসে  টিভি দেখে ।  তখন নোটবুক কিংবা স্মার্টফোনে কাজ করতে করতে  সিগারেট খায় ফরহাদ ।  ওদিকে  মেহজাবীন এখন আর টিভি তে ওর প্রিয় সিরিয়াল  দেখতে পারে না ।  ফরহাদ  টেনিস খেলা দেখে ।  টেনিস না ছাই !  আসলে মেয়েদের উরু দেখে ।    ফেসবুক নিয়েও  সেদিন একটা বাজে মন্তব্য করল ফরহাদ । এভাবে বদলে গেল ফরহাদ ? অরণ্যা  পড়ে  ক্লাস থ্রিতে  ।  বিয়ের আগেই  চাকরি তে জয়েন  করেছিল  মেহজাবীন  ।  ব্যাঙ্কে টাকা কিছু জমেছিল ।   অরণ্যা হওয়ার পর   গভীর আবেগে মেহজাবীন  বলেছিল  .  .  .  আমার মেয়ের পড়াশোনার সব খরচ আমার ।  ফরহাদ জানে মেহজাবীন - এর হাত এখন খালি ।  তারপরও  অরণ্যার খরচ দেয় না ।  তাছাড়া মেহজাবীন এর  অন্য খরচও আছে ।  শ্বশুরের ট্রিটমেন্টের খরচ ,  বুয়ার বেতন ,  সামাজিকতা  .  .  .  আজকাল বড় বোন শারমীন আপার কাছে টাকা ধার করছে মেহজাবীন  ।  শারমীন আপার আবার মন ভালো ।  শারমীন আপার স্বামীর গার্মেন্টেস এর ব্যবসা ।    খরচ মেটাতে গোপনে গয়নাও বিক্রি করছে  মেহজাবীন  ।  কিন্তু মেহজাবীন ভাবছিল  .  .  .  সংসারে টাকাই কি সব ?  টাকার জন্য স্বামী - শ্বশুর জীবন থেকে এমনভাবে সরে যাবে ?  মেয়েটাও কেমন  পাথরের মতন ভারী ঠেকছে আজকাল ।  সব মিলিয়ে ওর বেতন ছিল ২৫ , ০০০ ।  এই টাকাটা  আয় না করার জন্য কাছের মানুষ এভাবে বদলে গেল  .  .  . অবশ্য ফরহাদের দোষ দেয় না মেহজাবীন  ।  ফরহাদ  গ্রামীণ ফোনে চাকরি করে ।   সিক্স ডিজিট  এর স্যালারি  ।   তবে ওই কোম্পানীতে কাটছাঁট চলছে ।  যে কোনও দিন ফরহাদের  চাকরি চলে যেতে পারেন ।  তখন ?  ধানমন্ডির এই দোতাটা বাড়িটা  শ্বশুরের ।  নিঃসঙ্গ বৃদ্ধের নিরানন্দ  অবসর জীবন ।  বৃদ্ধ ইগো - সেনট্রিক মানুষ ।  মনে করেন তিনিই সব ভালো বোঝেন ।  টেলিফোন করে  একে - ওকে শেয়ার কেনার পরামর্শ দিতেন ।  তারা শেয়ারে ইনভেস্ট করে  সব টাকা লস করে পথে বসেছে ।  ইগো - সেনট্রিক বৃদ্ধটিও বেশ  টাকা - পয়সা চেনেন ।  নিজেও  জমানো টাকা  শেয়ারে ইনভেস্ট করে  লস করেছেন ।  ভাগ্যিস   একতলাটা ভাড়া ।  মাসে ৫০ হাজার টাকা ভাড়া পেলেও অর্ধেকই চলে যায় ধার শোধ করতে ।  চাকরির জন্য চাপ দিচ্ছে ফরহাদ ।   মেহজাবীন  বলে ,  খুঁজছি তো ।   মনে মনে বলে ,   জীবনে আমি চাকরি করব না ফরহাদ ।   অফিস ভরতি মাংসলোভী কুকুর ।  কাজেই মেহজাবীন  অভিমানে অভিমানে নিজে কে প্রথমে  পাথর তারপর   মৃত জেনেছে  ।  নিঃসঙ্গ মেহজাবীন আজকাল এই নিদারুণ গ্রীষ্মে ভয়ানক শীতল বোধ করে ।  যেন ও বিশাল একটা  ডিপ  ফ্রিজে বন্দি ।  চারিদিকে কেবল বরফ আর বরফের ধোঁওয়া ।  কেউ কোথাও নেই ।   বড় শব্দহীন ।  বড় বিচ্ছিন্ন ।  বড় বেদনাদায়ক ।   ও আজকাল অনেকটা নিরূপায় হয়েই  রেজার কথা ভাবে ।  রেজার সঙ্গে বিয়ের আগে পরিচয় ছিল ।  ঠিক পরিচয় না ।  প্রেম ।  মেহজাবীন - এর  বিয়ে রেজার সঙ্গেই হত ।  বিশেষ একটা  কারণে হল না ।  বলা যায় মেহজাবীন এর অনবদ্য নৃত্যপ্রতিভার কারণেই হল না ।  অর্থাৎ ,  মেহজাবীন ভালো নাচত বলেই হল না ।  তার মানে ,  মেহজাবীন  এর প্রতিভাই কাল হয়েছিল ।     রেজার সেল নাম্বারটা ওর আজও মনে আছে ।  মেহজাবীন জানে মেহজাবীন  ফোন করে সময় চাইলে রেজা ওকে ঠিকই সময় দেবে ।  রেজা কর্কট রাশি ।  অনেকটা কাকতালীয়ভাবে মেহজাবীনও কর্কট রাশি ।  মেহজাবীন  একদিন  ভীষণ অস্থির বোধ করছিল ।  শারমীন আপা আর টাকা ধার দিতে চাইছে না ।  সেদিন ফস করে বলেই বসল ,  এত টাকা নিচ্ছিস ।  ফেরৎ দিবি কিভাবে ? কে যেন বুকে তীক্ষ্ম তীর বিদ্ধ করল ।  গয়নাও যা ছিল শেষ ।  মেহজাবীন চারিদিকে  অন্ধকার দেখে ।  সমস্ত দ্বিধা ঝেড়ে রেজাকে ফোন করে মেহজাবীন  ।  রেজা সময় দেবে বলল ।  একটা ক্যাফের নাম বলল ।  সেই ক্যাফেতে অপেক্ষা করবে সে ।  অবশেষে প্রতীক্ষা ফুরালো ।  ক্যাফেটা কাছেই ।  মেহজাবীন  হেঁটেই যাবে ঠিক করল ।  তার কারণ আছে ।  এক .  আজকাল টাকার  হিসেব করছে ও ।  দুই .  শ্বশুরের গাড়ি নেবে না ।  গেটের কাছে ড্রাইভার সাত্তার অবশ্য ওকে দেখে সালাম দিল  ।  সাত্তার জানে  না মেহজাবীন -   এর চাকরি নেই  ।  জানলেও সালাম দিত হয়তো ।  বেলা তিনটের মতন বাজে ।  মেহজাবীন হাঁটছিল ।  অনেকদিন পর রেজার সঙ্গে দেখা হবে ।  ইচ্ছে করেই সাজেনি ,  তবে কালো রঙের একটা জামদামী পরেছে ।  না সাজার কারণ আছে ।  এক ।  শ্বশুর বসার ঘরে বসে টিভি দেখছিলেন ।  সাজলে অমূলক সন্দেহ করতেন বৃদ্ধ ।  ইন্টারভিউ আছে বলে বেরিয়েছে  মেহজাবীন  ।  দুই ।    রেজা দেখুক ওর মলিন রূপ ।  যদি ওর দয়া হয় তো  .  .  .  ফুটপাত ধরে হাঁটছিল মেহজাবীন  ।  হাঁটলে ওর সমস্ত  শরীর কেমন টলটল করে বাজে ।  আর  ফুটে ওঠে নৃত্যের ছন্দ ।   বিয়ের আগে মেহজাবীন যখন নাচত  .  .  .  তখন ওর অনেক সহশিল্পীই ওকে ঈর্ষা করত ।  ওকে নাচের জগৎ থেকে সরানো জন্য আড়ালে কত যে  ষড়যন্ত্র হয়েছিল তখন  ।  ওর এক ঈর্ষাকাতর সহশিল্পী নাকি বলেছিল ,    দেখিস  বিয়ের পর ও  ( মেহজাবীন )  এমনিতেই সরে যাবে ।  তাই তো হল ।    সে কথা মনে করে   মেহজাবীন  দীর্ঘশ্বাস ফেলে ।  তবে অরণ্যা হওয়ার পর বেশ মুটিয়েছে ।   সকালে এক্সসারসাইজ করার সময় পায়নি ।  অফিসে যেতে হত ।  তাছাড়া  শ্বশুরের জন্য ভোর ছটার মধ্যেই রুটি বানিয়ে রাখতে হয়  .  .  .   মেয়েবেলা থেকে মেহজাবীন  নাচের তালিম  নিয়েছিল বলেই হয়তো ওর হাঁটর সময় এক ধরণের ছন্দ ফুটে ওঠে ।  এটা আসলে  শিল্প ।  তবে রাস্তার    শিল্পান্ধ  পুরুষেরা এসব শিল্পটিল্প বোঝে না ।   তারা ওর শরীরের দিকে লোভী চোখে তাকায় ।  এসব সময়ে ওর গা রি রি করে ওঠে ।  এখন অবশ্য লোভার্ত চোখের আঠালো দৃষ্টিতে  ও অনেকটাই  অভ্যস্ত হয়ে উঠেছে ।  ও তো জানেই রাস্তার ওসব শিল্পান্ধ  পুরুষরা সানিয়া মির্জার টেনিস খেলা উপভোগ করতে শেখে নি ।  টেনিসের মাধুর্য - সৌন্দর্য বোঝেনি ।  তারা  সানিয়ার ভারী স্তন দেখে ,  পুরুষ্ট উরু দেখে  .  .  .  এভাবে ঘরের ড্রইংরুমকে ছেলেমেয়ের সামনেই নিষিদ্ধ ক্যাবারে ডান্স ক্লাব করে তোলে  ।  হায় ।   কিন্তু ,  রাস্তার  ওই   শিল্পান্ধ  পুরুষদের সঙ্গে আমার  বিবিএ /  এমবিএ পাশ করা ব্যাঙ্কার কলিগদের কি  পার্থক্য ?  পার্থক্য অবশ্যই  রয়েছে ।  রাস্তার    শিল্পান্ধ  পুরুষেরা  আর্ট /  কালচারের বড়াই করে না ।  আমার ব্যাঙ্কার কলিগরা আর্ট /  কালচার শিক্ষা - দীক্ষার বড়াই করে ।  তবে তারা এক একটা রুচিহীন পারভার্টস !   .  .  .  অনায়াসে  অশ্লীল  কথা উচ্চারণ করত  তারা !  বাথরুমে যাওয়ার সময় গায়ে হাত দিত ।  নুড মেয়েদের ছবি দেখাত  ।  পরকীয়া নিয়ে আলোচনা করত ।  জিজ্ঞেস করত ? সানি লিওনকে কেমন লাগে ? সানি লিওন কে ? আশ্চর্য !  সানি লিওনকে চিন না ? পৃথিবীর সবাইকে চিনতে হবে এ কেমন কথা ? ফ্লোরা -  মেহজাবীন এর এক কলিগ -  সমস্ত আত্মসম্মান বিসর্জন দিয়ে ওই কামুক বিকৃতরুচির পুরুষদের  সঙ্গে সহজ সুখে ভেসে গিয়েছিল ।  মেহজাবীন পারেনি ।   .  .  .  কলিগদের মধ্যে আদনান ভাই  .  .  .  কি অমায়িক ।  চমৎকার গান করে  .  .  .  আদনান ভাইয়ের বউ  কলি -   কী লক্ষ্মী মেয়ে ।  বাচ্চাদের একটা ইস্কুলে পড়ায় ।   ওদের একটাই মেয়ে ।  ভীষন কিউট ।  নাম  অপলা ।  ছোট্ট অপলাকে নিয়ে ওদের কী সুখের সংসার ।  কিন্তু ,  কিন্তু , কলি কি জানে আদনান ভাই একটা পারভার্টস টু দি এক্সট্রিম ।     মেহজাবীন জানে ।    অফিসেই মেহজাবীনকে প্যান্টের চেন খুলে শিশ্ন দেখিয়ে আদনান ভাই  বলেছিল :   ফরহাদের চেয়ে বেশি সুখ পাবি  .  .  . আয়  .  .  . ওই দিনই রিজাইন লেটার লিখল মেহজাবীন  .  .  . ফরহাদের সম্মানের কথা ভেবেই  চাকরিটা না ছেড়ে পারেনি ও  ।  আর আমায় আজ ফরহাদ অনাদর করেমেয়েটাও জন্য আত্মহত্যাও করতে পারছে না  .  .  . এই শহরে আজ ভীষণ গরম ।  হাঁটতে হাঁটতে ঘামছিল মেহজাবীন  ।  তবে সে তীব্র খরতাপ আর নোনা ঘাম টের পাচ্ছিল না ও  ।  ও ভাবছিল রেজা কি ওর বউকে নিয়ে  সুখি ?  নাকি  .  .  .  রেজার বউয়ের নাম  হুমায়রা ।  হোম ইকোনমিক্সে পড়ত ।   মেহজাবীন  চিনত ।  হুমায়রা  রেজার ছোটবোন তামান্নার সঙ্গে পড়ত ।   রেজা ওর বিবাহিত জীবনে সুখি কিনা এই প্রশ্নটা এখন একটা বাজি ধরার মতন  .  .  . হাঁটতে -  হাঁটতে গ্রীষ্মের আগুনঝরা অপরাহ্নের রাস্তায় পরপর তিনটি অবাক - করা দৃশ্য দেখল  মেহজাবীন :  প্রথম দৃশ্য :  ফুটপাতের ওপর পাশের দেওয়ালে হেলান দিয়ে  একজন ঘোলা চোখের  বৃদ্ধা  ভিখিরি বসেছিল  ।  ওর কেউ কি নেই ?  তাহলে কোণ শক্তিতে একা এই পৃথিবীতে বেঁচে আছে বৃদ্ধা  ? দ্বিতীয় দৃশ্য :  কালো রঙের টি - শার্ট পরা ঝাঁকড়া চুলের এক তরুণ  .  .  .  তরুণের হাতে ঠান্ডা মিনারেল ওয়াটারের   বড় একটা বোতল  .  .  . পানি   খেতে খেতে হঠাৎ বাকিটা এক বৃদ্ধ রিকশাওয়ালার মাথায় ঢেলে দিল সে   ।  বৃদ্ধের সে কি হাসি  .  .  . তৃতীয় দৃশ্য :  রাস্তার ধারে একটা তৃষ্ণার্ত কুকুর দাঁড়িয়েছিল ।  তৃষ্ণার্ত জিভ লক লক করছিল ।  একটা মধ্যবয়েসি মহিলা আসছিল ।  মহিলার হাতে সাদা একটা  ক্যান ।   কুকুরকে দেখে মহিলা দাঁড়িয়ে পড়ে ।  তারপর রাস্তায় পড়ে থাকা একটা পাত্রে ক্যান থেকে পানি ঢালে ।  তারপর  হাঁটতে থাকে  । পিছনে তাকায় না ।   কুকুর  পানি খায়  .  .  . দৃশ্য তিনটে দেখে বুকের ভিতর কী রকম আলোরণ টের পেল মেহজাবীন  ।  এমন অদ্ভূত সব রাস্তার  দৃশ্য আগে দেখেনি ও  ।  এর আগে  এমন ভাবে রাস্তার মানুষের দিকে তাকায়ওনি ও ।  আসলে তাকানোর অবকাশও পায়নি ।  হৃদয়ে তেমন তীব্র দুঃখ ছিল না বলেই হয়তো ।  শুধু রেজা ওর জীবন থেকে  হারিয়ে গেলে ভীষণ  দুঃখ পেয়েছিল ও ।  কেউ টের পাবে না বলে গভীর রাতে কাঁদত ।  তবে তখনই ওই বিখ্যাত প্রাইভেট ব্যাঙ্কটি চাকরিটা  হয়ে যাওয়াতে দুঃখ কিংবা বিরহ সারাদিনের ব্যস্ততার ফলে অনেকটাই চাপা পড়ে গিয়েছিল ।  নামকরা আর্থিক প্রতিষ্ঠানে চাকরি পেয়ে ভালো লাগছিল ।  ফেসবুকে ও  নতুন চাকরির কথা   জানিয়েছিল ।  তারপরই তো   বিয়ে হয় ।  ফরহাদের বলিষ্ট পুরুষশরীর ।  সে শরীরে কত  সুখ;  সুখ আর সুখ  .  .  .  সত্যি ভুলে গেছিল রেজাকে ।  মাঝেমাঝে কেবল মনে পড়ত  .  .  . ক্যাফেতে ঢোকার আগে সেলফোনটা অফ করে দিল মেহজাবীন  ।  ফরহাদ পরে যা বলার বলুক ।   হারানোর আর কি আছে ।  ক্যাফের নাম :  ক্যাফে হিমি ।   ভিতরে মৃদু আলো জ্বলেছিল ।  মোটামুটি ফাঁকাই আছে ।   একেবারে  পিছনের টেবিলে বসল ।  যে টেবিলে মেহজাবীন  ইউনিভারসিটি জীবনে ওর  বন্ধুদের নিয়ে বসত ।  সে কথা মনে করে দীর্ঘশ্বাস ফেলল ও ।  বন্ধুদের সঙ্গে মাঝেমাঝে টেলিফোনে কথা হয় ।  আর ফেসবুকে  .  .  .  কফির অর্ডার দিল ও  ।  রেজা কখন আসে ।  আসবে তো ?  না আসবে না ।  মেহজাবীন জানে রেজা আসবে ।  রেজার  তো কোনও দোষ ছিল না ।  তাহলে দোষ কার ?   মনে পড়ে  .  .  .  উড়িষ্যা থেকে তখন নৃত্যশিল্পী ইন্দ্রাণী রেহমান এসেছিলেন ঢাকায় ।  মেহজাবীন - এর নাচ দেখে ভীষন   মুগ্ধ ,  ভীষন উচ্ছ্বসিত ।  মেহজাবীন কে  জড়িয়ে ধরে ইন্দ্রাণী রেহমান  বললেন ,  আমি তোমায় উড়িষ্যা নিয়ে যাব ।  ওখানে সবাইকে  বলব ,  দ্যাখো উদয়শঙ্করের দেশের মেয়েরা আজও কী ভাবে  নাচ ধরে রেখেছে ।  তখন রেজার সঙ্গে  বিয়ের কথা চলছিল ।  তখনও ব্যাঙ্কে চাকরিটা  হয়নি ।   মেহজাবীন ইন্দ্রাণী রেহমান  এর সঙ্গে উড়িষ্যায় চলে গেল ।  রেজা কথাটা ওর মা / বাবাকে বলেছিল ।  বলতেই রেজার  মা / বাবা বেঁকে বসল ।  কি !  মেহজাবীন ইনডিয়া গেছে ?  হ্যাঁ । একা ? হ্যাঁ ।  একা ।  তো ? তো এই বিয়ে হবে না ।  ও মেয়েকে আমরা কিছুতেই ছেলের বউ হিসেবে মেনে নেব না । রেজা এল ।  ঠিক সাড়ে চারটায় ।  রেজাকে দেখে মেহজাবীন ভীষণ অস্থির বোধ করে ।  মনে হচ্ছিল যে সেন্সলেস হয়ে যাবে ।  শরীর এমন কাঁপছিল ।  পায়ের তলার মেঝে কেঁপে উঠল কি ?  নাকি শহরে এই মুহূর্তে ভূমিকম্প হচ্ছে ?  রেজার পরনে কালো পাঞ্জাবি; শ্যামলা চেহারা ।  ভারী মিষ্টি মুখ ।  চোখে চশমা ।   ওই সময়টায় তুখোর সেতার বাজাত রেজা ।  কলকাতায় পন্ডিত ইন্দ্রনীল মুখোপাধ্যায়ের কাছে পাঁচ বছর তালিম নিয়েছিল ।  এটাই ছিল  রেজার প্রতি আকষর্ণের অন্যতম একটা কারণ ।  তখন অনেক পুরুষই তো মেহজাবীন  - এর আশেপাশে ঘুরঘুর করত তখন ।  তাদের মধ্যে  শিল্পপতির ছেলেও ছিল ।  স্মার্ট ।   সুদর্শন ।  অন্তসারশূন্য ।  রেজা বসে ।  বসে  ম্লান হাসল ।  মেহজাবীন বলে ,  তুমি কেমন আছো ? রেজা বলে ,   ভালো ।   তুমি ? মেহজাবীন  বলে ,  আমি ভালো  ( তুমি জান না আমি কেমন আছি )  এত শুকিয়ে গেছ কেন ? রেজা ম্লান হাসে । তারপর উদ্বিগ্ন হয়ে বলে ,  এ কি !  তোমার মুখে অমন দাগ কিসের ? ম্লান হাসল মেহজাবীন ।  চুপ করে রইল ।  মনে মনে বলল ,   দাগের কথা বলা যাবে না ।  এ হল চাঁদের কলঙ্ক ।   বরং বলল ,  সেতার বাজাও তো ?  না ।  আজকাল তেমন সময় পাই না ।  অফিস ।  বলে হাসল রেজা ।  তারে জং ধরে গেছে বুঝি ?  বলে হাসল মেহজাবীন । না ,  জং ধরেনি ।   হুমায়রা রোজ  সেতার  মুছে ।  মেহজাবীন  এই প্রথম টের পেল সুতীক্ষ্ম ছোরা বুকে বসিয়ে দিলে কী রকম যন্ত্রণা হয়  .  .  . কথাটা রেজা ইচ্ছে করে বলেনি ।  বললে এই মুহূর্তেই মরেই যেত মেহজাবীন  .  .  .  . ভীষন ভীষন ভালো লাগছিল রেজা মুখোমুখি বসে থাকতে ।  ভীষন ভালো লাগছিল ।  ভীষন  .  .  . রেজা তারপর কফি খেতে খেতে  একটা ভয়ানক দুঃসবাদ দিল । ও আর হুমায়রা  বিদেশ চলে যাচ্ছে ।  নিউজিল্যান্ড ।  ওখানে হুমায়রার এক  নিঃসঙ্গ নিঃসন্তান বৃদ্ধ মামার বাড়ি ।  রেজা বলল ,  তিনি চান আমরা ওখানে সেটল করি ।  বাবা - মাও বেঁচে নেই যখন  .  .  . আমরা নেক্সট মান্থেই চলে যাচ্ছি  .  .  . ওহ্ ! মেহজাবীন অলখে দীর্ঘশ্বাস ফেলল ।  তারপর রেজার ফোন বাজল ।   ফোনে কথা বলে ।  তারপর ফোন অফ করে বলে ,  সরি ।  আমাকে এখুনি  যেতে হবে ।  বস খোঁজ করছেন ।  বোঝোই তো  চাকরি ছাড়াও আগে সব বুঝিয়ে দিতে হচ্ছে ।  তারপর রেজা কখন চলে গেল । মেহজাবীন বসে থাকে ।  বসেই থাকে ।  কেবল একবার ভাবল রেজাকে  অফিস আওয়ারে  আসতে বলা উচিত হয়নি ।   শুক্র কিংবা শনিবারে দেখা করলেই হত ।  ওহো ওই দিনগুলি তো হুমায়রার ।  মেহজাবীন আরও অনেক অনেক ক্ষণ বসে থাকে ।  তারপর উঠে দাঁড়ায় ।  ভাবছিল বাইরে শীতল হাওয়ার স্পর্শ পাবে  ।  আকাশ ভরতি মেঘ ।  তারপর বৃষ্টি পড়বে  ।  না ।   সেরকম কিছু তো হল না ।  ও ক্যাফের বাইরে দাঁড়াতেই   গরম হাওয়ার ঝাপটা পেল ।  কি আর করা ।  ও হাঁটতে থাকে  ।  কেমন একটা ঘোরের মধ্যে ।  অনেক ক্ষণ ধরে হাঁটল ।  চেতনাশূন্য ।  তারপর কখন যে  সন্ধ্যা ঘনিয়ে এল ।   ওর কেবলই মনে হচ্ছে ওর  পৃথিবী দ্রুত কেমন বদলে যাচ্ছে ।  নইলে এই  গ্রীষ্মের সন্ধ্যায়  কুয়াশা ঘনিয়ে উঠবে কেন ?  ঘন কুয়াশার জন্য  রাস্তার কারও  মুখ দেখা যায় না ।  কেবল চলাচল অনুভব করা যায় ।  পোড়া ডিজেলের গন্ধমাখা অকাল কুয়াশায় মেহজাবীন হাঁটতে থাকে ।  হাঁটতে - হাঁটতে ও ভাবছিল আবারও নাচের জগতে ফিরে যাবে কি না ।   একা একা মেয়েকে নিয়ে বাঁচাটা কঠিন হবে কিনা  .  .  . 






