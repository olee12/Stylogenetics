তাসকিন ও সানির বোলিং এ্যাকশন নিয়ে আইসিসির বিরুদ্ধে যুদ্ধ এবং কিছু প্রাসঙ্গিক আলোচনা




বাংলাদেশের বিপক্ষে যাওয়া আইসিসির বিভিন্ন স্বীদ্ধান্তের ব্যপারে বাংলাদেশের সমর্থকগোষ্ঠি বরাবরই সোচ্চার এবং সেটা ন্যায়সঙ্গত কারণেই ।  তবুও বিষয়টা নিয়ে বাংলাদেশ ক্রিকেট বোডর্ তথা বিসিবি নমনীয় ।  যেহেতু বিসিবি একটা জাতীয় ক্রিকেট বোর্ড এবং আইসিসির সদস্য ,  তাই তাদের পক্ষে সরাসরি আইসিসির রিরুদ্ধে যাওয়াটা সহজ নয় ।  বিশেষ করে যখন কেউ একটা প্রক্রিয়ার অংশ হয় ,  তখন সেই প্রক্রিয়ার ভেতরে থেকেই সমস্যার মোকাবেলা করতে হয় ।  যদি খোদ প্রক্রিয়াতেই সমস্যা থাকে ,  সেটা পরিবর্তনের জন্যে ভেতরে থেকেই চেষ্টা চালানো বুদ্ধিমানের কাজ ।  হতে পারে সে কারণে আইসিসির বিভিন্ন সন্দেহজনক আচরণ যা আম্পায়ারিং থেকে শুরু করে ভেনু্য সিলেকশন পর্যন্ত বিসিবি নীতিগত ভাবে একমত না হলেও সরাসরি সোচ্চার হয় নি ।  কিন্তু তাসকিন এবং সানির বোলিং এ্যাকশন নিয়ে আইসিসি যে নূতন বিতর্ক শুরু করেছে এবং তারই ধারাবাহিকতায় আজ তাদের দুজনের বোলিং এ্যাকশন অবৈধ ঘোষণা করেছে ,  এ বিষয়ে বিসিবির শুধু সোচ্চার হলেই চলবে না ,  তাদের পদ্ধতিগত ভাবে মোকাবেলার জন্যে প্রস্তুতিও নেয়াও জরুরী ।  এই লেখাটায় মূলতঃ বর্তমান প্রেক্ষাপটে যা যা ঘটছে ,  সেটাকে অতীতের আলোয় মোকাবেলা করার জন্যে কিছু সাজেশন উল্লেখ করা হয়েছে । 

তাসকিনের বোলিং এ্যাকশনঃ বিতর্কটা ঠিক কোথায় ? 
গত ৯ মার্চ নেদারল্যান্ডসের বিরুদ্ধে খেলার সময় তাসকিন আহমেদ এবং আরাফাত সানির বোলিং এ্যাকশন নিয়ে সন্দেহের কথা জানায় ভারতীয় আম্পায়ার সুন্দারাম রবি এবং অস্ট্রেলিয়ান আম্পায়ার রড টাকার ।  প্রায় সাথে সাথেই আইসিসি তাদের চেন্নাইয়ের একটা পরীক্ষা কেন্দ্রে বোলিং এ্যাকশন শুদ্ধ কিনা তা পরীক্ষা করতে বলে ।  আরাফাত সানির বোলিং এ্যাকশন নিয়ে ইতোপূবর্ে বাংলাদেশেই তার বিভিন্ন কোচ প্রশ্ন তুলেছিল যা পত্রিকা মারফত জানা যায় ।  কিন্তু তাসকিন আহমেদকে নিয়ে এ ধরনের অভিযোগ প্রথম শ্রেণীর ক্রিকেটে এবারই প্রথম ।  ফলে বিষয়টার মাঝে সন্দেহের কারণ খুঁজে পায় বাংলাদেশের সমর্থকরা স্যোসাল মিডিয়াতে ।  কাউকে কাউকে মন্তব্য করতে দেখা যায় এভাবে যে মূলত সানিকে অবৈধ ঘোষণা করার চেষ্টা করা হচ্ছে এবং সেখানে তাসকিনের নাম ঢুকিয়ে দিয়ে বিষয়টাকে আড়াল করার একটা প্রচেষ্টা নেয়া হয়েছে ।  পরীক্ষা শেষে হয়তো তাসকিনকে শুদ্ধ ঘোষণা দিয়ে সানিকে নিষিদ্ধ করে দেবে এবং সমর্থক ও বোডর্ তাতে সন্তুষ্ট হয়ে সানির স্বীদ্ধান্তের বিরুদ্ধে আর লড়াই করবে না ।  
কিন্তু বাস্তবে দেখা যাচ্ছে বিষয়টা যতটা সরল মনে হচ্ছিল ততটা নয় ।  গত ১২ এবং ১৫ মার্চ তাদের পরীক্ষা হয় চেন্নাইয়ের সেই আইসিসির পরীক্ষা কেন্দ্রে ।  বাংলাদেশের বোলিং কোচ হিথ স্ট্রিক পরীক্ষার আগেই জানায় তিনি নিশ্চিত তাসকিন শুদ্ধ বোলিং - এর সাটর্িফিকেট নিয়ে ফিরবে ।  তবে বাংলাদেশের কোচ চন্দ্রিকা হাথুরাসিংহ এ বিষয়ে অস্বস্তি প্রকাশ করেছিলেন মিডিয়ার কাছে ।  সাধারণত ১৪ দিন পর ফলাফল জানানোর কথা থাকলেও মাত্র ৪ দিনের মাথায় ফলাফল ঘোষণা করে তাসকিন এবং সানিকে অবৈধ ঘোষণা করা হলো ।  
এ বিষয়ে যাঁরা বিসিবিকে আইনী পরামর্শ দিচ্ছেন ,  তাঁদের অন্যতম মোস্তাফিজুর রহমান খান তাঁর ফেইসবুকে একটা পোস্ট দিয়ে কিছু অসঙ্গতির কথা তুলে ধরেছেন ।  তিনি উল্লেখ করেছেন ,  আইসিসির রেগুলেশনের ২ . ২ . ৬ ধারায় বলা রয়েছে যে এই পরীক্ষায় বোলারকে ঐ বলগুলোই আবার করতে বলা হবে যা নিয়ে আম্পাররা অভিযোগ করেছেন ।  ঐ ম্যাচে আম্পায়াররা সামগ্রিকভাবে সবগুলো বলের উপর তাদের সন্দেহের কথা জানিয়েছিল কিন্তু কোন বিশেষ বলের ব্যাপারে আপত্তির কথা বলে নি ।  অর্থাৎ এ ক্ষেত্রে ঐ ম্যাচে করা সবগুলো বলকেই সন্দেহের চোখে দেখার সুযোগ রয়েছে এবং ঐ ধরনের বলগুলো তাসকিনকে করতে বলা হবে ।  বিতর্কটা তৈরি হয়েছে ঠিক এখানেই ।  তাসকিনকে সাধারণ সব ডেলিভারির জন্যে শুদ্ধ ঘোষণা দিলেও ৯টা বাউন্স দিতে বলা হয়েছিল যার মধ্যে তিনটা বাউন্সে তাসকিনের হাত ১৫ ডিগ্রীর বেশি বেঁকে যায় ।  মজার ব্যাপার ,  ঐ ম্যাচে তাসকিন কোন বাউন্স দেয় নি অর্থাৎ পরীক্ষায় তাসকিনকে বাউন্স করতে বলাটাই অবৈধ ।  তাছাড়া তাসকিনকে মাত্র তিন মিনিটের মধ্যে ৯টা বাউন্স দিতে বলা হয় যা কোন ক্রিকেট ম্যাচে সাধারণ অবস্থায় কখনওই সম্ভব না ।  ফলে এই পরীক্ষার বৈধতা কতটুকু এ প্রশ্ন তুলেছে বিসিবির আইনী পরামর্শকরা এবং তাঁরা বিসিবিকে অনুরোধ করেছে এ বিষয়টা দ্রুত আইসিসির কাছে তুলে ধরতে ।  
আরাফাত সানির ক্ষেত্রে যথারীতি পরীক্ষার ফল নেতিবাচক এসেছে এবং তাকে সামগ্রিক ভাবে সব বলের জন্যেই ১৫ ডিগ্রির বেশি হাত বাকিয়ে বল করার অভিযোগে অভিযুক্ত করা হয়েছে ।  
কেইস স্ট্যাডিঃ মুত্তিয়া মুরালিধরন

তাসকিন আহমেদকে নিয়ে লড়াইয়ের ক্ষেত্রে বিসিবির জন্যে অনুপ্রেরণা হতে পারে মুত্তিয়া মুরালিধরনের কেইসটা ।  আজকের প্রজন্ম জানেই না সর্বকালের সেরা বোলার মুত্তিয়া মুরালিধরনকে কতটা বাজে রকম ভাবে আইসিসি এবং অস্ট্রেলিয়া অপদস্থ করেই চলেছিল তার জীবনের সোনালী দিনগুলোর সূচনা লগ্নে ।  ১৯৯৫ সনের বক্সিং ডে - তে মেলবোর্ন ক্রিকেট গ্রাউন্ডে অস্ট্রেলিয়ান আম্পায়ার ড্যারেল হেয়ার প্রথম মুরালিধরনকে নো বল ডাকে হাত অত্যধিক বাঁকা হয়ে যাওয়ার কারণে ।  ঐদিন হেয়ার মোট ৭ বার নো বল ডাকে মুরালিধরনকে ।  এ বিষয়ে সর্বকালের সেরা ব্যাটসম্যান হিসেবে স্বীকৃত স্যার ডন ব্র্যাডম্যান বলেছিলেন ,   " worst example of umpiring that  [ he had ]  witnessed ,  and against everything the game stands for .  Clearly Murali does not throw the ball "  ।  দশদিন পর ব্রিজবেনে অনুষ্ঠিত ওয়ার্ল্ড সিরিজের ওয়ান ডে ম্যাচে আরেক অস্ট্রেলিয়ান আম্পায়ার রস এ্যামারসন মুরালিধরনকে প্রথম ওভারেই  তিনবার এবং দ্বিতীয় ও তৃতীয় ওভারে দুইবার করে হাত বেঁকে যাবার অভিযোগে নো বল ডাকে ।  
১৯৯৬ সনের বিশ্বকাপ শুরুর ঠিক আগে আগে মুরালিধরন হংকং ইউনিভাসর্িটি অব সায়েন্স এন্ড টেকনলোজিতে পরীক্ষা দিতে যায় ।  সেখানে প্রফেসার রাবিন্দ্র গুনেটিলেকে পরীক্ষা শেষে জানায় মুরালিধরনের হাত জন্মগত ভাবে বাঁকা তাই সে পুরোপুরি সোজা করতে পারে না ।  কিন্তু যেহেতু ক্রিকেটে হাত সম্পূণর্ সোজা করার বাধ্যবাধকতা নেই ,  তাই মুরালিধরনের বোলিং বৈধতার সীমার মধ্যেই রয়েছে ।  
সেই বছরই বিশ্বকাপ ট্রফি জিতে শ্রীলঙ্কা নূতন রূপে আবিভূত হয় এবং সবার চোখে তারা অপছন্দের কারণ হয়ে দাঁড়ায় ।  তাদের সেরা বোলার হিসেবে তাই মুরালিধরনকেই টাগর্েট করা হয় এবং ১৯৯৮ - ৯৯ এর অস্ট্রেলিয়া টু্যরে রস এ্যামারসন আবারও মুরালিধরনকে এডিলেড ওভালে চলমান একটা ওয়ান ডে ম্যাচে হাত বাঁকানোর অভিযোগে নো বল ডাকে ।  শ্রীলঙ্কার অধিনায়ক অর্জুনা রানাতুঙ্গা এই স্বীদ্ধান্তের কারণে ম্যাচ খেলতে অপারগতা জানালে ম্যাচ প্রায় পণ্ড হবার দশা হয় ।  কিন্তু পরে শ্রীলঙ্কান বোর্ডের প্রেসিডেন্ট অনুরোধ করে শ্রীলঙ্কাকে মাঠে নামায় ।  এই আচরণের জন্যে রানাতুঙ্গাকে আর্থিক জরিমানা এবং এক ম্যাচের জন্যে সাসপেন্ডও করা হয় এবং মুরালিধরনকে পাঠানো হয় আবার পরীক্ষা দিতে ।  তবে এবার আর হংকং নয় ,  সরাসরি ইংল্যান্ডে ।  মজার ব্যাপার হচ্ছে ঐ সময় মুরালিধরন মূলত অফব্রেক এবং টপ স্পিন বল করতো ।  তার ক্যারিয়ার সেরা দুসরা ডেলিভারি তখনও সে আবিষ্কার করে নি !  ইংল্যান্ড থেকে ঐ দুইধরনের ডেলিভারির জন্যেই মুরালিধরনকে বৈধতার সাটর্িফিকেট দেয়া হয় ।  এরপর আম্পায়ার রস এ্যামারসন শারীরিক অসুস্থতা এবং স্ট্রেসের কথা বলে ঐ সিরিজ থেকে নিজেকে প্রত্যাহার করে নেয় ।  
২০০৪ সনে অস্ট্রেলিয়ার বিরুদ্ধে মুরালিধরন টেস্টে ৫০০ উইকেট নেয় শ্রীলঙ্কার ক্যান্ডিতে ।  ততদিনে মুরালিধরন ব্যাটসম্যানদের জন্যে এক অভিশাপ ।  তার দুসরার কবলে পড়ে ব্যাটসম্যানরা অসহায় ভাবে আত্মসমর্পণ করছে ।  এরকম পরিস্থিতিতে ৫০০ উইকেট নেয়ার পরপরই মুরালিধরনের দুসরাকে অবৈধ বলে মতামত দেয় ইংলিশ আম্পায়ার ক্রিস বাডর্ ।  ফলে মুরালিধরনকে আবার যেতে হয় পরীক্ষা দিতে ।  এইবার একেবারে অস্ট্রেলিয়াতে ।  ইউনিভাসর্িটি অব ওয়েস্টার্ন অস্ট্রেলিয়া মুরালিধরনের বাহু পরীক্ষা করে বের করে যে তার হাত ১৪ ডিগ্রী বেঁকে যায় দুসরা করার সময় ।  যদিও বিভিন্ন ট্রেনিং - এর মাধ্যমে সেটাকে সংশোধন করে সাড়ে ১০ ডিগ্রি করা হয় তখনই ।  তবে সময়ে কোন সুনিদর্িষ্ট ডিগ্রি উল্লেখ করা ছিল না বলে চাইলে আম্পায়াররা তখনও নো বল ঘোষণা করতে পারতো মুরালিধরনকে ।  বিষয়টা এতটাই সাবজেক্টিভ হয়ে যাচ্ছিল যে কে বৈধ এবং কে অবৈধ ,  সে বিষয়টা স্পষ্ট ভাবে বলে দেয়া জরুরী হয়ে পড়ে ।  ফলে বিভিন্ন পরীক্ষা - নিরিক্ষার পর শেষে ২০০৫ এর মাচর্ের ১ তারিখ থেকে ১৫ ডিগ্রি পর্যন্ত হাত বাঁকানোকে বৈধ বলে আইসিসি আইন করে ।  এরপর ২০০৬ সনে মুরালিধরনকে আবারও পরীক্ষা দিয়ে প্রমাণ করতে হয় হাত বেশি বাঁকাচ্ছে না ।  এবার দেখা যায় সর্বোচ্চ সাড়ে ১২ ডিগ্রী পর্যন্ত হাত বাঁকাচ্ছে যা বৈধ সীমার মধ্যেই রয়েছে ।  ফলে মুত্তিয়া মুরালিধরন মুক্তি পায় বারবার পরীক্ষা দেয়ার যন্ত্রণা থেকে ।  
ড্যারেল হেয়ারের মাধ্যমে শুরু হওয়া এই বিতর্কটায় সে সময় বাজে রকম সমালোচনায় জড়িয়েছে পড়েছিল তৎকালিন এবং সাবেক ক্রিকেটাররা ।  এমন কি অস্ট্রেলিয়ার প্রাক্তন প্রধানমন্ত্রী জন হাওয়ার্ড ,  যিনি কিছু দিন পরই আইসিসির ভাইস প্রেসিডেন্ট হবার কথা ছিল ,  সেই সমালোচনায় জড়িয়ে পড়ে ।  বডি লাইন সিরিজ এবং ওয়ান ডে ক্রিকেটের জন্ম সংক্রান্ত বিতকর্ অর্থাৎ ওয়াল্ডর্ সিরিজ ক্রিকেট আয়োজনের ঘটনার পরপরই ক্রিকেট দুনিয়ার সবচেয়ে বড় বিতকর্ হিসেবে হ্যান্সি ক্রনিয়ের বাজিগরদের সাথে সম্পৃক্ততার সাথে মুরালিধরনের নো বল বিতর্ককে স্থান দিলে হয়তো কেউ আপত্তি করবে না ,  এতটাই বড় ঘটনা ছিল বিষয়টা ঐ সময়ে ।  অথচ তখন খুবই কঠিন ভাবে প্রধানত অস্ট্রেলিয়া এবং তারপর আইসিসির বিরুদ্ধে সোচ্চার হয়েছিল শ্রীলঙ্কান বোডর্ এবং তাদের অধিনায়ক অর্জুনা রানাতুঙ্গা ।  বোডর্ের এই শক্ত অবস্থানের কারণেই মুরালিধরন তাসকিনের মতই পরীক্ষা দিয়ে এবং বিজয়ী হয়ে ফিরে এসে দুনিয়া কাঁপিয়ে দিতে পেরেছিল ।  আজ তার নামের পাশে ৮০০ টেস্ট এবং ৫৩৪ ওয়ানডে উইকেট  —  দুটাতেই সে সবার উপরে এবং কোন রকম সন্দেহ ছাড়াই সর্বকালের সেরা বোলার ।  আর কালের স্রোতে হারিয়ে গিয়েছে ড্যারেল হেয়ার ও রস এ্যামারসন এবং আইসিসির ভাইস প্রেসিডেন্ট হিসেবে নিয়োগ বন্ধ হয়ে যায় জন হাওয়াডর্ের ।  

বিসিবির অনুপ্রেরণা ও করণীয়

মুরালিধরনের উদাহরণটা উল্লেখ করার পেছনে মূল কারণ হচ্ছে বিসিবির কিংকর্তব্যবিমুঢ় আচরণ ।  অবস্থা বিচার করে মনে হচ্ছে বিসিবি ঠিক করতে পারছে না তারা কী করবে ,  বা তাদের কী করা উচিত ।  এ কথাও সত্য বিসিবির জন্যে কাজটা বাস্তবিকই কঠিন ।  ফেইবুক বা ব্লগে বসে আপনি - আমি অনেক বড় বড় কথা লিখে ফেলতে পরবো ।  কিন্তু বিসিবিকে প্রতিটা পদক্ষেপ নিতে হবে ভালো ভাবে ভেবে এবং ভবিষ্যতে এর ফলাফল কী হতে পারে চিন্তা করে ।  তবে তার অর্থ এই না যে কেউ আমাদের সাথে ক্রমাগতই অবিচার করে যাবে আর আমরা মেনে নিতেই থাকবো ।  আর এ কারণেই শ্রীলঙ্কান বোডর্ের অবস্থানটা গুরুত্বপূণর্ ছিল ।  ১৯৯৬ বিশ্বকাপের আগ মুহূতর্ থেকেই তাদের সাথে অবিচার শুরু হয় ।  সেটা তারা বিভিন্ন সময়ে সোচ্চার হয়েই সমাধান করেছে ।  এমন কি ইংল্যান্ড যে তাদের সাথে খুবই অল্প সংখ্যক টেস্ট ম্যাচের সিরিজ খেলতো ,  সেটা নিয়েও ইংল্যান্ডে গিয়েই হৈচৈ করে বিশ্বকে জানান দিয়েছিল ।  আর মুরালিধরনের কেইসে  রীতিমত হার্ড লাইনে চলে গিয়ে বিষয়টাকে অনেক দূর পর্যন্ত নিয়ে গিয়েছিল যা আমরা উপরেই পড়েছি ।  শেষ পর্যন্ত শ্রীলঙ্কা নিজেদের অন্যতম পরাশক্তিতে রূপান্তরিত করতে সক্ষম হয়েছে ,  শুধু মাঠেই না ,  মাঠের বাহিরে অধিকার আদায়েও ।  আর এ কারণেই তাদের থেকে শিক্ষা নেয়ার প্রচুর সুযোগ রয়েছে বিসিবির । 
তাসকিন এবং সানি বর্তমানে যে কোন ধরনের ক্রিকেট থেকে বহিষ্কৃতের মতই আচরণ পাবে বিশ্ব থেকে ।  কোন আন্তর্জাতিক অথবা ঘরোয়া ক্রিকেটে খেলতে পারবে না ,  শুধু বাংলাদেশের ঘরোয়া ক্রিকেট ছাড়া ।  এরকম পরিস্থিতিতে তাসকিন এবং সানিকে নিয়ে যত ধরনের পরীক্ষাই হোক না কেন ,  সেটা বিসিবিকে নিজেদের নিয়ন্ত্রণে করতে হবে অথবা পরীক্ষার ক্ষেত্রে নিয়ম মানা হচ্ছে কিনা তা খুবই ভালো ভাবে নজরে রাখতে হবে ।  উপরেই উল্লেখ করেছি যে আইনী পরামর্শকরা ইতিমধ্যে পরীক্ষার ত্রুটিগুলো বিসিবিকে জানিয়েছেন ।  এই ত্রুটিগুলো কেন হলো তা জানার জন্যে চাপ দেয়াটা বিসিবির প্রধান এবং প্রথম কাজ হওয়া উচিত ।  একই সাথে এর পর ভারতে চেন্নাইতে আর কখনই তাসকিনদের পরীক্ষার জন্যে পাঠানো উচিত হবে না ।  এ ধরনের পরীক্ষার ক্ষেত্রে যথাসম্ভব নিরপেক্ষ ল্যাব নির্বাচন করা জরুরী ।  মুরালিধরন কিন্তু তিনবার তিনটা ল্যাবে পরীক্ষা দিয়েছিল ।  অতএব একই জায়গায় বারবার যাবার প্রয়োজন দেখি না ।  
তবে সবচেয়ে গুরুত্বপূণর্ হচ্ছে বিসিবির তাসকিন এবং সানির পাশে থাকাটা যেটা শ্রীলঙ্কান বোডর্ দারুণ ভাবে মুরালিধরণের পাশে থেকে দেখিয়ে দিয়েছে ।  বোর্ড যদি শক্ত অবস্থানে থাকে তাহলে বাংলাদেশের এই তরুণ প্রতিভাদের অকালে ঝরিয়ে দেয়ার যে চক্রান্ত শুরু হয়েছে তা প্রতিরোধ করা সম্ভব হবে ।  সাথে দরকার রানাতুঙ্গার মত একজন অধিনায়ক যিনি ইতিমধ্যে আমাদের রয়েছেন ।  বিশ্ব ক্রিকেটে মাশরাফির ব্যক্তিত্ব এবং প্রভাব রানাতুঙ্গার থেকে কোন অংশে কম নয় ।  আশা করবো অধিনায়ক তার সতীর্থদের আগলে রাখবেন তারা সম্পূণর্ রূপে বৈধ হয়ে ফিরে না আসা পর্যন্ত ।   
এছাড়াও এ বিষয়টা নিয়ে ঐ সময় প্রচুর বৈজ্ঞানিক রিসার্চ হয়েছে ।  গবেষকদের সাথে কথা বলে এবং তাদের মতামত নিয়ে বিসিবি তাদের অবস্থান আরো সুসংগঠিত করতে পারবে ।  কিছু গবেষণাপত্রের তালিকা এখানে দেয়া হলো যা চাইলে বিসিবির কর্মকর্তারা পড়ে দেখতে পারেন অথবা যোগাযোগের প্রথম সূত্র হিসেবে ব্যবহার করতে পারেন ।    
১ )  Elliot ,  B . C .  ,  Alderson ,  J .  ,  Reid ,  S .  and Foster ,  D .   ( 2004 )  .  Bowling Report of Muttiah Muralitharan . 
Ferdinands ,  R . E . D .   ( 2004 )  .  Three - dimensional biomechanical analysis of bowling in cricket .  PhD Thesis ,  University of Waikato . 
২ )  Ferdinands ,  R . E . D .  and Kersting ,  U . G .   ( 2004 )  .  Elbow Angle Extension and implecation for the legality of the bowling action in Cricket .  In A McIntosh  ( Ed .  )  ,  Proceedings of Australasian Biomechanic Conference 5  ( 9 December  –  10 )  ,  University of New South Wales ,  Sydney ,  pp .  26 – 27 . 
৩ )  Ferdinands ,  R . E . D .  and Kersting ,  U . G .   ( 2007 )  .  An evaluation of biomechanical measures of bowling action legality in cricket .  Sports Biomechanics ,  Volume 6 ,  Issue 3 September 2007 ,  pages 315 – 333
Goonetilleke ,  R . S .   ( 1999 )  .  Legality of bowling actions in cricket .  Ergonomics ,  42  ( 10 )  ,  1386 – 1397 . 
৪ )  Lloyd ,  D .  G .  ,  Alderson ,  J .  and Elliot ,  B . C .   ( 2000 )  .  An upper limb kinematic for the examination of cricket bowling :  A case study of Muttiah Muralitharan .  Journal of Sports Sciences ,  18 ,  975 – 982 . 
৫ )  Marshall ,  R .  and Ferdinands R .   ( 2003 )  .  The effect of a flexed elbow on bowling speed in cricket .  Sports Biomechanics ,  2 ( 1 )  ,  65 – 71 . 
৬ )  Pathegama ,  M .  ,  Göl ,  Ö ,  Mazumdar ,  J .  ,  Winefield ,  T .  and Jain ,  L  ( 2003 )   ' Use of imprecise biomedical image analysis and anthropometric assessment in biomechanics with particular reference to competitive cricket '  ,  UniSA Scientific Study ,  SEIE ,  University of South Australia ,  Australia . 
৭ )  Pathegama ,  M .  and Göl ,  Ö  ( 2004 )   ' Special Report on the Controversial doosra bowling action based on UniSA scientific study :  As per the invitation made by David Richardson ,  General Manager ,  ICC )  ,  EIE ,  University of South Australia ,  Australia . 
৮ )  Portus ,  M .  ,  Mason ,  B .  ,  Rath ,  D .  and Rosemond ,  C .   ( 2003 )  .  Fast bowling arm actions and the illegal delivery law in men ' s high performance cricket matches .  Science and Medicine in Cricket .  R .  Stretch ,  T .  Noakes and C .  Vauhan  ( Eds .  )  ,  Com Press ,  Ports Elizabeth ,  South Africa ,  pp .  41 – 54 . 

শেষ কথা

ক্রিকেট এক অদ্ভুত খেলা ।  মাত্র দুইটা প্রধান দল আগে ক্রিকেট খেলতো ।  ইংল্যান্ড এবং অস্ট্রেলিয়া ।  তারপর যোগ্যতা দিয়ে সেই দলে ঢুকে ওয়েস্ট ইন্ডিজ ।  এরপর অনেকটা সময় ক্রিকেটে এই তিন শক্তিই বিরাজ করতো ।  রাজনীতিটা তবুও ইংল্যান্ড এবং অস্ট্রেলিয়ার হাতেই থেকে যায় ।  তারপর আসে ভারত ।  টাকার মূল্যটা তখন বিশেষ গুরুত্বপূণর্ হয়ে উঠে ।  ক্রিকেটও বদলে যেতে থাকে ।  সেই সময়টায় অনেক কষ্ট করে দক্ষিণ আফ্রিকাকে বড়দের কাতারে ঢুকতে হয়েছে ।  শ্রীলঙ্কার গল্পতো উপরেই বললাম ।  নিউজিল্যান্ড আজও পারে নি সেই কাতারে ঢুকতে অথচ তারা বরাবরই দুর্দান্ত দল নিয়ে বিশ্বকাপগুলোতে পারফমর্ করেছে ।  পাকিস্তান আজও ছাগলের তিন নাম্বার বাচ্চার মত ঘোরে ।  এরকম তীব্র রাজনীতির মধ্যে জিম্বাবুয়ে নামক দলটা টিকতেই পারলো না ,  আর কেনিয়া তো হারিয়ে গিয়েছে শুরুর আগেই ।  এরকম বৈরি একটা খেলায় বাংলাদেশকে যদি টিকে থাকতে হয় তাহলে সেটা শুধু মাঠের খেলাতে আর হবে না বলেই মনে হচ্ছে ।  বোর্ডকে রাজনীতির মাঠে সাকিব - তামিমদের মত পারফর্ম করতে হবে ।  একন দেখার পালা বাংলাদেশ সেই খেলাটায় কীভাবে নামে এবং কত দূর যায় । 
আইসিসিকে শুধু এতটুকুই বলার ,   ' শেইম অন ইউ '  ! 

১৮ মার্চ ২০১৬
মিল্টন কিন্স ,  ইংল্যান্ড । 






ডিজিটাল মৌলবাদঃ রুখে দেয়ার সময় এখনই




ইন্টারনেট এবং বিকল্প মিডিয়া বিশ্বের সামনে উন্মুক্ত করেছে এক নূতন দুয়ার ।  এই মিডিয়া এতটাই শক্তিশালী যে এখন মূল ধারার মিডিয়া কোন ভ্রান্ত বা ভুল সংবাদ পরিবেশন করলে এই বিকল্প মিডিয়ার মাধ্যমে মানুষের সামনে খুব সহজে সত্য বেরিয়ে আসছে ।  এ কারণে সেলিব্রেটিদের নিয়ে ট্যাবলয়েড পত্রিকাগুলোর রমরমা ব্যবসাও বেশ ভালো ভাবেই ক্ষতিগ্রস্ত হচ্ছে ।  এখন মূল ধারার মিডিয়ার কোন রকম সাহায্য ছাড়াই সেলিব্রেটি এবং বিভিন্ন গুরুত্বপূর্ণ ব্যক্তি ও প্রতিষ্ঠান খুব দ্রুত টুইটারের মাধ্যমে নিজেরাই নিজেদের মতামত সাধারণ মানুষের কাছে পৌঁছে দিতে পারছে ।  

২০০৯ সনে যুক্তরাষ্ট্র যখন অর্থনৈতিক মন্দার তুঙ্গে ,  তখন খোদ মার্কিন প্রেসিডেন্ট বারাক ওবামাকে দেখা গিয়েছিল প্রতি সপ্তাহে ইউটিউবে পোস্ট করা বাছাইকৃত মন্তব্যের জাবাব দিতে ।  ব্লগগুলো এখন হয়ে উঠেছে যে কোন খবর দ্রুত ছড়িয়ে দেয়ার হাতিয়ার হিসেবে ।  অনলাইন সংবাদপত্রের মন্তব্য অংশ মানুষকে সুযোগ দিচ্ছে সংশ্লিষ্ট সংবাদের ব্যাপারে তাদের প্রতিক্রিয়া জানাতে ।  আর ফেইসবুকের কথা নাই বা বললাম ।  ফেইসবুক এখন প্রত্যেকের  “ ভার্চুয়াল আইডেনটিটি ”  ।  গত পাঁচ দিন ধরে আমরা প্রত্যক্ষ করছি এক অবিশ্বাস্য ঘটনা ।  তরুণ প্রজন্ম একত্র হয়েছে শাহবাগের রাজপথে ।  তাদের অভিন্ন দাবি  -  যুদ্ধাপরাধীদের সর্বোচ্চ শাস্তি নিশ্চিত করতে হবে ।  স্মরণাতীত কালের মধ্যে বাংলাদেশে ঘটা এটা সবচেয়ে বড় বিপ্লব ।  আর এই বিপ্লবের সূচনা হয়েছে বিকল্প মিডিয়ার হাত ধরে ।  প্রথমে ব্লগারা ডাক দিয়েছিলেন ,  তারপর ফেইসবুকের লাইক আর শেয়ারে শেয়ারে সেই ডাক ছড়িয়ে পড়ে হাজার হাজার তরুণ - তরুণীর কম্পিউটারে ।  তারপর তারা ধীরেধীরে জড়ো হয়েছেন শাহবাগে ।  এক সময় শাহবাগ ছড়িয়ে পড়ে বাংলাদেশের বিভিন্ন শহরে ।  তারপর দেশের সীমানা পেরিয়ে পৃথিবীর বড় বড় শহরগুলোতে । 
তবে ভুলে গেলে চলবে না এই বিকল্প মিডিয়ার একটা দুর্বল দিকও রয়েছে ।  এই শক্তিকে অপশক্তিতে পরিণত করা যায় বেশ সহজে ।  এখানে যা কিছুই প্রচার করা হোক না কেন ,  সেটার সূত্র উল্লেখ করার বাধ্যবাধকতা নেই ।  এতে অপপ্রচার এবং উস্কানি - মূলক প্রচার প্রশ্রয় পাচ্ছে ।  একটি ব্লগপোস্ট ,  একটি আউট - অব - কনটেক্সট ছবি বা ভিডিও ক্লিপ অথবা শুধুই কিছু ফেইসবুক স্ট্যাটাস বা রিটুইট সোস্যাল নেটওয়ার্কিং এর ভূবনে একটা মিথ্যেকে প্রতিষ্ঠা করে ফেলতে পারে ,  অন্তত কিছু সময়ের জন্যে ।  এক্ষেত্রে যারা ব্যবহারকারী অর্থাৎ  “ আমি ”  এবং  “ আপনি ”  পালন করতে পারি খুবই গুরুত্বপূর্ণ ভূমিকা ।  এই মিথ্যা অপপ্রচার আমার - আপনার অংশগ্রহণ ছাড়া কিন্তু সম্ভব নয় কারণ শেয়ারগুলো আমরাই করি ।  একজন সূচনা করে কিন্তু বাকি কাজ আমাদের হাত দিয়ে হয় ।  তাই আমরা কী শেয়ার করছি ,  কতটুকু সত্য শেয়ার করছি এবং আমার শেয়ার করা পোস্টের প্রতিক্রিয়া কী হতে পারে সেটা জেনে এবং ভেবে আমাদের শেয়ার করা উচিত । 
দুঃখজনক হলেও সত্য ,  আমরা সব সময় এটা করতে পারি না ।  আমাদের কিছু দুর্বলতা রয়েছে যা স্বাভাবিক মানবিক দুর্বলতা ।  বাংলাদেশের অধিকাংশ মানুষ ধর্মভীরু ।  তারা সাদাসিদে জীবন - যাপন করে ।  সাধ্যের মধ্যে তাদের ধর্ম পালন করে ,  অন্য ধর্মের প্রতি যথেষ্ট শ্রদ্ধাবোধ রয়েছে তাদের ।  দেশকে ভালোবাসে ,  দেশের জন্যে হয়তো তেমন কোন ভূমিকাই রাখতে পারে না কিন্তু অন্তরের অন্তস্থল থেকে চায় দেশটা ভালো থাকুক ।  রাজনীতিবিদদের উপর তারা হতাশ কিন্তু পাঁচ বছর শেষে কোন এক অপ্রিয় ব্যক্তিকেই আবার ক্ষমতায় বসায় ।  গণতন্ত্রের সুষ্ঠু প্রয়োগ না হলেও একটা গণতান্ত্রিক ব্যবস্থা আমাদের দেশে রয়েছে ।  এগুলো হচ্ছে আমাদের অনুভূতির জায়গা ।  এ জায়গা গুলোকে ব্যবহার করা সহজ ।  ইসলামকে আক্রমণ করা হচ্ছে এমন একটা ছবি আমরা খুব সহজেই শেয়ার করে দেই ।  বিবেচনা করি না ছবিটা মিথ্যা নাকি পুরা ঘটনাটাই জাল ।  ফলে ছড়ায় সাম্প্রদায়িক বিষ - বাষ্প ।  অথবা একটি রাজনৈতিক দল অন্য দলকে হেয় করতে দেশ নিয়ে অপপ্রচার শুরু করলেও আমরা একই কাজ করি ।  এতে হয়তো সুবিধা পায় তৃতীয় কোন পক্ষ ।  
জামাত নামের আড়ালে বাংলাদেশের অস্তিত্বে অবিশ্বাসী রাজনৈতিক দলটি এবং শিবির নামে সেটার হিংস্র ছাত্র সংগঠনটি বিকল্প মিডিয়ার এই দুর্বল দিকটার ভয়াবহ ক্ষমতার ব্যাপারটা উপলব্ধি করতে পেরেছিল বেশ আগেই ।  ঠিক যেই মুহূর্তে ফেইসবুকে পেইজ অপশনটা চালু হয়েছিল ,  তারা সাথে সাথে সেটার সর্বোচ্চ সুযোগ গ্রহণ করার জন্যে মরিয়া হয়ে চেষ্টা শুরু করে ।  অস্বীকার করার উপায় নেই ,  সেই চেষ্টায় তারা সফল ।  বেশ ভালো ভাবে সফল ।  ২০১০ এবং ২০১১ সনে প্রায় ১০ মাস জামাত - শিবির পরিচালিত বেশ কিছু পেইজে ইচ্ছাকৃত যোগ দিয়ে দেখার চেষ্টা করছিলাম কী করে তারা মানুষের মনে বিষ ঢালতে চেষ্টা করে ।  আমার পর্যবেক্ষণ থেকে আমি জামাত - শিবিরের পেইজগুলোকে তিনটা শ্রেণীতে ভাগ করেছিলাম ।  আমি লক্ষ্য করে দেখেছি ,  প্রথম শ্রেনী ধর্মের ছদ্মবেশে অপপ্রচার চালায় ।  দ্বিতীয় শ্রেনী এ্যাডাল্ট কৌতুক বা এ জাতীয় পেইজের মাধ্যমে অপপ্রচার চালায় এবং সর্বশেষ শ্রেণী দেশাত্ববোধকে কাজে লাগিয়ে স্বার্থ উদ্ধার করে ।  মজার ব্যাপার ,  এদের মধ্যে আবার খুবই সখ্য ।  এ দৃশ্যও দেখার সৌভাগ্য হয়েছিল যে হাদিস শেয়ারের পেইজ এ্যাডাল্ট পেইজকে অনুরোধ করছে তাদের পেইজের লিঙ্কটা প্রচার করে দিতে ।  আবার এমনটাও দেখেছি যে এ্যাডাল্ট কৌতুকের পেইজ হাদিস শেয়ার দেয়া শুরু করেছে ।  তারপর যখন পেইজের সদস্যরা জিজ্ঞেস করে ঘটনা কী ,  তখন তারা জবাব দিয়েছে  “ আমাদের মূলনীতি পরিবর্তন হয়েছে ”  ।    
আমার এ লেখার উদ্দেশ্য হচ্ছে আমার পর্যবেক্ষণ আপনাদের সামনে তুলে ধরা ।  তারপর আমার একটা অনুরোধ আছে ।  সেটা আমি সব শেষে জানাবো ।  যাইহোক ,  আর কথা না বাড়িয়ে এবার আমি প্রত্যেকটা শ্রেণী নিয়ে আমার পর্যবেক্ষণ আলোচনা করছি ।  
আপনারা হয়তো অনেকেই লক্ষ্য করেছেন ফেইসবুকে বেশ কিছু পেইজ আছে যারা হাদিস এবং কোরআনের আয়াত শেয়ার করে ।  ধর্মপ্রাণ মুসলিমরা সেখানে যোগ দিচ্ছেন ।  ফলে অনেক ফ্যানও পাচ্ছে তারা ।  এ ধরনের একটা হাদিসের পেইজকে আমি প্রায় দশ মাস পর্যবেক্ষণ করেছিলাম ।  প্রথমে সাধারণ বিষয় নিয়ে হাদিস শেয়ার করতো ।  তারপর যখন পেইজের ফ্যান সংখ্যা বেড়ে উঠলো ,  তখন তারা হাদিসের পাশাপাশি নিজেদের কিছু আর্টিকেলও প্রকাশ করতে শুরু করলো ।  এই আর্টিকেলগুলোতে থাকতো মূলতঃ হাদিসের ইন্টারপ্রিটেশন ।  প্রথম যে আর্টিকেলটা নিয়ে ঐ পেইজে প্রতিক্রিয়া দেখা দিয়েছিল সেটা ছিল জিহাদ সংক্রান্ত ।  তারা সহি হাদিসের রেফারেন্স দিয়ে প্রচার করতে শুরু করলো জিহাদের গুরুত্ব ।  তাদের মতে প্রকৃত জিহাদ হচ্ছে সরাসরি যুদ্ধক্ষেত্রে জিহাদ এবং এ ধরনের জিহাদে অংশ নিলে তাদের পরিবারকে স্বয়ং আল্লাহ দেখাশোনা করবেন ।  প্রচারণাটায় যতটা না বিরক্ত হয়েছিলাম তার থেকে বেশী ভীত হয়েছি বেশ কিছু মানুষকে এমন ভাবে প্রতিক্রিয়া দেখাতে যেন পারলে তারা এখনই অংশ নেবে !  এর কিছু দিন পর তারা তুলে ধরলো অমুসলিমদের সাথে কোন রকম বন্ধুত্ব না করার হাদিস নিয়ে এক সুবিশাল প্রবন্ধ ।  অমুসলিমরা মুসলিমদের বন্ধু হতেই পারে না এবং তারা মুসলিমদের ভালো চাইতেই পারে না  –  এই বক্তব্য প্রতিষ্ঠা করা ছিল তাদের মূল উদ্দেশ্য ।  এর কিছুদিন পর তারা অমুসলিমদের থেকে ধর্মীয় কর তোলা বাধ্যতামূলক  –  সে বিষয়ে মানুষকে  “ সচেতন ”  করার চেষ্টা শুরু করলো ।  এরপর আলোচনায় এলো নারীর শাসন ইসলামের দৃষ্টিতে অবৈধ এবং সেটা আমাদের সমাজেও গ্রহণযোগ্য নয় ।  প্রত্যেকটা ঘটনায় তারা সব সময়ই যে অনুসিদ্ধান্তে পৌঁছাতে চেয়েছে তা হলো বাংলাদেশের বর্তমান রাজনৈতিক পরিবেশে  “ আল্লাহর আইন ”  প্রতিষ্ঠা করা সম্ভব নয় ।  অতএব বিপ্লবের ডাক দিতে হবে এবং তাদের সাথে যেন সাধারণ মানুষ একাত্মতা ঘোষণা করে ।  ফেইসবুকের বাহিরে যে ওয়েব সাইট থেকে আর্টিকেলগুলো প্রকাশ করা হতো তার নাম  “ সরল পথ ”  ।  আমি আয়ারল্যান্ডের রাজধানী ডাবলিনে ছিলাম বেশ কয়েক বছর ।  সেসময় ঘটনাক্রমে একজন জামাত - কর্মীর সাথে পরিচয় হয়েছিল ।  সেই লোক আমাকে সাইটটা দেখিয়ে বলেছিল এটা তাদের পরিচালিত সাইট ।  পরবর্তিতে দেশে গিয়ে দিগন্ত টিভিতে একটা অনুষ্ঠানে সাইটটার নাম এবং লোগো দেখে নিশ্চিত হয়েছিলাম এটা সত্যিই জামাত - শিবিরের সাইট ।  এই সাইটটার বিশেষত্ব হচ্ছে ,  এটার  “ স্লো পয়জনিং ”  করার ক্ষমতা ভয়াবহ ।  ওখানে প্রকাশিত লেখাগুলো পড়তে থাকলে হয়তো দেখা যাবে আপনার অজান্তেই আপনি আপনার পাশে বসা ভিন্ন ধর্মের ভাই বা বন্ধুটার দিতে এক সময় বিদ্বেষের সাথে তাকাতে শুরু করবেন ।  আপনার অজান্তেই তারা আপনাকে গ্রাস করে নেবে ।  যাইহোক ,  এভাবে অপপ্রচার চালাতে থাকলে ঐ পেইজেরই কিছু সদস্য পেইজটাকে জামাত - শিবিরের পেইজ বলে উল্লেখ করে কণ্ঠস্বর তোলেন এবং মানুষের ধর্মীয় অনুভূতিকে পুঁজি করে এসব কার্যক্রমের প্রতিবাদ জানান ।  ফলে পেইজ থেকে দ্রুত তাদের ব্যান করা হয় এবং ওখানে কথা বলার জন্যে একটা নীতিমালা চাপিয়ে দিয়ে কণ্ঠরোধ করার মাধ্যমে আবার তাদের প্রচারণায় ফিরে যায় পেইজটা ।  এই পেইজটা ছাড়াও কাছাকাছি রকমের প্রচারণা আরো দুইটা হাদিস শেয়ারের পেইজেও দেখতে পেয়েছিলাম ।  তবে আমি বিস্মিত হয়েছিলাম জামাত - শিবিরের দৌড় দেখে যখন আমার জিমেইলে তারা কোরআনের কিছু আয়াত পাঠিয়ে তাদের আরেকটা সাইটে নিয়মিত যাবার জন্যে বলে ।  আমি ঐ সাইটে কখনই যাই নি বা সাবসক্রাইব করি নি ।  তারপরও আমার কাছে ইমেইল আসে ।  ফলে আমার বুঝতে অসুবিধা হয় না এরা ইমেইল এ্যাড্রেস সংগ্রহ করে মানুষকে নিজেরাই সাবসক্রাইব করে দিচ্ছে ।          
দ্বিতীয় শ্রেনীতে রয়েছে নিরপেক্ষ নামের আড়ালে লুকানো জামাত - শিবিরের হায়েনা পেইজগুলো ।  আপনারা হয়তো লক্ষ্য করে থাকবেন ,  যে সময়ের কথা আমি বলছি ,  অর্থাৎ ২০১০ এর শেষ থেকে ২০১১ এর শুরুর দিকের ঘটনা ,  ফেইসবুকে তখন দ্রুত বেশ কিছু ফান পেইজ তৈরি হয়েছিল যেগুলোর নাম খুব অদ্ভুত ।  যেমন ,  ওই ছেড়ি ,  ওরনা গলায় না দিয়া বুকে দে ,  কামে দিব ,  মাইয়া তোরে ফ্রেন্ড রিকোয়েস্ট পাঠাইছি প্রেমপত্র না ,  লাগবো না তোর ডিজিটাল বাংলাদেশ আমার এ্যানালগ বাংলাদেশ ফিরাইয়া দে ইত্যাদি ।  পেইজগুলো মূলতঃ কৌতুক এবং মজার ঘটনা শেয়ার করার উদ্দেশ্য নিয়ে খোলা হয়েছিল ।  এভাবে চলতে চলতে এক সময় তারা শুরু করে তাদের মূল উদ্দেশ্য বাস্তবায়ন করা ।  দেখা যেত একটা ছবি দিয়ে দাবি করছে এক হিন্দু নভোচারী মহাশুণ্য ঘুরে এসে মুসলিম হয়ে গিয়েছে অথবা জাপানে সুনামীর পর সব ধ্বংস হয়ে গিয়েছে শুধু রয়ে গিয়েছে মসজিদ ।  সাথে তারা এটাও প্রচার করে দিচ্ছে এই ধরনের ছবি পশ্চিমা মিডিয়া কখনও ছাপাবে না তাই তারাই সেই মহান ব্রত পালন করছে ।  এই পেইজগুলোতে অমুসলিমদের নিয়মিত হেয় করা হয় ।  বিচিত্র কারণে এ ধরনের পেইজের এ্যাডমিনদের হিন্দু বা খৃস্টান হতে দেখি নি কখনও ।  তারা সব সময়ই মুসলিম এবং বিকল্প মিডিয়াতে ইসলাম প্রচারের মাধ্যমে নেকি অর্জনই তাদের জীবনের একমাত্র লক্ষ্য ।  পেইজগুলোর পোস্টের ধরন এবং স্বর প্রায় সময় একই রকম দেখতে পাই ।  সবচেয়ে জনপ্রিয় যে তত্ত্ব তারা প্রচার করে সেটা হলো  -  যারা মুসলিম নয় ,  তারা মুসলিমদের শত্রু ।  সাধারণ ধর্মপ্রাণ মানুষের মনে তারা প্রতিনিয়ত অন্য ধর্মের প্রতি বিদ্বেষ ছড়িয়ে দেয়ার চেষ্টা করে ।  তাদের ট্রেডমার্ক কিছু শব্দ রয়েছে ।   “ তথাকথিত - সুশীল ”   “ মানবতাবাদী ”  ইত্যাদি তাদের পোস্টে নিয়মিত খুঁজে পাওয়া যায় ।  তাদের মতে লেখক ,  শিল্পী ,  সাংবাদিকরা যারা মানবতার কথা বলে তারা আসলে ইসলামের শত্রু ।  বিভিন্ন সময় ফটোশপ দিয়ে ছবি বানিয়ে তাদের কথার সত্যতা প্রমাণের চেষ্টাও তারা কম করে না ।  
ফেইসবুকে জামাত - শিবিরের তৃতীয় শ্রেনীটা সবচেয়ে মারাত্মক ।  দেশাত্মবোধের প্রলেপ দিয়ে এরা মৌলবাদকে বিক্রি করে ।  পেইজের নামে বাংলাদেশ ,  ১৯৭১ ইত্যাদি শব্দ থাকে ।  কিন্তু পেইজ থেকে প্রচার করা হয় পুরোই উল্টা তথ্য ।  এরা কথা বলে যুক্তির ছদ্মবেশে ।  শুনলে মনে হয় কিছু যুক্তিবাদী মানুষ সমাজের কিছু সমস্যা আপনার সামনে তুলে ধরছে ।  হঠাৎ হয়তো লক্ষ্য করলেন মহান মুক্তিযুদ্ধে পাকিস্থানের নারকীয় ভূমিকা নিয়ে কথা হচ্ছে এমন সময় এক দল মানুষ বাংলাদেশকে ভারত কী করে শোষণ করছে সেটার ফিরিস্তি তুলে ধরলো ।  কিম্বা পাকি সেনাবাহিনী কর্তৃক নারী নির্যাতনের ঘটনা আলোচনায় এলে সেই দলটা ফেলানীর প্রসঙ্গ তুলে ধরছে ।  সৌদি আইনের মার - প্যাচে পড়ে যখন আটজন বাংলাদেশী ভাই - এর শিরশ্ছেদ হয় এবং তা নিয়ে কেউ কথা বললে তখন সেই মানুষগুলো যুক্তরাষ্ট্রের উদাহরণ দিয়ে বলে আফগানিস্থান এবং ইরাকে এতগুলো শিশুকে যখন মারা হলো তখন আপনার এই মায়া কান্না কোথায় ছিল ?  তাদের কথা শুনে আপনি হয়তো বিভ্রান্ত হবেন ।  কারণ ফেলানীর  হত্যাকারীদের বিচার হোক সেটা আপনিও মনে প্রাণে চান ।  ভারত যে চারদিক থেকে বাংলাদেশকে শোষণ করছে সেটা আপনি প্রতি মুহূর্তে অনুভব করেন ।  যুক্তরাষ্ট্রের ইরাক এবং আফগানিস্থান আক্রমণ এবং হাজার হাজার মানুষকে হত্যা করার ঘটনা আপনিও টিভিতে দেখেছেন এবং ব্যথিত হয়েছেন ।  অতএব ,  মানুষগুলো তো অযৌক্তিক কিছু বলছে না !  তাদের আপনার সমমনাই মনে হচ্ছে !  কিন্তু এখানে একটা বড়  “ ফাঁক ”  রয়েছে ।  আপনাকে তারা তাদের ফ্যালাসির পাকচক্রে আটকে বিভ্রান্ত করছে ।  
আমি উপরে যে উদাহরণগুলো উল্লেখ করেছি সেগুলো মোটেও কাল্পনিক নয় ।  প্রত্যেকটা উদাহরণ এধরনের পেইজ থেকে সংগ্রহ করা ।  বক্তব্যগুলো ভালোভাবে পর্যবেক্ষণ করলে দেখতে পাবেন এখানে প্রতিটা ক্ষেত্রে  “ মিউচুয়ালি এক্সক্লুসিভ ”  দুটা ঘটনাকে এক করে একটার মাধ্যমে আরেকটাকে জায়েজ করার চেষ্টা করা হচ্ছে ।  পাকিস্থানীদের বিরুদ্ধে কথা বলার মানে এই নয় যে আপনি ভারতকে সমর্থন দিচ্ছেন এবং ফেলানীর হত্যাকারীদের বিচার চান না ।  সৌদি আইনের বিরোধীতা করা মানেই আপনি যুক্তরাষ্ট্রের পক্ষে নয় ।  আপনি দেখে থাকবেন এই সচলয়াতনেই ভারত কর্তৃক বাংলাদেশকে বিভিন্ন ভাবে শোষণ করার ঘটনা নিয়ে উত্তপ্ত পোস্ট আসে ।  আবার একই ব্লগাররাই  যুদ্ধাপরাধীদের বিচার এবং মুক্তিযুদ্ধের সময় পাকিস্থানীদের অপকর্মকে বিভিন্ন সময়ে আমাদের সামনে তুলে ধরছেন ।  অন্যদিকে যুক্তরাষ্ট্র যখন ইরাক আক্রমণে যায় তখন খোদ যুক্তরাষ্ট্রে প্রতিবাদের ঢল নেমেছিল ।  আপনি আমিও ছিলাম সেই প্রতিবাদীদের দলে ।  কিছুদিন আগে খেলায় পাকিস্থানকে সমর্থন না করার জন্যে যে পোস্টগুলো এসেছিল সেখানে এই পেইজগুলোই ভারতকে সমর্থন না করার বিষয়ে কেন কথা বলা হচ্ছে না ,  সেই প্রশ্ন তুলেছিল ।  একই ফ্যালাসি ,  একই কণ্ঠস্বর ।  
আপনি হয়তো প্রশ্ন তুলতে পারেন আমার কথা আপনি বিশ্বাস করবেন কেন ?  নাহ ,  আমাকে বিশ্বাস বা অবিশ্বাস কোনটাই করতে বলবো না ।  শুধু অনুরোধ করবো মিলিয়ে দেখুন তো ।  একটা ঘটনাও কি আপনার চোখে পড়েনি ?  আমি নিশ্চিত আমার অভিজ্ঞতার সাথে নিজের অভিজ্ঞতাকে মিলিয়ে নিলে সামঞ্জস্য খুঁজে পাবেন; যদি সত্যি মুক্তমন নিয়ে খোঁজার চেষ্টা করেন ।  আবার অনেকে হয়তো বলবেন ফেইসবুকে এসব করে ওরা আর আমাদের কতটুকু ক্ষতি করতে পারবে ?  ভুল ।  খুবই বড় ভুল ।  জামাত - শিবিরের এসব অপপ্রচারকে যদি আপনি হালকা ভাবে নেন তাহলে বলবো ভুল করছেন ।  এই কাজে তারা লক্ষ লক্ষ টাকা ঢালছে ।   “ অপ্রকাশিত সত্য ”  নামের একটা পেইজের এ্যাড ঢাকায় আমার ফেইসবুকে একটানা অনেক দিন এসেছিল ।  তারপর বিরক্ত হয়ে পেইজটায় গিয়ে দেখতে পেয়েছিলাম ভয়াবহ ধর্মীয় মিথ্যাচারে পরিপূর্ণ বিদ্বেষ ।  এ্যাড দিয়ে যখন কেউ এমন মিথ্যাচার চালায় তখন বুঝতে কষ্ট হয় না এটা কোন বালকের ছেলেখেলা নয় ,  এটা বড় এক ষড়যন্ত্রের অংশ ।  কোরআনের পাতায় পা রেখে ছবি তুলে এবং সেই ছবিতে অন্য ধর্মের মানুষকে ট্যাগ করে খুব সহজেই রামুতে আগুন লাগিয়েছিল এই জামাত ।  ইসলামকে ব্যবহার করে এরা হত্যা ও ধর্ষনের অপরাধীদের রক্ষা করার জন্যে দেশ জুড়ে অরাজকতা করছে যা বেগবান হচ্ছে এই ফেইসবুক পেইজগুলোর মাধ্যমেই ।  সর্বশেষ শাহবাগের বিপ্লব যখন তাদের প্রাণ - ভোমরে হাত দিয়েছে তখন তারা মরিয়া হয়ে উঠেছে বিপ্লব নিয়ে বিভিন্ন ভাবে অপপ্রচার চালাতে ।  
যে অনুরোধটা করতে এ লেখার অবতারণা করেছিলাম ,  এবার সে কথায় আসছি ।  আমরা যেমন রাজপথে নেমেছি জামাত - শিবিরের মাথাগুলোকে শেষ করতে; ঠিক তেমনই ফেইসবুকে   “ স্লো পয়জনিং ”  এর বোতল নিয়ে বসে থাকা আগাছা গুলোকেও শেষ করতে হবে এখনই ।  আমরা কম - বেশী সবাই ফেইসবুক ব্যবহার করি ।  আসুন আজ ,  এই মুহূর্তে আমরা পণ করি  -  যখনই জামাত - শিবিরের পেইজ চোখে পড়বে ,  আমরা তাতে রিপোর্ট করবো ।  একটা পেইজও আমরা এড়িয়ে যাবো না ।  যখনই চোখে পড়বে তখনই রিপোর্ট করবো ।  লক্ষ লক্ষ হাত শাহবাগে স্লোগান মুখর ।  আমরা যদি পণ করি ঐ লক্ষ লক্ষ হাত দিয়ে পেইজগুলোও রিপোর্ট করা শুরু করবো ,  তাহলে জামাত - শিবিরের কোন অস্তিত্ব থাকবে না ভার্চুয়াল জগতেও ।  মনে রাখবেন ,  ওরা সংখ্যায় কম ।  তাই তারা যা করার ফেইসবুকে ফেইক আইডি আর পেইজ দিয়ে করে ।  আমাদের সংখ্যা অগুনতি ।  রাজপথ আমাদের দখলে ।  আসুন ফেইসবুকও আমাদের দখলে নেই ।  ডিজিটাল মৌলবাদকে রুখে দেই । 

১০ ফেব্রুয়ারি ২০১৩
গ্লাসগো ,  যুক্তরাজ্য






কার পার্কের নীচে অবহেলিত ইংরেজ রাজার কঙ্কাল 




সম্প্রতি দুটা খবর ব্রিটিশ পত্রিকার শীর্ষ সংবাদ হয়ে তোলপাড় শুরু করেছে ।  এর মধ্যে একটা হচ্ছে লিভারপুলের ২০০৯ সনে ইংল্যান্ডের নিজ মাঠে চ্যাম্পিয়ান্স লীগে খেলা একটা ম্যাচ পাতানো ছিল ।  আর অন্যটা হচ্ছে ইংল্যান্ডের লেস্টার শহরের এক কার পার্কের নিচ থেকে ইংল্যান্ডের রাজা তৃতীয় রিচার্ডের কঙ্কাল আবিষ্কৃত হয়েছে ।  আবিষ্কারের কাজটা করেছেন লেস্টার বিশ্ববিদ্যালয়ের আর্কিওলজিস্টরা ।  নিঃসন্দেহে দুটা খবরই প্রচুর আলোচনা এবং সমালোচনার অবকাশ রাখে; এবং সেটা হচ্ছেও ।  তবে যে কারণে এই লেখার অবতারণা ,  সেটা মূলতঃ দ্বিতীয় সংবাদটা ।  রাজা তৃতীয় রিচার্ড নিহত হয়েছিল ১৪৮৬ খৃষ্টাব্দতে যুদ্ধে পরাজিত হবার পর ।  ছয়শ বছরের অধিক সময়ের পুরনো এই রাজার কঙ্কাল নিশ্চিত করা সহজ কথা না ।  মনে রাখা জরুরী যে এটা মমি বা কোন ঐতিহাসিক সমাধি নয় ।  খুবই অবহেলায় কবর দিয়ে রাখা এক মানুষের কঙ্কাল ।  এ সব কারণে কাল গভীর রাত পর্যন্ত গবেষকদের কাজ নিয়ে ঘাটাঘাটি করলাম ।  ফলাফল যা দাঁড়ালো তা এই লেখাটা । 


শুরুতে ব্যাখ্যা করে নেয়া প্রয়োজন রাজা তৃতীয় রিচার্ড কে ও কেমন ছিল এবং তার ভাগ্যে কী ঘটেছিল ।  রাজা রিচার্ড সম্পর্কে যতটুকু জানলাম ,  তাতে বোঝা যাচ্ছে সে ছিল চরম নিষ্ঠুর এবং নির্দয় ।  আর এ কারণে নিজের প্রজাদের মাঝে তার জনপ্রিয়তা ছিল খুব কম ।  রিচার্ডের বংশ এসেছিল  ‘ হাউজ অব ইয়র্ক ’  থেকে ।  অন্যদিকে  ‘ হাউজ অব ল্যাঙ্কেস্টার ’  থেকে রিচার্ডের বিরুদ্ধে যুদ্ধের ডাক দেয় হেনরী টিউডর ।  এই হেনরীই পরবর্তীতে ইংল্যান্ডের রাজা সপ্তম হেনরী হয় এবং তাদের পরিবারের গল্প শেক্সপিয়ারের বদৌলতে যথেষ্টই শুনেছি আমরা ।  যাইহোক ,  ফিরে যাচ্ছি রিচার্ডের বর্ণনায় ।  রিচার্ড মাত্র দুই বছর রাজত্ব করেছিল ।  এরপর ১৪৮৬ খৃষ্টাব্দে ৩২ বছর বয়সে  ‘ ওয়ার অব রোজেস ’  এর শেষ যুদ্ধে সে হেনরীর কাছে পরাজিত হয় ।  যদিও রিচার্ডের সৈন্যবাহিনী হেনরীর থেকে বড় ছিল ,  কিন্তু তবুও রিচার্ড পরাজিত ও নিহত হয় ।  রিচার্ডের মৃত্যু ছিল খুবই করুণ ।  তাকে ঘোড়া থেকে ফেলে দিয়ে নির্মম ভাবে অত্যাচার চালানো হয় ।  তারপর তাকে নগ্ন করে ঘোড়ার পিঠে চড়িয়ে একটা সাধুর আশ্রমের কাছে নিয়ে যাওয়া হয় যেখানে তাকে দুই দিন ফেলে রাখার পর কোন রকম আনুষ্ঠানিকতা ছাড়াই কবর দেয়া হয় । 

ফরাসী কবি ও ঐতিহাসিক জঁ মলিনেট  ( Jean Molinet )  ১৪৯০ সনে রিচার্ডের মৃত্যু দৃশ্যকে এভাবে বর্ণনা করেন , 

His horse leapt into a march from which it could not retrieve itself .  One of the Welshmen then came after him ,  and struck him dead with a halberd ,  and another took his body and put it before him on his horse and carried it ,  hair hanging as one would bear a sheep .  And so he who miserably killed numerous people ,  ended his days iniquitously and filthily in the dirt and mire ,  and he who had despoiled churches was displayed to the people naked and without any clothing ,  and without any royal solemnity was buried at the entrance to a village church . 


অন্য দিকে ইটালিয় ঐতিহাসিক পলিডিওরো ভির্জিলি  ( Polidoro Virgili )  ,  যিনি হেনরীদের ইতিহাস লেখক ছিলেন ,  একই ঘটনার বর্ণনা দিয়েছেন এভাবে , 


The body of King Richard ,  naked of all clothing ,  and laid upon a horse ' s back ,  with the arms and legs hanging down on both sides ,  was brought to the abbey of Franciscan monks at Leicester ,  a miserable spectacle in good truth ,  but not unworthy for the man ' s life ,  and there was buried two days after without any pomp or solemn funeral . 


ইতিহাস থেকে জানা যায় যে আশ্রমের কথা ভির্জিলি লিখেছে তা স্থাপিত হয়েছিল ‌১২৫৫ খৃষ্টাব্দেতে ।  ১৪৯৫ খৃষ্টাব্দে ঐ এলাকার কবরের উন্নয়নের জন্যে হেনরী ,  যে ততদিনে রাজা সপ্তম হেনরী হয়ে গিয়েছে ,  কিছু অনুদানও দেয় যা ইতিহাসে লেখা রয়েছে ।  কিন্তু ১৫৩০ খৃষ্টাব্দের মধ্যে ঐ আশ্রম সহ পুরো এলাকাটা ধ্বংস করা হয় রাজা অষ্টম হেনরীর সময়ে ।  তখন থেকে দুই ধরনের কথা চলে আসছিল রাজার কবর নিয়ে ।  কেউ কেউ বলছিল রিচার্ডের শরীরকে উঠিয়ে নেয়া হয়েছে; আবার কেউ কেউ বলছিল ওখানেই কোথাও রিচার্ডের শরীর রয়েছে ।  যে যাইহোক ,  এরপর কালক্রমে পরবর্তী পাঁচশ বছরে ঐ স্থানে গড়ে উঠেছে ,  ভেঙ্গেছে ,  আবার গড়ে উঠেছে বিভিন্ন স্থাপনা ।  সর্বশেষ সে জায়গাটা লেস্টার সিটি কাউন্সিল অধিগ্রহণ করে ১৯২০ সনে এবং অফিস ভবন নির্মাণ করে ।  এভাবেই হারিয়ে যায় রাজা তৃতীয় রিচার্ডের সমাধি ।  ২০১২ সনে  ‘ ইউনিভার্সিটি অব লেস্টার আর্কিওলজিকাল সার্ভিসেস ’   ( ULAS )  - এর গবেষক রিচার্ড বাকলের এক মন্তব্য থেকে জানতে পারি যে রাজা তৃতীয় রিচার্ডই ইংল্যান্ডের একমাত্র রাজা যার সমাধি চিহ্নিত করা সম্ভব হয় নি । 

এবার ইতিহাস থেকে ফিরে আসা যাক বিজ্ঞানে ।  ২০১১ সনে  ‘ কিং রিচার্ড দ্যা থার্ড সোসাইটি ’  এবং ULAS এক যৌথ প্রকল্প হাতে নেয় ।  তারা লেস্টার শহরে সম্ভাব্য তিনটা জায়গা খোঁড়ার অনুমতি চায় সরকারের কাছে ।  এর মধ্যে একটা জায়গা ছিল লেস্টার সিটি কাউন্সিলের সেই অফিস ।  ২৫ অগাস্ট ২০১২ খোঁড়া শুরু হয় এবং প্রথম দিনই এক জোড়া পায়ের হাড় পাওয়া যায় ।  পরবর্তীতে বিভিন্ন মধ্যযুগের ঘরের অবশেষ এবং একটা গির্জাও আবিষ্কৃত হয় ।  ধারণা করা হচ্ছিল এই গির্জারই আশেপাশে কোথাও রিচার্ডকে কবর দেয়া হয়েছিল ।  আর্কিওলজিস্টরা দ্রুত বিচার বিভাকে আবেদন জানায় ছয়টা পর্যন্ত মানুষের কঙ্কাল তোলার অনুমতি চেয়ে । 

এরপর ধীরে ধীরে খনন কাজ চলতে থাকে ।  এরই মাঝে অফিসের কার পার্কের নিচে একটা কঙ্কাল পাওয়া যায় যার পায়ের পাতা দুটো ছিল না ।  এছাড়া হাত দুটো পেছনের দিকে ক্রস আকারে ছিল যা থেকে ধারণা করা যায় যে তাকে দুই হাত উল্টা করে পেছনে বেঁধে রাখা হয়েছিল ।  এছাড়া কঙ্কালটা ছিল ইংরেজি S  অক্ষরের মত এবং প্রচুর আঘাতের চিহ্ন পাওয়া যায় শরীরে ।  এর মধ্যে মাথায় দুটো বড় আঘাত দেখতে পাওয়া যায় যার একটা ব্লেড জাতীয় কিছু  ( তরবারি )  দিয়ে করা হয়েছিল ।  এছাড়াও হত্যার সময় তাকে যথেষ্ট হিউমিলিয়েট করা হয়েছে বলে ধরনা করা যাচ্ছিল ।  একটা লোহার দণ্ড মেরুদণ্ডে ঢুকে ছিল যা গবেষকরা ধারণা করছিল তার পশ্চাদ্দেশ দিয়ে প্রবেশ করানো হয়েছিল ।  এছাড়া কঙ্কালটার বয়স ধারণা করা হচ্ছিল ত্রিশের মধ্যে হবে । 

এই কঙ্কাল পাওয়ার পর অর্কিওলজিস্টরা খনন বন্ধ করে যা যা ভেঙ্গেছিল তা আবার পুনরায় গড়ে দেয় ।  তারপর শুরু হয় কঙ্কালটা নিয়ে গবেষণা ।  ডিএনএ পরীক্ষা করার জন্যে খোঁজা শুরু হয় রিচার্ডের জীবিত বংশধরদের ।  রিচার্ডের একমাত্র আত্মীয়ার খোঁজ পাওয়া যায় যে তার ১৬তম বংশধর ।  তার নাম জয় ইবসেন ।  এই মহিলা দ্বিতীয় বিশ্বযুদ্ধের সময় কানাডায় চলে যায় ।  কিন্তু গবেষকরা তাকে কানাডায় খুঁজে বের করে দেখেন তিনি ২০০৮ সনে মারা গেছেন ।  কিন্তু সৌভাগ্যবশত তার ছেলে মাইকেল গবেষকদের সাহায্য করতে এগিয়ে আসে এবং তার ডিএনএ স্যাম্পল পরীক্ষার জন্য দান করে ।  সেই ডিএনএ স্যাম্পলের সাথে কঙ্কালের ডিএনএ ম্যাচ করিয়ে গবেষকরা নিশ্চিত হন যে এটা রাজা তৃতীয় রিচার্ড ।  তবে এটাও ঠিক ,  রিচার্ডের অন্য কোন আত্মিও হতে পারে ।  সে কারণে আরও নিশ্চিত হবার জন্য কার্বন টেস্ট করার সিদ্ধান্ত নেয়া হয় । 

কঙ্কালটা ঠিক কোন সময়ের সেটা নিশ্চিত হবার জন্যে রেডিওকার্বন ডেটিং টেস্ট করতে একই সাথে স্যাম্পল পাঠানো হয় গ্লাসগো বিশ্ববিদ্যালয়ের এ্যানভার্নমেন্টাল রিসার্চ সেন্টারে এবং অক্সফোর্ড বিশ্ববিদ্যালয়ের রেডিও কার্বন এ্যাকসিলারেটর ইউনিটে ।  গ্লাসগো বিশ্ববিদ্যালয় থেকে জানানো হয় ১৪৩০ থেকে ১৪৬০ এর মধ্যে এই কঙ্কাল সৃষ্টি হয়েছে ।  অন্যদিকে অক্সফোর্ড বিশ্ববিদ্যালয় থেকে জানানো হয় ১৪১২ থেকে ১৪৪৯ এর মধ্যে সৃষ্টি হয়েছে ।  দুটো সময়ই রিচার্ডের মৃত্যুর আগের সময়কে নির্দেশ করে ।  তাই আরও বিস্তারিত পরীক্ষা চালানো হয় যা থেকে বেরিয়ে আসে যে কঙ্কালের মানুষটা প্রচুর সিফুড খেত ।  সিফুড কার্বন - ১৪ এ্যাবজর্ব করে যা পরবর্তীতে কার্বন এ্যানালাইসিস করে বয়স নির্ধারণ করতে সমস্যা সৃষ্টি করে ।  এ কারণে প্রাপ্ত ফলের উপর বেইজিয়ান এ্যানালাইসিস করে গবেষকরা বের করেন যে ৬৮ . ২ শতাংশ সম্ভাবনা রয়েছে যে কঙ্কালটা হয়েছে ১৪৭৫ থেকে ১৫৩০ এর মধ্যে এবং ৯৫ . ৪ শতাংশ সম্ভাবনা রয়েছে যে কঙ্কালটা হয়েছে ১৪৫০ থেকে ১৫৪০ এর মধ্যে । 

সবশেষে ডিএনএ পরীক্ষা ,  শরীরে প্রাপ্ত আঘাতের চিহ্ন ,  কঙ্কলারের প্রাপ্তিস্থান এবং বয়স বিবেচনা করে লেস্টার বিশ্ববিদ্যালয় জানায় কঙ্কালটা রাজা তৃতীয় রিচার্ডের ।  প্রেস কনফারেন্স করে তারা এভাবে বিষয়টা তুলে ধরে , 


It is the academic conclusion of the University of Leicester that the individual exhumed at Grey Friars in August 2012 is indeed King Richard III ,  the last Plantagenet King of England . 


লেস্টার বিশ্ববিদ্যালয়ের এই গবেষণার ফলে ইংল্যান্ডের হারানো রাজা ফিরে পেলো তার সম্মান ,  বেঁচে না থাকলেও মৃত অবস্থায় ।  তবে এটাও ঠিক আদৌ এই সম্মান নিষ্ঠুর রাজা তৃতীয় রিচার্ড  ‘ ডিজার্ভ ’  করে কিনা সেটা একটা বড় প্রশ্ন ।  পত্রিকায় পড়লাম অফিশিয়ালি তাকে ফিউনারেল দেয়া হতে যাচ্ছে ।  এতটুকু সম্মান অন্তত যে কোন মানুষ চাইতে পারে ।  এছাড়া তার সমাধির পাশে একটা মিউজিয়ামও হবে ।  তবে দেখার বিষয় এর থেকে বেশি আর কিছু বর্তমান রাজ পরিবার করে কিনা । 

৫ ফেব্রুয়ারি ২০১৩
গ্লাসগো ,  যুক্তরাজ্য
তথ্যসূত্র এবং আগ্রহীদের জন্যে পড়াশোনার লিঙ্কঃ
১ )  লেস্টার বিশ্ববিদ্যালয়ের ওয়েব থেকে কঙ্কাল এ্যানালাইসিসের তথ্য পাওয়া যাবে এই লিঙ্কে ।  একটু সময় নিয়ে এখানে পড়লে দেখতে পাবেন ইন্টারেস্টিং তথ্য ও ছবি আছে
http :  /  / www . le . ac . uk / richardiii / science / osteologyskull . html
২ )  পত্রিকার এই রিপোর্টটায় বিভিন্ন তথ্য ,  যদিও কিছুটা এলোমেলো ,  পাওয়া যাবে । 
http :  /  / www . thisisleicestershire . co . uk / FINAL - RESTING - PLACE - KING / story - 16893072 - detail / story . html
৩ )  রেডিওকার্বন ডেটিং এ্যানালাইসিস নিয়ে বিস্তারিত তথ্য পাবেন এই আর্টিকেলে ।  এটা লেস্টার বিশ্ববিদ্যালয়ের গবেষকরাই তাদের প্রাপ্ত তথ্যের উপর ভিত্তি করে লিখেছে । 
http :  /  / www . le . ac . uk / richardiii / science / carbondating . html
৪ )  ডিএনএ পরীক্ষার ফলাফল নিয়ে বিবিসির রিপোর্ট পাবেন এই লিঙ্কে ।  শুধু তাই নয় ,  এই রিপোর্টে আরো দারুণ কিছু তথ্যও দেয়া আছে ।  ১৫০০ এর উপরে কমেন্ট পড়েছে ।  সেগুলোও চোখ বোলাতে পারেন ।  
http :  /  / www . bbc . co . uk / news / uk - england - leicestershire - 21063882
৫ )  Bennett এবং Hipshon এর দুটো বই থেকে শুরুর দিকের ইতিহাস সংক্রান্ত তথ্য নেয়া হয়েছে ।  
৬ )  এই গবেষণার পর এখন নূতন করে রিচার্ডের চেহারা বানানোর চেষ্টা করছে বিজ্ঞানিরা ।  সেটা নিয়ে পড়তে চাইলে বিবিসির এই লিঙ্ক দেখতে পারেন ।  সাথে একেবারে নিচে  ‘ রিলেটেড স্টোরিজ ’   – এ আরো আর্টিকেলের লিঙ্ক পাবেন ।  
http :  /  / www . bbc . co . uk / news / uk - england - leicestershire - 21328380






মুভি রিভিউঃ লুপার





ঠিক এই সময়ের সায়েন্স ফিকশন মুভিগুলার দুটা ভিন্ন রূপ খুব দেখা যাচ্ছে ।  প্রথম রূপটায় অসাধারণ গ্রাফিক্সের সাথে দুর্দান্ত এ্যাকশন থাকছে কিন্তু অনেক সময়ই গল্প খোঁড়া হয়ে যাচ্ছে ।  কিছু কিছু যে ভালো গল্প থাকছে না ,  তা নয় ।  তবে অধিকাংশ সময়ই চাকচিক্যের সাথে গল্পের গভীরতার সরল রৈখিক সম্পর্ক দেখা যায় না ।  অন্যদিকে আরেকটা রূপ দেখা যাচ্ছে যেখানে গল্পই মুভির মূল উপজীব্য ।  মুভিকে চাকচিক্য দিয়ে সাজানোর দিকে পরিচালকের নজর তেমন একটা থাকে না ।   “ ডিসস্ট্রিক্ট নাইন ”  - এর কথা হয়তো মনে আছে অনেকের ।  এরপর এসেছে  “ মুন ”  ,   “ সোর্স কোড ”  ,   “ সুপার এইট ”  কিম্বা একদম নূতন  “ লুপার ”  ।  এই মুভিগুলোতে সায়েন্স ফিকশনের মাধ্যমে শুধুই চাকচিক্য দেখানোর পরিবর্তে মানবিক আবেদনকে একটা বড় ফ্রেমে বাঁধিয়ে ফুটিয়ে তোলা হয়েছে ।  


ভূমিকাটা মনে হয় বড় হয়ে যাচ্ছে ।  তাই কথা না বাড়িয়ে যে মুভির রিভিউ লিখতে বসেছি সেটা নিয়েই কথা বলা ভালো ।  হ্যা ,  লুপার এমনই একটা সায়েন্স ফিকশন ।  সাদাসিধে সেটে ২০৪৪ সন ।   “ পৃথিবী অসাধারণ উন্নত হয়ে ধরাকে সরা জ্ঞান করছে ”  না দেখিয়ে বরং ধনী ও গরীবের বৈষম্য যে আরো প্রকট হয়ে উঠবে সেটা নগ্ন ভাবে ফুটিয়ে তোলা হয়েছে ।  তখনও মানুষ খাবারের জন্যে অন্যের কাছে হাত পাতে ,  তখনও সন্ত্রাস ছড়িয়ে আছে সমাজের বুকে ।  কিছু মানুষ কল্পনাতীত ধনী ,  তো কিছু মানুষ চরম দরিদ্র ।  ঠিক এরকম প্রেক্ষাপটে এক ধরনের কর্মজীবি মানুষের দেখা পাওয়া যায় ।  তাদের নাম  “ লুপার ”  ।  ২০৭৪ সনের একটা মাফিয়া সংস্থা রয়েছে চীনের সাংহাইতে ।  সে সময়ের সমাজে খুন করে ডেডবডি গায়েব করা প্রায় অসম্ভব ছিল ।  কিন্তু হত্যা - হানাহানি তো আর বন্ধ থাকতে পারে না !  তাই  “ রেইনমেকার ”  বলে একজন একটা সমাধান বের করে ।  সমাধানটা এরকম  –  মাফিয়ারা ভিকটিমকে না মেরে বরং হাত - পা - মাথা বেঁধে টাইম মেশিনে করে ২০৪৪ সনের কেনসাস সিটিতে পাঠিয়ে দিত ।  সেখানে ভিকটিমকে মারার জন্য অস্ত্র হাতে প্রস্তুত থাকতো একজন ,  যার পরিচয় আগেই দেয়া হয়েছে ,  অর্থাৎ লুপার ।  সে ভিকটিমকে মেরে ডেডবডি পুড়িয়ে দিত ।  ভিকটিমকে ভবিষ্যত থেকে পাঠানোর সময় তার পিঠে বেঁধে দেয়া হত রূপার বার ।  ওটাই ছিল লুপারের পেমেন্ট ।  লুপারদের দেখাশোনা করতো ভবিষ্যত থেকে আসা একজন যে কঠিন হাতে নিয়ন্ত্রণ করতো পুরো ব্যবস্থাটা ।  প্রত্যেক লুপারের জন্যে সে একটা কঠিন শর্ত বেঁধে দিয়েছিল ।  ভিকটিম যেন কোন ভাবে মুক্তি না পায় ,  এমন কি ভিকটিম তার নিজের ভবিষ্যতের সংস্করণ হলেও ! 
তবে লুপারদের জন্যে হত্যার কাজটা চলতেই থাকতো না ।  একটা নির্দিষ্ট সময় পর্যন্ত তারা হত্যা করতো ।  ঐ নির্দিষ্ট সময়টাকে বলা হয়  “ লুপ ক্লোজ ”  করা ।  অর্থাৎ যখন তারা তাদের নিজেদের ভবিষ্যত সংস্করণকে হত্যা করে ,  তখন একটা লুপ বন্ধ হয়ে যায় ।  তাদের কাজেরও ছুটি তখন থেকে ।  এরপর তাদের জন্যে বিশেষ রিটায়ারমেন্ট প্যাকেজ থাকে ।  শেষ হত্যার জন্যে তারা রূপার পরিবর্তে পায় সোনার বার; এবং তারপর শুরু করে এক আয়েসী জীবন ।  চিন্তাহীন আনন্দময় জীবন ।  জো হচ্ছে এমনই এক লুপার যে এই আনন্দময় জীবনের অপেক্ষায় ছিল ।  রূপার বার দিয়ে সে তার ফ্ল্যাটের নীচে স্তুপ করে তুলছিল আর দিন গুনছিল সোনার বারের ।  এক সময় সেদিন এলো ,  কিন্তু সোনার বারেই ঘায়েল হলো জো ।  ভিকটিম ছিল জো - এর ২০৭৪ সংস্করণ ।  কিন্তু হাত - পা - মাথা বাঁধা থাকার পরিবর্তে ভিকটিম দিব্যি খোলামেলা অবস্থায় ২০৪৪ - এ এসে ল্যান্ড করে ।  তারপর সোনার বার ছুড়ে মেরে প্রথমে জো কে ঘায়েল করে ,  তারপর এক পাঞ্চে অচেতন ।  জোর যখন জ্ঞান ফিরে তখন তার  “ মাথার ঘায়ে কুত্তা পাগল ”  অবস্থা ।  নিজের আরেক অস্তিত্বকে হত্যা না করলে ওকে হত্যা করবে মাফিয়ারা ।  আর অন্য দিকে জোর ভবিষ্যত সংস্করণ খুঁজতে থাকে এই পুরো প্রক্রিয়াটার মাস্টারমাইন্ড রেইনমেকারের শিশু সংস্করণকে; কেননা সে বিশ্বাস করে এই শিশুকে যদি হত্যা করা হয় তাহলে ভবিষ্যতে এ ধরনের হত্যা - ব্যবস্থার প্রচলনই হবে না ।  অনেকে মনে করছেন হয়তো গল্পের অনেকটা বলে ফেলেছি ।  আসলে তা নয় ।  ঠিক যতটুকু বললে প্রেক্ষাপটটা পরিষ্কার হয় ,  ততটুকুই বলেছি ।  প্রশ্ন অনেকগুলো এরই মধ্যে উত্তর খুঁজে পায় নি ।  জোর ২০৭৪ সংস্করণ কেন হাত খোলা অবস্থায় ছিল ?  সে রেইনমেকারকে মেরে এই প্রক্রিয়াটা বন্ধ করতে চাচ্ছে কেন ?  এবং সবচেয়ে বড় যে প্রশ্ন  –  সে কি সফল হয়েছিল ? 
ঠিক এই সময়ে লাইমলাইটে থাকা  –  ডার্ক নাইট রাইজেস ,  প্রিমিয়াম রাশ ,  জি আই জো ২ এর মার্কিন অভিনেতা  –  জোসেফ গর্ডন - লিভিট ২০৪৪ সনের জোর ভূমিকার অভিনয় করেছে লুপারে ।  ব্রুস উইলিস অভিনয় করেছে জোর ২০৭৪ ভূমিকায় এবং ব্রিটিশ অভিনেত্রী এমিলি ব্লান্ট অভিনয় করেছে রেইনমেকারের মার ভূমিকায় ।  তবে সবচেয়ে দুর্দান্ত অভিনয় করেছে রেইনমেকারের শিশু ভূমিকায় পিয়ার্স গ্যাগনন ।  পিচ্চির যে এক্সপ্রেশন !  পুরো সিনেমা হাসিতে ফেটে পড়ছিল একেক সময় ।  মাত্র ৩০ মিলিয়ন ডলার ব্যয়ে নির্মিত হয়েছে মুভিটা ।  বক্স - অফিসের কথা জানি না ,  কিন্তু ক্রিটিকরা বেশ ভালো রিভিউ দিয়েছে ।  রোটেনটমাটো - তে ১৭০ জনের রিভিউতে ৯৩ শতাংশ পজেটিভ ভোট পেয়ে বসে আছে ।  ইউকে - তে কয়েকটা নাম করা ম্যাগাজিন দেখলাম পাঁচ তারা দাগিয়ে দিয়েছে লুপারকে ।  
আমার ব্যক্তিগত রেটিং - এ পাঁচে অন্তত চার দেব আমি ।  পয়সা খরচ করে দেখলে পয়সা উসুল হবে ,  ঘরে বসে দেখলে সময় নষ্ট হয়েছে মনে হবে না মোটেও ।  বরং মুভিটা শেষ হলে একটা অনুভূতি কাজ করবে ।  ঐ যে শুরুতে বলেছিলাম ,  একটা মানবিক আবেদন ।  একটা প্রশ্ন মনের মাঝে ঘুরতে শুরু করবে ।  একটা শিশু ভবিষ্যতে কেমন হবে ,  খারাপ নাকি ভালো ,  সেটা কে নির্ধারণ করে  –  নিয়তি নাকি সমাজের হয়ে আমরা ?   


২৯ সেপ্টেম্বর ২০১২ 
গ্লাসগো ,  যুক্তরাজ্য । 
ছবির ক্রেডিটঃ  ছবিটা ফেয়ার ইউজ পলিসির অধিনে উইকিপিডিয়া থেকে নেয়া । 






অলিম্পিক আলোচনা  –  ৩




শেষ হয়ে গেলো ২০১২ লন্ডন অলিম্পিক ।  ২০০৮ এর অলিম্পিকের সাথে প্রথম চারের তেমন বেশি পার্থক্য দেখা গেলো না ।  ৪৬ সোনা নিয়ে যুক্তরাষ্ট্র শীর্ষে ,  ৩৮ সোনা নিয়ে চীন দ্বিতীয় ,  ২৯ সোনা নিয়ে আয়োজক ব্রিটেন তৃতীয় এবং ২৪ সোনা নিয়ে রাশিয়া চতুর্থ হলো ।  ২০০৮ এর অলিম্পিকেও এই চার দেশই প্রথম চারটা স্থান দখল করেছিল ।  পার্থক্য শুধু তাদের অবস্থানে ।  সেবার নিজেদের মাটিতে চীন ৫১ সোনা নিয়ে প্রথম হয়েছিল ,  যুক্তরাষ্ট্র দ্বিতীয়  ( ৩৬ সোনা )  ,  রাশিয়া তৃতীয়  ( ২৩ সোনা )  আর ব্রিটেন চতুর্থ  ( ১৯ সোনা )  । 

যারা এই সিরিজটা ফলো করছিলেন ,  তাদের হয়তো মনে আছে প্রথম পর্বে উল্লেখ করেছিলাম অলিম্পিকের মূল আকর্ষণ দ্রুততম মানব - মানবী খুঁজে পাবার দৌড় ।  একই লেখায় জানিয়েছিলামও মেয়েদের ক্ষেত্রে জ্যামাইকার শেলীর সম্ভাবনার কথা বলছে অনেকে ।  বাস্তবেও দেখা গেলো শেলী হতাশ করে নি ।  ১০ . ৭০ সেকেন্ডের বিশ্বরেকর্ড গড়ে ছিনিয়ে নেয় দ্রুততম মানবীর পদক ।  কিন্তু শেলীর উপর থেকে স্পট - লাইট সরে যেতে সময় লাগে নি; আর যে মানুষটা এর জন্যে দায়ী তিনি আর কেউ নয় ,  আরেক জ্যামাইকান উসাইন বোল্ট ।  ২০০৮ অলিম্পিকে বোল্ট জিতেছিল ১০০ ও ২০০ মিটারের সোনা ।  বোল্ট চীনের বেইজিং - এ ১০০ মিটারের সোনা জিততে সময় নিয়েছিল ৯ . ৬৯ সেকেন্ড যা ছিল বিশ্বরেকর্ড; এবং অলিম্পিক রেকর্ড তো বটেই ।  দিনটা ছিল ১৬ অগাস্ট ।  কাকতালীয় ভাবে ,  ঠিক একবছর পর ,  ১৬ অগাস্ট ২০০৯ - এ জার্মানির বার্লিনে বিশ্ব চ্যাম্পিয়নশিপে বোল্ট তার বিশ্বরেকর্ড আবার ভেঙ্গে ৯ . ৫৮ সেকেন্ডে দাঁড় করায় ।  ঠিক একই কাজ সে ২০০ মিটারেও করেছিল ।  ২০ অগাস্ট ২০০৮ বেইজিং - এ ১৯ . ২৯৬ সেকেন্ডে গড়েছিল বিশ্বরেকর্ড এবং ২০ অগাস্ট ২০০৯ বার্লিনে সেই রেকর্ড ভেঙ্গে নূতন রেকর্ড দাঁড় করায় ১৯ . ১৯০ সেকেন্ডে ।  কিন্তু এর পর বোল্টের গতি পড়ে যায় এবং আরেক জ্যামাইকান ইয়োহান ব্লেক বোল্টের জায়গাটা নিয়ে নেয় ।  ২০১২ সনে ১০০ এবং ২০০ মিটার  –  দুটো দৌড়েই ব্লেক বোল্টের থেকে এগিয়ে ছিল ।  এ বছর ব্লেকের টাইমিং ছিল ১০০ মিটারে ৯ . ৭৫ সেকেন্ড এবং ২০০ মিটারে ১৯ . ৮০ সেকেন্ড যা সে জ্যামাইকার কিংস্টোনে বছরের জুন - জুলাইয়ে করেছিল ।  তাই অনেকেই ভাবছিল এবার ব্লেকই নিবে এ দুটো সোনা ।  কিন্তু আসল সময়ে এসে বোল্ট যে দৌড় দিল ,  বিশ্ব কেবল অবাক তাকিয়েই দেখলো ।  ১০০ এবং ২০০ মিটারে আবারও সোনা ছিনিয়ে নিয়ে রীতিমত কিংবদন্তীতে পরিণত হলো বোল্ট ।  ইতিহাসে পরপর দুই অলিম্পিকে এই ঘটনা আগে কেউ ঘটাতে পারে নি ।  শুধু তাই নয় ,  ১০০ মিটার রিলে - তেও বোল্ট তার দল সহ সোনা জিতে নিল যেখানে ২০১১ তেই করেছিল দক্ষিণ কোরিয়াতে বিশ্বরেকর্ড ।  মাথা খারাপ হয়ে যাওয়ার মত অবস্থা হবে যখন জানবেন ২০০৮ এর সোনাও বোল্ট এবং তার দলের ছিল ।  তাহলে মূল কথা কী দাঁড়ালো ?  ১০০ মিটার ,  ২০০ মিটার এবং ১০০ মিটার রিলে  –  ২০০৮ এবং ২০১২ এর সবগুলো সোনা বোল্টের; সাথে সবগুলো বিশ্বরেকর্ডও বোল্টের !  এরপর বোল্ট বিশ্বের সর্বকালের সেরা দৌড়বিদ কিনা এমন আলোচনা অমূলক নয় ।  তবে সে আলোচনার কোন সুযোগ খোদ বোল্টই দেয় নি ।  ২০০ মিটারের সোনা জেতার পর বোল্ট নিজেই ঘোষণা দেয় সেই সর্বকালের সেরা দৌড়বিদ ।  এরপর আপনার আমার বলার কি কিছু থাকে ?  !  !  ! 
স্বল্প দূরত্বের দৌড় যেমন জনপ্রিয় ,  তেমনই লম্বা দূরত্বের দৌড়েরও একটা অন্যরকম আবেদন আছে ।  এই দৌড়ে শুধু ক্ষিপ্রতা থাকলেই চলে না ।  সাথে থাকতে হয় স্ট্র্যাটেজি ।  ৫০০০ এবং ১০০০০ মিটার দুটো দৌড়ের বিশ্বরেকর্ড ,  অলিম্পিক রেকর্ড ,  ২০১২ রেকর্ড কোন কিছুতেই নাম ছিল না ব্রিটেনের মোহাম্মদ ফারাহর ।  এ দৌড়গুলোতে মূলত ইথিওপিয়া এবং কেনিয়া রাজত্ব করে ।  কিন্তু এবার সবাইকে অবাক করে দিয়ে এই ব্রিটিশ জিতে নেয় এ দুটো সোনা ।  তবে ম্যারাথনটা এখনও আফ্রিকানদের দখলে আছে ।  কিন্তু কতদিন থাকে কে জানে ।  মো ফারাহ ইতিমধ্যে প্রস্তুতি নিতে শুরু করেছে ম্যারাথনের জন্যে ।  ঘোষণা দিয়েছে ,  আগামীতে ৫০০০ ও ১০০০০ এর সাথে ম্যারাথনেরও দৌড়াবে সে ! 
 ( বিবিসির সৌজন্যে বোল্ট এবং মো ফারাহকে মেডেল সহ এক সাথে নাচতে দেখতে পাবেন এই ভিডিওতে ।  ) 
অলিম্পিকের আরেকটা খুব আকর্ষণীয় ইভেন্ট রয়েছে; তা হলো বক্সিং ।  এবার বক্সিং থেকে সবচেয়ে বেশি সোনা জিতেছে ব্রিটেন  –  তিনটা ।  এছাড়া ইউক্রেন এবং কিউবা জিতেছে ২টা করে সোনা ।  ছেলেদের দশটা ইভেন্টের মধ্যে সবচেয়ে আকর্ষণীয় ইভেন্ট হচ্ছে সুপার হেভিওয়েট ।  এটার ফাইনালে লড়ছিল ব্রিটেনের এন্টোনি জশোয়া এবং ইটালির রবার্টো ক্যামারেলে ।  মূলতঃ প্রথম দুই রাউন্ডেই রবার্টো ফাইটটা শেষ করে দিয়েছিল ৬ - ৫ এবং ৭ - ৫ এ জিতে ।  জশোয়াকে বেশ নার্ভাস লাগছিল তখন ।  শেষ রাউন্ডে যখন রবার্টো শুধু টিকে থাকলেই হয় ,  এমন অবস্থা; তখন জশোয়া হয়ে উঠলো উন্মাদ ।  জশোয়া বুঝে গিয়েছিল মার খেলে খাবে ,  কিন্তু ওকে মারতে হবে ।  প্রয়োজনে দেখে অথবা না দেখে ।  লাইভ না দেখলে লিখে বোঝানো সম্ভব না সেই রাউন্ডটা কেমন ছিল ।  তারপর ফল ঘোষণায় এলো দুর্দান্ত সংবাদ ।  শেষ রাউন্ডে জশোয়া ৮ - ৫ এ হারিয়েছে রবার্টোকে ।  ফলে দুজনেরই পয়েন্ট সমান হয় ১৮ - ১৮ কিন্তু বিচারকদের রায়ে সেরা নির্বাচিত হয়ে জশোয়া জিতে নেয় সোনা ।  এছাড়া ছেলেদের পাশাপাশি মেয়েদের তিনটা ইভেন্ট ছিল বক্সিং - এ ।  সেখানে ফ্লাইওয়েটে ব্রিটেনের নিকোলা এ্যাডামস ,  লাইটওয়েটে আয়ারল্যান্ডের কেটি টেইলর এবং মিডলওয়েটে যুক্তরাষ্ট্রের ক্ল্যারেসা শিল্ডস সোনা জেতে । 
 ( জশোয়ার শেষ রাউন্ডের কিছু পাঞ্চ দেখতে পারবেন বিবিসির সৌজন্যে এখানে প্রথম ভিডিওতে ।  ) 
অলিম্পিকে বিভিন্ন খেলার মাঝে একটা খেলা  –  যা কিনা নিজে কোন খেলাই নয় বরং কয়েকটা খেলার সমন্বিত রূপ  –  হচ্ছে মডার্ন পেন্ট্যাথলন ।  নাম শুনেই অনেকে হয়তো বুঝতে পারছেন যে এটা  ‘ পাঁচ খেলার সমাহার ’  ।  গ্রীক  ‘ পেন্টা ’  অর্থ পাঁচ এবং  ‘ এ্যথলন ’  অর্থ ইভেন্ট ।  প্রাচীনকালে সৈন্যদের জন্যে এই খেলার প্রচলণ করা হয়েছিল যা কালক্রমে আধুনিক হয়েছে ।  বর্তমানে যে পাঁচটা ইভেন্ট রয়েছে তা হলো  –  ২০০ মিটার সাতার ,  ৩ কিলোমিটার দৌড় ,  ফেন্সিং ,  পিস্তল স্যুটিং এবং রাইডিং ।  মজার ব্যাপার ,  এই অলিম্পিকেই প্রতিটা ইভেন্ট আলাদা আলাদা ভাবে রয়েছে ।  কিন্তু পেন্ট্যাথলনের চ্যালেঞ্জ হচ্ছে এখানে প্রতিটা খেলায় একজনকেই সেরা হতে হবে ।  ছেলেদের ইভেন্টে চেক রিপাবলিকের ডেভিড সভোবোডা সোনা জিতেছে ।  প্রথম ইভেন্ট ছিল ফেন্সিং যেখানে ডেভিড সবচেয়ে বেশি পেন্ট্যাথলন পয়েন্ট পায় ।  কিন্তু পরের ইভেন্টেই সাতারে সে ১৭তম হয় ।  পেন্ট্যাথলনের সাসপেন্সটাই এখানে ।  একটা ইভেন্টে খুব খারাপ করে ফেললেও পরে অন্য একটা দিয়ে সেটাকে ঢেকে দেয়ার চেষ্টা করা যায় ।  যেমন রাইডিং - এ ও ডেভিড গড়পড়তার পারফর্ম করে কিন্তু দৌড় এবং স্যুটিং - এ সে দ্বিতীয় সর্বোচ্চ পয়েন্ট তুলে সোনা জেতে ।  অন্যদিকে মেয়েদের পেন্ট্যাথলনের সোনা ছিল এবারের অলিম্পিকের সবচেয়ে শেষ সোনা ।  ইতিমধ্যে ব্রিটেন তখন ২৯ সোনা জিতে ফেলেছে ।  আর একটা সোনা হলেই ৩০ পূর্ণ হয়ে যায়  –  এমন অবস্থা ।  পুরো ব্রিটেন তখন পেন্ট্যাথলনের দিকে তাঁকিয়ে ।  তাদের সামান্থা মারি ফেন্সিং - এ ১৬তম হলেও সাঁতারে যৌথ ভাবে প্রথম হয়ে ব্রিটিশদের স্বপ্ন দেখাতে শুরু করে ।  এছাড়া শুনছিলাম যে স্যুটিং - এ ও নাকি সে বেশ ভালো ।  কিন্তু রাইডিং ইভেন্টে এসে ইউক্রেনের ইরিনা  ( ১২০০ পয়েন্ট )  এবং লিথিওনিয়ার লরা  ( ১১৮০ পয়েন্ট )  অসাধারণ পারফর্ম করে যেখানে সামান্থা তোলে ১১৪০ পয়েন্ট ।  তখনও বিবিসির ধারাভাস্যকাররা দেখলাম ব্যাপাক আশাবাদী ।  ইরিনা না পারলেও লরা ঠিকই তাদের আশায় পানি ঢেলে দেয় শেষ পর্যন্ত ।  আসলে পেন্ট্যাথলনের বর্তমান বিশ্বচ্যাম্পিয়ান লরা সাঁতারে এত বেশি খারাপ করেছিল  ( ১১৩৬ পয়েন্ট ,  অন্য দিকে সামান্থা তোলে ১২৬৪ পয়েন্ট )  যে ওকে গোনা থেকেই বাদ দিয়ে ফেলেছিল অনেকে ।  রাইডিং দিয়ে পয়েন্ট খানিকটা তোলে সে এবং শেষ রাউন্ডে  ( যৌথ ইভেন্ট )  স্যুটিং ও দৌড়ে সামান্থাকে টপকে সোনা জিতে নেয় ।  অন্যদিকে রূপা নিয়েই ব্রিটেনের সামান্থাকে খুশি থাকতে হয় এবং ব্রোঞ্জটা জেতে ব্রাজিলের ইয়েন ।      
দলগত খেলাগুলোর মধ্যে ফুটবলের ফলাফল এসেছে চরম অপ্রত্যাশিত ।  অনেকেই হয়তো জানেন ,  ফুটবলে অনূর্ধ্ব ২৩ দল খেলে অলিম্পিকে ।  ছেলেদের কাছাকাছি  ( অনূর্ধ্ব ২১ )  বয়ঃভিত্তিক এই দলের বর্তমান ইউরোপিয়ান চ্যাম্পিয়ন স্পেন ।  অথচ তারাই চরম শোচনীয় ভাবে বিদায় নিতে বাধ্য হয়েছে টুর্নামেন্ট থেকে ।  একটা ম্যাচও না জিতে এবং একটা গোলও না করে তারা নিজ গ্রুপে সবচেয়ে নীচের অবস্থান পেয়ে গ্রুপ পর্যায়েই বাদ পড়ে ।  অয়োজক ব্রিটেনও তেমন একটা ভালো করে নি ।  এই সিরিজের প্রথম পর্বেই জানিয়েছিলাম হাতে গোনা কয়েকজন ওয়েলশ ফুটবলার বাদে ব্রিটেন দলটা মূলত ইংল্যান্ড দল ।  আর এই ইংল্যান্ডের জন্যে টাইব্রেকার মোটেও সুখকর অনুভূতি নয় ।  অলিম্পিকেও তাই দেখা গেলো ।  জুনিয়াররা তাদের জাতীয় দলের সিনিয়রদের ২০১২ ইউরোর পদাঙ্ক অনুসরণ করে ঠিক কোয়ার্টার ফাইনালেই দক্ষিণ কোরিয়ার কাছে টাইব্রেকারে হেরে বিদায় নেয় ।  তবে ফেভারিট ব্রাজিল কিন্তু বেশ ভালো ভাবেই ফাইনালে যায় ।  পুরো টুর্নামেন্টে তারা হোঁচট একবারই খেয়েছে এবং সেটা ফাইনালে ।  মেক্সিকোর কাছে ২ - ১ গোলে হেরে রূপা নিয়েই সন্তুষ্ট থাকতে হয় ব্রাজিলকে ।  মেয়েদের ফুটবলের সোনা যেটা ধারণা করা হচ্ছিল ,  তাই হয়েছে  –  যুক্তরাষ্ট্র সেটা হাতছাড়া করে নি ।  
অলিম্পিকে হকিটা বেশ উত্তেজনাপূর্ণ হয় কারণ এখানে মূল জাতীয় দলগুলো খেলে ।  তবে ফলাফলে তেমন কোন অঘটন দেখা যায় নি ।  ছেলেদের হকিতে জার্মানি সোনা ,  নেদারল্যান্ডস রূপা এবং অস্ট্রেলিয়া ব্রোঞ্জ জেতে আর মেয়েদের হকিতে নেদারল্যান্ডস সোনা ,  আর্জেন্টিনা রূপা এবং ব্রিটেন ব্রোঞ্জ জেতে ।  অন্যদিকে বাস্কেটবলে ছেলে - মেয়ে দুটো সোনাই যুক্তরাষ্ট্র জিতেছে এবং ভলিবলে ছেলেদের সোনা যুক্তরাষ্ট্র এবং মেয়েদেরটা ব্রাজিল জিতেছে ।  এছাড়া ওয়াটার পোলোতে ক্রোয়েশিয়া ছেলেদের সোনা এবং যুক্তরাষ্ট্র মেয়েদের সোনা জিতেছে ।  
সবশেষে একটা ভিডিও দেখাচ্ছি ।  ইকুয়েস্ট্রিয়ানের সবচেয়ে আকর্ষনীয় ইভেন্ট হচ্ছে ড্র্যাসাশজ বা সোজা বাংলায়  ‘ ঘোড়ার পিঠে চড়ে ঘোড়াকে নাচানো ’  ।  মাত্র ১৮ মাস আগে শার্লটি ডুজার্ডিন নামের কাউকে ব্রিটেন চিনতো না ।  এর কোন আন্তর্জাতিক অতীত ট্র্যাক রেকর্ড নেই ,  এমন কি নেই কোন বড় ঘরোয়া অর্জনও ।  সেই মেয়ে ঘোড়ার পিঠে চড়ে পুরো ব্রিটেনকে নাচিয়ে দিয়েছে অলিম্পিক রেকর্ড সহ একক ও সাথে দলগত ইভেন্টে দুটা সোনা জিতে ।  

 ( ভিডিওটা ইউটিউব থেকে শেয়ার দেয়া ।  কপিরাইট evenag114 - এর ) 
 ( বিবিসির সৌজন্যে ফরমাল ভিডিও  ( ৩ মিনিটের )  দেখতে পাবেন এখানে ।  )  
এই হলো মূলতঃ অলিম্পিকের খেলাগুলোর আপডেট ।  গত পর্বে অলিম্পিক চলাকালিন আমার তোলা ছবি শেয়ার দেয়ার কথা বলেছিলাম ।  পরে ভেবে দেখলাম ছবির সাথে কিছু কথা সহ  ( যেমনটা অলিম্পিক মশাল ভ্রমণ নিয়ে এই ছবি ব্লগ পোস্টে দিয়েছিলাম )  আলাদা পোস্ট দেব ।  ওটাই হবে এই সিরিজের শেষ পোস্ট ।  তবে ওখানে কোন খেলার আলোচনা থাকবে না ,  কেবলই গল্প থাকবে ।  

২১ অগাস্ট ২০১২
গ্লাসগো ,  যুক্তরাজ্য






অলিম্পিক আলোচনা  –  ২




লন্ডন এখন পুরোপুরি উৎসবের নগরী ।   “ রথ দেখা ও কলা বেচা ”  প্রবাদটা ভারতবর্ষ থেকে এলেও সম্ভবত চর্চাটা পুরো পৃথিবী জুড়ে রয়েছে ।  আর সেজন্যেই লন্ডন অলিম্পিক দেখতে যাওয়া মানুষের ভিড় লন্ডনের নাম করা টুরিস্ট স্পটগুলোতেও দেখা যাচ্ছে ।  স্কটল্যান্ডের গ্লাসগো থেকে ইংল্যান্ডের লন্ডন ভার্জিন ট্রেনে সাড়ে চার ঘণ্টার দূরত্বে অবস্থিত ।  তাই আমিও রথ দেখা ও কলা বেচা  –  দুই উদ্দেশ্য নিয়েই গত ৩১ জুলাই লন্ডন যাত্রা করি ।  তবে এ পর্বে সে প্রসঙ্গে যাবো না ।  সেখানে তোলা ছবি ও ঘটনা নিয়ে লিখবো এই সিরিজের শেষ পর্বে ।  এই বেলায় আলোচনা করবো কয়েকটা ইভেন্টে নিয়ে যেগুলো অলিম্পিক মধ্য গগনে পৌছানোর সাথে সাথেই শেষ হয়ে যায় ।  তবে রেশ রেখে গিয়েছে অনেক অনেক আলোচনার । 

প্রথমেই সাঁতার ।  একটা সময় ছিল যখন এই ইভেন্টে অস্ট্রেলিয়া ও এ্যামেরিকার হাড্ডাহাড্ডি লড়াই হতো ।  কিন্তু সেদিন এখন বিগত ।  অস্ট্রেলিয়ায় যেমন থর্পেডো নেই ,  তেমনই নেই তাদের সেই ধার ।  অন্য দিকে এ্যামেরিকার মাইকেল ফেল্পসও যেন পড়ন্ত বেলায় দাঁড়িয়ে ছিল ।  হ্যা ,   “ ছিল ”  বলছি কারণ বাকিটা রুপকথা ।  ২০০৮ এর বেইজিং অলিম্পিকে ফেল্পস আট ধরনের সাঁতারে অংশ নিয়েছিল ।  অস্ট্রেলিয়ার থর্পেডো তথা ইয়ান থর্প তখন মন্তব্য করেছিল ফেল্পস আটটা সোনা কোন ভাবেই জিতবে না ।  কিন্তু থর্পকে ভুল প্রমাণ করে ফেল্পস ইতিহাস গড়েছিল ।  অলিম্পিকের ইতিহাসে এক আসরে আট সোনা গলায় ঝোলানোর সুযোগ কারো হয় নি আগে ।  কিন্তু ফেল্পস পেয়েছিল ।  কাকতালিয় ভাবে  ফেল্পস যখন অস্টম সোনা জেতে তখন থর্প ওর নিজের দৌড়ের প্রস্তুতি নিচ্ছিল স্ট্যান্ডে ।  ফলে নিজের কথার অসারতা প্রমাণ হওয়াটা সরাসরিই দেখতে পায় ।  তবে থর্প বিচক্ষণ ব্যক্তি ।  সাথে সাথে ইউটার্ন নিয়ে ফেল্পসকে কনগ্রাচুলেট করে মিডিয়ায় বলে ,   “ I just couldn ' t envision it happening .  And I didn ' t think he would get all eight ,  not because Michael couldn ' t win ,  but because of the competition .  It ' s been a very tough week to get through .  I couldn ' t do it .  ”  
যাইহোক ,  কেটে গিয়েছে আরো চার বছর ।  ২০১২ তে এসে ফেল্পস স্বয়ং খুব একটা আশা করে নি ।  আটের পরিবর্তে এবার সে ঠিক করে সাত ধরনের সাঁতারে অংশ নেবে ।  গত ২৮ জুলাই ৪০০ মিটার একক মেডলি সাঁতার দিয়ে শুরু হয় ফেল্পসের এবারের অলিম্পিক ।  চতুর্থ হিসেবে সাতার শেষ করে ফেল্পস ।  বারো বছর আগে ২০০০ সনে সর্বশেষ ফেল্পস অলিম্পিকে কোন সাঁতার থেকে পদক জিততে ব্যর্থ হয়েছিল; আর হলো এবার ।  পত্রিকার কলামে কেউ কেউ লিখলো ফেল্পস শেষ হয়ে গিয়েছে ।  এমন কি ফেল্পসকে দেখেও তেমনটাই মনে হচ্ছিল ।  ঠিক এমন একটা অবস্থা থেকে পরদিন ফেল্পস একটা রূপা জেতে ।  ৪০০ মিটার ফ্রিস্টাইল রিলেতে এ্যামেরিকার হয়ে দলীয় ভাবে পদকটা জেতে ফেল্পস ।  তবে এ্যামেরিকার চার সাতারুর মধ্যে ফেল্পসই সবচেয়ে দ্রুততম ছিল ।  ৩১ জুলাই ফেল্পস আবার একটা রূপা জেতে ,  এবার ২০০ মিটার বাটারফ্লাইতে ।  তবে সোনার দেখা পেতে ফেল্পসকে খুব একটা অপেক্ষা করতে হয় নি ।  ঐ দিনই ২০০ মিটার ফ্রিস্টাইল রিলে - তে দলীয় ভাবে জেতে এবারের অলিম্পিকের প্রথম সোনা ।  এই পদকটা এবারের আসরে খুবই গুরুত্বপূর্ণ ছিল ।  কারণ এটা দিয়েই ফেল্পস সোভিয়েত ইউনিয়নের ল্যাতিনিনার ১৮ পদকের অলিম্পিক রেকর্ডকে টপকে যায় ।  আয়োজকরা ফেল্পসকে সোনা পরিয়ে দিতে খোদ ল্যাতিনিনাকেই আমন্ত্রণ জানিয়ে নিয়ে এসেছিলেন সেদিন ।  তারপর যা হলো ,  সেটা কেবল রুপকথায় সম্ভব ।  ফেল্পস একে একে জিতলো পরের তিনটা সোনাও ।  এখন সে অলিম্পিক ইতিহাসে সবচেয়ে বেশি সোনা জয়ী  ( ১৮টা )  এবং একই সাথে সবচেয়ে বেশি পদক জয়ীও বটে  ( ২২টা  –  ১৮ সোনা ,  ২ রূপা এবং ২ ব্রোঞ্জ )  । 
ফেল্পস - এর এই সাফল্য শুধু ব্যক্তিগত পর্যায়েই সীমাবদ্ধ থাকে নি ।  বরং এর প্রভাব পড়েছে সাঁতারের পদক তালিকায়ও ।  ৩৪টা সোনার মধ্যে এ্যামেরিকা জিতে নিয়েছে ১৬টা সোনা ।  এরপরই আছে চীন যারা জিতেছে ৫টা এবং ফ্রান্স যারা জিতেছে ৪টা ।  এছাড়া নেদারল্যান্ডস ,  দক্ষিণ আফ্রিকা ও হাঙ্গেরি দুটো করে এবং তিউনিশিয়া ,  লিথিউনিয়া এবং অস্ট্রেলিয়া জিতেছে ১টা সোনা ।  হ্যা ,  অবিশ্বাস্য হলেও সত্য ,  সর্বশেষ নামটা  “ অস্ট্রেলিয়া ”  । 
টেনিস ছিল এবারের অলিম্পিকে আমার ব্যক্তিগত পছন্দের খেলাগুলোর একটা ।  লন্ডনে বিভিন্ন স্থানে ঘোরার সময় আইফোন থেকে বিবিসি চালিয়ে খেলাগুলো লাইভ দেখেছি ।  দুর্দান্ত হয়েছে একেকটা ম্যাচ ।  এ্যামেরিকার সেরেনা উইলিয়ামসের শুরু দেখেই বোঝা যাচ্ছিল এবার কেউ তাকে থামাতে পারবে না ।  সিঙ্গেল এবং বোন ভেনাস উইলিয়ামসকে সাথে নিয়ে ডাবল  –  দুটোতেই অসাধারণ ছিল সেরেনা ।  অন্য দিকে রাশিয়ার মারিয়া শারাপোভাও ছিল দারুণ ফর্মে ।  সেকেন্ড রাউন্ডে গ্রেট বৃটেনের ১৮ বছরের লরা রবসনের সাথে শারাপভার খেলাটা ছিল খুবই উপভোগ্য ।  যদিও লরা হেরে যায় ,  কিন্তু ওর খেলা এখন ব্রিটিশদের স্বপ্ন দেখাচ্ছে মেয়েদের টেনিসে একজন শক্তিশালী  “ ব্রিট ”  খুঁজে পাওয়ার ।  সে যাইহোক ,  স্বপ্নের ফাইনাল শেষ পর্যন্ত সেরেনা  -  শারাপভার মধ্যেই হয়েছিল ।  কিন্তু সেটা এতটাই এক তরফা যে খেলা শুরু হতে না হতেই শেষ !  প্রথম সেট সেরেনা জেতে সরাসরি ৬ - ০ তে ।  পরের সেট জেতে ৬ - ১ এ ।  শারাপভাকে খুঁজেই পাওয়া যায় নি ফাইনালে ।  
ছেলেদের সিঙ্গেল ছিল এবারের উইম্বলডনের এ্যাকশন রিপ্লে ।  সুইটজারল্যান্ডের ফেডেরার কাছে উইম্বলডনের ফাইনালে হেরে যায় বৃটেনের মারি ।  ঘুরে ফিরে অলিম্পিকের ফাইনালে ,  তাও আবার উইম্বলডনের সেন্টার কোর্টেই মুখোমুখি হয় আবার ফেডেরার এবং মারি ।  ব্রিটিশরা আবারও আশায় বুক বেঁধে এসেছিল খেলা দেখতে ।  তবে এবার আর হতাশ হয় নি ।  আসলে এবারের অলিম্পিকে মারি ছিল সুপারফর্মে ।  শুরু থেকে সে একেক জনকে উড়িয়ে দিয়ে ফাইনালে উঠেছে ।  কিন্তু ফাইনালে কতটা কী করতে পারবে সেটা নিয়ে খোদ ব্রিটিশদেরও সন্দেহ ছিল ।  কিন্তু ফেডেরারকে যেভাবে মারি ফাইনালে ৬ - ২ ,  ৬ - ১ ও ৬ - ৪ এ উড়িয়ে দিল ,  তাতে অন্তত এটা বলা যায় মারির প্রথম গ্র্যান্ডস্লাম জেতা খুব বেশি দূরে নেই ।  এদিকে ,  মিক্সড ডাবলে লরাকে সাথে নিয়ে মারিকে একটা ওয়াইল্ডকার্ড এন্ট্রি দেয়া হয়েছিল ।  সেটাতেও মারি ফাইনালে উঠেছিল কিন্তু ফেডেরার সাথে সিঙ্গেলের ফাইনাল খেলার পরপরই আবার মিক্সড ডাবলের ফাইনালে মেয়েদের বর্তমান নাম্বার ওয়ানের বেলারুশের সাথে ক্লান্ত মারি পেরে ওঠে নি ।  তাই ওটাতে রূপা নিয়েই সন্তুষ্ট থাকতে হয় ।  তবে এ কথা জোর দিয়েই বলা যায় ,  দুটো ফাইনাল যদি পরপর না পড়তো তাহলে এই সোনাটাও মারির কাছ থেকে কেউ ছিনিয়ে নিতে পারতো না ।  এছাড়া মেয়েদের ডাবলে এ্যামেরিকার উইলিয়াম বোনেরা সোনা তুলে নেয় ।  ছেলেদের ডাবলের সোনাও গিয়েছে শেষ পর্যন্ত এ্যামেরিকার পকেটে ।           
সাইক্লিং - কে কেন বৃটেনের জাতীয় খেলা ঘোষণা করা হবে না ,  এ বিষয়ে যদি কোন দল বা মোর্চা দাবি তোলে ,  তাহলে সেটাকে অমূলক বলার উপায় নেই ।  বৃটেনকে চরম লজ্জার হাত থেকে বাঁচিয়েছে এই সাইক্লিং ।  যখন চীন এবং এ্যামেরিকা সহ অন্যান্য দলগুলো একেকর পর এক পদক জিতে চলেছিল ,  বৃটেন তখন ২০ নাম্বারে বসে আঙুল চুষছিল ।  এরপর হঠাৎ সাইক্লিং এবং রোইং  -  এই দুটো ইভেন্ট এক ধাক্কায় বৃটেনকে তিনে নিয়ে আসে ।  সাইক্লিং - এর মোট ১৮টা পদকের ৮টা পেয়েছে বৃটেন ।  আরো আটটা দেশ একট করে পদক নিয়েছে ।  এখনও বাকি আছে দুটো ইভেন্ট যেখানে অন্তত একটা সোনা বৃটেন পাবে বলে ধারণা করা হচ্ছে ।  
টেবিল টেনিস এবং ব্যাডমিন্টনে কেন অন্য দল খেলে এটা একটা বড় প্রশ্ন হতে পারে বটে !  টেবিল টেনিসের ৪টা এবং ব্যাডমিন্টনের ৫টা সোনাই চীন নিয়েছে ।  ডাইভিং - এ ও একই কথা বলা যেত হয়তো ,  রাশিয়া একটা পদক নিয়ে বাগড়া বাঁধিয়েছে ।  ৮টা পদকের ৬টাই চীনের পকেটে গিয়েছে; আর একটা ইভেন্ট এখনও বাকি আছে ।  একই ভাবে আর্চারির ৪টা পদকের তিনটা নিয়েছে দক্ষিন কোরিয়া  ( একটা নিয়েছে ইটালি )  ।  
এই ছিল এখন পর্যন্ত শেষ অথবা প্রায় শেষ হয়ে যাওয়া খেলা গুলো ।  তবে এখনও শেষ হতে বাকি আছে ট্র্যাক এন্ড ফিল্ডের খেলাগুলো ,  মারামারি তথা জুডো - বক্সিং এবং সাথে ফুটবল ,  হকি ,  বাস্কেটবল সহ অন্যান্য দলীয় খেলা ।  আগামী কাল এবং পরশু হবে প্রায় সব খেলার ফাইনাল; সাথে নেমে যাবে এবারের অলিম্পিকের পর্দা ।  তারপর ফিরে আসবো এই সিরিজের সর্বশেষ লেখা নিয়ে ।  লন্ডনে তোলা ছবি ও ঘোরাঘুরির গল্পও থাকবে ঐ পর্বেই । 

১০ অগাস্ট ২০১২
গ্লাসগো ,  যুক্তরাজ্য






অলিম্পিক আলোচনা  –  ১




গত ২৭ তারিখ উদ্বোধন হলো লন্ডন অলিম্পিক ২০১২ ।  অনেক ঢাকঢোল পিটিয়ে জানানো হচ্ছিল এবারের  “ ওপেনিং ”  অলিম্পিকের ইতিহাসে অন্যতম সেরা হতে যাচ্ছে ।  স্লাম ডগ মিলেনিয়ারের জন্যে অস্কার বিজয়ী ব্রিটিশ পরিচালক ড্যানি বয়েলের নেতৃত্বে সমসাময়িক থিমের উপর গুরুত্ব দিয়ে সাজানো হয়েছিল এবারের ওপেনিং ।  সেখানে জেমস বন্ড থেকে মি .  বিন ,  স্যোশাল নেটওয়ার্কিং থেকে ওয়ার্ল্ড ওয়াইড ওয়েব ,  রাগবী থেকে ক্রিকেট এবং শিল্প বিপ্লব থেকে শেক্সপিয়ারের টেমপেস্ট  –  সবই কোন না কোন ভাবে এসেছে ।  তবে উদ্বোধনী অনুষ্ঠান শেষে  পাওয়া গেলো মিশ্র প্রতিক্রিয়া ।  গত বেইজিং অলিম্পিকের উদ্বোধনী অনুষ্ঠানের তুলনা করে অনেকেই বলল এবারের ওপেনিং ভালো লাগে নি ।  

তবে ওপেনিং তেমন কোন আলোচ্য কিছু না হতে পারলেও এবারের অলিম্পিক ইতিমধ্যে ঢুকে পড়েছে রেকর্ড বই - এর পাতায় ।  পৃথিবীর ইতিহাসে অন্যতম বড় খেলার আসর হিসেবে নাম লিখিয়েছে লন্ডন অলিম্পিক ২০১২ ।  ২০৪ টি দেশ এবং ডিপেনডেন্সির প্রায় সাড়ে দশ হাজার প্রতিযোগী এবার অংশ নিচ্ছে ।  ৫৪১ সদস্যে বৃটেন দল সবচেয়ে বড় এবার ,  এর পরপরই আছে ৫৩০ সদস্যের যুক্তরাষ্ট্র ,  ৪৩৬ সদস্যের রাশিয়া এবং ৩৮০ সদস্যের চীন ।  আমাদের বাংলাদেশ থেকেও ৫ সদস্যের একটি দল অংশ নিচ্ছে ।  ২০০ হেক্টর জমির উপর ইস্ট লন্ডনের স্ট্র্যাটফোর্ডে তৈরি হয়েছে অলিম্পিক পার্ক যা পরিণত হয়েছে অলিম্পিকের প্রাণ কেন্দ্রে ।  তবে সব খেলা যে লন্ডনে হচ্ছে তা নয় ।  লন্ডন ছাড়াও ইংল্যান্ডের ম্যানচেস্টার ,  নিউক্যাসেল সহ আরো কয়েকটা শহরে এবং ওয়েলসের কার্ডিফ এবং স্কটল্যান্ডের গ্লাসগোতে হচ্ছে ফুটবল এবং স্যুটিং সহ বেশ কিছু ইভেন্ট । 
এবারের অলিম্পিকে খেলার তালিকায় রয়েছে ২৬ ধরনের খেলা যা গত বারের তুলনায় দুটো কম ।  বেইজবল এবং সফ্টবল অলিম্পিকের নিয়ন্ত্রণ সংস্থা IOC শেষ মুহূর্তে বাদ দিয়ে দেয় ।  এর পরিবর্তে রাগবী সেভেন এবং টুয়েন্টি টুয়েন্টি ক্রিকেট ঢোকানোর একটা চেষ্টা করেছিল লন্ডনের আয়োজকরা কিন্তু শেষ পর্যন্ত কিছুই আর অন্তর্ভুক্ত হয় নি ।  এদিকে ফুটবলে ১৯৭২ সনের পর এই প্রথম গ্রেট বৃটেন দল দিল ।  এটা নিয়ে বৃটেনের চার দেশ ,  অর্থাৎ ইংল্যান্ড ,  স্কটল্যান্ড ,  নর্দার্ন আয়ারল্যান্ড এবং ওয়েলসের ফুটবল এ্যাসোসিয়েশনগুলোর মধ্যে বেশ উত্তপ্ত বাক্য বিনিময় হয়েছিল ।  তাদের কথা ছিল চার দেশ এক সাথে ,  এক দলের হয়ে খেলতে পারে না !  এই বিতর্কে এসে আবার নাক গলিয়েছিল প্রাক্তন ব্রিটিশ প্রধানমন্ত্রী গর্ডন ব্রাউন ।  বেচারা চেয়েছিল চার এ্যাসোসিয়েশনকেই বুঝিয়ে রাজি করাতে ।  রাজি তো তারা হয়ই নি ,  মাঝখানে বিনা কারণে কটু কথা শুনতে হয় ব্রাউন সাহেবকে ।  যাইহোক ,  সবশেষে এই সিদ্ধান্ত নেয়া হয় যে ইংল্যান্ডের অনুর্ধ ২৩ দলকেই বৃটেন বলে চালিয়ে দেয়া হবে; যদিও পরে রায়ান গিগস সহ আরো চারজন ওয়েলশ ফুটবলারকেও দলে নেয়া হয় । 
এতো গেলো অলিম্পিকের কাগজ - কলমের ব্যাপার ।  এবার তাকানো যাক ইভেন্টগুলোর দিকে ।  বরাবরই অলিম্পিকে সবচেয়ে বেশি পদক বরাদ্দ দেয়া থাকে এ্যাথলেটিক্সের জন্যে ।  এবার ৪৭টা সোনার জন্যে লড়াই হবে ট্র্যাকে ।  আর এ লড়াইগুলোর মধ্যে সবচেয়ে আকর্ষণীয় ইভেন্ট  “ দ্রুততম মানব ”  এবং  “ দ্রুততম মানবী ”  হবার দৌড়  –  অর্থাৎ ১০০ মিটার স্প্রিন্ট ।  এবারের মেয়েদের ১০০ মিটারের ফাইনাল হবে অগাস্টের ৪ তারিখ এবং ছেলেদের ৫ তারিখ ।  আর যাই দেখুন বা না দেখুন ,  এ দুটো দৌড় মিস করবেন না কিন্তু !  জ্যামাইকার ইওহান ব্লেককে  –  যে আবার কিনা ভালো ক্রিকেটও খেলে !   –  ধরা হচ্ছে ছেলেদের দৌড়ে টপ ফেভারিট ।  অন্যদিকে মেয়েদের দৌড়ে একই দেশের শেলীকে ফেভারিট মনে করা হচ্ছে ।  এছাড়া আরেকটা আকর্ষণীয় দৌড় হচ্ছে ম্যারাথন যা হবে ৫ এবং ১২ অগাস্ট যথাক্রমে মেয়েদের এবং ছেলেদের জন্যে ।   
দৌড়ের পরই সম্ভবত অন্যতম আকর্ষণীয় ইভেন্ট হলো সাঁতার ।  ১০০ মিটার ফ্রি - স্টাইল বিজয়ীকে বলা হয় দ্রুততম সাতারু ।  ছেলেদের সাঁতারটা হবে অগাস্টের ১ তারিখ ,  মেয়েদেরটা ২ তারিখ ।  ছেলেদেরটা কে জিতবে বলা কঠিন কিন্তু মেয়েদেরটা জার্মানীর ব্রিটা স্টেফেনের জেতার সম্ভাবনা প্রবল ।  এই নারীর দখলেই আছে বর্তমান বিশ্বরেকর্ড এবং অলিম্পিক রেকর্ড ,  দুটোই ।  ফ্রি - স্টাইল ছাড়াও সাঁতারের রয়েছে ব্যাকস্ট্রোক ,  ব্রেস্টস্ট্রোক এবং বাটারফ্লাই ক্যাটাগোরির অনেকগুলো ইভেন্ট ।  সাথে থাকছে ১০ কিলোমিটার সাঁতারের ম্যারাথন ।  এবার ৩৪টা পদক শুধু সাঁতারের জন্যে রয়েছে ,  সাথে আরো ৮টা ডাইভিং - এ ,  দুটো সিনক্রোনাইজড সুইমিং - এ এবং দুটো ওয়াটার পোলোতে ।  মোটকথা ,  এবারের অলিম্পিকে জমজমাট লড়াই দেখা যাবে পানিতেও । 
এর পর অলিম্পিকে কোন ইভেন্টটা সবচেয়ে আলোচিত ?  সম্ভবত জিম্নাস্টিক্স ।  আর্টিস্টিক ,  রিদমিক এবং ট্র্যাম্পোলাইনিং  –  মোট তিন ক্যাটাগোরিতে ১৮টা পদক থাকছে এবার ।  তারপরই আছে স্যুটিং  ( ১৫টা পদক )  ,  বক্সিং  ( ১৩টা পদক )  এবং ফেন্সিং  ( ১০টা পদক )  ।  এছাড়াও জুডো ,  ওয়েটলিফ্টিং ,  টেবিল টেনিস ,  রোইং ,  সেইলিং ,  ভলিবল ,  হ্যান্ডবল ,  সাইক্লিং সহ থাকছে আরো অনেকগুলো ইভেন্ট ।  
এবার আলোচনা করছি এমন কিছু খেলা নিয়ে যা একক ভাবেই জনপ্রিয় ।  এর মাঝে সবার আগে থাকবে ফুটবল ।  এবারের অলিম্পিক অনুষ্ঠানিক ভাবে শুরু হবার আগেই গত ২৬ তারিখ গ্লাসগোতে শুরু হয়ে গিয়েছিল ফুটবলের আসর ।  বরাবরের মত এবারও ফেভারিট ব্রাজিল ।  অন্যদিকে আর্জেন্টিনার সমর্থকদের জন্যে হৃদয় ভাঙ্গা সংবাদ হলো ,  তারা কোয়ালিফাই - ই করতে পারে নি ।  বাছাইপর্বে উড়ন্ত সূচনা করা আর্জেন্টিনা শেষ পর্যন্ত এক পয়েন্টের জন্যে উরুগুয়ের কাছে অলিম্পিকের স্লটটা হারায় ।  অথচ আর্জেন্টিনা ব্রাজিলকেও হারিয়েছিল ।   কিন্তু উরুগুয়ে আর ইকুইডরের সাথে ০ - ১ এর দুটো হারই তাদের জন্যে কাল হয়েছে ।  অন্যদিকে উরুগুয়ে মূল পর্বে এলেও শেষ ম্যাচে ০ - ৬ গোলে ব্রাজিলের কাছে হেরেছিল ।  যত দূর খেলা গড়িয়েছে এখন পর্যন্ত ,  তাতে মনে হচ্ছে উরুগুয়ে সেই হ্যাঙওভার কাটিয়ে উঠতে পারে নি এখনও ।  এছাড়া ইউরোপ থেকে আয়োজক হিসেবে বৃটেন এসেছে ।  আগেই বলেছি ,  ৭২ এর পর এই প্রথম তারা ফুটবলে এলো ।  তাদের সাথে যোগ্যতা বলে ইউরোপ থেকে এসেছে বর্তমান অনুর্ধ ২৩ বিশ্বচ্যাম্পিয়ান স্পেন ,  সুইজারল্যান্ড এবং বেলারুশ ।  তবে এশিয়ার জায়ান্ট জাপানের কাছে চরম নাকানি - চুবানি খেয়ে প্রথম ম্যাচ ০ - ১ গোলে হেরেছে স্পেন ।  এশিয়া থেকে আরো থাকছে দক্ষিন কোরিয়া এবং নূতন চমক আরব আমিরাত ।  গ্যাবন ,  মরোক্ক ,  মিশর এবং সেনেগাল  ( প্লে অফের মাধ্যমে )  থাকছে আফ্রিকা থেকে ।  মধ্য এ্যামেরিকা থেকে এসেছে মেক্সিকো এবং হন্ডুরাস ।   ( ফাইনালের আগে আগে ফুটবল নিয়ে আলাদা করে একটা পোস্ট দেয়ার ইচ্ছে আছে ,  দেখা যাক সময় করতে পারি কিনা )  
যারা টেনিস পছন্দ করেন ,  তাদের জন্যে এবারের অলিম্পিক যেন বছরের দ্বিতীয় উইম্বল্ডন !  হ্যা ,  ম্যাচগুলো হচ্ছে উইম্বল্ডনেই ।  স্পেনের নাদাল বাদে ছেলেদের টেনিসে বিশ্বের নামীদামী সবাইকেই পাওয়া যাচ্ছে ।  সুইজারল্যান্ডের ফেদেরার ,  সার্বিয়ার নোভাক এবং বৃটেনের মারি শীর্ষ তিন সিডার এবার ।  অন্যদিকে মেয়েদের নাম্বার ওয়ান বেলারুশের ভিক্টোরিয়ার সাথে থাকছে যুক্তরাষ্ট্রের সেরেনা উইলিয়ামস এবং  রাশিয়ার মারিয়া শারাপভা ।  মনে হয় না গ্ল্যামারের কমতি হবে এবারের অলিম্পিক টেনিসে !  
হকিতে আবার সেই ফুটবলের সমস্যা ।  বৃটেনের চার দেশ আলাদা করে খেলে ।  এখানে বরং প্যাঁচ আরেক কাঠি উপরে ।  নর্দার্ন আয়ারল্যান্ড এবং রিপাবলিক অব আয়ারল্যান্ড এক সাথে আয়ারল্যান্ড নামে হকি খেলে ।  এখন কে কোথায় খেলবে ?  যাইহোক ,  শেষ পর্যন্ত ঠিক হয়েছে ইংল্যান্ড হকির পরিচালনায় স্কটল্যান্ড এবং ওয়েলস থেকে খেলোয়াড় নিয়ে বৃটেন দল গঠন হবে ।  নর্দার্ন আইরিশদের জন্যে IOC একটা সুবিধা আগেই দিয়ে রেখেছে ।  তারা চাইলে বৃটেন অথবা আয়ারল্যান্ড ,  যে কোন দলের হয়েই খেলতে পারবে ।  এছাড়া আরো থাকছে পাকিস্থান ,  ভারত এবং কোরিয়া এশিয়া থেকে ,  জার্মানী ,  নেদারল্যান্ডস এবং বেলজিয়াম ইউরোপ থেকে ,  অস্ট্রেলিয়া এবং নিউজিল্যান্ড ওশেনিয়া থেকে ,  আর্জেন্টিনা ল্যাতিন আমেরিকা থেকে এবং দক্ষিন আফ্রিকা আফ্রিকা থেকে ।  এছাড়া স্পেনকে বিশেষ ভাবে আমন্ত্রনের মাধ্যমে নেয়া হয়েছে ।  ফুটবলের সাথে হকির একটা পার্থক্য হচ্ছে ,  এখানে সরাসরি জাতীয় দলগুলো খেলছে ।  ফলে অলিম্পিকের হকিকে একটা মিনি বিশ্বকাপ বলা যায় ।  
সবশেষে ,  বাস্কেট বল ।  বিশ্ব র‌্যাঙ্কিং - এ ছেলে এবং মেয়ে  -  দুই ক্যাটাগোরিতেই যুক্তরাষ্ট্র শীর্ষে আছে এখন ।  ছেলেদের ইভেন্টে যুক্তরাষ্ট্রের সাথে পাল্লা দেবার মত দল আছে মাত্র দুটো ,  স্পেন এবং আর্জেন্টিনা এবং মেয়েদের ইভেন্টে অস্ট্রেলিয়া এবং রাশিয়া ।  আয়োজক বৃটেনও নাম লিখিয়েছে বটে ,  কিন্তু তাদের র‌্যাঙ্কিং সবার নীচে ,  ৪৩ এবং ৪৯; অতএব গোনায় তাদের আগেই বাদ দেয়া ভালো ।  
এই ছিল মোটামোটি অলিম্পিকের খেলাগুলোর উপর একটা তুলনামূলক আলোচনা ।  আগামী ৩১ জুলাই আমি লন্ডন যাচ্ছি ,  উদ্দেশ্য অলিম্পিক পার্ক ঘোরা এবং ছবি তোলা ।  খেলার টিকেট রীতিমত হাওয়া হয়ে গিয়েছে ।  তাই সামর্থের মধ্যে কিছু জোগার করতে পারি নি ।  কিন্তু খেলার মাঠে সিটগুলো ফাঁকা দেখে অবাকই হচ্ছি ।  খোদ বিবিসি আজ রিপোর্ট করেছে ,   “ টিকেট কোথায় গেলো ”  নিয়ে !  লন্ডন গিয়ে আবারও চেষ্টা করবো টিকেট ম্যানেজ করার ।  না পারলে ,  সচলায়তনের জন্যে অন্তত কিছু ছবি নিয়ে নূতন পোস্টে আবার হাজির হবো ।   

২৯ জুলাই ,  ২০১২
গ্লাসগো ,  যুক্তরাজ্য






সদ্য প্রকাশিত ফিফা র‌্যাঙ্কিং এবং কিছু কথা




র‌্যাঙ্কিং বিষয়ে মানুষের প্রতিক্রিয়া খুবই বিচিত্র ।  যেমন ,  বিশ্ববিদ্যালয় র‌্যাঙ্কিং - এ নিজের শিক্ষা প্রতিষ্ঠান নেমে গেলে সেই র‌্যাঙ্কিং  “ গাঁজা খাওয়া ”  র‌্যাঙ্কিং হিসেবে উপাধি পায় ,  আবার একই র‌্যাঙ্কিং - এ নিজের শিক্ষা প্রতিষ্ঠান উপরে উঠলে লোকে মুচকি মুচকি হাসে । 

তবে যে যাই বলুক ,  আমার মনে হয় বিশ্ববিদ্যালয় র‌্যাঙ্কিং বিষয়টা বড়ই ক্যাচালের ।  বিভিন্ন পত্রিকার করা এসব র‌্যাঙ্কিং এর পেছনে টাকার অবদান যে নেই ,  তাও জোর দিয়ে বলা যায় না ।  তাছাড়া ওগুলো কম্পাইল করতে যে ডেটা নেয়া হয় ,  সেটা কীভাবে এবং কতটা নির্ভরযোগ্য সূত্র থেকে সংগ্রহ করা হয় ,  তাও  একটা বড় প্রশ্ন বটে ।  সেই তুলনায় বিভিন্ন খেলার র‌্যাঙ্কিং ,  যেমন ফিফার করা ফুটবলের ,  ফিডের করা দাবার ,  এটিপির করা টেনিসের এবং আইসিসির করা ক্রিকেটের র‌্যাঙ্কিং ঢের ভালো ।  এগুলোর পদ্ধতি নিয়ে প্রশ্ন উঠতে পারে কিন্তু অবস্থান নিয়ে প্রশ্ন ওঠার উপায় নেই ।  কারণ ,  এগুলো গাণিতিক সূত্রের মাধ্যমে করা হয় ।  জয় ,  পরাজয় ,  প্রতিপক্ষ এবং কম্পিটিশন বিবেচনায় সরাসরি সূত্রের মাধ্যমে পয়েন্ট বের করে অবস্থান নির্ণয় করা হয় ।      
এই র‌্যাঙ্কিং নিয়ে এত কথা বলার কারণ আজ প্রকাশিত ফিফা র‌্যাঙ্কিং ।  এবার ব্রাজিল সেরা দশে থাকতে পারে নি ।  আর এ কারণেই মূলতঃ ব্রাজিল সমর্থকবৃন্দ মহা রেগে আছেন ।  সামাজিক যোগাযোগের মাধ্যমগুলোয় তাদের উত্তপ্ত বাক্য বিনিময় চোখে পড়লো অনেক বার ।  সবারই কথার মূল বক্তব্য মোটামোটি একই ,   “ গাঁজা খেয়ে এই র‌্যাঙ্কিং বানিয়েছে নাকি ?  ”  ।  তারা ভুলেই গিয়েছেন এই ফিফা র‌্যাঙ্কিং - এ সবচেয়ে বেশি সময় শীর্ষে থাকার রেকর্ডটা ব্রাজিলেরই ।  ১৯৯৩ থেকে ১৯৯৮ পর্যন্ত এবং ১৯৯৯ থেকে ২০০৬ পর্যন্ত র‌্যাঙ্কিং যে পদ্ধতি অনুসারে তৈরি করা হয়েছিল তাতে ব্রাজিল ১৯৯৫ থেকে ২০০১ পর্যন্ত এবং ২০০৩ থেকে ২০০৭ পর্যন্ত একটানা শীর্ষে ছিল ।  ২০০৬ সনে র‌্যাঙ্কিং এর হিসেব করার পদ্ধতিতে পরিবর্তন আনা হয় যদিও তখনও ব্রাজিলই শীর্ষে ছিল ।  এর পর স্পেনের সাথে পালা বদলের মাধ্যমে ২০০৯ ও ২০১০ সনেও ব্রাজিল শীর্ষে ওঠে ।  মজার ব্যাপার ,  তখন কিন্তু এই র‌্যাঙ্কিংকে ব্রাজিল সমর্থকদের গাঁজা খাওয়া র‌্যাঙ্কিং মনে হয় নি ।  কিন্তু ২০১০ এর পর থেকে ব্রাজিলের অবনমন শুরু হলে তারা ধীরেধীরে নেমে যেতে থাকে এবং আজ  ( ৪ জুলাই ২০১২ )  প্রকাশিত র‌্যাঙ্কিং - এ ব্রাজিল সেরা দশের বাহিরে চলে গেলো ।  আর্জেন্টিনার সমর্থকরাও কম যাচ্ছেন না ।  তারাও সমালোচনায় মুখর হয়েছেন কারণ সর্বশেষ র‌্যাঙ্কিং - এ তাদের অবস্থান গিয়ে ঠেকেছে সাতে ।  যদিও এই একই র‌্যাঙ্কিং - এ ২০০৭ এবং ২০০৮ সনে তারা শীর্ষে ছিল কিন্তু তখন  “ আমরা কেন শীর্ষে ”  সূচক সমালোচনা দেখা যায় নি ! 
এ তো গেলো আলোচনা - সমালোচনার গল্প ।  এবার একটু দৃষ্টি ফেরানো যাক র‌্যাঙ্কিংটার দিকে ।  ফিফার র‌্যাঙ্কিংটা কোন রকেট সায়েন্স নয় ।  সাধারণ গণিত ।  হিসেবটা খুবই স্পষ্ট এবং আমরা নিজে নিজেই করতে পারি ।  যদিও র‌্যাঙ্কিং কার্যকর হয় একটা নির্দিষ্ট সময় থেকে ,  যেমন আজ থেকে কার্যকর হলো নূতন র‌্যাঙ্কিং; কিন্তু আপনি চাইলে এটা আগেই হিসেব করে ফেলতে পারবেন যদি না এর মধ্যে আর কারো কোন ম্যাচ থেকে থাকে ।  আমি গত ১ জুলাই এই র‌্যাঙ্কিংটা হিসেব করে সেরা পাঁচ - এর তালিকা আমার ফেইসবুকে দিয়ে রেখেছিলাম ।  তখন থেকেই বাকযুদ্ধ শুরু যা এই লেখার অনুপ্রেরণাও বলা যেতে পারে ।  যাইহোক ,  আগ্রহীরা এই লিঙ্ক দিয়ে র‌্যাঙ্কিং পেইজটা ঘুরে আসতে পারেন ।  ডান পাশে যে হিসেবটা দেখাচ্ছে ,  সেটা স্পেনের হিসেব ।  অন্য যে কোন দলের উপর ক্লিক করলে ডান পাশে সেই দলের হিসেব দেখাবে ।  
লক্ষ্য করুন ,  পাশে M I T C এবং P বলে পাঁচটা বেলুন আছে ।  এখানে M মানে ম্যাচ থেকে আর্জিত পয়েন্ট ।  সরাসরি জিতলে ৩ পয়েন্ট ,  টাইব্রেকারে জিতলে ২ পয়েন্ট ,  ড্র করলে অথবা টাইব্রেকারে হারলে ১ পয়েন্ট এবং সরাসরি হারলে কোন পয়েন্ট নেই অর্থাৎ শূন্য ।  টাইব্রেকারে ফল নির্ধারিত হলে মূলতঃ ড্র - ই ধরা হয় কিন্তু যে জিতবে সে হেরে যাওয়া দলের থেকে ১ পয়েন্ট বেশি পাবে কিন্তু একটা পূর্ণাঙ্গ জয়ের যে ৩ পয়েন্ট ,  সেটা সে পাবে না ।  
অন্য দিকে ,  I মানে ম্যাচের গুরুত্ব  ( Importance )  ।  যে কোন ফ্রেন্ডলি ম্যাচের ওজন ১ ।  বিশ্বকাপ বা রিজিওনাল চ্যাম্পিয়ানশিপ  ( ইউরো ,  কোপা আমেরিকা অথবা আফ্রিকা ,  এশিয়া ইত্যাদির যে টুর্নামেন্টগুলো আছে )  কোয়ালিফাইং ম্যাচের ওজন ২ . ৫ ।  রিজিওনাল চ্যাম্পিয়ানশিপের প্রতিটা ম্যাচের ওজন ৩ এবং বিশ্বকাপের প্রতিটা ম্যাচের ওজন ৪ করে ।     
T মানে প্রতিপক্ষ কতটা শক্তিশালী ।  এটা নির্ধারণ করা হয় এভাবে , 
T  =   ( ২০০  –  প্রতিপক্ষের বর্তমান র‌্যাঙ্কিং ) 
যেমন ,  স্পেনের র‌্যাঙ্কিং ছিল ১ ।  তাই তাদের T ছিল ১৯৯ ।  অথবা ইংল্যান্ডের র‌্যাঙ্কিং ছিল ৬ তাই তাদের T ছিল ১৯৪ ।  
C মানে কনফেডারেশনের গুরুত্ব ।  ইউরোপ এবং দক্ষিণ আমেরিকার ওজন ১ করে ।  সেন্ট্রাল আমেরিকা ০ . ৮৮ ,  এশিয়া এবং আফ্রিকা ০ . ৮৬ এবং ওশেনিয়া ০ . ৮৫ ।  যে দুটো দলের মধ্যে খেলা হবে তাদের গড়মানই হবে C এর মান ।  
যেমন ,  এখন যদি স্পেন এবং ব্রাজিলের খেলা হয় তাহলে C হবে ১ ।  কিন্তু স্পেন এবং ঘানার খেলা হলে C হবে ০ . ৯৩  ।  
সবশেষে P মানে পয়েন্ট ।  হিসেব করতে হবে এভাবে , 
P  =  M x I x T x C
উপরের সূত্র থেকে এটা স্পষ্ট যে ,  কোন দল যদি ম্যাচ হেরে যায় তাহলে M হবে শূন্য এবং যা পুরো গুনফলকে শূন্য করে ফেলবে ।  অর্থাৎ ,  কোন দল যদি ম্যাচ হেরে যায় তাহলে তারা ঐ ম্যাচ থেকে কোন পয়েন্ট অর্জন করতে পারবে না ।  তা না হলে কিছু না কিছু পয়েন্ট তারা পাবে ।  
এভাবে পয়েন্ট বের করে প্রতিটা দলের জন্যে ম্যাচ প্রতি গড় পয়েন্ট বের করা হবে ।  তবে র‌্যাঙ্কিং এর জন্যে যে পয়েন্ট হিসেব করা হয় সেটা সরাসরি এখান থেকে আসবে না ।  সেটা আসবে এ বছর এবং আগের তিন বছরের পয়েন্টের উপর ভিত্তি করে ।  সেক্ষেত্রে ওজন হবে ,  
বর্তমান বছর ১০০ % 
গত বছর ৫০ % 
তার আগের বছর ৩০ % 
তারও আগের বছর ২০ % 
২০০৬ সনের আগে আট বছরের পয়েন্ট নিয়ে র‌্যাঙ্কিং করা হতো ।  কিন্তু এতে একটা সমস্যা দেখা যেত ।   ধরুন ,  কোন দল ৬ - ৭ বছর আগে অনেক ভালো ছিল কিন্তু এখন তেমন ভালো খেলছে না ।  তবুও র‌্যাঙ্কিং - এ তাদের অবস্থান উপরের দিকেই থাকতো আগের বছরের পয়েন্টের কারণে ।  মিডিয়ার ব্যাপক সমালোচনার পর ফিফা ২০০৬ সনে তাদের র‌্যাঙ্কিং - এর পদ্ধতি পরিবর্তন করে হিসেবের সময়টা ৪ বছর করেছে ।  
এবার আসুন ,  সমালোচনাটা কেন হচ্ছে সেটা দেখা যাক ।  আর্জেন্টিনার সমর্থকরা খুব রাগ কারণ ব্রাজিলের বিপক্ষে ম্যাচ জিতেও ৭ এ থেকে গেলো তাদের দল ।  কিন্তু কেন ?  কারণ তো অবশ্যই আছে ।  কি সেই কারণ ?  কারণ ,  আর্জেন্টিনা যে ম্যাচটা জিতেছে সেটা ফ্রেন্ডলি ম্যাচ ছিল যার Importance ফ্যাক্টর ১ ।  বরং ,  আর্জেন্টিনা ইকুইডরকে হারিয়ে বেশি পয়েন্ট পেয়েছে ।  অন্য দিকে ,  ইউরো চলার কারণে এখানে যে ম্যাচগুলো হয়েছে সেগুলোর Importance ফ্যাক্টর ছিল ৩ ।  যার কারণে ইউরোতে ভালো ফল করা দলগুলো পয়েন্ট বেশি তুলতে পেরেছে ।  আর ব্রাজিলের অবনমনের কারণ তারা আগের র‌্যাঙ্কিং এবং আজকের র‌্যাঙ্কিং এর মাঝের সময়ে আর্জেন্টিনা এবং মেক্সিকোর সাথে দুটো ম্যাচ খেলেছে এবং দুটোই হেরেছে । 
আরেকটা বিষয় লক্ষ্য করলাম  –  কেউ কেউ দুই একটা ম্যাচ ভালো খেললে সমর্থকরা ভাবেন ,  আরে দুর্দান্ত খেলছে আমাদের দল ।  কিন্তু পরে দেখা যাচ্ছে র‌্যাঙ্কিং - এ ফল ভিন্ন ।  এ রকম একটা উদাহরণ ফ্রান্স ।  দুর্দান্ত ফেলেছে ফ্রেন্ডলি এবং বাছাইপর্বের ম্যাচগুলো ।  কিন্তু ইউরোতে একটা ম্যাচ ড্র এবং শেষ দুটো ম্যাচ হেরেছে যা তাদের জন্যে অনেক ভারী পড়েছে ।  মনে রাখতে হবে ,  ৬ টা ফ্রেন্ডলি ম্যাচ হারলে যে পরিমাণ পয়েন্ট হারানো সম্ভব ,  তার থেকে বেশি পয়েন্ট ইউরোর দুইটা ম্যাচে হারায় একটা দল ।  Importance ফ্যাক্টর এর ইমপোর্টেন্স কম নয় কিন্তু ! 
আবার কেউ কেউ বলছে ,  ইংল্যান্ড ৬ থেকে ৪ এ গেলো কেমন করে ?  উত্তর সহজ ।  এবারের ইউরোতে ইংল্যান্ড কোন ম্যাচ হারে নি ।  কোয়ার্টার ফাইনালে ইটালির বিপক্ষে টাইব্রেকারে হারটা আসলে ড্র  ( আগেই ব্যাখ্যা করেছি এ বিষয়টা )  ।  
আরেকটা কথা বলে শেষ করি ।  ফিফার ওয়েব সাইটটা কিন্তু দারুন ইন্টারএ্যাকটিভ ।  কোন দলের খেলা বাকি থাকলে সেখানে আপনি সম্ভাব্য ফল বসিয়েও র‌্যাঙ্কিং ক্যালকুলেট করতে পারবেন ।  আমি ইউরো চলার সময় বসে বসে করতাম ।  তবে এখনই ফিফার সাইটে ঝাঁপ দিয়ে লাভ নেই ।  বড় দলগুলোর সম্ভাব্য কোন খেলা এই মুহূর্তে নেই ।  তেমন উপলক্ষ্য তৈরি হলে সেই দলের পেইজে ডেটা ইনপুট দেয়ার ফিল্ডও তৈরি হয়ে যাবে ।  তখন সেখানে ইনপুট দিয়ে দিয়ে সম্ভাব্য র‌্যাঙ্কিং তৈরি করার খেলায় মেতে উঠতে পারেন ।    
অতএব ,  এই ছিল র‌্যাঙ্কিং বিষয়ক  “ কিছু কথা ”  ।  যার মূল বক্তব্য হচ্ছে ,  গাঁজা খেয়ে এই র‌্যাঙ্কিং কেউ করে নি ।  আর করলেও তাতে ফলের কোন পার্থক্য হবে না । 

৪ জুলাই ২০১২
গ্লাসগো ,  যুক্তরাজ্য । 






লন্ডন অলিম্পিক ২০১২ এর মশাল ভ্রমণ  ( ছবি ব্লগ ) 




এ বছর লন্ডনে অনুষ্ঠিত হতে যাচ্ছে অলিম্পিক প্রতিযোগিতা ।  সে কারণে আলিম্পিকের মশাল লন্ডন থেকে যুক্তরাজ্য এবং আয়ারল্যান্ড ভ্রমণে বেরিয়েছে ।  এ দুই দেশের বিভিন্ন শহরে ঘুরে মশাল আবার ফিরে যাবে লন্ডনে । 

গত কয়েক দিন ধরেই ই - মেইল পাচ্ছিলাম দুই দেশের দুই বিশ্ববিদ্যালয় থেকে ।  আমার প্রাক্তন বিশ্ববিদ্যালয় আয়ারল্যান্ডের ট্রিনিটি কলেজ - ইউনিভার্সিটি অব ডাবলিন থেকে এ্যালামনাই ই - মেইল একাউন্টে মেইল এলো যে মশাল ৬ জুন ডাবলিন পৌঁছবে ।  ট্রিনিটির চারজন এ্যাথলেট ,  তিনজন বর্তমান ছাত্র এবং একজন প্রাক্তন ছাত্র ,  মশাল বহন করবে ।  এছাড়া মশালের ভ্রমণ পথও ট্রিনিটি হয়ে যাবার ব্যবস্থা করেছে কর্তৃপক্ষ ।  মনে মনে খুব আফসোস হচ্ছিল তখন ।  ইশ ,  যদি ডাবলিন থাকতাম তাহলে তো  “ অলিম্পিক মশাল ”  দেখতে পারতাম ।  
আমার আফসোস খুব বেশীক্ষণ স্থায়ী হতে পারে নি ।  প্রায় সাথে সাথেই ই - মেইল পেলাম ইউনিভার্সিটি অব গ্লাসগো থেকে ।  ৮ জুন অলিম্পিক মশাল গ্লাসগো এসে পৌঁছবে ।  সাথে বিশ্ববিদ্যালয় কর্তৃপক্ষ এটাও জানিয়ে দিল যে মশাল আমাদের বিশ্ববিদ্যালয়ের ঠিক মাঝ দিয়ে যাবে এবং মেইন গেইটে সন্ধ্যা ছয়টায় এসে পৌঁছবে ।  আর যায় কোথায় !  DSLR হাতে প্রস্তুত হয়ে নিলাম ফটো তোলার জন্যে ।  
বিবিসি তাদের সাইটে একটা সেগমেন্ট করেছে যেখানে অলিম্পিক মশালের রিয়েল - টাইম মুভমেন্ট দেখা যায় ।  বিকেল চারটায় সেখানে দেখলাম মশাল তখনও গ্লাসগো থেকে অনেক দূরে ।  কিন্তু আগে গিয়ে জায়গা দখল করার কথা ভেবে সোয়া চারটার মধ্যেই মেইন গেইটে গিয়ে দাঁড়ালাম ।  তখনও সেভাবে লোক - সমাগম হয় নি ।  আমার সাথে ছিল শিফা  ( আমার স্ত্রী )  এবং সোম  ( কলকাতার ছেলে ,   এক সাথেই আমরা পিএইচডি করছি )  ।  তারা দাবী জানালো তাদের ফেইসবুকের  “ প্রোফাইল পিকচার ”  তুলে দেয়ার জন্যে !  তাই পরবর্তী কিছু সময় তাদের নিয়ে ফটোসেশন করলাম ।  কিন্তু সময় আর কাটে না ।  তারপর বিশ্ববিদ্যালয়ের কিছু ছবি নিলাম ।  এলোমেলো মানুষেরও ছবি নিতে থাকলাম ।  

 [ গ্লাসগো বিশ্ববিদ্যালয়ের মেইন গেট ।  ] 

 [ ইউনিভার্সিটি এ্যাভিনিউ তখনও ফাঁকা ।  টুরিস্টরা এখানে সেখানে হাঁটাহাটি করছে ,  ছবি নিচ্ছে ] 

 [ আমি তখন বিশ্ববিদ্যালয় দেখতে আসা মানুষদের ছবি নিতে শুরু করি ।  ] 
 
 [ মেইন গেইটের সামনেই ফ্রেজার বিল্ডিং ।  সেখানে একটা ছোট মাঠ আছে ।  তাতে  বসে অপেক্ষা করতেও দেখলাম ছাত্রছাত্রীদের একাংশকে ।  ] 

 [ দিনটা খুব বেশি ঠাণ্ডাও ছিল না ,  আবার গরমও না ।  বাহিরে বসে গল্প করার জন্যে আদর্শ দিন ।  ] 

 [ গ্লাসগো বিশ্ববিদ্যালয়ের টাওয়ারের একাংশ ] 

 [ সন্ধ্যা নামতে তখনও অনেক দেরি ।  কিন্তু ক্যাম্পাসে আলো জ্বলে উঠেছে তখনই ] 

 [ প্রফেশনাল ফটোগ্রাফাররাও এরই মাঝে ছবি তুলতে শুরু করে দিয়েছে ।  ] 

 [ জনতা অপেক্ষা করছে ] 
আরো অনেক পরে ,  পৌঁনে ছয়টার দিকে পুলিশের বাইক গার্ড দিয়ে নিয়ে আসতে শুরু করলো বহর ।  প্রথমে এলো কিছু কার এবং বাসে করে স্থানীয় এ্যাথলেটরা যাদের আমি একজনকেও চিনি না ।  মানুষের চিৎকার আর বাসের ভেতর থেকে হাত নেড়ে তাদের সায় দেয়া দেখে বুঝলাম এরা হবে কিছু একটা !  

 [ আগ্রহ নিয়ে তাঁকিয়ে আছে মানুষ ।  ]  

 [ পুলিশের বাইক নিয়ে আসতে শুরু করলো মশাল বহর ] 

 [ বাসে আসা এ্যাথলেটদের ফটো তুলতে শুরু করলো মানুষ ।  আর আমি তুললাম মানুষের ছবি ] 

 [ বাস থেকে এ্যাথলেটরা হাত নেড়ে অভিনন্দন গ্রহণ করছেন ] 

 [ কেউ কেউ এলো এভাবে ] 

 [ এরা চলে গেলে আবার মানুষের অপেক্ষা শুরু ] 

 [ কেউ কেউ দেখলাম বিরক্ত - ক্লান্ত ] 
এরপর আসতে শুরু করলো স্পনসরদের গাড়িগুলো ।  কোকাকোলা ফ্রি কোক বিতরণ করছিল ।  স্যামসং বেলুন দিচ্ছিল ।  কেউ কেউ গানও গাইছিল ।  ব্যাঙ্ক অব স্কটল্যান্ডও কি সব করছিল ।  কিন্তু তাদের দেখার সময় কই তখন ?  আমারা সবাই আগ্রহ নিয়ে অপেক্ষা করছি মশাল দেখার জন্যে ,  কিন্তু সেই মশালেরই দেখা নেই ।  
 
 [ মানুষের মাঝে ফ্রি কোক বিতরণ করা হচ্ছিল ] 

 [ এবার এলো গানের দল !  ] 

 [ ছেলেটা গাইছিল বেশ ।  ] 

 [ কিন্তু এর পর আবার হতাশা ।  মশাল আর আসে না ] 

 [ কেউ কেউ দেখলাম আড্ডা দিচ্ছে ] 
আমরা তখন প্রচণ্ড ক্লান্ত এবং বিরক্ত ।  বিরক্ত কেন সেটা আর এখানে ব্যাখ্যা করলাম না ।  পুরো দিনে ঐ সময়টাই আমি ভুলে যেতে চাই ।  অন্যান্য মানুষদেরও দেখলাম ঠিক কী করবে বুঝে উঠতে পারছে না ।  মশাল আর কত দূর ?  এটাই ছিল সবার প্রশ্ন ।  আমি আমার আইফোন থেকে বিবিসির ওয়েব সাইটে যেই ঢুকতে যাবো ,  তখনই একটা চিৎকার শুনলাম ।  মশাল চলে এসেছে ।  দ্রুত ফোনটা পকেটে ঢুকিয়ে  এগিয়ে গেলাম মশালের কাছে ।  আমাদের মেইন গেইটের সামনে এক মশাল থেকে আরেক মশালে আগুন বিনিময় হলো ।  তারপর সাধারণের জন্যে মশালটা তুলে ধরে দেখানো হলো ।  প্রফেশনাল ফটোগ্রাফাররা ছবি নিচ্ছিল ।  প্রথমে আমি রাস্তার পাশ থেকে ছবি নিচ্ছিলাম ।  কিন্তু পরে ধীরে ধীরে ঢুকে পড়লাম প্রফেশনালদের ভিড়ে ।  রাস্তায় নেমেই ছবি নিতে শুরু করলাম ।  

 [ এক মশাল থেকে আরেক মশালে আগুন নেয়া হচ্ছে ] 

 [ আমি কিছুটা রাস্তায় গিয়ে ছবি নিতে শুরু করলাম ] 

 [ নূতন মশালে আগুন জ্বলছে ।  এই মশালই তুলে দেয়া হবে আরেকজন এ্যাথলেটের হাতে যিনি এটা নিয়ে দৌড়ে যাবেন ।  ] 

 [ আমি তখন পুরোপুরি রাস্তায় ।  ক্রমাগত ছবি তুলে যাচ্ছি মশালের ] 

 [ আবার শুরু হলো দৌড় ।  মশাল নিয়ে চলে যাচ্ছেন আরেকজন এ্যাথলেট ] 
এভাবে কিছু সময় মশালটা দেখানোর পর আবার যাত্রা শুরু করলো ।  ইউনিভার্সিটি এ্যাভিনিউ হয়ে গিবসন স্ট্রিন এবং উডল্যান্ডস রোড ধরে মশাল চলে গেল জর্জ স্কয়ারে ।  আর আমরা দাঁড়িয়ে রইলাম পেছনে ।  না ,  হতাশা নিয়ে নয় ।  দুই ঘণ্টার কষ্ট সার্থক হয়েছে সুন্দর কিছু ছবি নিতে পারায় । 
ফ্লিকার থেকে পুরো এ্যালবামটা দেখতে এখানে ক্লিক করুন । 







 “ আমার লেখাটা কত দূর ?  ” 




সচলায়তনে আমি টুকটাক লেখালিখি করি ।  তেমন আহা মরি কিছু নই ।  দেশ ,  সমাজ এবং চারপাশের ঘটনাই আমার লেখার উপজীব্য ।  কিন্তু এই লেখাই হয়েছে আমার কাল ।  আমার বউ ,  তখনও সে বউ হয় নি যদিও ,  প্রায়ই গাল ফুলিয়ে বলতো ,   “ তুমি এত কিছু নিয়ে লেখ কিন্তু আমাকে নিয়ে তো কিছু লেখ না ”  ।  আমি চিন্তায় পড়লাম ।  ভাবলাম ,  লজ্জার মাথা খেয়ে হয়তো লিখতে বসলাম ,  কিন্তু তারপর ?  হবু বউকে নিয়ে কী লিখবো ?  চিন্তায় চিন্তায় দিন কাটাই ।  কিছু লিখতে পারি না ।  মাঝে মাঝে বউ বলতো ,   “ আমার লেখাটা কত দূর ?  ”  ।  আমি চুপ করে থাকতাম ।  এক সময় অন্য প্রান্ত থেকে প্রশ্ন করা বন্ধ হয়ে যায় ।  আমি হাঁপ ছেড়ে বাঁচার পরিবর্তে আরো উদ্বিগ্ন হই ।  নারীর নীরবতা ভয়ঙ্কর জিনিস ! 

সময় কাটতে থাকে ।  এক দিন  “ হবু ”  শব্দটা বাদ পড়ে সে  “ বউ ”  হয়ে যায় ।  কিন্তু তাতে হলো আরেক সমস্যা ।  কিছু লিখতে বসলে বউ পাশ থেকে আড় চোখে তাকায় ।  তার সে তাকানো তে কৌতূহল আছে ,  তাচ্ছিল্য আছে ,  আছে বেদনা ।  দিনের আর কোন সময় নয় ,  যখনই সচলায়তনের জন্যে লিখতে বসতাম ,  তখনই আমার বউকে রবি ঠাকুরের হৈমন্তী মনে হতো ।  আমি যখন লিখছি তখন হয়তো সে কোন কারণ ছাড়াই বিছানার চাদরটা গোছাতে গিয়ে আমার দিকে তাকাচ্ছে ।  দেখতে মায়া লাগতো ।  তাই একদিন বললাম ,   “ বউ ,  বোঝার চেষ্টা করো ।  কী লিখবো তোমাকে নিয়ে ?  প্রেমপত্র হলেও একটা কথা ছিল; কিন্তু এটা তো ব্লগিং ।  কমিউনিটি ব্লগে বউকে নিয়ে মানুষ লেখে কী করে ?  তাছাড়া ,  লিখতে হলে মুড লাগে ।  সময় লাগে ।  চট করে কি লেখা যায় ?  ” 
বউ অভিমানী স্বরে বলল ,   “ আমাকে নিয়ে তোমার কিছু লিখতে হবে না ।  কারো সাথে কিছু না হলে তো তুমি লিখতে পারো না ।  তারেক মাসুদ মারা গিয়েছেন বলেই তুমি তাঁকে নিয়ে লিখেছো ।  রুমানা মঞ্জুর চোখ না হারালে তুমি লিখতে না ,  আট বাংলাদেশীর শিরশ্ছেদ না হলেও তুমি লিখতে না ।  কারো সাথে খারাপ কিছু হলেই কেবল তুমি লেখার বিষয় খুঁজে পাও ”  । 
অভিমানের গভীরতা দেখে আমি বিস্মিত হই কিন্তু কিছু বলি নি সেদিন ।  একটা বিষয় বুঝতে পারছিলাম ,  বিষয়টা ছোট থেকে ধীরেধীরে বাড়তে শুরু করেছে ।  এর মাঝে একদিন তার এক কাছের বান্ধবী ,  যে এ্যামেরিকায় বেড়াতে যাওয়ার কারণে আমাদের বিয়েতে আসতে পারে নি ,  ফোন দিল ।  বৌ আমার পরিচয় দেয়ার সাথে সাথে দেখা গেলো সে চিনতে পারছে ।  সচলায়তনে আমার লেখা পড়েছে; সেই সূত্রেই চেনা ।  দেখলাম বউ - এর মুখটা মলিন হয়ে গেলো ।  সচলায়তনে আমার লিখালিখি ততদিনে বউ - এর কাছে সতীন - তুল্য হয়ে পড়েছে ।  
বছর শেষ হতেই দেশান্তরী হবার ডাক পড়লো ।  আগে মাস্টার্স পড়তে গিয়েছিলাম আয়ারল্যান্ডে ।  এবার পিএইচডি করতে গন্তব্য পাশের দ্বীপ ব্রিটেন ।  আগেও দ্বীপান্তরী ছিলাম ,  এবারও দ্বীপান্তরীই রইলাম ।  পার্থক্য শুধু দ্বীপটা আয়তনে বড় হয়েছে !  বউকে সাথে নিয়ে এক সকালে মরুর বাহন এ্যমিরাটস - এ চড়ে পৌঁছে গেলাম লন্ডন এবং সেখান থেকে গ্লাসগো ।  নূতন জায়গায় থিতু হতে সময় লাগছিল ।  বাসা নেয়া ,  বিশ্ববিদ্যালয়ে পড়ালেখা শুরু করা ইত্যাদি কারণে সচলায়তনে লেখাতেও ভাটা পড়লো ।  বউ - ও আর  “ আমার লেখাটা কত দূর ”  জানতে চায় না ।  এবার সত্যিই হাঁপ ছেড়ে বাঁচলাম ।  ভাবলাম সত্যিই মনে হয় ভূতটা মাথা থেকে নেমেছে । 
কিছুদিন পর আবার কী - বোর্ড হাতে বসলাম ।  বাহিরে উচ্চশিক্ষার জন্যে আসতে ইচ্ছুকদের জন্যে কিছু পোস্ট লিখলাম ।  লক্ষ্য করলাম ব্লগিং - এর আগের সেই মাদকতা ফিরে পেতে শুরু করেছে ।  ফলে বিভিন্ন টপিকে লিখতে শুরু করলাম ।  সীমান্তে বিএসএফ - এর হত্যা ,  এপ্রিল ফুল হোক্স ,  বাংলাদেশ দলের পাকিস্থান সফর  –  কোন কিছুই বাদ যাচ্ছিল না ।  কিছু পোস্ট খসড়া আকারেও পড়ে থাকলো ,  কিন্তু ভবিষ্যতে লেখা হিসেবে দাঁড়ানোর সম্ভাবনা সেগুলোরও প্রবল রইলো ।  মোট কথা লেখালিখিতে ভালো ভাবে ফিরে এসেছি ।  ঠিক এমন সময় বউ - এর নজর পড়লো ।  
একদিন ডিনারের পর আমি লিভিং রুমে বসে একটা পোস্ট লিখছি ।  বৌ মাটিতে বসে সোফায় হেলান দিয়ে এ্যালবামে ছবি সাজাচ্ছিল ।  আমাদের বিয়ের প্রায় ছয়শ ছবি সে ডেভলপ করিয়েছে ।  সাথে বড় বড় পাঁচটা এ্যালবামও কিনেছে ।  সেগুলোতে ছবি সাজাতে সাজাতে বলছিল ,   “ আমি শুধু দেখছি ,  আমার লেখাটা কবে আসে ।  আমার মনে হচ্ছে লেখাটা কোন দিনও আসবে না ”  ।  প্রথমে গুরুত্ব দেই নি ।  কিন্তু দেখলাম একই কথা সে বারবার বলছে ।  বুঝলাম ভূত আসলে নামে নি ,  শীতনিদ্রায় ছিল !  প্রথমে কয়েকবার হেসে এড়িয়ে যাওয়ার চেষ্টা করলাম ।  কিন্তু ক্রমাগত যখন ঐ প্রসঙ্গে ভাববাচ্যে কথা বলে যাচ্ছিল তখন বিরক্ত না হয়ে পারলাম না ।  বৌ - কে বললাম আমি যে লেখাটা তখন লিখছিলাম সেটায় মনোযোগ দেয়ার চেষ্টা করছি ,  সে যেন একটু চুপ করে ।  কিন্তু তাতে হলো উল্টো ফল ।  চুপ করার পরিবর্তে সে আরো জ্বলে উঠল ।  বিরামহীন স্বরে বলতে লাগল ,   “ চট করে নাকি লেখা যায় না; তো হিমু ভাই লেখা দিতে বললেন ,  সেটা চট করে লিখা হলো কী করে ?  ”  ।  এবার আমি চরম বিরক্ত হলাম ।  বললাম ,   “ হিমু ভাই - এর একটা পোস্টে আমিই মন্তব্যে বলেছিলাম সীমান্তে বিএসএফ এর হত্যা নিয়ে একটা লেখা লিখবো ।  পরে লেখাটা শেষ করা হচ্ছিল না ।  হিমু ভাই যখন জানতে চাইলেন ,  লেখাটা কত দূর ,  তখন দ্রুত শেষ করে পোস্ট করি ।  ওটা সব সময় আমার মাথাতেই ছিল ”  ।   “ হ্যা ,  আমার লেখাটাই শুধু মাথাকে থাকে না ।  ”   –  বৌ তার স্বরটা এফএম রেডিওর RJ - দের মত করে বলতে লাগলো ।  
আমিও আর নিজেকে ধরে রাখতে পারলাম না ।  চিৎকার করে বললাম ,   “ তুমি যদি এভাবে পেইন দিতে থাকো ,  তাহলে আমার আর লেখালিখি হবে না ।  তুমি পাশে থাকলে কার সাধ্য লেখালিখি করবে ?  ”  ।  তারপর রাগের একাংশ ল্যাপটপের উপর ঝেড়ে ,  অর্থাৎ স্ক্রিনটা জোরে বন্ধ করে ,  চলে গেলাম ঘুমোতে ।      এত রাগ লাগছিল যে বৌ ঘুমোতে এসেছে কিনা দেখারও প্রয়োজন বোধ করি নি ।  হঠাৎ ঘুম ভেঙ্গে গেলো রাত দুটোর দিকে ।  দেখি বৌ বিছানায় নেই ।  দ্রুত লিভিং রুমে গিয়ে দেখি লাইট জ্বলছে ।  বৌ এর সামনে ছবি - এ্যালবাম সব ছড়ানো ।  সে যেভাবে মাটিতে বসে ছিল ,  সেভাবেই সোফায় হেলান দিয়ে বসে বসে ঘুমিয়ে পড়েছে ।  দুচোখে চোখের পানি গড়িয়ে পড়ার দাগ স্পষ্ট ।  বুঝতে অসুবিধা হলো না ,  সে কাঁদতে কাঁদতে ঘুমিয়ে পড়েছে ।  নিজেকে তখন খুব অপরাধী মনে হচ্ছিল ।  এই পরদেশে আমি দেশান্তরী হয়েছি স্বেচ্ছায় ।  কিন্তু সে তো আমার কারণে তার বাংলাদেশের জীবনটা ফেলে এখানে এসেছে ।  এখানে তার পরিচিতও তেমন কেউ নেই ।  আমার সাথেই তো সে কথা বলবে ।  আমার সাথেই তো সে রাগ করবে ।  একটা লেখাই তো সে চেয়েছিল যেখানে সে তাকে খুঁজে পাবে ।  অথচ আমি তার সাথে পশুর মত ব্যবহার করলাম ।  অপরাধবোধ তখন আমাকে প্রবল ভাবে গ্রাস করছিল ।  তবে সকাল বেলা রাতের আবেগ এবং অপরাধবোধ যখন কিছুটা কমে এলো ,  তখন আমি বুঝলাম লেখার মত তেমন কোন উপজীব্য আমার হাতে নেই ।  অতএব  “ আমার লেখাটা কত দূর ”  এর উত্তর দেয়ার থেকে প্রশ্নটা এড়িয়ে যাওয়াই শ্রেয় মনে করলাম ।  
কয়েকদিন পর হঠাৎ আমার বিশ্ববিদ্যালয়ের এক ছোট ভাই ফেইসবুকে ম্যাসেজ পাঠালো ।  তারা নারীদের জন্যে একটা ওয়েব সাইট খুলেছে ।  সেখানে আমার বৌ - কে লেখা দিতে অনুরোধ করলো ।  আমি দেখলাম বৌকে ব্যস্ত রাখার এটা একটা ভালো উপায় ।  তাহলে হয়তো সে আর  “ আমার লেখাটা কত দূর ”  জানতে চাইবে না ।  কিন্তু বৌ - কে লিখতে বলার পর সে যেন আকাশ থেকে পড়লো ।   “ আমি লিখবো ?  আমি কি লিখতে পারি নাকি ?  ”   –  বউ এর উত্তর ।  আমি বোঝালাম ,  চেষ্টা করে দেখো ।  সব কিছু শুরু করতে হয় ।  বৌ কয়েকদিন চেষ্টা করে জানাল তার দ্বারা লেখালিখি সম্ভব নয় ।  বরং এর থেকে লেখা  “ চাওয়া ”  টাই তার কাছে প্রিয় ।  আমি আতঙ্কিত হলাম ।  কিন্তু যা ভয় পেয়েছিলাম তাই ।  ঘুরে ফিরে সে আবার ঐ প্রসঙ্গে ফিরে গিয়েছে ।  তবে এবার আর হৈমন্তীর মত আবেগী গলায় নয় ,  রীতিমত থ্রেট দিয়ে জানালো তার লেখাটা কয়েকদিনের মধ্যেই সে দেখতে চায় ।  যত দ্রুত সম্ভব ।  না হলে ঘরে রান্না হবে না !  আমি দেখলাম ,  শান্তির পায়রা সংসার থেকে আবার উড়ে  “ চলে যাবার ”  দশা ।  তাই আমতা আমতা করে বললাম ,   “ তোমার লেখাটা আসলে লিখতে শুরু করেছি ।  ” 
বউ - এর মুখ উজ্জ্বল হয়ে উঠলো ।  দ্রুত বলল ,   “ কী লিখছো ?  ” 
এবার এক নূতন বেকায়দায় পড়লাম ।  কী লিখছি সেটা কি আমিই বা জানি ?  এত দিনতো প্রশ্ন ছিল ,   “ আমার লেখাটা কত দূর ”  কিন্তু এবার তো  “ কী লিখছো ”  - তে চলে এসেছে ।  দ্রুত রহস্য করে বললাম ,   “ সেটা তো বলবো না ।  তাহলে তো আর মজা থাকবে না ।  যখন পোস্ট দেব ,  তখন পড়বে ।  ” 
বোঝা গেলো এই যাত্রায় রক্ষা পাওয়া গিয়েছে ।  তাছাড়া তাকে নিয়ে লিখতে বসেছি ,  এ কারণেই হয়তো সচলায়তনের প্রতি তার রাগও প্রশমিত হতে শুরু করলো ।  দেখলাম সে বসে বসে সচলদের নূতন - পুরোনো লেখা পড়ছে ।  বিভিন্ন সচল যাঁরা আমার ফেইসবুকে আছে তাদের প্রোফাইল দেখছে ।  একটা ব্যাপার বুঝতে পারছিলাম তার রাগটা কখনোই সচলায়তনের প্রতি ছিল না ।  রাগটা ছিল মূলতঃ তাকে নিয়ে না লেখার প্রতি ।  এখন যেহেতু সেটা হচ্ছে  ( অন্তত সে তাই জানে )  ,  তাই সে সচলায়তনকে পরিবারের মত আপন করে নিচ্ছে ।  
স্রোত আর সময় নাকি কারো জন্যে অপেক্ষা করে না ।  আমার জন্যেও করে নি ।  আমাকে পেছনে ফেলে গ্লাসগো বিশ্ববিদ্যালয়ের পাশ দিয়ে বয়ে যাওয়া খরস্রোতা কেলভিন নদীর স্রোতও বয়ে যাচ্ছিল ,   সময়ও ।  দ্রুত পার হয়ে যাচ্ছিল দুটোই কিন্তু আমি বিশ্ববিদ্যালয়ের ল্যাবে কাজ ফেলে বৌ - কে নিয়ে লেখার মত কোন টপিকই খুঁজে পাচ্ছিলাম না ।  আমার অসহায়ত্ব হয়তো কিছুটা বৌ - ও বুঝতে পারছিল ।   বার কয়েক সে লেখাটা কবে পোস্ট করবো জিজ্ঞেস করেছিল বটে ,  কিন্তু তারপর আমার মুখের অবস্থা দেখে আশাহতই হয়েছে প্রতিবার ।  ফলে দেয়ালে পিঠ ঠেকে যাওয়া মানুষের মত সে একদিন হঠাৎ এক ঘোষণা দিল ।  প্রথম আলো পত্রিকায় এক মেয়ের আত্মহত্যার খবর বেরিয়েছে ।  ধারণা করা হচ্ছে সে অন্তঃসত্ত্বা হয়ে পড়েছিল কিন্তু তার ছেলেবন্ধু হিন্দু এবং মেয়েটা মুসলিম হওয়াতে তাদের বিয়ে সম্ভব হচ্ছিল না ।  ফলে সে আত্মহননের পথ বেঁছে নিয়েছে ।  এই খবরের নীচে মন্তব্য পড়ে বৌ - এর মেজাজ খারাপ হয়েছে ।  মানুষ এত  “ মিন - মাইন্ডেড ”  কেমন করে হয় সেটা সে বুঝতে পারছে না ।  তাই সে ঠিক করেছে ,  যে লেখালিখি তার দ্বারা হবে না বলে সে ভেবেছিল ,  সেটাকে ভুল প্রমাণ করবে ।   “ আমার লেখাটা কত দূর ”  প্রশ্নটা আর নয় ।  এবার সেই লেখকের ভূমিকায় নামবে এবং সেটা সচলায়তনে ।  তার প্রথম লেখার বিষয়বস্তু হবে সম্পর্ক ,  বিয়ে এবং ধর্ম  –  এই তিনের মধ্যে কোনটা বড় সেটা আলোচনা করা ।  বলাবাহুল্য ,  তার মতে সম্পর্ক সবচেয়ে বড় ।  তারপর বিয়ে এবং তারও পরে ধর্ম ।  বৌ - এর কথা শুনে মনে মনে আমি প্রমাদ গুনলাম ।  এই বার আর রক্ষা নাই ।  এতদিন ছাগ - সম্প্রদায় আমাকে গালমন্দ করতো কমেন্টে ,  ফেইসবুক ম্যাসেজে এবং ইমেইলে ।  এবার পারিবারিক গালমন্দের মেইল পাওয়া শুরু হবে ! 
বৌ এখনও তার লেখালিখির প্রস্তুতি পর্বে রয়েছে ।  তাকে থামাতে হবে ।  যেকোন উপায়ে থামাতে হবে ।  কিন্তু সেই উপায় খুবই অপ্রতুল ।  তাকে থামানোর একটাই উপায় এই মুহূর্তে আমার মাথায় আসছে ।  আমি কীবোর্ডে বসে আঙ্গুলের নখ কামড়ে চিন্তা করছি ,  তবে কি লিখেই ফেলবো  “ আমার লেখাটা কত দূর ”  এর জবাব ? 

গ্লাসগো ,  যুক্তরাজ্য
৭ মে ২০১২






প্রবাসী আয়  ( রেমিটেন্স )  এবং অর্থমন্ত্রীর বক্তব্য




গতকাল আগামী অর্থবছরের বাজেট বিষয়ে দেশের অর্থনৈতিক সাংবাদিকদের সংগঠন ইকোনমিক রিপোর্টার্স ফোরামের  ( ইআরএফ )  প্রতিনিধিদের সঙ্গে অনুষ্ঠিত মতবিনিময় সভায় মাননীয় অর্থমন্ত্রী দেশে প্রবাসীদের পাঠানো টাকা তথা রেমিটেন্সকে কালো টাকার অন্যতম উৎস হিসেবে উল্লেখ করেছেন  [ ১ ]  ।  অর্থমন্ত্রী বলেছেন , 

অন্য দেশে আয় করে আমার দেশে পাঠাচ্ছে ।  এদের ওপর কোনো কর আরোপ করা হয় না ।  এতে টাকা কালো হচ্ছে । 



সব সময় অর্থনীতিবিদদের মুখে শুনে এসেছি বিদেশ থেকে পাঠানো রেমিটেন্স দেশের অর্থনীতিকে শক্তিশালী করে ।  এ কারণে রাজনৈতিক পটপরিবর্তনে যখনই নূতন অর্থমন্ত্রী এসেছেন ,  তাঁকে দেখা গিয়েছে এই রেমিটেন্স নিয়ে কথা বলতে ।  কর আরোপ তো অনেক দূরের ব্যাপার ,  অর্থমন্ত্রীরা কী করে রেমিটেন্স আরো বেশি আসবে সে বিষয়ে সব সময় গুরুত্ব দিয়েছেন ।  কিন্তু এবারই প্রথম উল্টো কথা শুনলাম ।  
আমি কম্পিউটার বিজ্ঞানের ছাত্র ,  অর্থনীতিতে আমার সুবিশেষ জ্ঞান নেই ।  তাই মাননীয় অর্থমন্ত্রীর বক্তব্য সার কি অসার সে বিষয়ে সরাসরি বিতর্কে যাবার সাধ্য বা সাধ কোনটিই আমার নেই ।  তবে একজন প্রবাসী হিসেবে মাঝে মাঝে দেশে টাকা পাঠানোর অভিজ্ঞতা রয়েছে ।  এছাড়াও কর্মস্থান সূত্রে টাকা পাঠানোর প্রক্রিয়াটিকে খুব কাছ থেকে দেখার সুযোগ হয়েছে ।  সেসব অভিজ্ঞতার উপর ভিত্তি করে আমি দেখানোর চেষ্টা করবো অর্থমন্ত্রীর বলা কথাটা সাধারণ দৃষ্টিকোন থেকে কতটা অযৌক্তিক ।  
ইউরোপের দুটো দেশ ,  যুক্তরাজ্য এবং আয়ারল্যান্ডে থাকার এবং আয় করার অভিজ্ঞতা রয়েছে আমার ।  উভয় দেশেই যে বিষয়টি খুবই স্পষ্ট ,  তা হচ্ছে সাধারণ মানুষ যারা অফিস - আদালত - রেস্তোরা ইত্যাদিতে চাকরী করেন ,  তাদের কর ফাঁকি দেয়ার উপায় নেই ।  হাতে মাসের আয়ের টাকা আসার আগেই করের টাকা কেটে রেখে দেয়া হয় ।  আমি নিশ্চিত একই ব্যবস্থা ইউরোপের অন্যান্য দেশ এবং উত্তর আমেরিকার জন্যেও প্রযোজ্য ।  সম্পূর্ণ নিশ্চিত না হলেও আমার ধারণা এই ব্যবস্থা মধ্যপ্রাচ্যেও রয়েছে ।  
বিদেশ থেকে টাকা পাঠানোর প্রক্রিয়াটাও নিয়ন্ত্রিত ।  দুই ভাবে টাকা পাঠানোর উপায় রয়েছে ।  প্রথমতঃ ব্যাঙ্ক ট্রান্সফারের মাধ্যমে ।  এক্ষেত্রে আয়ারল্যান্ড থেকে পাঠালে ১৫ ইউরো এবং ইউকে থেকে পাঠালে ১০ - ১৫ পাউন্ড ফিস দিয়ে হয় ।  উভয় ক্ষেত্রেই যে টাকা পাঠাচ্ছে ,  তার যাবতীয় তথ্য কেন্দ্রীয় নিয়ন্ত্রণ সংস্থা যে কোন মুহূর্তে দেখতে চাইতে পারে ।  যেহেতু ব্যঙ্কের কাছে পাসপোর্টের ফটোকপি ,  ঠিকানা এবং অন্যান্য গুরুত্বপূর্ণ তথ্য থাকে ,  চাইলেই আপনার সম্পর্কে সেই নিয়ন্ত্রনকারী সংস্থা বিভিন্ন তথ্য বের করে নিতে পারবে ।  অন্য দিকে টাকাটা যেহেতু বাংলাদেশে একটা ব্যাঙ্কে সরাসরি প্রবেশ করবে ,  চাইলে বাংলাদেশ সরকার সেটাও মনিটর করতে পারবে ।   
দ্বিতীয় পথটি হচ্ছে মানি ট্রান্সফার কোম্পানীর মাধ্যমে টাকা পাঠানো ।  আয়ারল্যান্ড থেকে আমি ওয়েস্টার্ন ইউনিয়ন ,  মানিগ্রাম এবং ইইউ মানি ট্রান্সফারের মাধ্যমে এবং যুক্তরাজ্য থেকে মানিগ্রামের মাধ্যমে দেশে টাকা পাঠিয়েছি ।  টাকা পাঠানোর সময় আপনার এবং আপনি যাকে পাঠাচ্ছেন তার ব্যাপারে বিভিন্ন তথ্য ,  যেমন নাম ,  ঠিকানা ,  ফোন নাম্বার ইত্যাদি জমা দিতে হয় ।  তবে ভেরিফিকেশনের প্রয়োজন হয় না যদি না টাকার অংক বড় হয়  ( এ বিষয়ে বিস্তারিত পরে বলছি )  ।  এক্ষেত্রে কোম্পানীগুলোর নিজ নিজ রেইট আছে ।  যেমন আয়ারল্যান্ড থেকে ৩০০ ইউরো বাংলাদেশে পাঠালে ওয়েস্টার্ন ইউনিয়নের ২৯ ইউরো  ( নিশ্চিত )  এবং মানিগ্রামের ১৯ ইউরো  ( যতটুকু মনে পড়ছে )  ফিস ।  তথ্য ও ফিস দেয়া হলে তারা আপনাকে একটা পিন নাম্বার দেবে যা দেশে আপনি যার নাম - ঠিকানা দিয়েছেন তিনি পাসপোর্ট বা ন্যাশনাল আইডিকার্ড দেখিয়ে তুলতে পারবে ।  অর্থাৎ ,  এক্ষেত্রেও মনিটর করার সুযোগ থাকছে ।  
উপরের আলোচনা থেকে দেখা যাচ্ছে ,  টাকা পাঠানো এবং দেশে গ্রহণ করার পদ্ধতি বেশ নিয়ন্ত্রিত এবং মনিটর করার যথেষ্ট সুযোগ রয়েছে ।  বাংলাদেশে মনিটর করা হয় কি না জানি না ,  তবে ইউরোপে হয় ।  এবার সে বিষয়ে আমার অভিজ্ঞতা শেয়ার করছি ।  আয়ারল্যান্ডে থাকাকালিন একটা মানিট্রান্সফার কোম্পানীতে আমি আইটি বিশেষজ্ঞ হিসেবে কাজ করেছি ।  কোম্পানীটা কয়েকজন বাংলাদেশী ভাই মিলে দিয়েছেন ।  তারা চাচ্ছিলেন আমি তাদের আইটির ইন্ফ্রাস্ট্রাকচার গঠনে সাহায্য করি ।  তখন তাদের সাথে কাজ করতে গিয়ে অনেক কিছুই দেখার এবং জানার সুযোগ হয় । 
আয়ারল্যান্ডের কেন্দ্রীয় ব্যাঙ্কের একটা উইং আছে যার নাম  ‘ ফিন্যানশিয়াল রেগুলেটর ’  [ ২ ]  ।  তারা প্রতিটা মানিট্রান্সফার কোম্পানীকে নিয়মিত ইন্সপেকশন করে ।  তাদের কিছু কঠোর নীতিমালা রয়েছে যা প্রতিটা কোম্পানীকে মেনে চলতে হয় ।  এই নীতিমালাগুলোর মধ্যে রয়েছে ,  যদি কেউ ১০০০ ইউরোর নীচে টাকা পাঠায় তাহলে তাকে তথ্য জমা দিতে হবে কিন্তু প্রমাণ করতে হবে না যে সে সব তথ্য সঠিক ।  কিন্তু যদি ১০০০ ইউরোর উপরে পাঠায় ,  তাহলে তাকে পাসপোর্টের ফটোকপি ,  প্রুফ অব এ্যাড্রেস ইত্যাদি জমা দিতে হবে ।  যদি কেউ বারবার অথবা অনেক বড় অংকের টাকা পাঠায় ,  তাহলে ফিন্যনশিয়াল রেগুলেটরকে সেটা জানাতেও হবে ।  এক্ষেত্রে ফিন্যানশিয়াল রেগুলেটর ঐ ব্যক্তিকে তার আয়ের উৎস ,  ট্যাক্স হিসাব ইত্যাদির বিষয়ে জিজ্ঞেস করার অধিকার রাখে ।  অর্থাৎ ,  কেউ বিদেশ থেকে বড় অংকের টাকা পাঠালে এবং তার আয়ের প্রকৃত উৎস না থাকলে তাকে বিদেশেই আদালতের মুখোমুখি হতে হবে ।  অনেকে হয়তো মনে করতে পারেন ,  এগুলো নিতান্তই কিছু নিয়ম ।  আসলে তা নয় ।  ব্যক্তিগত অভিজ্ঞতায় দেখেছি সংস্থাটা কয়েক মাস পরপর ইন্সপেকশন করে এবং তখন তাদের প্রত্যেকটা ট্রানজেকশন আলাদা আলাদা করে বুঝিয়ে দিতে হয় এবং কোন রকম অনিয়ম পেলে তারা পদক্ষেপও কঠোর ভাবে নেয় ।   
বিদেশে এসব নীতিমালা কতটা কঠোর সে বিষয়ে আরেকটা উদাহরণ দিচ্ছি ।  আমার পরিচিত একজন আইরিশ - বাংলাদেশী ব্যবসা করেন ।  ফলে তাকে প্রতিবছর ট্যাক্স হিসাব জমা দিতে হয় ।  সেখানে ব্যাঙ্ক স্টেটমেন্টও জমা দিতে হয় ।  সেই স্টেটমেন্টে যদি এ্যাকাউন্টে টাকা ঢোকে ,  তাহলে সেটা নিয়ে বিস্তারিত ব্যাখ্যা উপস্থাপন করতে হয় ।  এমন কি আপনি কাউকে টাকা ধার দিয়েছেন এবং সে আপনাকে টাকাটা ফেরত দিয়েছে ।  তাহলেও আপনাকে বিষয়টা সুন্দর করে ব্যাখ্যা করতে হবে এবং হিসেব মিলিয়ে দেখাতে হবে যে আপনার আয় এবং ব্যাঙ্কে টাকা ঢোকার মধ্যে সমন্বয় রয়েছে । 
উপরের এই আলোচনা এজন্যে করলাম কারণ দেখাতে চেয়েছি ,  যে টাকাটা আয় করা হচ্ছে সেটা কর দিয়েই আয় করা হচ্ছে ।  এ টাকা দেশে পাঠাতেও কিছু খরচ আছে ।  তার উপর আবার কর আরোপ ?  এখন যদি বিদেশে আয় করতেও কর দেয়া লাগে ,  দেশে পাঠাতেও টাকা দেয়া লাগে এবং সেই টাকার জন্যে দেশে গিয়েও কর গুনতে হয় ,  তাহলে মানুষ টাকা পাঠানোর ভিন্ন পথ খুঁজতে বাধ্য হবে যা দেশের বৈদেশিক মুদ্রার রিজার্ভ কমাবে বৈ বাড়াবে না ।  এই ভিন্ন পথটা কী ?  লুকিয়ে নেয়া ।  বড় নোট ইউরোতে কনভার্ট করে তারপর দেশে যাবার সময় লুকিয়ে নিয়ে যাওয়া ।  যদিও সাধারণ মানুষ এই কাজটা মাঝে মাঝে করে ঐ ২৯ ইউরোর ফিসটা বাঁচানোর জন্যে ।  কিন্তু সরকার যদি তাদের এটা নিয়মিত করতে বাধ্য করে তাহলে দেখা যাবে হুন্ডি ব্যবসায়ীরা আরো রমরমা ব্যবসা খুলে বসেছে ।  আর সেটা স্বাভাবিক ভাবেই রেমিটেন্সের উপর নেতিবাচক প্রভাব ফেলবে ।  
তবে এর পরও কি অনিয়ম ঘটছে না ?  হ্যা ঘটছে ।  কেউ কেউ দেশ থেকে টাকা বিদেশে নিয়ে পরে সেটাকে বিদেশের আয় দেখিয়ে আবার দেশে পাঠাচ্ছেন ।  এভাবে কালো টাকা দেশে সাদা হয়ে ঢুকছে ।  তবে এ কাজ সাধারণ মানুষ করছে না ।  করছে দূর্নীতিগ্রস্থ মন্ত্রী ,  এমপি ,  আমলা এবং তাদের পরিবার ।  যারা সাধারণ মানুষ ,  তাদের ক্ষমতার দৌড় এত নেই যে বিদেশের সেন্ট্রালব্যাঙ্ককে হাত করে বাংলাদেশে টাকা পাঠাবে ।  এ কাজ করতে যেমন টাকা থাকতে হবে ,  তেমনই ক্ষমতাও থাকতে হবে ।  অতএব সাধারণ মানুষের উপর কর আরোপ করে তাদের কষ্টার্জিত টাকাটা দেশে পরিবারের কাছে পৌঁছানোর পথটা কঠিন করা এ সমস্যার সমাধান নয় ।  বরং দেশে নিয়মিত যেসব বড় অংকের টাকা ঢুকছে সেগুলোকে মনিটর করতে হবে এবং কোন ধরনের অস্বাভাবিকতা দেখলে কঠোর ব্যবস্থা নেয়ার ক্ষমতা থাকতে হবে ।  এবং সবচেয়ে বড় কথা হচ্ছে ,  শুধু মুখের কথা নয় ,  মাননীয় অর্থমন্ত্রীর  ‘ প্রকৃত ইচ্ছা ’  থাকতে হবে এ ধরনের অপরাধকে দমন করার ।  

২৩ এপ্রিল ২০১২
গ্লাসগো ,  যুক্তরাজ্য
তথ্যসূত্রঃ
 [ ১ ]  http :  /  / www . prothom - alo . com / detail / date / 2012 - 04 - 23 / news / 252272
 [ ২ ]  registers . financialregulator . ie






জেমস বন্ডের আদ্যোপান্ত এবং স্পেক্টার রিভিউ




বিশ্ব সাহিত্যে ব্রিটিশ লেখকদের বেশ কদর এবং বাজার ছিল এক সময়ে ।  মূল ধারার সাহিত্যের পাশাপাশি চটকদার থ্রিলার ধরনের সাহিত্য রচনায় তারা বেশ পারদশর্িতা দেখিয়েছে বছরের পর বছর ।  শার্লক হোমস ,  কাউন্ট ড্রাকুলা এবং জেমস বন্ড  —  এই তিনটা চরিত্র সম্ভবত জনপ্রিয়তায় পেছনে ফেলেছে অন্য সবাইকে ।  মজার ব্যপার হলো ,  এই তিনটা চরিত্রের স্রষ্টা তিন দেশ থেকে আসা তিন ব্রিটিশ লেখক ।  স্কটল্যান্ড থেকে কোনান ডয়েল লিখেছেন হোমসকে নিয়ে ,  আয়ারল্যান্ড থেকে ব্র্যাম স্টোকার তৈরি করেছে ড্রাকুলাকে; আর ইংল্যান্ড থেকে ইয়ান ফ্লেমিং বিশ্বের কাছে পরিচিত করেছেন বন্ডকে ।  এই তিন চরিত্রের একটা মিলও রয়েছে কিন্তু ।  তিনটি চরিত্রই ঘুরে ফিরে এসে মিশে গিয়েছে লন্ডন শহরে ।  প্রতিষ্ঠিত করেছে নিজেকে কিংবদন্তি হিসেবে ,  পেয়েছে কোটি কোটি অনুরাগী এবং বিশ্বকে বিনোদন দিয়ে গিয়েছে এবং যাচ্ছে যুগযুগ ধরে ।  প্রকাশনা এবং চলচিত্র ,  সর্বত্রই এই তিনটি চরিত্র দাপটের সাথে নিজেদের প্রমাণ করেছে ।  শার্লক হোমস অনূদিত হয়েছে প্রায় একশ ভাষায় ,  চলচিত্র নির্মিত হয়েছে অগুনতি ।  আজও লন্ডনের ২২১বি বেকার স্ট্রিটের ঠিকানায় হোমসের নামে চিঠি আসে নিয়মিত ।  এমনকি সেই চিঠিগুলো সংগ্রহের জন্য নেয়া হয়েছে বিশেষ ব্যবস্থা ,  খোলা হয়েছে মিউজিয়াম যেখানে গেলে মনে হয় হোমসের সাথে এখনই দেখা হয়ে যাবে ।  শালর্ক হোমস এতটাই জীবন্ত এখনও ।  অন্য দিকে ,  ডাবলিনে অবস্থিত ড্রাকুলা মিউজিয়ামে তালিকা করে রাখা আছে প্রায় আড়াইশ চলচিত্রের নাম যা ড্রাকুলার উপর নির্মিত ।  ইন্টারনেট মুভি ডেটাবেইজের পরিসংখ্যানে দেখা যায় ড্রাকুলাকে নিয়ে বিভিন্ন ভাষায় এ পর্যন্ত নির্মিত হয়েছে অন্তত ৬৩০টি চলচিত্র ।  তবে জনপ্রিয়তার দিক দিয়ে সম্ভবত এদের পেছনে ফেলে খানিকটা এগিয়ে রয়েছে তুলনামূলক নবীন চরিত্রটি  —  বন্ড ,  জেমস বন্ড ।  


কে এই জেমস বন্ড ? 

জেমস বন্ড হচ্ছে ব্রিটিশদের প্রধান দুটা গোয়েন্দা সংস্থার একটি ,  MI6 - এর এজেন্ট ।  ১৯৫৩ সনে ক্যাসিনো রয়াল প্রকাশের মধ্য দিয়ে ইয়ান ফ্লেমিং বিশ্বের সাথে পরিচয় করিয়ে দেন বন্ডকে ।  সেদিন সম্ভবত ফ্লেমিং চিন্তা করেন নি একদিন বন্ড এতটাই জনপ্রিয় হয়ে উঠবে সারা বিশ্বে ।  বন্ডকে নিয়ে ফ্লেমিং ১২টা উপন্যাস এবং দুটা গল্পগ্রন্থ প্রকাশ করেন ।  পরবর্তিতে তাঁর মৃতু্যর পর আরো বেশ কয়েকজন লেখক বিভিন্ন সময়ে বন্ডকে নিয়ে উপন্যাস এবং গল্প লিখেছেন যার অধিকাংশই প্রধানত চলচিত্রের জন্যে ।  ইংল্যান্ডের ইয়ন প্রডাকশন্স বন্ডের অফিসিয়াল চলচিত্র নির্মাতা যারা ক্যাসিনো রয়াল বাদে অন্য সবগুলো উপন্যাস এবং বন্ড চরিত্র ব্যবহার করার সত্ব অর্জন করে ৫০ - এর দশকে ।  পরবর্তিতে ১৯৯৯ সনে ক্যাসিনো রয়ালের সত্ব অর্জনের মধ্য দিয়ে পরিপূর্ণ ভাবে তারা বন্ডকে ঘরের ছেলে করে নেয় ।  
এবার ব্যক্তি বন্ডের ব্যপারে কিছু জেনে নেয়া যাক ।  বন্ডের জন্মদিন ১১ নভেম্বর ১৯২০ ।  তবে একটি উপন্যাসে ১৯২৪ দেখানো হয়েছিল কিন্তু পরে ১৯২০ সনকেই প্রতিষ্ঠিত করা হয় ।  লন্ডনে বসবাসরত MI6 - এর এই তুখোড় এজেন্টের কোড ০০৭ ।  কোডের প্রথম দুইটা শূণ্য  ' লাইসেন্স টু কিল '  অর্থাৎ যে কাউকে যে কোন সময় হত্যার আইনগত অধিকার নিশ্চিত করার নির্দেশক ।  ২০০০ সনের এক জরিপে দেখা গিয়েছিল ০০৭ বিশ্বের সর্বাধিক আলোচিত সংখ্যা ।  একমাত্র  ' ইউ অনলি লিভ টোয়াইস '  ছাড়া অন্যসব উপন্যাসে বন্ড এই কোড ব্যবহার করেছে ।   ' ইউ অনলি লিভ টোয়াইস '  - এ বন্ডের কোড ছিল ৭৭৭৭ ।  
বন্ডের স্রষ্টা ইয়ান ফ্লেমিং - এর জন্ম প্রচণ্ড বনেদি এক পরিবারে ।  লন্ডনের সবচেয়ে অভিজাত এলাকা মেফেয়ারের এক বাড়িতে জন্ম এবং বেড়ে ওঠা এই লেখকের ।  যদিও লেখার শুরুতে বলেছি তিনি ছিলেন ইংরেজ; কিন্তু আসলে তার পরিবার এসেছে স্কটল্যান্ডের ডান্ডি থেকে ।  তার দাদা রবাটর্ ফ্লেমিং ছিল বিংশ শতাব্দীর শুরুর দিকে স্কটল্যান্ডে প্রতিষ্ঠিত স্বনামধন্য এ্যাসেট ম্যানেজমেন্ট প্রতিষ্ঠান রবাটর্ ফ্লেমিং এন্ড কোং এর প্রতিষ্ঠাতা ।  শেকড় স্কটল্যান্ডে থাকলেও ফ্লেমিং - এর বেড়ে ওঠা ইংল্যান্ডেই ।  পড়ালেখা করেছে ইংল্যান্ডের অভিজাত বোডর্িং স্কুল এটন কলেজে এবং পরে মিউনিখ এবং জেনেভা বিশ্ববিদ্যালয়ে ।  পরে কর্মরত ছিলেন MI6 এর কতর্া ব্যক্তি হিসেবে ।  বুদ্ধিমান পাঠক হয়তো কিছুটা ধরে ফেলেছেন ইতিমধ্যে ,  কেন ফ্লেমিংকে নিয়ে এত কথা বলছি ।  বন্ডকে নিয়ে যখন উপন্যাস লিখতে শুরু করেন ফ্লেমিং ,  তখন মূলত তিনি নিজেকেই ফুটিয়ে তুলেছেন বন্ডের ভূমিকায় ।  আর সে কারণে বিভিন্ন উপন্যাসে বন্ডের ব্যক্তিজীবন যখন উঠে আসে ,  তখন হঠাৎ হঠাৎ অবাক হতে হয় ফ্লেমিং - এর ব্যক্তি জীবনের সাথে মিল খুঁজে পেয়ে ।  

ছবিতে জেমস বন্ডের লেখক ইয়ান ফ্লেমিং
স্রষ্টা থেকে আবার ফিরে আসছি সৃষ্টিতে ।  বন্ডের গল্প - উপন্যাসে M ছদ্মনামের আড়ালে লুকিয়ে রয়েছে বন্ডের বস যার অধিনে সে কাজ করে চলেছে অক্লান্ত ভাবে ,  বিশ্বের বিভিন্ন দেশে এবং বিভিন্ন জাতির সাথে ।  প্রতিটা উপন্যাস এবং চলচিত্রে M নামক এই চরিত্রের ভূমিকা ব্যাপক ,  অনেকটা অভিভাবকের মত ।  Q নামের আরেকটি চরিত্র রয়েছে যে বন্ডের কোয়ার্টার মাস্টার ।  বন্ড যে প্রচুক্তিগুলো ব্যবহার করে ,  সেগুলোর মূল কৃতিত্ব যায় Q - এর কাছে ।  সারা পৃথিবীতে বন্ড ছড়ি ঘুরিয়ে বেড়ায় ,  শুধু এই Q এর অফিস ছাড়া ।  এখানে বন্ডকে মাঝেমাঝেই নাজেহাল হয়ে যেতে হয় ।  লাইসেন্স টু কিল উপন্যাসে Q বন্ডতে তাচ্ছিল্য করে বলেছিল Q এর ব্রাঞ্চটা না থাকলে বন্ড কবেই মরে পটল তুলতো !  আরেকটা চরিত্রের কথা না বললে সম্ভবত বন্ডের পরিচয় পরিপূণর্ ভাবে দেয়া হবে না ।  সেটা হলো মিস মানিপেনি ।  এই ভদ্রমহিলা M এর সেক্রেটারি ।  বন্ডের সাথে মানিপেনির রয়েছে এক অন্যরকম সম্পকর্ ।  বন্ড জানে মানিপেনি বন্ডের প্রতি আকৃষ্ট ,  কিন্তু বন্ড পুরোপুরি ধরা দেয় না ।  সে ফ্লাটর্ করে বটে ,  কিন্তু কখনও তার থেকে বেশি এগিয়ে যায় না ।  বিভিন্ন উপন্যাসে এবং পরবতর্ীতে চলচিত্রে দেখা যায় বন্ড এই মানিপেনির উপরে প্রবলভাবে ভরসা করছে ।  বন্ডের সর্বশেষ চলচিত্রে একটা জায়গায় মানিপেনি বন্ডকে জিজ্ঞেস করে ,   ‘ আমাকে কেন তুমি বিশ্বাস করছো ?  ’  বন্ড উত্তর দেয় ,   ‘ ইন্সটিন্ক্ট ’  ।     
প্রতিটা নামকরা চরিত্রেরই একটা বড় এ্যান্টোগনিস্ট তথা সুপারভিলেন থাকে ।  বন্ডও এর ব্যতিক্রম নয় ।  বন্ডের সবচেয়ে বড় শত্রু ছিল আর্নস্ট ব্লোফেল্ড ।  বন্ডের উপন্যাসে স্পেকটার বলে একটা সংগঠন রয়েছে যারা মূলত অপরাধী এবং সন্ত্রাসীদের একটা আন্তর্জাতিক সিন্ডিকেট ।  এই সিন্ডিকেটের মধ্যমনি হচ্ছে ব্লোফেল্ড ।  বিভিন্ন উপন্যাসে এই সিন্ডিকেটের কার্যক্রম সম্পকর্ে ইঙ্গিত দেয়া হলেও প্রথম সরাসরি আত্মপ্রকাশ করে ১৯৬১ সনে প্রকাশিত থান্ডারবল উপন্যাসে এবং পরের বছরের ডক্টর নো - তেও ।  ব্লোফেল্ডের ডান চোখের উপরে একটা ট্রেডমাকর্ কাটা দাগ রয়েছে যদিও সব চলচিত্রে রূপায়নের সময় এই দাগটা সব সময় দেখানো হয় নি ।  এছাড়া তার সাথে থাকে তার প্রিয় পাসর্িয়ান বিড়াল ।  নিজেকে পৃথিবীর সব গুপ্তচর সংস্থার চোখ থেকে আড়াল করে রাখা এই অপরাধী নিজে কিন্তু দেখতে পায় সবাইকে ।  প্রচণ্ড অহংকারী ,  আত্মবিশ্বাসী এবং নিষ্ঠুর প্রকৃতির এই সুপারভিলেন নিজগুনেই যেন নিজেকে বন্ডের সবচেয়ে বড় প্রতিদ্বন্দ্বী হিসেবে প্রতিষ্ঠিত করেছিল ।   

স্পেক্টার নামক সিন্ডিকেটের লোগো যেটা মূল উপন্যাসে ব্যবহার করা হয়েছে
বিভিন্ন পৌরানিক কাহিনীতে দেবতাদের যেমন বাহন থাকে ,  বন্ডেরও তেমন বাহন রয়েছে ।  স্বনামধন্য ইংরেজ কার নিমর্াতা প্রতিষ্ঠান এ্যাস্টন মাটর্িনের বিভিন্ন মডেলের কার বন্ডের বাহন হয়েছে বিভিন্ন সময়ে ।  এ্যাস্টন মাটর্িন এবং বন্ড এতটাই একে অপরের পরিপূরক যে এই কার রীতিমত বন্ডের ট্রেডমাকর্ে পরিণত হয়েছে ।  এ্যাস্টন মাটর্িন ডিবি ফাইভ এখন পর্যন্ত বন্ডের সবচেয়ে জনপ্রিয় কার ।  বন্ডের সাথে এই মডেলটা এতটাই মিশে গিয়েছিল যে এটাকে  ‘ বন্ড কার ’  বলেই ডাকা হয় ।  পরে এ্যাস্টন মাটর্িন বন্ডের জন্যে আরো বিভিন্ন মডেল বানিয়েছে ।  সদ্য বানানো ডিবি টেন কারটা এই কার নিমর্াতা প্রতিষ্ঠান শুধু বন্ডের সর্বশেষ চলচিত্রের জন্যেই বানিয়েছে ।     

সদ্য মুক্তি পাওয়া স্পেক্টারে ব্যবহার করা এ্যাস্টন মাটর্িন ডিবি টেন ।  মাত্র ১০টা এই গাড়ি বানানো হয়েছে এবার ।  
সবশেষে যে কথাটা না বললে বন্ডের পরিচয় পুরোপুরি তুলে ধরা যাবে না ,  তা হচ্ছে বন্ডের পরিচয় দেয়ার ধরন !   ' বন্ড ,  জেমস বন্ড '   -  এভাবেই যুগ যুগ ধরে বন্ড নিজেকে চিনিয়ে গিয়েছে পৃথিবীর কাছে ।   

চলচিত্রে বন্ড

১৯৬১ সনে ইয়ন প্রডাকশনস নামে একটা চলচিত্র নিমর্াতা প্রতিষ্ঠান প্রতিষ্ঠিত হয় লন্ডনের পিকাডেলিতে ।  পরে তারা ১৯৬২ সনে প্রথম ডক্টর নো - এর মধ্য দিয়ে জেমস বন্ডকে চলচিত্রে আত্মপ্রকাশ করায় ।  এ পর্যন্ত ছয়জন অভিনেতা এবং এগারোজন পরিচালক বন্ডকে রুপালী পর্দায় তুলে ধরেছেন ২৪টা চলচিত্রে ।  এই চলচিত্রগুলোকে বলা হয়  ‘ অফিশিয়াল বন্ড মুভি ’  ।  এছাড়াও ভিন্ন প্রযোজনা প্রতিষ্ঠানের অধিনে আরো দুটা চলচিত্র নিমর্িত হয়েছে বন্ডকে নিয়ে ।  
স্কটিশ অভিনেতা শন কনরি সর্বপ্রথম বন্ডকে চলচিত্রে তুলে ধরেন ।  ছয়টা অফিশিয়াল এবং একটা ভিন্ন প্রতিষ্ঠানের চলচিত্র সহ কনরি মোট সাতটা বন্ড চলচিত্রে অভিনয় করেন ।  এছাড়া ইংলিশ অভিনেতা রজার মুর সর্বাধিক সাতটা অফিশিয়াল বন্ড মুভিতে মূল ভূমিকায় অভিনয় করেছেন ।  অন্যদিকে ইংলিশ পরিচালক জন গ্লেন সর্বাধিক পাঁচটা বন্ড মুভি পরিচালনা করেছেন ।  বন্ড চলচিত্রে প্রবল ভাবে  ‘ ব্রিটিশনেস ’  চোখে পড়ে ।  ইংলিশ ,  স্কটিশ অথবা আইরিশ  —  এই তিন জাতি থেকেই বরাবর বন্ড অভিনেতাকে বেছে নেয়া হয়েছে ।  একমাত্র ব্যতিক্রম ছিল জজর্ লেজেনবি ।  এই অস্ট্রেলিয়ান অভিনেতা ১৯৬৯ সনে  ‘ অন হার মেজিস্টিস সিক্রেট সাভর্িস ’  চলচিত্রে বন্ডকে রূপায়ন করেন ।  এই অভিনেতা ঐ একটা চলচিত্রেই সুযোগ পেয়েছিলেন ।  পরবতর্ীতে ১৯৭১ সনে শন কনোরি আবার ফিরে এসে বন্ডের চরিত্রটিকে ফুটিয়ে তোলেন ডায়মন্ডস আর ফরএভার - এ ।   

শন কনরি ।  প্রথম এবং এখন পর্যন্ত সবচেয়ে সফল জেমস বন্ড ।  
ডোনাল্ড প্লেজেন্স এখন পর্যন্ত সবচেয়ে জনপ্রিয় ব্লোফেল্ড হিসেবে সমাদৃত ।  ইউ অনলি লিভ টোয়াইস চলচিত্রে এই ইংলিশ অভিনেতা ব্লোফেল্ডের চরিত্রকে রূপায়ণ করেন ।  পরবতর্ীতে আরো বিভিন্ন অভিনেতারা ব্লোফেল্ড হলেও প্লেজেন্সকে ছাড়িয়ে যেতে পারে নি কেউ ।  ১৯৮১ সনে  ‘ ফর ইউর আইজ অনলি ’  ছবিতে সর্বশেষ ব্লোফেল্ডকে দেখা গিয়েছিল ।  এরপর ৩৫ বছর বিরতীর পর রুপালী পদর্ায় আবার বন্ডের এই চরম প্রতিদ্বন্দ্বীকে দেখা যাবে সদ্য মুক্তি পাওয়া স্পেক্টারে ।  ক্রিস্টোফ ওয়াল্টজকে এবার নূতন ব্লোফেল্ড হিসেবে পদর্ায় দেখা যাবে ।  

ডোনাল্ড প্লেজেন্সকে দেখা যাচ্ছে ব্লোফেল্ড চরিত্রে ইউ অনলি লিভ টোয়াইস চলচিত্রে
বন্ড চলচিত্রের একটা গুরুত্বপূণর্ অংশ হয়ে রয়েছে বন্ড গালর্ ।  বিভিন্ন সময়ে এই চরিত্রগুলো বন্ডের বন্ধু ,  শয্যাসঙ্গিনী অথবা সাহায্যকারী হয়েছে ।  হালের জেমস বন্ড চলচিত্রগুলোতে হ্যালি বেরি ,  রোজামন্ড পাইক ,  ইভা গ্রিন এবং অলগা কারেলিনকোকে বন্ড গালর্ হিসেবে দেখা গিয়েছে ।  সর্বশেষ বন্ড চলচিত্রে পঞ্চাশ পেরুনো সনামধন্য ইটালিয় অভিনেত্রী মনিকা বেলুচ্চি এবংফরাসি অভিনেত্রী লিয়া সেডু  —  উভয়কেই বন্ডের সান্নিধ্যে আসতে দেখা গিয়েছে ।  

ক্যাসিনো রয়ালে বন্ডগালর্ হিসেবে ইভা গ্রিনকে দেখা যাচ্ছে । 
বন্ড মুভির আরেকটা বিশেষত্ব হচ্ছে গান ।  প্রতিটার শুরুতে একটা করে গান থাকবে এবং ব্যাকগ্রাউন্ডে থাকবে এনিমেশন ।  মুভি শেষে এই এনিমেশন আবার দেখলে বোঝা যায় যে গল্পের বিভিন্ন ঘটনার সংকেত দেয়া রয়েছে এই গানে ।  বিভিন্ন সময়ে বিভিন্ন নামকরা শিল্পীরা বন্ড সং গেয়েছেন ।  ইংলিশ গায়িকা এ্যাডেলের লেখা এবং গাওয়া স্কাইফল গানটা শুধু জনপ্রিয়ই হয় নি ,  অস্কার ,  গ্র্যামি এবং গোল্ডেন গ্লোবের মত বড় বড় এ্যাওয়াডর্ও জিতে নিয়েছে । 
বর্তমান বন্ড সিরিজের ওপেনিং ক্রেডিট সহ গানের লিঙ্ক ইউটিউব থেকে : 
১ )  ক্যাসিনো রয়াল
২ )  কোয়ান্টম অব সোলেস
৩ )  স্কাইফল
সামগ্রিক ভাবে বন্ড চলচিত্র শুধু দর্শকদের হৃদয় জয় করেই থেমে থাকেনি বরং বন্ডের কর্মস্থল MI6 - এর কর্তাব্যক্তিদেরও মন গলাতে সক্ষম হয় ।  ১৯৯৯ সনে মুক্তি পাওয়া  ‘ দ্যা ওয়ার্ল্ড ইজ নট এনাফ ’  সর্বপ্রথম সরাসরি দক্ষিণ লন্ডনে অবস্থিত MI6 - এর হেডকোয়ার্টারে শুট করার অনুমতি পায় ।  এই ছবিতে একটা বোমা বিস্ফরণের দৃশ্য ধারণ করার হয় যা মূল অফিসের ভেতরেই সঙ্ঘটিত হয় ।  যদিও প্রথমে ব্রিটিশ সরকারের পক্ষ থেকে এ বিষয়ে আপত্তি তোলা হয় ,  তবে পরবর্তীতে পররাষ্ট্র সচিব রবিন কুকের হস্তক্ষেপে শুটিং সফল ভাবে সম্পন্ন হয় ।  এ ব্যাপারে কুক এভাবে মন্তব্য করেছিলেন ,   " After all Bond has done for Britain ,  it was the least we could do for Bond .  "  এরপর একে একে  ‘ ডাই এ্যানাদার ডে ’  এবং  ‘ ক্যাসিনো রয়াল ’  - এর একাংশের শুটিংও মূল হেডকোয়ার্টার বিল্ডিং - এ করা হয় ।  সর্বশেষ বন্ড মুভি স্পেক্টার শুটিং করা হয় পৃথিবীর বিভিন্ন দেশে ।  এর মাঝে রোমের প্রাণকেন্দ্রে খুবই গুরুত্বপূণর্ এবং ব্যস্ত সড়কে কার চেজ করার শুটিং করা হয় ।  এখানে শুটিং করা একরকম অসম্ভব ছিল ।  কিন্তু রোমের মেয়র নিজে উদ্যোগ নিয়ে শুটিং - এর ব্যবস্থা করে দেন ।  শুধু জেমস বন্ডের শুটিং - এর জন্যে মেয়র ঐ ব্যস্ত প্রাণকেন্দ্র সম্পূণর্ বন্ধ করে দিয়ে শুটিং - এর ব্যবস্থা করে দিয়েছিলেন ।   

লন্ডনে অবস্থিত MI6 - এর হেডকোয়াটর্ার ।  সর্বশেষ মুভি স্পেক্টারেও এই বিল্ডিং - এর বিশেষ ভূমিকা রয়েছে ।  
বন্ডের প্রথম ২২টা চলচিত্র বক্স অফিসে ৫ বিলিয়ন ডলার আয় করেছে ।  এই আয় বেড়ে ১০ বিলিয়নকে ছাড়িয়ে যায় যদি ইনফ্লেশনকে হিসেবে নেয়া হয় ।  এছাড়া বন্ডকে নিয়ে নিমর্িত আনঅফিশিয়াল চলচিত্র দুটাও প্রায় ছয়শ মিলিয়ন ডলার আয় করেছে ।  বন্ডকে নিয়ে তৈরী টিভি সিরিজ এবং রেডিও ড্রামা থেকেও আয় হয়েছে মিলিয়ন মিলিয়ন ডলার ।  ফলে এখন আর বন্ড শুধু গল্পের চরিত্রই নয় ,  রিতীমত আয়ের সোনার হরিণও !  প্রতিটা বন্ড চলচিত্র মুক্তির আগে আগে বিভিন্ন পণ্যের বিজ্ঞাপনে বন্ডকে যেভাবে ব্যবহার করা হয় ,  তা দিয়েও একটা আস্ত ছোটখাটো চলচিত্রর নিমর্ান ব্যায় উঠিয়ে নিয়ে আসা যায় ।    
এখন পর্যন্ত নিমর্ানের দিক দিয়ে বন্ডের সবচেয়ে ব্যয়বহুল চলচিত্র হচ্ছে কোয়ান্টম অব সোলেস যা দুইশ মিলিয়ন মাকর্িন ডলার ব্যয়ে নিমর্িত ।  এর পরপরই সবচেয়ে ব্যয়বহুল চলচিত্র স্কাইফল এবং ক্যাসিনো রয়াল ।  এই দুইটা ছবি বানাতে ব্যায় হয়েছে ১৫০ মিলিয়ন ডলারের উপরে ।  আয়ের দিক দিয়ে অবশ্য স্কাইফল এখন পর্যন্ত সবচেয়ে ব্যাবসা সফল বন্ড চলচিত্র ।  মাকর্িন ডলারের হিসেবে এক বিলিয়নের উপরে আয় করেছে এই ছবিটা ।  তবে ধারণা করা হচ্ছে সর্বশেষ ছবি স্পেক্টার এই আয়কেও ছাড়িয়ে যাবে ।  
চলচিত্র সমালোচকদের কাছে বন্ডের ছবিগুলোর মধ্যে সবচেয়ে সফল ছিল শন কনরি অভিনীত প্রথম তিনটা ছবি  —  ডক্টর নো ,  ফ্রম রাশিয়া উইথ লাভ এবং গোল্ড ফিঙ্গার ।  রটেনটমাটোতে এই তিনটা ছবি ৯৬ শতাংশ ইতিবাচক সাড়া পেয়েছে সমালোচকদের কাছ থেকে ।  এরপর ড্যানিয়েল ক্রেইগ অভিনীত ক্যাসিনো রয়াল ৯৫ শতাংশ ইতিবাচক সাড়া পেয়েছে ।   

বন্ড রিবুট এবং স্পেক্টার রিভিউ

ক্যাসিনো রয়াল বন্ডের প্রথম হলেও ইয়ন প্রোডাকশন্সের হাতে এই উপন্যাসের সত্ব ছিল না ।  ফলে তারা বিশটা বন্ড চলচিত্র বানিয়ে ফেললেও প্রথম উপন্যাসটা অধরা থেকে যায় ।  ১৯৯৯ সনে ইয়ন এই উপন্যাসের কপিরাইট হস্তগত করে ।  তখনই ধারণা করা হচ্ছিল বন্ডকে নূতন ভাবে আত্মপ্রকাশ করতে দেখা যাবে ।  এছাড়া ২০০২ সনের  ‘ ডাই এ্যানাদার ডে ’ তে আইরিশ অভিনেতা এবং বন্ড ভূমিকায় চতুথর্ বারের মত আসা পিয়ারস ব্রসনান পঞ্চাশের কাছাকাছি ছিল ।  রজার মুরের ৫৮ বছর বয়সে বন্ড হওয়াটা দর্শক ভালো ভাবে নেয় নি ।  ব্রসনান তাই বয়সের বিষয়টা বিভিন্ন মিডিয়ায় তুলে বন্ড হিসেবে অবসরে যাবার কথা বলেন ।  ফলে ইয়ন তুলনামূলক ভাবে তরুণ একজনকে দিয়ে বন্ড সিরিজের রিবুটের কথা ভাবে । 
ইংরেজ অভিনেতা ড্যানিয়েল ক্রেইগকে বন্ড হিসেবে বেছে নেয়ার পর বিভিন্ন মাধ্যমে সমালোচনা হতে থাকে ।  দর্শকদের মূল অভিযোগ ছিল আবেগহীন ড্যানিয়েল ক্রেইগকে কোন ভাবেই বন্ড হিসেবে মানায় না ।  তবুও ইয়ন তাকে নিয়েই বাজী ধরে এবং ক্যাসিনো রয়ালের মাধ্যমে বন্ড সিরিজকে রিবুট করে ।  এরপর কোয়ান্টম অব সোলেস এবং স্কাইফলের হাত ধরে ড্যানিয়েল ক্রেইগও তার পঞ্চাশের কাছাকাছি এসে নূতন বন্ড সিরিজের চতুথর্ ছবি স্পেক্টারের কাজ শেষ করেছে ।  ২৬ অক্টোবর সন্ধ্যা সাড়ে সাতটায় কেবল বৃটেন এবং আয়ারল্যান্ডে মুক্তি দেয়া হয়েছে স্পেক্টার ।  অবিশ্বাস্য হলেও সত্য যে ছবিটা সোমবার মুক্তি দিলেও এর এডিটিং শেষ হয়েছে শনিবার !  মাত্র একদিনে পুরো বৃটেন এবং আয়ারল্যান্ডে বিতরণের কাজ শেষ করতে হয়েছে নিমর্াতা প্রতিষ্ঠান ইয়নকে ।   

সদ্য মুক্তি পাওয়া বন্ড মুভি স্পেক্টার এর পোস্টার
বন্ডের ভক্ত হওয়ায় বরাবরই আমি বন্ডের মুভি মুক্তির সাথে সাথে দেখে থাকি ।  এবারও মুক্তির কয়েক ঘণ্টার মধ্যে ছবিটা দেখার টিকেট জোগাড় করতে পেরেছিলাম ।  সাড়ে সাতটায় মুক্তি পেয়েছে ,  আমি সোয়া নয়টার শো - এর টিকেট যোগাড় করে দেখতে যাই সর্বশেষ বন্ডকে ।   
স্পেক্টার প্রথম শটটাই একটা দুদর্ান্ত  ‘ ওয়ানার ’  ।  ওয়ানার হচ্ছে চলচিত্রের সেই লম্বা শট যেটা কোনরকম ভাবে বাধাগ্রস্ত হয় না ।  অথর্াৎ ক্যামেরা রোল করতে থাকে লম্বা সময় ধরে এবং অভিনেতা - অভিনেত্রীদের অভিনয়ও করতে হয় কোন রকম বিরতী ছাড়া ।  স্পেক্টারের ওয়ানারটা খুবই জটিল ছিল ।  রাস্তা থেকে বাড়ি ,  সেখান থেকে লিফ্ট ,  লিফ্ট থেকে রুম ,  রুম থেকে বেড ,  বেড থেকে বারান্দা ,  বারান্দা থেকে বিভিন্ন বাড়ির ছাদে হেঁটে হেঁটে একটা নিধর্ারিত বাড়ির দিকে এগিয়ে যাওয়া ।  যারা চলচিত্রের নিমর্াণ নিয়ে পড়ালেখা করেন অথবা জানতে আগ্রহী ,  তাদের এই সিনটা ভালো লাগবে ।  তারপর যথারীতি একটা লম্বা ধাওয়া যা রোলার কোস্টারের মত চলতেই থাকে ,  চলতেই থাকে; যতক্ষণ না শেষ দৃশ্যে পৌঁছাচ্ছি আমরা ।  
তবে এতে এটা ভাবার কোন কারণ নেই যে হয়তো এই রোলার কোস্টার রাইডে ছবির গল্প দূর্বল হয়ে পড়েছে ।  বরং টানটান উত্তেজনায় গল্প এগিয়ে গিয়েছে; কখনও সেখানে আবেগ এসেছে ,  কখনও কৌতুক ।  বিবিসি ওয়ানের টেলিভিশন সিরিজ শার্লক যারা দেখেছেন ,  তারা এন্ড্রু স্কটকে চিনে থাকবেন ।  শার্লকের সবচেয়ে বড় শত্রু হিসেবে জিম মরিয়টির ভূমিকায় অভিনয় করেছে এই আইরিশ অভিনেতা ।  স্পেক্টারে এন্ড্রু স্কট একটা গুরুত্বপূণর্ চরিত্রে অভিনয় করেছে ।  শুরু থেকেই তার চাপে M তটস্থ ।  আর এদিকে বন্ড এ্যাস্টন মাটর্িন ডিবি টেন নিয়ে হাওয়া হয়ে গিয়েছে রোমের উদ্দেশ্যে ।  কিন্তু কেন বন্ড ছুটছে ?  এর উত্তর পেতে গল্পের কিছুটা গভীরে ঢুকতে হবে ।  সাথে এটাও উল্লেখ করে দিচ্ছি ,  যারা আগের তিনটা ছবি দেখেন নি ,  তাদের জন্যে গল্প বুঝতে একটু সমস্যা হতে পারে ।  এর একটা ইঙ্গিত ছবির শুরুতেই দেয়া হয়েছে গানের সাথে এনিমেশনে ।  চারটা বন্ড চলচিত্রের বিভিন্ন ছবি এবারের এনিমেশনে উঠে এসেছে ।  ৪৭ বছর বয়সের ড্যানিয়েল ক্রেইগ ইঙ্গিত দিয়েছে বন্ড হিসেবে এটা তার শেষ ছবি হতে পারে ।  যেভাবে চারটা মুভির একটা পূণর্াঙ্গ সমাপ্তি টানা হলো স্পেক্টারে ,  তাতে এটা এই রিবুটেরও শেষ ছবি হতে পারে ।    
তবে যদি এটা এই রিবুটের শেষ মুভি হয় ,  তাহলে কষ্ট লাগবে ক্রিস্টফ ওয়াল্টজের জন্যে ।  আগেই বলেছি এবারের ছবিতে ৩৫ বছর পর ব্লোফেল্ড ফিরে আসছে ।  ক্রিস্টফ ওয়াল্টজ এই সুপরভিলেনের চরিত্রে যথারীতি দুদর্ান্ত অভিনয় করেছে ।  দেখে মনে হয়েছে এই সুপারভিলেনকে সম্ভবত আরো একবার ছড়ি ঘোরানোর সুযোগ দিবে নিমর্াতারা ।  আর সেকরণেই এখনও আশা করতে ভালো লাগছে ড্যানিয়েল ক্রেইগও সম্ভবত আরেকবার ফিরে আসবে বন্ডের ভূমিকায় ।  
স্পেক্টারে মনিকা বেলুচ্চির ছোট একটা রোল এবং ফরাসি অভিনেত্রী লিয়া সেডুর বন্ড গালর্ হিসেবে দারুণ অভিনয় রয়েছে ।  মেক্সিকো ,  মরোক্ক ,  ইটালি ,  অস্ট্রিয়া এবং ইংল্যান্ড সহ বিভিন্ন দেশের দারুণ দারুণ লোকেশনে শুট করা হয়েছে সর্বশেষ বন্ড মুভি ।  শুরু থেকে শেষ পর্যন্ত আড়াই ঘণ্টার এই ছবিটা এক মুহূর্তের জন্যে বিরক্ত লাগে না বা ঝুলে যায় নি ।  বরং এত বড় সময় ধরে টানটান উত্তেজনায় বন্ডের এগিয়ে যাওয়া চিত্রনাট্য লেখকের কৃতিত্ব ।   
রিবুটের পর চারটা চলচিত্রের মাঝে স্পেক্টারকে কোথায় রাখছি আমি ,  এ প্রশ্ন করা হলে উত্তরে বলবো ,  ক্যাসিনো রয়াল আমার কাছে সেরা ছিল এবং এখনও আছে ।  স্পেক্টারকে তার পরপরই রাখবো ।  প্রায় ৮৫ শতাংশ ইতিবাচক সাড়া পেয়েছে ছবিটা রটেনটমাটোতে সমালোচকদের কাছ থেকেও ।  সবাই মোটামোটি একথা মেনে নিচ্ছে যে স্পেক্টার হচ্ছে রিবুটের পর প্রথম পূণর্াঙ্গ বন্ড মুভি যা আগের সিরিজগুলার ঐতিহ্য সব দিক থেকে তুলে ধরেছে ।  অতএব আগামী ছয় নভেম্বর মুক্তির সাথে সাথে সিনেমায় গিয়ে টিকেট কেটে মুভিটা দেখে ফেলতে দেরী করবেন না কিন্তু !     

শেষকথা

জেমস বন্ড প্রকাশিত হচ্ছে গত পঞ্চাশ বছর ধরে ,  প্রথমে ইয়ান ফ্লেমিং - এর হাতে এবং পরে চলচিত্রের মধ্য দিয়ে ।  এত লম্বা সময় ধরে বিশ্বের বুকে রাজত্ব করার পরও বন্ডের জনপ্রিয়তা আজও অটুট ।  ২৪টি চলচিত্র নির্মিত হবার পরও বন্ডের জনপ্রিয়তায় ভাটা পড়েনি এতটুকু বরং যেন বেড়ে চলেছে দিনদিন !  এখনও মানুষ প্রবল আগ্রহে অপেক্ষা করে বন্ডের নুতন চলচিত্রের জন্য ,  ডাবল - ও - সেভেনের ঝলক দেখার জন্য ,  রুপালী এ্যাস্টন মার্টিনের গতির ঝড়ের জন্য এবং সেই জনপ্রিয় সংলাপ শোনার জন্য  -   ' বন্ড ,  জেমস বন্ড '  ।  একেই সম্ভবত বলে  ‘ কিংবদন্তি ’  ! 

২৭ অক্টোবর ২০১৫
মিল্টন কিন্স ,  ইংল্যান্ড । 
পুনশ্চ :  সবগুলো ছবি হয় উইকিমিডিয়ায় ক্রিয়েটিভ কমন্সে প্রকাশিত অথবা বিভিন্ন পত্রিকায় প্রকাশিত যা পাঠকের জন্যে ডাওনলোড করে ব্যবহারের অনুমতি দেয় রয়েছে ।  তবে কোন ছবিই সচলায়তনে আপ করা নয় ।  সব ছবি স্ব স্ব সাভর্ারে রয়েছে ।  সচলায়তনে শুধু লিঙ্ক করা হয়েছে । 






টাইম লাইনঃ বাংলাদেশের পাকিস্থান সফর নিয়ে কে কী বলছেন  ( হালনাগাদকৃত ) 




পাকিস্থানের অস্থিতিশীল রাজনৈতিক পরিস্থিতির কারণে সে দেশে আন্তর্জাতিক ক্রিকেট খেলতে যাওয়ার ব্যাপারে বিভিন্ন দেশ এবং ব্যক্তিকে অতীতে অস্বস্তি প্রকাশ করতে শোনা গিয়েছিল ।  তবে ২০০৯ সনে শ্রীলঙ্কার জাতীয় ক্রিকেট দলের বাসে অস্ত্রধারীরা হামলা চালানোর পর থেকে পাকিস্থানে আন্তর্জাতিক ক্রিকেট সম্পূর্ণ রূপে বন্ধ রয়েছে ।  মাঝে মাঝে কয়েকটি দেশ বিভিন্ন নিরপেক্ষ ভেন্যুতে পাকিস্থানের সাথে খেললেও পকিস্থানে গিয়ে না খেলার সীদ্ধান্তে অটল থেকেছে পুরো আন্তর্জাতিক গোষ্ঠি ।  

২০১০ সনে পাকিস্থানে যখন ভয়াবহ বন্যা হয় তখন মানবতার কথা বিবেচনা করেও কেউ ফান্ড তুলতে পকিস্থানে খেলতে যায় নি ।  তখন পাকিস্থান ক্রিকেট বোর্ড একটা সংবাদ দিয়েছিল যে নিউজিল্যান্ড একটা ম্যাচ খেলার জন্যে পাকিস্থানে যাবে ।  কিন্তু নিউজিল্যান্ড ক্রিকেট বোর্ড সাথে সাথে জানায় ,  

New Zealand Cricket chief executive Justin Vaughan confirmed New Zealand had contacted the PCB to suggest cricket could play a part in fundraising for flood victims ,  but said it remained opposed to touring Pakistan for security reasons . 


AP ,  Wellington ,  August 23 ,  2010  [ ১ ] 
এ রকম পরিস্থিতিতে বাংলাদেশ ক্রিকেট বোর্ডের সভাপতি মোস্তফা কামাল ,  যিনি লোটাস কামাল নামে অধিক পরিচিত ,  গত বছরের ডিসেম্বরে জানান যে বাংলাদেশ দল পাকিস্থান সফর করতে পারে ।  এ বিষয়ে তিনি ক্রিকইনফোকে বলেন ,  

My board today agreed to form a security committee to visit Pakistan in January 2012 to review their security measures so as to ensure proper security arrangements are in place prior to arrival of Bangladesh team in Pakistan .  My board further agreed that Bangladesh cricket team will visit Pakistan in April 2012 as per ICC ' s Future Tours Programme .  I hope this way ,  slowly and gradually ,  international cricket will come back to Pakistan .  


Cricinfo ,  17 December 2011  [ ২ ]   
তবে এটা আর গোপন থাকে নি কেন তিনি এই সফরের বিষয়ে এত আগ্রহী ।  চার দিন পরই ২১ ডিসেম্বর বিসিবি অফিসিয়ালি লোটাস কামালকে আইসিসির সহসভাপতি পদের জন্যে বাংলাদেশ থেকে মনোনিত করে  [ ৩ ]  এবং পাকিস্থান সেটাকে সমর্থনও জানায় ।  লোটাস কামাল এ বিষয়ে তার মতামত অফিশিয়াল নোমিনেশনের আগেই এভাবে প্রকাশ করেন , 

It is a matter of pride and a privilege to receive the PCB ' s support on my nomination .  I will try to live up to the expectations of not only the people of Bangladesh but for Pakistan as well ,  and also the entire cricketing fraternity . 


Cricinfo ,  17 December 2011  [ ২ ] 
পরিস্থিতি যখন এভাবে গড়াচ্ছিল ,  তখন বাংলাদেশের সাবেক ক্রিকেটার এবং ক্রিকেটারস ওয়েলফেয়ার এ্যাসোসিয়েশনস অব বাংলাদেশের সভাপতি নাইমুর রহমান দুর্জয় এক সাক্ষাৎকারে তার আশংকার কথা তুলে ধরেন ।  তিনি জানুয়ারি শুরুর দিকে এক সাক্ষাৎকারে বলেন ,  

The situation is not normal there and no other team is going to Pakistan .  They themselves play their home games in places like Dubai and Abu Dhabi .  The BCB are going to send the investigation team and we hope to be a part of it .  If not ,  we will wait for the report .  .  .  .  I personally believe it is not safe .  The worried players haven ' t approached us formally ,  but when they do ,  we will take the matter to the cricket board . 


Cricinfo ,  10 January 2012  [ ৪ ] 
যদিও এ পর্যায়ে বাংলাদেশ সফর নির্ভর করছিল বিসিবির সিকিউরিটি ইন্সপেকশনের উপর ,  কিন্তু তার আগেই পাকিস্থান ধারণা করে বসে বাংলাদেশ তাদের দেশে যাবে ।  বাংলাদেশ ক্রিকেট বোর্ডের প্রেসিডেন্টের সাথে পাকিস্থান ক্রিকেট বোর্ডের হৃদ্যতাপূর্ণ সম্পর্কই হয়তো পিসিবি চেয়ারম্যান জাকা আশরাফকে সেই নিশ্চয়তা দিচ্ছিল ।  তিনি জানুয়ারি মাসে জানান ,  

This England series could be our last series to be held at an offshore venue .  We are keen to host international teams just like other member boards are doing .  We are already engaged with the Bangladesh board and I am sure their tour to Pakistan in April will break the ice . 


Cricinfo ,  25 January 2012 [ ৫ ] 
এরপর মার্চের প্রথম সপ্তাহে বিসিবির পক্ষে স্বয়ং লোটাস কামাল যান পাকিস্থান সফরে নিরাপত্তা অবস্থা পর্যবেক্ষণ করতে ।  সেখানে মাঠ ও মাঠের বাহিরের পরিস্থিতি দেখে তিনি জানান ,  

After seeing all the security arrangements all of us agree and are satisfied that the security infrastructure is in place .  Now it is my responsibility to convince my government to allow the tour and also request the ICC to approve the tour .  Since the ICC governs and regulates the game we have to take this issue to them and must bring it to their notice that we want to send a team . 


Cricinfo ,  4 March 2012  [ ৬ ] 
কিন্তু এরকম পরিস্থিতিতে সবচেয়ে বড় সমস্যা হয়ে দাঁড়ায় নিরপেক্ষ আম্পায়ার ।  বাংলাদেশ দলকে না হয় লোটাস কামালের মাধ্যমে পাকিস্থান নেয়া গেল ,  কিন্তু ভিন্ন দেশের আম্মায়াররা প্রাণের ঝুঁকি নিয়ে কেন ক্রিকেট খেলা পরিচালনা করতে যাবেন ?  ফলে তিন দিন পরই দুবাইতে হওয়া আইসিসির মিটিং এর মাধ্যমে বেরিয়ে এলো এক আজব নিয়ম ।  এখন থেকে অনিরাপদ ভেন্যুতে নিরপেক্ষ আম্পায়ারের প্রয়োজন নেই ।  অর্থাৎ পাকিস্থান তাদেরই সব আম্পায়ার দিয়ে বাংলাদেশের সাথে সিরিজ পরিচালনা করতে পারবে ।  এ বিষয়ে ক্রিকইনফোর সহকারী সম্পাদক নাগরাজ গোল্লাপুডি লিখেছেন , 

The ICC has introduced a  " special dispensation "  to be made only in  " exceptional circumstances "  in order to ensure that bilateral series take place even if the ruling body has determined it  " unsafe "  to appoint its officials for such series .  This would allow such series to be manned by  " non - neutral match officials "  .  .  .  The dispensation ,  announced at the end of the ICC ' s Chief Executive Committee  ( CEC )  ' s two - day meeting in Dubai ,  will have special significance for the proposed tour of Pakistan by Bangladesh ,  the planning for which is at an advanced stage . 


Cricinfo ,  7 March 2012  [ ৭ ] 
এপ্রিলের শুরুতে পাকিস্থানের দ্যা ডন পত্রিকায় কলামিস্ট সাদ শাফকাত একটা কলাম লেখেন ।  সেখানে এই সফর নিয়ে তিনি তার আস্বস্তির কথা অকপটে তুলে ধরেন ।  তিনি রিপোর্টটা শুরুই করেন এভাবে , 

To begin with ,  we must ask ourselves ,  what ’ s the rush ?  Our cricket administrators seem to have forgotten the significance and scale of what really happened in March 2009 ,  when fanatic militants terrorised the visiting Sri Lankan cricket team in Lahore ,  triggering the indefinite suspension of international cricket in Pakistan .  It was the darkest and saddest of days ,  not just in Pakistan cricket ,  but indeed in cricket as a global sport whose international history stretches back nearly a century - and - a - half . 


The Dawn ,  1 April 2012  [ ৮ ]   ( আগ্রহী পাঠক পুরো কলামটা উল্লেখিত লিঙ্ক থেকে পড়ে দেখতে পারেন )   
যাইহোক ,  এত কিছুর পরও মধ্য এপ্রিলে বাংলাদেশ ক্রিকেট বোর্ড ঘোষণা দেয় তারা পাকিস্থান সফর করবে ।  যদিও প্রথমে পরিকল্পনা ছিল তিনটা একদিনের ম্যাচ খেলবে বাংলাদেশ ,  কিন্তু বিসিবি সেটাকে ছোট করে একটা একদিনের ম্যাচ এবং একটা টি - টুয়েন্টি ম্যাচের সিরিজে পরিণত করে  [ ৯ ]  ।   
এ সংবাদে পাকিস্থানে যেন আনন্দের বন্যা বয়ে যায় ।  তাদের পররাষ্ট্র মন্ত্রী হিনা রাব্বানী বলেছেন ,  

PCB ' s efforts have finally borne fruit and Bangladesh team ' s visit will help bring international cricket back to Pakistan and will motivate more teams to come to our country


Cricinfo ,  15 April 2012  [ ১০ ] 
পাকিস্থানি ক্রিকেটার শহীদ আফ্রিদি বিষয়টাকে এভাবে দেখছেন , 

It ' s a major breakthrough and I am excited to see Bangladesh touring Pakistan .  It is a much - needed development .  Not only will it revive international cricket here ,  the people in the country will also be entertained . 


Cricinfo ,  15 April 2012  [ ১০ ] 
পাকিস্থানি অফস্পিনার সাঈদ আজমল বলেছেন ,  

Playing our home series in Pakistan is always helpful .  Though we have been playing in similar conditions in UAE ,  there are so many factors involved that give you the advantage .  The news about Bangladesh touring Pakistan is good for players and the country . 


Cricinfo ,  15 April 2012  [ ১০ ] 
এখানে একটা বিষয় স্পষ্ট ,  পাকিস্থানের সবাই তাদের স্বার্থেই এই সফর চাচ্ছে ।  তাদের কথাতেই সেটা পরিষ্কার ।  কিন্তু এই সফর বাংলাদেশের জন্যে কতটা ভয়ঙ্কর হতে পারে সেটা হিমু ভাইয়ের দেয়া এই পোস্টে  [ ১১ ]  পরিষ্কার দেখানো হয়েছে ।  এছাড়া বাংলানিউজ২৪ - এর একটা সংবাদেও জানা গিয়েছে তারা সাত জন জাতীয় দলের ক্রিকেটারের সাথে কথা বলেছেন যাঁরা এই সফর করতে ইচ্ছুক নন ।  নির্ভরযোগ্য একজন ক্রিকেটার ,  যাঁর নাম বাংলানিউজ২৪ প্রকাশ করে নি ,  বলেছেন , 

আমি পাকিস্তানে যাবো এখানে আমার বৃদ্ধ বাবা - মা থাকবেন ,  তারা কি পরিমাণ টেনশনে থাকবেন একবার কি বিসিবি তা ভাবে দেখেছে ?  আমার কিছু নাও হতে পারে কিন্তু ভয় পেয়ে যদি স্ট্রোক করে আমার বাবা তখন সে দায় কে নেবে ।  আমরা ক্রিকেট খেলি বলে আমাদেরকে নিয়ে যা তা করবেন তারা । 


বাংলানিউজ২৪ ,  ১৫ এপ্রিল ২০১২  [ ১২ ] 
এ উক্তির মধ্য দিয়েই বেরিয়ে আসে আমাদের ক্রিকেটারদের বর্তমান মানসিক অবস্থা ।  অথচ লোটাস কামাল এখনও বাংলাদেশের পাকিস্থান সফরের ব্যাপারে অনড় ।  তিনি অধিনায়ক মুশফিকুর রহিম এবং সহ - অধিনায়ক মাহমুদউল্লাহ রিয়াদকে বলেছেন যাতে তারা অন্য খেলোয়াড়দের পাকিস্থান যাওয়ার ব্যাপারে বোঝায় ।  এছাড়াও তিনি তাদের বলেছেন ,  

পাকিস্তান মুখ ফিরিয়ে নিলে আমাদের ক্ষতি হবে ।  তারা খেলোয়াড় না দিলে আমরা বিপিএল করতে পারবো না ।  আমাদের ক্রিকেট আজ এখানে এসেছে পাকিস্তানের সঙ্গে খেলে !  তোমরা সবাইকে বোঝাতে চেষ্টা করো । 


বাংলানিউজ২৪ ,  ১৫ এপ্রিল ২০১২  [ ১২ ] 
একই রিপোর্টে প্রকাশ ,  এ বিষয়ে নাইমুর রহমান দুর্জয় বলেছেন ,  

খেলোয়াড়রা আমাদেরকে বলেছে তারা পাকিস্তান যেতে চায় না ।  আমরা বিসিবিকে অনুরোধ করেছি পাকিস্তানে না যাওয়ার জন্য ।  অন্য কোন দেশ যেখানে পাকিস্তান সফর করছে না সেখানে আমরা কেন যাবো ।  বাংলাদেশ দল পাকিস্তানে গেলে কার লাভ হবে ।  আমার মনে হয় বিষয়টিতে সরকার হস্তক্ষেপ করলে মঙ্গল হবে ।  প্রয়োজনে সরকারের পক্ষ থেকে ক্রিকেটারদের সঙ্গে আলাদা করে কথা বলুক ।  জীবনের চেয়ে তো ক্রিকেট বেশি হতে পারে না ।  আমরা আশা করবো ক্রিকেট সংশ্লিষ্ট এবং সরকার গুরুত্ব দিয়ে বিষয়টি দেখবে ।  যাতে করে ক্রিকেটারদেরকে পাকিস্তানে যেতে না হয় ।  এখন আমাদের দল একটা ভালো অবস্থায় এসেছে ,  পাকিস্তান সফর করতে গিয়ে শেষে না সব খোয়াতে হয় । 


বাংলানিউজ২৪ ,  ১৫ এপ্রিল ২০১২  [ ১২ ] 
দুর্জয় ১৬ তারিখ বিবিসি রেডিওকে দেয়া সাক্ষৎকারে বলেছেন তিনি ব্যক্তিগত যোগাযোগে জানতে পেরেছেন বর্তমান ক্রিকেটাররা পাকিস্তান যাওয়ার ব্যাপারে দ্বিধা - দ্বন্দে আছে ,  কিন্তু  ‘ হয়ত ’  বিসিসির বিরূপ প্রতিক্রিয়া দেখাতে পারে দেখে কিছু বলছে না ।   ( বিবিসি রেডিও ,  ১৬ এপ্রিল ২০১২ ) 
বাংলাদেশের পাকিস্থান সফর নিয়ে বাংলাদেশের কোচের বক্তব্যও প্রমাণ করে তিনি যেতে চান না ।  এ বিষয়ে তিনি বলেছেন , 

পাকিস্তান সফর হবেই এমন কোনো সিদ্ধান্ত এখনও আমার জানা নেই ।  সিদ্ধান্ত জানার পর নিজের করণীয় ঠিক করবো । 


বিডিনিউজ২৪ ,  ১৬ এপ্রিল ২০১২  [ ১৩ ] 
এভাবে পাকিস্থান সফরের বিরোধীতা করে যখন বর্তমান ও প্রাক্তন ক্রিকেটার এবং সাধারণ মানুষ ক্ষুব্ধ হয়ে উঠছে ,  তখন বাংলাদেশ ক্রিকেট বোর্ড তাদের দায় এড়ানোর চেষ্টা করতে শুরু করেছে ।  তারা এখন বলছেন এ বিষয়টি আইসিসির হাতে চলে গিয়েছে ।  ১৬ এপ্রিল এক সংবাদ সম্মেলনে বিসিবির ক্রিকেট অপারেশন্স কমিটির চেয়ারম্যান এনায়েত হোসেন সিরাজ বলেন ,   

এই সফর এখন আইসিসির হাতে চলে গেছে ।  আইসিসির বৈঠক শেষে বিসিবি ও পিসিবির সভাপতি সংবাদ সম্মেলনে সিরিজের তারিখ ঘোষণা করেছেন ।  


বিডিনিউজ২৪ ,  ১৬ এপ্রিল ২০১২ [ ১৪ ] 
এদিকে ১৭ তারিখ খবর২৪ - এর সংবাদে জানা গিয়েছে যে ক্রিকেট বোর্ড খেলোয়াড়দের সাথে দুমুখো সাপের মত ব্যবহার করতে শুরু করেছে ।  একদিকে এনায়েত হোসেন সিরাজ বলছেন ,  

প্রত্যেক ক্রিকেটারেরেই নিজের সিদ্ধান্ত নেবার অধিকার রয়েছে ।  তারা পাকিস্তানে না যাওয়ার সিদ্ধান্ত নিতেই পারে ।  এক্ষেত্রে তাদের আমরা জোর করে পাকিস্তানে পাঠাবো না । 


খবর২৪ ,  ১৭ এপ্রিল ২০১২  [ ১৫ ] 
আবার অন্য দিকে লোটাস কামাল হুমকি দিচ্ছেন যারা পাকিস্থান যাবে না তাদের বোর্ডের সাথে করা কেন্দ্রীয় চুক্তি থেকে বাদ দেয়া হবে  [ ১৫ ]  ।  অনেকটা যেন বাংলাদেশের ক্রিকেটাররা এখন বিসিবির খেলার পুতুল ।  হয় মৃত্যুর মুখোমুখি হও ,  নয়তো ক্যারিয়ারের বারোটা বাজাও !    
এত কিছুর পরও বিস্ময়কর ভাবে লোটাস কামাল এখনও সমর্থন পাচ্ছেন দেশের উঁচু স্তরের কিছু মানুষের কাছ থেকে ।  এ বিষয়ে ঢাকা বিশ্ববিদ্যালয়ের আন্তর্জাতিক সম্পর্ক বিভাগের অধ্যাপক ইমতিয়াজ আহমেদ কালের কণ্ঠকে বলেন , 

ক্রিকেটের সঙ্গে রাজনীতি মিশে যাওয়াটা দুঃখজনক ।  তবে পর্যাপ্ত নিরাপত্তা যদি পাকিস্তান দেয় তাহলে সফরে যাওয়া যেতে পারে ।  এটি পাকিস্তানের জনগণের মধ্যে বাংলাদেশ নিয়ে ইতিবাচক মনোভাব তৈরিতে সহায়ক হবে ।  তবে ১৯৭১ - কে ঘিরে দুই দেশের মধ্যে যে জটিলতা তা কতটা কাটবে -  এ নিয়ে সন্দেহ রয়েছে ।   


কালের কণ্ঠ ,  ১৭ এপ্রিল ২০১২  [ ১৬ ] 
একই প্রসঙ্গে কালের কণ্ঠকে মেজর জেনারেল  ( অব .  )  এ এন এম মুনীরুজ্জামান বলেছেন , 

নিরাপত্তার বিষয়টি সার্বিকভাবে বিশ্লেষণ করা প্রয়োজন ।  যখন শ্রীলঙ্কায় গৃহযুদ্ধ চলছিল ,  তখনো সেখানে ম্যাচ বা খেলাধুলা বন্ধ করা হয়নি ।  ভারতে মাওবাদী গেরিলা দ্বারা প্রায়ই বিভিন্ন অঞ্চল আক্রান্ত হচ্ছে ।  এমনকি তারা নিরাপত্তা বাহিনীর সঙ্গে দিনের পর দিন যুদ্ধ করে সদস্যদের আটক পর্যন্ত করে রেখেছে ।  কাশ্মীর ও অন্যান্য অঞ্চলে সশস্ত্র সংগ্রাম চলছে ।  সে পরিপ্রেক্ষিতে কিন্তু আমরা কখনো বলতে দেখিনি যে সে দেশে খেলা বন্ধ করে দেওয়া উচিত ।  যে দেশের নিরাপত্তা অভ্যন্তরীণভাবে বিভিন্ন স্থানে ব্যাহত হচ্ছে ,  সে দেশ যদি খেলোয়াড়দের নিরাপত্তা নিশ্চিত করতে পারে তাহলে তাদের সুযোগ দেওয়া প্রয়োজন বলে আমি মনে করি ।  দক্ষিণ এশিয়ার কোনো দল প্রথমবারের মতো যদি প্রমাণ করতে পারে যে সেখানে খেলা যেতে পারে ,  তাহলে বর্তমান পরিবেশ ধীরে ধীরে পাল্টে যেতে পারে । 


কালের কণ্ঠ ,  ১৭ এপ্রিল ২০১২  [ ১৬ ] 
এখানে একটা বিষয় উল্লেখ করা প্রয়োজন ,  শ্রীলঙ্কার গৃহযুদ্ধের কারণে ১৯৯৬ সনের বিশ্বকাপে অস্ট্রেলিয়া এবং ওয়েস্ট ইন্ডিজ শ্রীলঙ্কায় ম্যাচ খেলতে যায় নি ।  এতে তাদের দুই পয়েন্ট করে ছেড়ে দিতে হয়েছিল কিন্তু তবুও তারা না খেলার ব্যাপারে অটল ছিল ।  মেজর জেনারেল সাহেবের ক্রিকেট - স্মৃতি সম্ভবত ১৯৯৬ পর্যন্ত বিস্তৃত নয় ।   
যাইহোক ,  এই হচ্ছে মোটামোটি আজ  ( ১৭ এপ্রিল ২০১২ )  পর্যন্ত মিডিয়াতে আসা টাইম লাইনের চিত্র ।  উপরে উল্লেখিত বক্তব্যগুলো ছাড়াও ব্যাপক আলোচনা এবং সমালোচনা চলছে বাংলাদেশের পাকিস্থান সফর নিয়ে বিভিন্ন ব্লগে এবং ফোরামে ।  মতামত আসছে বিভিন্ন অনলাইন ও প্রিন্ট মিডিয়ায় প্রকাশিত কলামে ।  যেগুলোকে গুরুত্বপূর্ণ মনে হবে ,  সেগুলো আমি চেষ্টা করবো নিয়মিত এই পোস্টে যুক্ত করতে ।  

১৭ এপ্রিল ২০১২
গ্লাসগো ,  যুক্তরাজ্য । 

হালনাগাদ  ( ১৯ এপ্রিল ২০১২ ) 

১৭ এপ্রিল এবং এর পর বাংলাদেশ দলের পাকিস্থান সফর নিয়ে আলোচনা এবং সমালোচনা আরো বেড়েছে ।  ঐ দিনই বিভিন্ন সংবাদপত্র মারফত আমরা জাতীয় দলের অধিনায়ক এবং সহঅধিনায়কের পরিবারের উদ্বিগ্ন মানুষদের কথা জানতে পারি ।  কালের কণ্ঠ মুশফিকুর রহিমের বাবা মাহবুব হামিদের সাথে কথা বললে তিনি বলেন ,   


পাকিস্তানে মসজিদের মধ্যেও বোমা হামলা হচ্ছে ।  সেখানে কিভাবে আমাদের ছেলেকে পাঠাব ?  সে যদি দলের একজন সাধারণ খেলোয়াড় হতো ,  তাহলে বলতাম সরে দাঁড়াতে ।  কিন্তু সে তো এখন আর  ' ব্যক্তি '  মুশফিক নেই ,  সে এখন দলের অধিনায়ক ।  তাকে কী করে পিছু হটে আসতে বলি !  তবে আমি মানসিকভাবে খুব দুশ্চিন্তায় আছি । 

তিনি সাথে আরো যোগ করেন , 


অস্ট্রেলিয়া তো পাকিস্তানে আসছে না ।  তাদের ক্রিকেটারদের জীবনের দাম আছে ,  আর আমাদের ছেলেদের কি জীবনের কোনো দাম নেই ?  '  একজন শঙ্কিত বাবা হিসেবেই বোর্ড সভাপতি বাংলাদেশে ফিরলে তার সঙ্গে পাকিস্তান সফরের ব্যাপারে কথা বলতে চান মাহবুব হামিদ ,   ' কখন যে কী হয়ে যায় ?  আর আমি শুধু আল্লাহর কাছে এই দোয়াই করি ,  যদি শেষ পর্যন্ত যেতেই হয় তাহলে আল্লাহ যেন তাদের সবাইকে সহি - সালামতে ফিরিয়ে আনেন । 


কালের কণ্ঠ ,  ১৭ এপ্রিল ২০১২  [ ১৭ ] 
তবে সহ - অধিনায়ক মাহমুদ উল্লাহর ভাই এমদাদউল্লাহকে কিছুটা কম উদ্বিগ্ন মনে হলো ।  তিনি জানালেন , 


জাতীয় দলের ক্রিকেটার যখন ,  তখন তো বোর্ডের নির্দেশ মানতেই হবে ।  সভাপতি সাহেব নিজে গিয়ে নিরাপত্তার ব্যবস্থা দেখে এসেছেন ,  আর জাতীয় দল যখন যাচ্ছে তখন তো নিরাপত্তার অনেক ব্যবস্থাই নেওয়া হবে ।  আমি বলব ,  দল সেখানে পাঠানোর চূড়ান্ত সিদ্ধান্ত নেওয়ার আগে নিরাপত্তার বিষয়গুলো যেন আবারও খুঁটিয়ে দেখা হয় ।  বিপদ - আপদ তো যেকোনো জায়গাতেই আসতে পারে ।  তবে দেশটা যখন পাকিস্তান ,  ঝুঁকিটা অনেক বেশি ।  তার পরেও বোর্ড যদি পাঠায় ,  তাহলে তাকে পাকিস্তান যেতে দিতে কোনো আপত্তি নেই ।  অস্ট্রেলিয়া ,  শ্রীলঙ্কা এমন অন্য কোথাও গেলে কোনো চিন্তাই থাকত না ,  কিন্তু জায়গাটা পাকিস্তান ,  তাই একটু দুশ্চিন্তা থাকবেই -  এই যা ! 


কালের কণ্ঠ ,  ১৭ এপ্রিল ২০১২  [ ১৭ ] 
একই দিন বাংলানিউজ২৪ কে লোটাস কামাল মোবাইল ফোনে একটা সাক্ষাৎকার দেন ।  সেখানে তিনি রীতিমত দম্ভের চূড়ান্ত দেখিয়ে ছেড়েছেন ।  কিছু দিন আগেও এই লোটাস কামাল বলেছিলেন তিনি সরকারকে পাকিস্থানের নিরাপত্তা প্রস্তুতি সম্পর্কে জানিয়েছেন ।  এখন সরকার অনুমোদন দিলে পকিস্থান সফর হবে ।  অথচ সেই লোটাস কামাল এখন সুর পাল্টে ফেলেছেন ।  তাকে যখন জিজ্ঞেস করা হয় সরকার থেকে অনুমোদন পাওয়া গিয়েছে কিনা ,  তখন তিনি উত্তরে বলেন , 


সরকারের অনুমোদন আমি নিজেই ।  সরকার দায়িত্ব দিয়েছে আমাকে ক্রিকেট চালাবার জন্য ।  আমরা যেটা ভালো মনে করবো সেটাই সরকার ।  দেশের জনগণকে নিয়েই সরকার ।  আমরা ক্রিকেটের স্বার্থে এই উদ্যোগ নিয়েছি ।  আজকে যদি পাকিস্তানে না যাই ,  পাকিস্তান যদি তাদের সমস্ত খেলোয়াড়ের অনুমোদন আটকে দেয় ,  তাহলে কি হবে ?  আইসিসির গত সভায় আইন করা হয়েছে ,  কোন বিদেশি খেলোয়াড় নিজের দেশের ক্রিকেট বোর্ডের ছাড়পত্র ছাড়া খেলতে পারবে না ।  এখন পাকিস্তানের ক্রিকেটাররা না খেললে বিপিএল বন্ধ হয়ে যাবে ।  ঘরোয়া ক্রিকেটও ক্ষতিগ্রস্ত হবে ।  ভারতের খেলোয়াড়রা এখানে আসবে না ।  ভারতের খেলোয়াড়দের নূন্যতম মূল্য এক কোটি টাকা ।  পাকিস্তানের ক্রিকেটাররা এখনো রিক্সায় করে এসে খেলে যায় ।  আমরা আবাহনী মোহামেডান থেকে টাকা দেই অন্য দলগুলো থেকে তাও পায় না ।  শোয়েব মালিক কবে থেকে আসা শুরু করেছে বাংলাদেশে ,  যখন সে আন্তর্জাতিক ক্রিকেট খেলে তখন থেকে । 


বাংলানিউজ২৪ ,  ১৭ এপ্রিল ২০১২  [ ১৮ ] 
লোটাস কামাল আইসিসির যে পদ পাবার জন্যে এত কিছু করছেন সে বিষয়ে বাংলানিউজ জিজ্ঞেস করেছিল যে পদ পেলে কি তেমন কোন কাজের সুযোগ আছে কিনা ।  তখন তিনি জবাব দেন ,  


বাংলাদেশের ক্রিকেট বোর্ডে সভাপতির কাজ আছে কিন্তু আইসিসিতে কোন কাজ নেই ।  আইসিসির সহ - সভাপতি এবং সভাপতির ভোটাধিকার নেই ।  তাদের কাজটা কি ?  জিল্লুর রহমন সাহেব যেরকম ,  এটাও সেরকম ।  আইসিসি অনেক বড় হয়ে গেছে বলে চেয়ারম্যান দরকার ।  চেয়ারম্যানকে বেতন দেওয়া হবে ।  আমাকে ১০ কোটি টাকা বেতন দিলেও তো আমি চেয়ারম্যান হবো না ।  অত সময় আমার হাতে নেই ।  আমি নিশ্চয়ই আইসিসি থেকে বেতন নিবো না ।  যিনি চেয়ারম্যান হবেন তিনি বেতন পাবেন ।  তাকেও বোর্ড নির্বাচিত করবে ।  যিনি চেয়ারম্যান হবেন তিনি বর্তমান বোর্ডের বা সাবেক বোর্ড সদস্য হতে হবেন । 


বাংলানিউজ২৪ ,  ১৭ এপ্রিল ২০১২  [ ১৮ ] 
এদিকে পাকিস্থান সফর নিয়ে খোদ বাংলাদেশ ক্রিকেট বোর্ডের পরিচালকরাও অসন্তুষ্ট ।  নাম প্রকাশে অনিচ্ছুক এক পরিচালক বাংলানিউজ২৪ - কে বলেছেন ,  


পাকিস্তানে সফর চূড়ান্ত করার আগে সভাপতি মহোদয়ের উচিৎ ছিলো বোর্ডের মতামত নেওয়া ।  বিষয়টি নিয়ে আনুষ্ঠানিক আলোচনা করা ।  তিনি তা করেননি ।  পাকিস্তান ক্রিকেট বোর্ড  ( পিসিবি )  ’ র সঙ্গে যে যৌথ বিবৃতি তিনি দিয়েছেন তা তার একার সিদ্ধান্ত । 


বাংলানিউজ২৪ ,  ১৭ এপ্রিল ২০১২  [ ১৯ ] 
এদিকে ১৮ এপ্রিল ক্রিকইনফো এক প্রতিবেদনে জানায় যে বাংলাদেশ সফরের প্রস্তুতিতে ঘাটতি রয়েছে পাকিস্থানে ।  এ বিষয়ে পাঞ্জাবের মূখ্যমন্ত্রী শাহবাজ শরীফ জানিয়েছেন , 


Bangladesh are our brothers and I welcome them to come and play here in Pakistan .  But the federal  [ government ]  is not coordinating with us . 


Cricinfo ,  ১৮ এপ্রিল ২০১২  [ ২০ ] 
অন্যদিকে পাকিস্থান ক্রিকেট বোর্ডের প্রতিনিধি জানাচ্ছেন , 


We had dispatched them the letter for the plan  ( on April 16 )  that they are yet to respond to ,  but we will send the plan to the ICC shortly .  The ICC actually was asking us to hand them the plan during the  [ board ]  meeting but we didn ' t carry it .  It ' s our mistake that it is delayed for some reason but it will be sorted out soon . 


Cricinfo ,  ১৮ এপ্রিল ২০১২  [ ২০ ] 
অর্থাৎ পুরো বিষয়টাই এখন চিঠি চালাচালির মধ্যে পড়েছে ।  এ রকম অবস্থায় তথাকথিত যে নিরাপত্তার প্রতিশ্রুতি পাকিস্থান দিয়েছে ,  সেটা তারা রাখতে পারবে এমন নিশ্চয়তা কে দেবে ?  আইসিসি আগেই একটু ঘুরিয়ে নিশ্চিত করেছে নিরপেক্ষ আম্পায়ার তারা দেবে না ।  যে টেনস্পোর্টস মিডিয়া কভার করার কথা ছিল তারাও এখন পিছিয়ে যেতে শুরু করেছে  [ ২০ ]  ।  বাংলাদেশের কোচ পদত্যাগ করলেও ৩০ জুন পর্যন্ত বাংলাদেশের সাথে থাকবেন বলেছেন কিন্তু পাকিস্থান জাবেন সে কথা বলেন নি ।  ভারতও পাকিস্থানে গিয়ে খেলবে না ।  তাই উল্টা পাকিস্থান চেষ্টা চালাচ্ছে ভারতে গিয়ে  ' হোম সিরিজ '  খেলতে  [ ২১ ]  ।  
অবস্থা যখন এরকম যে কেউ পাকিস্থান যেতে চায় না ,  তখন লোটাস কামালের স্বর্থ উদ্ধারের জন্যে বলির পাঠা হতে হবে আমাদের সাকিব - তামিমদের ?  নাহ ,  অতটা খারাপ অবস্থায় বাংলাদেশ নেই ।  এদেশে এখনও আইনের শাসন রয়েছে ।  তারই দৃষ্টান্তর হয়ে থাকবে ১৯ এপ্রিল হাইকোর্টের পাকিস্তান সফরে উপর নিষেধাজ্ঞা আরোপ ।  সুপ্রিম কোর্টের আইনজীবী কামাল হোসাইন মিয়াজী ও ড্যাফোডিল ইন্টারন্যাশনাল বিশ্ববিদ্যালয়ের আইন বিভাগের প্রধান খন্দকার দিদার - উস - সালামের একটি রিট আবেদনে বিচারপতি ফরিদ আহাম্মদ ও শেখ হাসান আরিফের বেঞ্চ বৃহস্পতিবার এই আদেশ দেয় ।  বাংলাদেশ দলকে পাকিস্তানে পাঠানোর বিষয়ে বাংলাদেশ ক্রিকেট বোর্ডের সিদ্ধান্ত কেন অবৈধ ঘোষণা করা হবে না -  তার কারণও জানাতে বলেছে আদালত ।  যুব ও ক্রীড়া মন্ত্রণালয়ের সচিব ,  ন্যাশনাল স্পোর্টস কাউন্সিলের চেয়ারম্যান ও বাংলাদেশ ক্রিকেট বোর্ডের সভাপতিকে চার সপ্তাহের মধ্যে এর জবাব দিতে হবে  [ ২২ ]  ।  
এ বিষয়ে রিটকারীদের আইনজীবী ব্যারিস্টার হাসান এম এস আজিম হাসান বিডিনিউজ২৪ - কে বলেন ,  


বাংলাদেশ দলের এই সফরের জন্য ইন্টারন্যাশনাল ক্রিকেট কাউন্সিল পাকিস্তান ক্রিকেট বোর্ডের কাছে নিরাপত্তা পরিকল্পনার প্রতিবেদন চাইলেও গতরাত পর্যন্ত তারা তা দিতে পারেনি ।  এ পরিস্থিতিতে আমরা সেই দেশে যেতে পারি না ।  আমাদের সাকিব তামিমদের একবার হারালে আমরা আর ফেরত পাব না । 


বিডিনিউজ২৪ ,  ১৯ এপ্রিল ২০১২  [ ২২ ] 
একই দিন ক্রিকেটারদের আন্তর্জাতিক সংস্থা The Federation of International Cricketers Association এর প্রধান এবং সাবেক অস্ট্রেলিয়ান ক্রিকেটার টিম মে কোন রকম রাক - ঢাক না রেখে সরাসরি লেটাস কামাল  ( মোস্তফা কামাল )  কে দায়ী করে এক বিবৃতি দেন ।  মে বলেন ,  


This decision of whether Bangladesh should tour Pakistan needed to be a concise and transparent process .  Unfortunately all we have witnessed is seemingly a complete lack of any process and a series of indecisive and contradictory comments ,  particularly coming from the Bangladesh Cricket Board  ( BCB )  president Mustafa Kamal .  The actions and words of Mr Kamal certainly give the impression of confirming rumors that there has been a deal reached between Pakistan Cricket Board and Mr Kamal ,  that PCB will nominate Mr Kamal for the position of ICC Vice President if Bangladesh agrees to tour Pakistan .  The BCB president has a massive conflict of interest .  The matter should not be decided by Mr Kamal alone ,  it should be a decision of the entire BCB board ,  after all the directors of the Board will be exposed to a significant potential liability if issues arise during the tour . 


বিডিনিউজ২৪ ,  ১৯ এপ্রিল ২০১২  [ ২৩ ] 
সব শেষে বাংলাদেশ ক্রিকেট বোর্ড বাধ্য হয় তাদের অবস্থান থেকে সরে আসতে এবং তারা পাকিস্থান ক্রিকেট বোর্ডকে জানিয়ে দেয় বাংলাদেশ দলের পক্ষে পূর্বে ঠিক করা সময়ে সফর করা সম্ভব নয় ।  এ বিষয়ে ক্রিকইনফো রিপোর্টে বলেছে ,  


Bangladesh has informed the PCB that its team won ' t able to tour Pakistan as scheduled .  The decision ,  communicated to the PCB by the BCB ' s acting CEO Nizamuddin Chowdhury ,  follows an order on Thursday afternoon by the Dhaka High Court suspending the tour for four weeks . 


Cricinfo ,  ১৯ এপ্রিল ২০১২  [ ২৪ ] 
তথ্যসূত্রঃ
 [ ১ ]  http :  /  / www . cricwaves . com / cricket / news / 7718 / New - Zealand - denies - offer - to - tour - Pakistan . html
 [ ২ ]  http :  /  / www . espncricinfo . com / bangladesh / content / story / 545811 . html
 [ ৩ ]  http :  /  / www . espncricinfo . com / bangladesh / content / story / 546499 . html
 [ ৪ ]  http :  /  / www . espncricinfo . com / bangladesh / content / story / 548724 . html
 [ ৫ ]  http :  /  / www . espncricinfo . com / pakistan / content / story / 550930 . html 
 [ ৬ ]  http :  /  / www . espncricinfo . com / pakistan / content / story / 556199 . html
 [ ৭ ]  http :  /  / www . espncricinfo . com / ci - icc / content / current / story / 556553 . html
 [ ৮ ]  http :  /  / dawn . com / 2012 / 04 / 01 / reverse - swing - hasty - decisions / 
 [ ৯ ]  http :  /  / www . prothom - alo . com / detail / date / 2012 - 04 - 14 / news / 240411
 [ ১০ ]  http :  /  / www . espncricinfo . com / pakistan - v - bangladesh - 2012 / content / story / 561334 . html
 [ ১১ ]  http :  /  / www . sachalayatan . com / himu / 44152
 [ ১২ ]  http :  /  / www . banglanews24 . com / detailsnews . php ? nssl = ddebdaa53863a0bb16669f5dbfad4f25 & nttl = 20120415095346104249
 [ ১৩ ]  http :  /  / cricket . bdnews24 . com / bangla / details . php ? cid = 26 & id = 191449
 [ ১৪ ]  http :  /  / cricket . bdnews24 . com / bangla / details . php ? id = 191464 & cid = 26
 [ ১৫ ]  http :  /  / www . khobor24 . com /  ? p = 38323
 [ ১৬ ]  http :  /  / www . kalerkantho . com /  ? view = details & type = gold & data = Sports & pub _ no = 855 & cat _ id = 1 & menu _ id = 14 & news _ type _ id = 1 & index = 4
 [ ১৭ ]  http :  /  / www . kalerkantho . com / index . php ? view = details & type = gold & data = Hotel & pub _ no = 856 & cat _ id = 1 & menu _ id = 18 & news _ type _ id = 1 & index = 1 & archiev = yes & arch _ date = 18 - 04 - 2012
 [ ১৮ ]  http :  /  / www . banglanews24 . com / detailsnews . php ? nssl = 99960e4d35d6a7ff650a7478dfc6455c & nttl = 17042012104779
 [ ১৯ ]  http :  /  / www . banglanews24 . com / detailsnews . php ? nssl = 63f1504b5e6674499d3e05abd4ba606e & nttl = 20120417082615104749
 [ ২০ ]  http :  /  / www . espncricinfo . com / pakistan - v - bangladesh - 2012 / content / current / story / 561710 . html
 [ ২১ ]  http :  /  / www . prothom - alo . com / detail / date / 2012 - 04 - 19 / news / 251397
 [ ২২ ]  http :  /  / cricket . bdnews24 . com / bangla / details . php ? cid = 26 & id = 191747 &  ? us = c18motl3v6q0hfjvi2f521i745
 [ ২৩ ]  http :  /  / cricket . bdnews24 . com / details . php ? cid = 26 & id = 222776 &  % 3Fus = fjjrhv1vk201n35fbtavs9e250
 [ ২৪ ]  http :  /  / www . espncricinfo . com / pakistan - v - bangladesh - 2012 / content / story / 561795 . html






এপ্রিল ফুল এবং মুসলিমদের পুড়ে মারার ভ্রান্ত গল্প




বাঙালির ধর্মচর্চা যতটা না উপাসনালয় কেন্দ্রীক ,  তার থেকে অনেক বেশি তথ্য প্রযুক্তি ভিত্তিক ।  যখন কলেজে পড়তাম ,  সেই ১৯৯৯  -  ২০০০ সনের ঘটনা ,  তখন ইমেইল পেতাম বার্তা সহ ।  ঐ ইমেইল ফরোয়ার্ড না করলে গজব আসবে ,  ধ্বংস হয়ে যেতে হবে ইত্যাদি ।  এর পর মোবাইল ফোন জনপ্রিয় হবার পর একই ধরনের বার্তা আসতে লাগলো এস . এম . এস এর মাধ্যমে ।  আর এখন স্যোসাল নেটওয়ার্কিং এর যুগে প্রতিদিন সকালে ফেইসবুক খুলে বসলে ওয়ালে ওয়ালে ছড়িয়ে থাকে শত শত বার্তা ।  যারা ছড়াচ্ছে ,  তারা জানারও চেষ্টা করছে না যে সত্য ছড়াচ্ছে নাকি মিথ্যা ।  তার উপর এক শ্রেনীর স্বল্প শিক্ষিত মোল্লা তার অজ্ঞতাকে তথাকথিত শিক্ষিত হবার মোড়কে ঢেকে সাধারণ মানুষদের করছে আরো বিভ্রান্ত ।  তারই রেশ ধরে আমরা জানতে পারি এপ্রিল ফুলের ইতিহাসের মুসলিম সংস্করণ ।  মিথ্যে এবং বানোয়াট গল্প দিয়ে গড়া এই ইতিহাস ।  

এক শ্রেনীর মোল্লার মতে এপ্রিল ফুলের ঘটনা বড়ই কষ্টের ।  বড়ই করুণ ।  এই দিন রানী ইসাবেলা এবং রাজা ফার্ডিনান্ড এর সেনাবাহিনী মুসলিমদের মসজিদে ঢুকিয়ে পুড়িয়ে মেরেছিল ।  পর্যুদস্ত মুসলিম বাহিনীকে ক্রিশ্চিয়ানরা আত্মসমর্পনের সুযোগ দিয়ে বলেছিল মসজিদে আশ্রয় নাও ।  এভাবে তারা কৌশলে মুসলিমদের মসজিদে ঢুকিয়ে দরজায় তালা মেরে দিয়ে আগুন লাগিয়ে দেয় ।  মুসলিমরা যখন পুড়ে মরছিল ,  ক্রিশ্চিয়ানরা তখন উল্লাস করছিল ।  মুসলিমদের বোকা বানানোর এই দিনটি ছিল এপ্রিলের এক তারিখ ।  সেই থেকে ক্রিশ্চিয়ানরা এই দিনটি উদ্‌যাপন করে আসে  “ এপ্রিল ফুল দিবস ”  হিসেবে ।  
প্রিয় পাঠক ,  আমি নিশ্চিত উপরের ইতিহাস আপনি শুনেছেন ।  শুনেছেন বহুবার ।  কিন্তু কখনও কি ইতিহাস ঘেঁটে দেখেছেন এর সত্যতা কতটুকু ?  আসুন আজ আমরা এক সাথে ইতিহাস ঘেঁটে দেখি ।  জোসেফ ও '  কালাহান এর লেখা এবং কর্নেল ইউনিভার্সিটি প্রেস থেকে প্রকাশিত গ্রন্থ A History of Medieval Spain থেকে আমরা দেখতে পাই  ( বইটা অনলাইনে পড়া যাবে )  মুসলিমরা স্পেনে শাসন শুরু করে ৭১১ খৃষ্টাব্দ থেকে ।  আল ওয়ালিদ ইবন আবদ আল মালিক প্রথম উমাইয়া খেলাফতের পক্ষ থেকে স্পেনে শাসন প্রতিষ্ঠা করে এবং কিছু অংশ নিয়ে গঠিত এলাকাকে উমাইয়া খেলাফতের প্রদেশ হিসেবে ঘোষণা করে ।  তবে তারা ৭৫০ খৃষ্টাব্দ পর্যন্ত ক্ষমতায় থাকে ।  এরপর ক্ষমতায় আসে করডোবার আমিরাত  ( ৭৫০ থেকে ৯২৯ খৃষ্টাব্দ )  ,  করডোবার খেলাফত  ( ৯২৯ থেকে ১০৩১ খৃষ্টাব্দ )  এবং আলমনজুর  ( ৯৩৮ থেকে ১০০২ খৃষ্টাব্দ )  ।  শেষের জন আসলে একজন শাসক যিনি মুসলিম শাসনকে স্পেনে সবচেয়ে বেশি ছড়িয়ে দিতে সক্ষম হয়েছিলেন ।  তবে ইতিহাসে এর পরে দুশো বছর একচ্ছত্র আধিপত্য দেখাতে পারে নি কোন সুনির্দিষ্ট মুসলিম শাসক ।  মুসলিমদের স্পেন শাসন আবার পাকাপোক্ত হয় মূলতঃ ১২৩৮ সনে যখন গ্রানাডার আমিরাত প্রতিষ্ঠিত হয় ।  সেই থেকে মুসলিমরা স্পেনের গ্রানাডা ভিত্তিক একটা খুবই শক্তিশালী রাজ্য হিসেবে পরিচিতি পায় ।  
স্পেনে যখন মুসলিমরা শাসন করছে তখন বিভিন্ন রাজারা যা করতে পারেন নি ,  একজন নারী হয়ে রানী ইসাবেলা তা করে দেখিয়েছিল ।  সে মুসলিমদের বিতাড়িত করেছিল স্পেন থেকে ।  প্রশ্ন জাগতে পারে ,  কে এই ইসাবেলা ?  হ্যা ,  এই সেই ইসাবেলা যে কলম্বাসকে আমেরিকা আবিষ্কারে পাঠিয়েছিল ।  পরবর্তীতে তাঁর দূরদৃষ্টি সম্পন্ন সিদ্ধান্ত গুলো স্পেনের ইতিহাসকে নূতন রূপ দিয়েছিল ।  ইসাবেলা অনুভব করেছিল মুসলিমদের হারাতে হলে স্পেনের ছোট ছোট রাজ্যগুলোকে ঐক্যবদ্ধ হতে হবে ।  আই .  এল .  প্লাঙ্কেটের লেখা Isabel of Castile গ্রন্থ থেকে আমরা জানতে পারি ইসাবেলা রাজনৈতিক শক্তি বৃদ্ধির লক্ষ্যে তার কজিন এ্যারাগনের রাজা ফার্ডিনান্ডকে বিয়ে করেছিল ।  এই বিয়েও খুব একটা সহজ ছিল না কেননা সে সময় কাজিনকে বিয়ে করতে খোদ পোপের অনুমতি প্রয়োজন ছিল ।  শেষ পর্যন্ত ইসাবেলা সেটাও জোগাড় করেছিল এবং ১৯ অক্টোবর ১৪৬৯ সনে তারা বিয়ে করে ।  
বিয়ের পর ইসাবেলা - ফার্ডিনান্ড এর প্রধান মিশন হয়ে দাঁড়ায় মুসলিমদের পরাজিত করা ।  ১৪৮২ সনের ১ ফেব্রুয়ারি রাজা - রানী ভ্যালাডোলিড প্রদেশের মেডিনা ডেল ক্যাম্পোতে এসে পৌঁছান গ্রানাডা আক্রমনের লক্ষ্য নিয়ে ।  জন এ্যাডওয়ার্ড তার লেখা পিয়ারসন এডুকেশন থেকে প্রকশিত গ্রন্থ Ferdinand and Isabella .   - তে এ দিনটিকে গ্রানাডা যুদ্ধের সূচনা হিসেবে উল্লেখ করেছেন ।  এ্যাডওয়ার্ডের ঐ ইতিহাস গ্রন্থ থেকেই জানা যায় যে এ সময় ইসাবেলা ইউরোপের বিভিন্ন দেশ থেকে তার সেনাবাহিনীতে সৈন্য নিতে শুরু করে এবং তাদের কামান বিভাগকে আরো সুগঠিত করে সাজাতে তৎপর হয় ।  গ্রানাডা আক্রমনের মূল সমস্যা ছিল প্রকৃতি ।  অঞ্চলটা এমন ভাবে দুর্গম প্রকৃতি দ্বারা বেষ্টিত ছিল যে সেখানে নূতন করে গিয়ে আক্রমন করতে হলে অসাধারণ সেনাবাহিনী প্রয়োজন ।  ইসাবেলা দারুণ ধৈর্যের পরিচয় দিয়ে দশ বছর ধরে যুদ্ধ করে তবেই মুসলিমদের স্পেন ছাড়া করতে পেরেছিল । 
এ্যাডওয়ার্ডের বর্ণনা মতে ,  ইসাবেলা একবারে গ্রানাডা দখল করার মত উচ্চাভিলাস দেখায় নি ।  বরং সে মুসলিস সাম্রাজ্যটাকে ভেঙ্গে ভেঙ্গে একটু একটু করে দখল করে ।  ১৪৮৫ সনে রন্ডো এবং ১৪৮৬ সনে গ্রানাডার  লজা দখল করে ইসাবেলার সেনাবাহিনী ।  লজা দখলের সময় গ্রানাডার শাসক দ্বাদশ মোহাম্মদকেও তারা বন্দি করে কিন্তু পরে ছেড়ে দেয় ।  ১৪৮৯ সনে দখল করে বাজা ।  এভাবে আস্তে আস্তে গ্রানাডার একেকটা অঞ্চল দখল করতে করতে শেষ পর্যন্ত ১৪৯১ সনে মূল গ্রানাডা আক্রমণ করে ঘেরাও করে ইসাবেলার সেনাবাহিনী ।  ফলে শেষ পর্যন্ত বাধ্য হয়ে দ্বাদশ মোহাম্মদ আত্মসমর্পণ করে ।  
অক্সফোর্ড ইউনিভার্সিটি প্রেস থেকে প্রকাশিত পেগি লিসের লেখা গ্রন্থ Isabel the Queen অথবা জন এ্যাডওয়ার্ডের লেখা পিয়ারসন এডুকেশন থেকে প্রকশিত গ্রন্থ Ferdinand and Isabella অথবা আই .  এল .  প্লাঙ্কেটের লেখা Isabel of Castile গ্রন্থ অথবা  জোসেফ ও '  কালাহান এর লেখা কর্নেল ইউনিভার্সিটি প্রেস থেকে প্রকাশিত গ্রন্থ A History of Medieval Spain থেকে আমরা দেখতে পারি ১৪৯২ সনের ২ জানুয়ারি ইসাবেলা এবং ফার্ডিনান্ড গ্রানাডায় প্রবেশ করে এবং দ্বাদশ মোহাম্মদের কাছ থেকে শান্তি পূর্ণ ভাবে নগরের চাবি গ্রহণ করে ।  
ইতিহাসের এই পর্যায়ে আমরা দেখতে পাচ্ছি ,  প্রথমতঃ কোন রকম অগ্নিকাণ্ডের ঘটনা ঐ দিন ঘটে নি ।  এবং দ্বিতীয়তঃ দিনটি ১ এপ্রিল ছিল না বরং দিনটি ছিল ২ জানুয়ারি ।  অর্থাৎ যে দিনকে মোল্লারা মুসলিমদের পুড়িয়ে মারার দিন হিসেবে চিহ্নিত করে ,  তার তিন মাস আগেই গ্রানাডা বিজয় করে ক্রিশ্চিয়ানরা ।  এটা ঠিক ,  অত্যাচার তারা করেছিল ।  এ্যাডওয়ার্ডের বর্ণনা থেকে জানা যায় মুসলিমদের সবচেয়ে বড় মসজিদটাকে তারা চার্চ বানিয়েছিল এবং অন্য ধর্মের মানুষদের ধর্মান্তরিত করার চেষ্টা করেছিল ।  কিন্তু এ কাজ যুগে যুগে সব ধর্ম ভিত্তিক শাসকরাই করেছে ।  তুরষ্কের সবচেয়ে বড় যে মসজিদটা রয়েছে সেটা এক কালে চার্চ ছিল । 
এখন দেখা যাক এপ্রিল ফুলের ইতিহাস কী ছিল ।  এ্যানসাইক্লোপেডিয়া ব্রিটানিকা থেকে জানা যাচ্ছে যে এপ্রিল ফুলের উৎপত্তি মূলতঃ রোমান উৎসব হিলারিয়া থেকে যা হতো ২৫ মার্চ ।  তবে দিনটি পরবর্তিতে বিভিন্ন জাতির মধ্যে বিভিন্ন ভাবে উৎসবের দিন হিসেবে ছড়িয়ে পড়ে ।  ইংরেজি সাহিত্যের অন্যতম গুরুত্বপূর্ণ একটা কাজ হিসেবে ধরা হয় ১৩৯২ সনে প্রকাশিত চসারের কেন্টারবেরি টেলস ।  সেখানে মার্চের ৩২ তারিখ হিসেবে এপ্রিল ফুলের উল্লেখ রয়েছে ।   “ মিউজিয়াম অব হোক্স ”  এর ওয়েব সাইটে বিভিন্ন এপ্রিল ফুলের ঘটনা তালিকাবদ্ধ করা হয়েছে ।  সেখানে দেখা যায় ইতিহাসে এপ্রিল ফুলের বড় দৃষ্টান্ত ১৬৯৮ সনে লন্ডনে ঘটে ,  যখন বহু মানুষকে বোকা বানিয়ে টাওয়ার অব লন্ডনে নিয়ে যাওয়া হয় ।   মূল কথা ,  এ দিনটি ইউরোপের বিভিন্ন জাতি বসন্তের শুরুর দিকের একটা উৎসব হিসেবে উদ্‌যাপন করে ।  
অতএব ,  উপরের আলোচনা থেকে এতটুকু দেখা যাচ্ছে যে স্পেনের ক্রিশ্চিয়ান সম্প্রদায়ের গ্রানাডা বিজয় এবং এপ্রিল ফুলের মধ্যে সামান্যতম সম্পর্কও নেই ।  অথচ মুসলিমদের পুড়িয়ে মারার এই মিথ্যেটা যুগ যুগ ধরে বিভিন্ন ধর্মের মানুষের মধ্যে সংঘাত সৃষ্টির লক্ষ্যে এক শ্রেনীর মৌলবাদী মোল্লা আমাদের সমাজে ছড়িয়ে দিচ্ছে ।  এ ধরনের মানুষের উদ্দেশ্য কখনওই ভালো হতে পারে না ।  এরা ধর্মকে ব্যবহার করে নিজেদের স্বার্থে ।  এদের কাছে ধর্ম একটা পণ্য ।  ক্ষমতা বিস্তারের পণ্য ।  এদের এখনই রোধ না করা হলে আমাদের সমাজে এরা ক্যান্সারের মত ছড়িয়ে পড়বে ।  এদের বিনা রেফারেন্সে বলা বক্তব্যকে সোস্যাল নেটওয়ার্কিং সাইটে বা ইমেইলে ছড়িয়ে দিয়ে আপনার ধর্মকে আপনিও পণ্য বানানো থেকে বিরত থাকুন । 
হ্যাপি এপ্রিল ফুল ডে !  

১ এপ্রিল ২০১২
গ্লাসগো ,  যুক্তরাজ্য ।  






ভারত বনধঃ যে কারণে গুরুত্বপূর্ণ





দুটো দেশের সম্পর্ক কেমন সে বিষয়ে বেশ ভালো ধারণা পাওয়া যায় তাদের বর্ডার দেখে ।  এই বর্ডার যে শুধু দুটো দেশের দ্বিপাক্ষিক সম্পর্কের বিষয়ে ধারণা দেয় তা নয় ,  পাশাপাশি দেশ দুটোর মানসিকতারও একটা চিত্র তুলে ধরে ।  ইউরোপের মূল ভূখণ্ড তথা  “ মেইন ল্যান্ড ইউরোপ ”  - এর মধ্য ভাগ থেকে শুরু করে যত উত্তরে যাবেন ততই বিস্মিত হবেন সেখানকার বর্ডার দেখে ।  অন্য ভাবে বলা যায় বর্ডারের অনুপস্থিতি দেখে ।  গাড়ি চালিয়ে এক দেশ থেকে আরেক দেশে আন্তর্জাতিক সীমানা পার হয়ে চলে গেলেও টের পাওয়া যায় না ।  ইউরোপের মূল ভূখণ্ডের সাথেই লাগোয়া ব্রিটিশ আইলস - এ অবস্থিত যুক্তরাজ্য এবং আয়ারল্যান্ডের মাঝেও একই ভাবে কোন বর্ডার নেই ।  খোদ ব্রিটিশ পার্লামেন্টে আইন করে এখানকার বর্ডার তুলে দেয়া হয়েছে ।  আমার ব্যক্তিগত অভিজ্ঞতা রয়েছে স্থলপথে এই বর্ডার অতিক্রম করার ।  মোবাইল ফোনে যখন নেটওয়ার্ক পরিবর্তনের বার্তা আসে তখন বুঝেছিলাম বর্ডার অতিক্রম করেছি; কোন চিহ্ন দেখে নয় ।  

এর অর্থ এই নয় যে ঐ দেশগুলোতে অবৈধ ইমেগ্রেন্টদের অনুপ্রবেশ রোধ করার কোন ব্যবস্থা নেয় না কর্তৃপক্ষ ।  এই অবৈধ ইমিগ্রেন্টদের অধিকাংশই ভারতীয় উপমহাদেশীয় অথবা আফ্রিকান ।  যুক্তরাজ্যের বর্ডার এ্যাজেন্সিকে দেখা যায় অবৈধ ইমেগ্রেন্টদের অনুপ্রবেশ রোধ করার জন্যে নিত্য নূতন পদ্ধতি অবলম্বন করতে ।  কিন্তু সেগুলোর মধ্যে অবশ্যই দেখামাত্র গুলি করার মত কোন পদ্ধতি নেই ।  শুধু যুক্তরাজ্য নয়; যুক্তরাষ্ট্রের বর্ডারও কম বৈচিত্রপূর্ণ নয় ।  যুক্তরাষ্ট্রের পূর্ব ও পশ্চিমে দুটো মহাসাগর এবং উত্তর ও দক্ষিণে দুটো বর্ডার ।  এই বর্ডার দুটো খুবই বৈচিত্রপূর্ণ ।  উত্তরের বর্ডারটা কানাডার সাথে ।   পাঁচ হাজার পাঁচশ পঁচিশ মাইল দীর্ঘ এই বর্ডারটা পৃথিবীর যে কোন দুটো দেশের মধ্যে সবচেয়ে বড় বর্ডার এবং পৃথিবীর সবচেয়ে বড়  “ আনডিফেন্ডেড ”  বর্ডার ।  চেকপোস্ট থাকলেও এই বর্ডারে পেট্রলিং হয় খুব কম ।  অন্যদিকে মেক্সিকোর সাথে যুক্তরাষ্ট্রের বর্ডারটা ,  যা কানাডার সাথের বর্ডারের এক - তৃতীয়াংশ ,  খুবই সুরক্ষিত এবং ঘনঘন প্রেট্রলিং করা হয় ।  এর কারণ মেক্সিকো থেকে অবৈধ অনুপ্রবেশ এবং ড্রাগ ট্র্যাফিকিং ।  খুবই স্পর্শকাতর ঐ বর্ডারেও কিন্তু গুলি করে হত্যার খবর শোনা যায় না ।  
এবার দৃষ্টি ফেরানো যাক আমাদের বাংলাদেশের বর্ডারের দিকে ।  বাংলাদেশের সাথে ভারতের বর্ডার রয়েছে দুই হাজার চারশ উনত্রিশ মাইল ।  যুক্তরাজ্যের দ্যা গার্ডিয়ান পত্রিকার সংবাদ থেকে তথ্য পাচ্ছি যে ভারত এই বর্ডারের সম্পূর্ণটাই কাটাতারের বেড়া দিয়ে ঘিরে রেখেছে  [ ১ ]  ।  শুধু তাই নয় ,  নিরপেক্ষ মিডিয়া এই বর্ডারকে কীভাবে দেখছে সেটা বোঝা যায় যুক্তরাজ্যের আরেক স্বনামধন্য পত্রিকা দ্যা ইকোনোমিস্ট যখন ভারতের সাথে আমাদের বর্ডারকে নামকরণ করে পৃথিবীর অন্যতম ব্লাডিয়েস্ট বর্ডার হিসেবে  [ ২ ]  ।  এ বিষয়ে ইকোনোমিস্ট ভারতের বর্ডার সিকিউরিটি ফোর্সকে  “ trigger - happy Border Security Forces ”  হিসেবে আখ্যায়িত করেছে এবং বলেছে তারা গত দশ বছরে এক হাজারের উপরে বাংলাদেশীকে সীমান্তে হত্যা করেছে  [ ২ ]  ।  দ্যা গার্ডিয়ান ভারতীয় বর্ডার সিকিউরিটি ফোর্সের আচরণকে নাম দিয়েছে  “ India ' s shoot - to - kill policy on the Bangladesh border ”   [ ৩ ]  ।  
আন্তর্জাতিক মিডিয়া যখন এভাবে ভারতের সমালচনা করছে তখন ভারতীয় বর্ডার সিকিউরিটি ফোর্স তথা BSF তাদের এই হত্যাকাণ্ড গুলোকে আত্মরক্ষা অথবা চোরাচালান রোধের দোহাই দিয়ে জায়েজ করার চেষ্টা করে যাচ্ছে ।  BSF এর এই মিথ্যাচার এবং ভণ্ডামীর জবাবও কোন বাংলাদেশী মিডিয়া থেকে নেয়ার প্রয়োজন পড়ে না ।  এ বিষয়ে হিউম্যান রাইটস ওয়াচ তাদের এক প্রতিবেদনে লিখেছে ,  

The Indian Border Security Force  ( BSF )  justifies the killing of suspects by claiming that they were evading arrest ,  or that they had to fire in self - defense .  However ,  in the cases investigated by Human Rights Watch ,  the alleged criminals were armed with nothing but sickles ,  sticks ,  and knives ,  commonly carried by villagers in the area .  The police reports filed by the BSF seldom mention injuries received by the BSF ’ s own personnel which suggest that the border guards may have used lethal force instead of attempting arrest .  In a number of cases ,  the victims were shot in the back ,  indicating that they may have been shot while running away .  In others ,  injuries indicating victims were shot at close range ,  support allegations that they may have been killed while in custody .   [ ৪ ] 


যাদেরকে BFS অস্ত্রে সজ্জিত দাবি করে ,  অধিকাংশ সময়ে দেখা যায় তারা আসলে রাখাল যারা গবাদি পশু চরাতে চরাতে সীমান্তের কাছে চলে গিয়েছিল ।  এমন কি তারা যদি অবৈধ অনুপ্রবেশ করার চেষ্টাও করে থাকে অথবা চোরাচালানের সাথে যুক্ত থাকে ,  তবুও তাদের দেখামাত্র গুলি করার কোন কারণ নেই ।  এ প্রসঙ্গে যুক্তরাষ্ট্র এবং মেক্সিকোর বর্ডারের উদাহরণটা টেনে আনা যায় ।  বাংলাদেশ - ভারতের বর্ডারের চেয়েও অনেক বিপজ্জনক এবং ভয়াবহ সেই বর্ডারে গোলাগুলির সংবাদ প্রায় শোনা যায়ই না ।  আর যদি হয়ে থাকে ,  তবে সেটা হয় রীতিমত পত্রিকার মূল সংবাদ এবং তাতে দুই দেশের কূটনৈতিক সম্পর্কে তোলপাড় ওঠে ।  এর সঙ্গত কারণও রয়েছে ।  এ বিষয়ে জাতিসংঘের নীতিমালা হচ্ছে ,       

The United Nations Basic Principles on the Use of Force and Firearms by Law Enforcement Officials calls upon officials to apply ,  as far as possible ,  non - violent means before resorting to the use of force and firearms .  Even in self - defense ,  intentional lethal use of firearms is permitted only when strictly unavoidable in order to protect life .  Officials are required to exercise restraint and  “ act in proportion to the seriousness of the offence .  ”   [ Basic Principles on the Use of Force and Firearms by Law Enforcement Officials ,  adopted by the Eighth United Nations Congress on the Prevention of Crime and the Treatment of Offenders ,  Havana ,  27 August to 7 September 1990 ,  U . N .  Doc .  A / CONF . 144 / 28 / Rev . 1 at 122  ( 1990 )  ] 


অর্থাৎ দেখা যাচ্ছে ভারত যে শুধু বাংলাদেশকেই পরোয়া করে না ,  তা নয় ।  তারা জাতিসংঘেরও তোয়াক্কা করে না; অন্তত বাংলাদেশের প্রেক্ষাপটে ।  এটা ভারত বিষয়ে বাংলাদেশের দুর্বল পররাষ্ট্র নীতির একটা আদর্শ উদাহরণ ।  বাংলাদেশ এবং ভারত যখন দাবি করে তারা একে অপরের ভালো বন্ধু; তখন আড়াই হাজার মাইল কাটাতারের বেড়ায় আবৃত বর্ডার ,  দেখামাত্র গুলি করার নীতি এবং দশ বছরে এক হাজারের মত মানুষ হত্যা করার যে ঘটনা এতক্ষণ আন্তর্জাতিক মিডিয়ার তথ্যসূত্র ব্যবহার করে আলোচনা করলাম তা কী প্রকাশ করে ?  কোন ভাবেই কি তা বন্ধুত্বের স্মারক হতে পারে ?  না ,  হতে পারে না ।  কিন্তু এই  “ পারে না ”  কথাটা যাদের বলার কথা ,  দুর্ভাগ্যজনক হলেও সত্য তারা অন্য সুরে কথা বলছেন ।  গত ২১ জানুয়ারী ২০১২ স্থানীয় সরকার মন্ত্রী এবং সরকারের মুখপাত্র সৈয়দ আশরাফুল ইসলাম বলেছেন ,   

এটার সঙ্গে কিছু গরু চুরি থেকে শুরু করে মাদক চুরি ,  অনেক কিছু এটার সঙ্গে জড়িত ।  সীমান্তে যারা বসবাস করছে ,  তাদের ও বাইরে থেকে শুনি -  এসব ঘটনা প্রতিনিয়ত ঘটছে ।  আগেও ঘটেছে ,  ভবিষ্যতেও ঘটবে ।  এটা নিয়ে রাষ্ট্র খুব বেশি চিন্তিত নয়  [ ৫ ]  

প্রিয় পাঠক ,  ঠিক এরকম একটা প্রেক্ষাপটে দাঁড়িয়ে আজ সময় এসেছে বাংলাদেশের নাগরিক হিসেবে আমাদের নিজেদের প্রশ্ন করার ।  হয়তো রাষ্ট্র চিন্তিত নয় কিন্তু দেশের একজন নাগরিক হিসেবে আমাদের চিন্তিত হবার যথেষ্ট কারণ রয়েছে ।  নদীর পানি বণ্টন থেকে শুরু করে বাণিজ্য ,  সেবাখাত ,  স্যাটেলাইট টিভি চ্যানেল ,  সিনেমা ,  ক্রিকেট  –  কোন ক্ষেত্রটায় ভারত আমাদের সাথে বৈষম্যমূলক আচরণ করছে না ?  প্রতিটা ক্ষেত্রে আমাদের প্রতিবেশী রাষ্ট্রটি শোষণ মূলক মানসিকতা নিয়ে আমাদের উপর তাদের সিদ্ধান্ত চাপিয়ে দিচ্ছে এবং আমরা তা মেনেও নিচ্ছি ।  রাষ্ট্রিয় ভাবে আমাদের এই নমনীয় নীতির ফলেই কিনা জানি না ,  ভারতীয় সীমান্ত রক্ষী বাহিনীও ভাবতে শুরু করেছে বাংলাদেশ নামক তাদের যে প্রতিবেশী রয়েছে তাদের কিছু মানুষকে গুলি করে মেরে ফেললে তেমন হট্টগোল হবে না ।  তারই ফল স্বরূপ আমরা দেখতে পাই কাটা তারে ফেলানীর লাশ ঝুলতে এবং জানতে পারি পরবর্তিতে লাশটাকে নিয়ে জাওয়ানদের অসুস্থ কামচরিতার্থ করার ঘটনা ।  আমরা আরো দেখতে পাই হাবিবুরকে নগ্ন করে জননাঙ্গে পেট্রল ঢেলে দিয়ে সেটা ভিডিও করতে কিম্বা সাইদুরকে মৃত্যুর আগে হাতে - পায়ের রগ কাটার পাশাপাশি অন্ডকোষও কেটে নিতে ।  এ রকম মধ্যযুগীয় অসংখ্য বর্বরতার ঘটনা আপনারা পড়তে পারবেন ধূসর গোধূলি দার BSF Cronicle আর্কাইভে  [ ৬ ]  ।  এছাড়া BSF এর হত্যা এবং আত্যাচারের তুলনামূলক চিত্র দেখতে পাবেন ধূসর গোধূলি দারই লেখা সচলায়তনের আরেকটা প্রতিবেদনে  [ ৭ ]  ।        
অন্য সব কিছু মুখ বুজে সহ্য করে গেলেও এই সীমান্ত হত্যায় যদি আজ আমরা চুপ করে থাকি তবে সেটা আমাদের সার্বভৌম অস্তিত্বকে প্রশ্নবিদ্ধ করবে ।  আর সে কারণে আমরা মনে করি ন্যূনতম আত্মমর্যাদা থাকলে আমাদের সকল বাংলাদেশীর প্রতিবাদী হয়ে ওঠা কর্তব্যের মধ্যে পড়ে ।  কিন্তু সেই প্রতিবাদের ধরন কেমন হবে ?  সেটা কি কেবলই ফেইসবুকে কিছু প্রতিবাদী স্ট্যাটাস অথবা প্রোফাইল পিকচার দেয়া অথবা মানববন্ধন করার মধ্যেই সীমাবদ্ধ থাকবে ?  প্রতিবাদের এই প্রকারকে ছোট করে দেখার কোন অবকাশ নেই কিন্তু এর কার্যকারিতা বাস্তবে খুব কম ।  আর সেজন্যে সচলায়তনের কিছু সম্মানিত ব্লগার ভারতীয় পণ্য বর্জনের ডাক দেন ।  এর পেছনে মূল যে কারণটি কাজ করেছে তা হলো বাংলাদেশে ভারতের বাজার ।  এই বাজার এতটাই বড় যে একে তুচ্ছ করার মত বোকামী ভারত করবে না ।  গত পহেলা মার্চ আমরা এক দিনের জন্যে ভারত বনধ পালন করেছি ।  আপনারা হয়তো লক্ষ্য করে থাকবেন সেদিন ভারতীয় মোবাইল কোম্পানী এয়ারটেল পত্রিকার পাতায় বড় বড় করে বিজ্ঞাপন দিয়েছিল ,  শুধু সেদিন যদি কেউ রিচার্জ করে তাহলে তার ক্রেডিট দ্বিগুণ করে দেয়া হবে ।  প্রিয় পাঠক ,  এটা ছিল চোখে দেখা যায় এমন একটা প্রতিক্রিয়া ।  আমাদের বিশ্বাস এ ধরনের প্রতিক্রিয়া অন্যান্য ভারতীয় পণ্য উৎপাদনকারী এবং সেবা প্রদানকারী প্রতিষ্ঠানেও হয়েছে ।  এ বিষয়ে একটা কথা স্পষ্ট করে বলা প্রয়োজন ।  ব্যক্তিগত ভাবে এয়ারটেল বা অন্য কোন ভারতীয় প্রতিষ্ঠানের সাথে আমাদের বিরোধ নেই ।  দ্বন্দ্বটা আদর্শের ।  বিরোধটা জাতিগত এবং সেটারও সৃষ্টি ভারতের হাতে । 
আমরা ঠিক করেছি আগামী ১৫ মার্চ আবার ভারত বনধ করবো ।  ডাকটা আমরা একদিনের জন্যে দিচ্ছি কিন্তু এটাকে আমরা অভ্যাসে পরিণত করতে চাই ।  আমরা ভারতকে এই বার্তা পৌঁছে দিতে চাই যে ,  তোমরা বাংলাদেশের ব্যাপারে তোমাদের মানসিকতা পরিবর্তন করো এবং সীমান্তে তোমাদের যে মধ্যযুগীয় বর্বর প্রহরীরা রয়েছে তাদের এখনই নিয়ন্ত্রণ করো ।  তা না হলে বাংলাদেশে তোমাদের যে বিশাল বাজার রয়েছে সেটা আজ হোক বা কাল ,  ধসে যাবে ।  ধসিয়ে দেয়া হবে ।  আমরাই দেব । 
আপনি কি আছেন এই আন্দোলনে আমাদের সাথে ? 

তথ্যসূত্র

 [ ১ ]  Fencing off Bangladesh ,  Delwar Hussain ,  The Gurdian ,  United Kingdom ,  5 Sept .  2009
Weblink :  http :  /  / www . guardian . co . uk / commentisfree / 2009 / sep / 05 / bangladesh - india - border - fence
 [ ২ ]  Almost all quiet on the eastern front ,  The Economist ,  United Kingdom  ( Delhi Branch )  ,  18 April ,  2011 .  
Weblink :  http :  /  / www . economist . com / blogs / banyan / 2011 / 04 / indias _ border _ bangladesh
 [ ৩ ]  India ' s shoot - to - kill policy on the Bangladesh border ,  Brad Adams ,  The Gurdian ,  United Kingdom ,  23 January 2011 .  
Weblink :  http :  /  / www . guardian . co . uk / commentisfree / libertycentral / 2011 / jan / 23 / india - bangladesh - border - shoot - to - kill - policy 
 [ ৪ ]  Excessive Use of Force and Indiscriminate Killings by the BSF ,  Human Rights Watch publication .  9 December 2010 . 
Weblink :  http :  /  / www . hrw . org / en / node / 94641 / section / 6
 [ ৫ ]  সীমান্তের ঘটনা ভবিষ্যতেও ঘটবে :  আশরাফ ,  BDNews24 . com ,  বাংলাদেশ ,  ২১ জানুয়ারী ২০১২ 
Weblink :  http :  /  / bdnews24 . com / bangla / details . php ? id = 183611 & cid = 3
 [ ৬ ]  BSF Cronicle ,  Blogspot Blog ,  সর্বশেষ হালনাগাদ ৮ মার্চ ২০১২
Weblink :  http :  /  / bsfchronicle . blogspot . com / 
 [ ৭ ]  সীমান্তে বিএসএফ ' এর হত্যার তুলনামূলক চিত্র এবং  ' ভারত বনধ '  ,  ধূসর গোধূলি ,  ২৯ ফেব্রুয়ারি ২০১২
Weblink :  http :  /  / www . sachalayatan . com / dhushor / 43517

১১ মার্চ ২০১২
গ্লাসগো ,  যুক্তরাজ্য






আহত বোধ এবং এলোমেলো ভাবনা




গত বছর অর্থাৎ ২০১১ সনের ফেব্রুয়ারী মাসের ঘটনা ।  আমি তখন থাকতাম ডাবলিনে ।  ছুটিতে দেশে গিয়েছি বেড়াতে ।  উদ্দেশ্য প্রায় সাড়ে তিন বছর পর পরিবার ও বন্ধুদের সাথে দেখা করা ।  সাথে আরেকটা গোপন উদ্দেশ্যও ছিল ।  সেটা অনেক দিন পর বইমেলা ঘোরা ।  সেজন্যেই মূলতঃ ছুটিটা ডিসেম্বর - জানুয়ারী থেকে সরিয়ে ফেব্রুয়ারী মাসে নেয়া । 

যাইহোক ,  দেশে গিয়ে সবার সাথে মিশে খুব ভালো লাগলো ।  কিন্তু যত সময় যেতে থাকে ততই আবিষ্কার করি ২০০৭ সনেও আমি যে বাংলাদেশ দেখে গিয়েছি ,  সেই বাংলাদেশ আর নেই ।  আগে শুনতাম ভারতের আগ্রাসন বাংলাদেশের সীমান্তে ।  সেটা কোন অংশে কমে নি যদিও ,  কিন্তু বেড়েছে বহুলাংশে সীমান্তের ভেতরে ।  অনেক ভেতরে ।  খোদ রাজধানীতে ।  ভাসাভী এবং শপার্সওয়ার্ল্ডের শাড়ীগুলোর নাম বাদই দিলাম ।  সাধারণ দোকানেও ভারতীয় শাড়ী ।  সেই শাড়ীর নামও হতে হবে ভারতীয় তারকাদের নামে ।  শুধু কি শাড়ী ?  ল্যাহেঙ্গা  ( যা কিনা আরেকটা ভারতীয় আমদানী )  সহ আর বিভিন্ন ধরনের পণ্যে ভরে আছে দেশের বাজার ।  কিন্তু কারো কারো দেখি মনে ধরছে না সেই পণ্যও ।  বিশেষতঃ বিয়ের কেনাকাটায় ।  তাই তারা ছুটে যাচ্ছে দিল্লী এবং মুম্বাই ।  হিসেবটা মেলাতে কষ্ট হচ্ছিল ।  আমার পরিচিত যে পরিবারটি কেনাকাটা করছিল তারা রীতিমত বিত্তশালী ।  গেলে হয়তো তারা সিঙ্গাপুর - ব্যাংকক যেতো ।  কিন্তু তারা কেন উল্টা এখন ভারত যাচ্ছে ?  ভারত কি তবে সিঙ্গাপুর - ব্যাংকককেও হারিয়ে দিয়েছে ? 
টিভি দেখার প্রতি আমার খুব একটা আগ্রহ নেই ।  তার উপর মাত্র চৌদ্দ দিনের জন্যে দেশে গিয়ে সেটা খুলে বসার কোন কারণ ছিল না ।  তবু খুললাম খেলা দেখার জন্যে ।  কিন্তু টিভি খুলে দেখি ভারতীয় আর ভারতীয় চ্যানেল ।  হিন্দীর পাশাপাশি অনেকগুলো নূতন ভারতীয় বাংলা চ্যানেল দেখলাম ।  এমন কি তামিল - তেলেগু চ্যানেলও রয়েছে ।  মনে প্রশ্ন জাগলো এগুলো দেখে কারা ?  আদৌ এগুলো দেখার মানুষ আছে বাংলাদেশে ?  কিন্তু তবুও চলছে সেই চ্যানেলগুলোও ।  
তবে সবচেয়ে ভয়াবহ লাগলো খেলার চ্যানেলগুলো ।  সব ভারতীয় না হয় পাকিস্থানী ।  আমাদের বাংলাদেশে খেলা দেখানোর জন্যে টিভিস্বত্ব পায় ভারতীয় অথবা পাকিস্থানী কোম্পানী ।  কিন্তু কেন ?  আমাদের কোন চ্যানেল কি যোগাযোগ করতে পারে না ?  হিন্দী চ্যানেলগুলো না হয়  ‘ আজ থেকে হিন্দী সিরিয়াল দেখা বন্ধ ’  ঘোষণা দিয়ে নিয়ন্ত্রণে আনা যাবে কিন্তু খেলা ,  ডিসকভারী ,  বাচ্চাদের কার্টুন চ্যানেল  ( তাও আবার হিন্দীতে !  )  কী করে নিয়ন্ত্রণ করবো আমরা ?  
ভারতীয় গান আমাদের মিউজিক ইন্ডাস্ট্রিতে কীভাবে ছড়িয়ে আছে সেটা আর নূতন করে বলার প্রয়োজন নেই ।  কিন্তু খোদ ফেব্রুয়ারী মাসে বসুন্ধরা সিটিতে গিয়ে যখন শুনি ভারতীয় গানের আওয়াজে অন্য কোন দোকান থেকে আসা বাংলা গান প্রায় পালিয়ে বেড়াচ্ছে ,  তখন খারাপ লাগে ।  বাসায় ক্যাবল অপারেটররা নিয়মিতই হিন্দী ছবি দেখায় যদিও আমি জানি না তারা এতটা নিয়মিত বাংলা ছবি আদৌ দেখায় কিনা ।  আর সম্প্রতিতো হিন্দী ছবি সিনেমা হলে মুক্তির অনুমতিও পেয়ে গিয়েছে ভারতীয় প্রযোজকরা ।  এছাড়া ভারতীয় গল্প - উপন্যাস এবং ম্যাগাজিনের যে বাজার বাংলাদেশে রয়েছে সেটা অবিশাস্য রকমের বড় ।     
তবে এত কিছুর পরও সবচেয়ে অবাক লেগেছে ভারতীয় রেস্টুরেন্টের ব্যবসা দেখে ।  গুলশানে আমাদের বাসার কাছেই ছিল  ‘ খানা - খাজানা ’  নামে একটা ভারতীয় রেস্টুরেন্ট ।  জীবনে আমি একবারই খেয়েছি ওখানে এবং সেটাও সুবিশেষ ভালো অভিজ্ঞতা নয় ।  কিন্তু এখন এমন রেস্টুরেন্ট ঢাকায় বেশ কিছু হয়েছে ।  সেগুলোতে কোন কারণ ছাড়াই দাম আকাশচুম্বী ।  আমাদের মানুষ সেখানে যাচ্ছে ।  খাচ্ছে ।  এবং মনে মনে ভাবছে ,   ‘ আহ ,  কী খেয়ে এলাম ’  ।  আপনি হয়তো অবাক হবেন এত কিছু থাকতে ভারতীয় রেস্টুরেন্ট কেন আমাকে খোচাচ্ছে ।  কারণটা আমার গত চার বছরের প্রবাস জীবন ।  প্রবাস জীবনে দেখেছি ডাবলিন এবং লন্ডনে প্রচুর উপমহাদেশীয় রেস্টুরেন্ট যেগুলোর নাম  ‘ ইন্ডিয়ান রেস্টুরেন্ট ’  ।  কিন্তু সেগুলোর বেশির ভাগেরই মালিক বাংলাদেশী ,  অন্তত ডাবলিনের ক্ষেত্রে এটা হলফ করে বলতে পারবো ।   ‘ ইন্ডিয়ান রেস্টুরেন্ট ’  শব্দযূগল মূলতঃ ব্যবসার খাতিরে লাগানো ।  বিলাতী - ভারতীয় সবাই সেখানে বাংলাদেশীদের হাতেই উপমহাদেশীয় খাবার খাচ্ছে ।  এক লেখায় পড়েছি এক ব্রিটিশ ভদ্রলোক বলছেন ,   ‘ আমরা তোমাদের গান পাউডার দিয়ে শাসন করেছি ।  তোমরা আমাদের কারি পাউডার দিয়ে পাল্টা শাসন করছো ’  ।  এই যেখানে আমাদের ঐতিহ্য ,  সেখানে খোদ আমাদের দেশে আমরা ভারতীয়দের খাবার খেয়ে তৃপ্তির ঢেকুর তুলছি ।  ভাবছি  ‘ আহ ,  কী না খেলাম ’  ।  
দেশে আসার ঠিক আগ মুহূর্তে একটা পারিবারিক অনুষ্ঠানে গেলাম ।  সেখানে আমার ছোটছোট কাজিন এবং ভাগিনা - ভাগনীদের সাথে দেখা ।  এরা হচ্ছে একেবারে নব্য প্রজন্ম ।  কৌতুহলী হয়ে তাদের জিজ্ঞেস করালাম প্রিয় গান কোনটা ?  উত্তরে এলো সব হিন্দী গানের নাম ।  প্রিয় তারকা ?  সেটাও সব ভারতীয় তারকা ।  এমন কি কী সব রিয়ালিটি শোর উপস্থাপকের নাম বললো যা আমি জীবনে শুনি নি  ( এমটিভির একটা রিয়ালিটি শো সম্ভবত )  ।  দেখলাম তারা নিজেদের মধ্যে টুকটাক কথাও বলছে হিন্দীতে ।  বাংলাদেশের জাতীয় সংগীত গাইতে বলাম তাদের কিন্তু পারলো না ।  একবার ভাবলাম ভারতীয় জাতীয় সংগীত গাইতে বলি ।  পরে মনে হলো সেটা যদি গেয়েই ফেলে ,  তাহলে আর কষ্টের শেষ থাকবে না ।  তার থেকে বরং প্রশ্নটা নাই বা করি ।  
সেবার দেশ থেকে ফিরে আসার সময় একটা অনুভূতি নিয়ে ফিরে এসেছিলাম ।  এই যে ভারতীয় আগ্রাসন ,  এটা আসলে চট করে হয় নি ।  এটা পূর্ব পরিকল্পিত ।  ধীরেধীরে আমাদের কোনঠাসা করে তারা ঢুকে পড়েছেন আমাদের ভেতরে ।  কিন্তু এমন ভাবে ঢুকেছেন যেন ধাক্কা দিয়ে সরিয়ে দেয়া সম্ভব না হয় ।  হিন্দী চ্যানেল দেখা বন্ধ করলেই এই আগ্রাসন থেমে যাবে না অথবা ভারতীয় গানের বাজার কমিয়ে দিলেই হিন্দী ভাষা কিশোর - কিশোরী ও তরুণ - তরুণীদের মুখ থেকে বিলুপ্ত হবে না ।  এর জন্যে প্রয়োজন জনসচেতনতা ।  এবং একই সাথে আমাদের ইন্ডাস্ট্রিকে তৈরী করতে হবে বিকল্প পণ্য ।  সেটা টিভি চ্যানেল থেকে শুরু করে চলচিত্র ,  খাবারের দোকান এমন কি উন্নত মানের গল্প - উপন্যাসও ।  আমাদের সমাজ যদি আমরা আমাদের চিন্তা - চেতনা দিয়ে গড়তে না পারি তাহলে সেটা গড়ার কাজ  ‘ অন্য কেউ ’  নিয়ে নেবে ।  প্রকৃতি ভ্যাকুয়্যাম তথা বায়ুশূণ্যতা পছন্দ করে না ।  একজন না একজনকে সে আমাদের সমাজ গড়ার কাজে রাখবেই ।  এখন দেখার বিষয় সেই  ‘ একজন ’  বলতে আমরা কাকে নির্বাচন করি ।  নিজেদের ,  নাকি দাদাদের ।  

২২ ফেব্রুয়ারী ২০১২
গ্লাসগো ,  যুক্তরাজ্য

সচলদের আন্দোলনে আপনিও যুক্ত হন :  http :  /  / www . sachalayatan . com / himu / 42906







বৃটেন এবং আয়ারল্যান্ড - এ উচ্চ শিক্ষা  – ৩  ( স্কলারশিপ ) 



প্রথমেই আপনাদের ধন্যবাদ জানিয়ে নিচ্ছি আমার এই সিরিজের প্রতি আগ্রহ প্রকাশের জন্যে ।  শুরুতে যেভাবে বলেছিলাম ,  এখনও বলবো ,  আমার লক্ষ্য যারা বৃটেন এবং আয়ারল্যান্ডে পড়তে আসতে চান তাদের কাছে তথ্য পৌছে দেয়ার মাধ্যমে তাদের সচেতন করে তোলা ।  প্রথম ও দ্বিতীয় পর্বে আমি আলোচনা করেছি যথাক্রমে বিভিন্ন বিশ্ববিদ্যালয় এবং সেগুলোতে ভর্তির প্রস্তুতি নিয়ে ।  যারা এই পর্ব থেকে সিরিজটা পড়তে শুরু করেছেন ,  তাদের অনুরোধ করবো প্রথম দুটো পর্ব পড়ে আসার জন্যে ।  এই পর্বে আমি বিভিন্ন স্থানে ঐ দুটো পর্বে আলোচনা করা বিভিন্ন বিশ্ববিদ্যালয় এবং ডিগ্রীর কথা উল্লেখ করবো । 

বিশ্ববিদ্যালয় - কোর্স - স্কলারশিপঃ আমি কার ,  কে আমার ? 

আপনি যদি বৃটেন বা আয়ারল্যান্ডে স্কালারশিপ নিয়ে পড়তে আসতে চান ,  সেটা যেকোন ধরনের কোর্সেই হোক না কেন ,  কখনই কোন সুনির্দিষ্ট বিশ্ববিদ্যালয়কে নির্বাচন করে বসে থাকবেন না ।  বিশ্ববিদ্যালয় ,  কোর্স এবং স্কলারশিপ  –  এই তিনটা শব্দের মধ্যে মিল হওয়ার জন্যে আপনাকে কিছুটা ছাড় দিতে হতে পারে ।  ছাড়ের পরিমান নির্ভর করছে আপনি কত ভালো ছাত্র এবং আপনার সাথে যারা সারা পৃথিবী থেকে আবেদন করছে তারা কত ভালো ছাত্র এবং সর্বপরি আবেদনের সময় আপনারা নিজেদের কতটা ভালোভাবে উপস্থাপন করতে পারছেন তার উপর ।  কিন্তু আপনি যদি কোন বিশেষ বিশ্ববিদ্যালয়ের বিশেষ একটা কোর্সে পড়ার স্বপ্ন নিয়ে বসে থাকেন সেক্ষেত্রে আপনার উচ্চশিক্ষার চাকা থেমেও যেতে পারে ।  একটা উদাহরণ দিচ্ছি ।  ধরুন আপনার খুব ইচ্ছে ইম্পেরিয়াল কলেজে ইলেক্ট্রিকাল ইঞ্জিনিয়ারিং - এ মাস্টার্স করা ।  আপনি চান্সও পেলেন কিন্তু স্কলারশিপ পান নি ।  এখন একুশ হাজার পাউন্ড দিয়ে সেই মাস্টার্স করা আপনার জন্যে অসম্ভব ।  ইউরোপের সেরা ইঞ্জিনিয়ারিং বিশ্ববিদ্যালয়ে চান্স পেয়েও আপনি পড়বেন না ?  বিশ্বাস করুন প্রথম কিছুদিন কষ্ট হবে ।  কিন্তু আপনি যদি সেই কষ্টকে চেপে ধরে বসে থাকেন তাহলে দেখবেন আপনার বন্ধুরা বিভিন্ন বিশ্ববিদ্যালয়ে ভর্তি হয়ে আপনার আগেই মাস্টার্স করে পিএইচডি পড়ছে ।  অথচ আপনি পড়ে আছেন পেছনে ।  কিন্তু কিছুটা ছাড় দিলে স্কলারশিপ ,  কোর্স এবং বিশ্ববিদ্যালয় এর  ‘ ম্যাচিং ’  হওয়া অসম্ভব নয় ।  মনে রাখবেন জীবন বয়ে চলে ।  তাই আমাদেরও ছাড় দিতে হয় ।  অন্ধভাবে ছাড় দিতে বলছি না ।  বিচার বিবেচনা করে ছাড় দিন ।  এখানে ছাড় দেয়ার একটা পদ্ধতি আলোচনা করছি ।  ভালো লাগলে অনুসরণ করতে পারেন ।  
আবেদন করার সময় চার ধরনের বিশ্ববিদ্যালয় বেঁছে নেবেন ।  প্রথম ক্যাটাগোরিতে থাকবে সেরার সেরারা ।  আপনি মোটামোটি নিশ্চিত থাকতে পারেন যে ওখানে স্কলারশিপ সহ চান্স পাওয়া রীতিমত ভাগ্যের ব্যাপার ।  দ্বিতীয় ক্যাটাগরিতে থাকবে সেরারা ।  কিছুটা ভয় ভয় নিয়ে আবেদন করুন ।  ফিফটি - ফিফটি চান্স ।  তৃতীয় ক্যাটাগোরিতে থাকবে এমন বিশ্ববিদ্যালয় যেগুলো মানের দিক দিয়ে ভালো এবং আপনি মোটামোটি আশাবাদী যে স্কলারশিপ হবে ।  এবং চতুর্থ ক্যাটাগোরিতে থাকবে মধ্যম মানের বিশ্ববিদ্যালয় যেগুলোতে আপনি নিশ্চিত যে স্কলারশিপ হবেই ।  একান্তই বাধ্য না হলে ওখানে আপনি পড়বেন না ।  এরপর সবগুলো থেকে স্বীদ্ধান্ত আসার পর আপনি ঠিক করুন কোথায় যাবেন ।  যদি প্রথম তিন ক্যাটাগরির একটাতেও সুযোগ না হয় ,  তবে চতুর্থ ক্যাটাগরিকেই গ্রহণ করুন ।  ওটাকে সিড়ি হিসেবে ব্যবহার করুন ।  মাস্টার্স পর্যায়ে হলে নিজেকে প্রমান করুন এবং পিএইচডিতে আরো ভালো বিশ্ববিদ্যালয়ে যান ।  আর যদি পিএইচডি পর্যায়ে হয় ,  তাহলে পরে চাইলে বিশ্ববিদ্যালয় পরিবর্তনও করতে পারবেন ।  কিন্তু সুযোগ ছেড়ে দেবেন না ।   

রিসার্চ স্কলারশিপ

পোস্টগ্রাজুয়েট পর্যায়ে দুই ধরনের রিসার্চ ডিগ্রী রয়েছে ।  রিসার্চ মাস্টার্স এবং পিএইচডি ।  বৃটেনে রিসার্চ মাস্টার্সে স্কলারশিপ পাওয়া বেশ কঠিন ।  স্কটল্যান্ডের দিকে কিছু বিশ্ববিদ্যালয় সুস্পষ্ট বিষয়ের উপর এ ধরনের স্কলারশিপ দিয়ে থাকে ।  তাও শুধু টিউশন ফিস এবং প্রফেসারদের হাতে পর্যাপ্ত ফান্ড থাকলে ।  তবে আয়ারল্যান্ডে রিসার্চ মাস্টার্সের জন্যে পূর্ণাঙ্গ স্কলারশিপ রয়েছে ।  এর কারণটাও হয়তো অনেকে অনুমান করতে পারছেন ।  আয়ারল্যান্ডে রিসার্চ মাস্টার্স হচ্ছে পিএইচডি - এর প্রথম দুই বছর ।  তাই রিসার্চ মাস্টার্সের স্কলারশিপ এবং পিএইচডি - এর স্কলারশিপ একই সাথে দেয়া হয় ।  এ বিষয়ে যথা সময়ে বিস্তারিত আলোচনা করা হবে ।  আপাতত আমার আলোচনা পিএইচডিতে সীমাবদ্ধ রাখছি ।  
ভূমিকা

পিএইচডি - এর স্কলারশিপকে আমরা তিনটা ক্যাটাগরিতে ভাগ করতে পারি ।  প্রথম ক্যাটাগরিতে থাকছে এমন সব স্কলারশিপ যা কোন এক্সটার্নাল বডি দিয়ে থাকে ।  এটা এ দেশগুলোর সরকার হতে পারে অথবা কোন ফাউন্ডেশনও হতে পারে ।  দ্বিতীয় ক্যাটাগরিতে রয়েছে বিশ্ববিদ্যালয়গুলোর স্কলারশিপ ।  সব ভালো ব্রিটিশ এবং আইরিশ বিশ্ববিদ্যালয়ই কিছু না কিছু স্কলারশিপ দিয়ে থাকে পিএইচডি পর্যায়ের আন্তর্জাতিক ছাত্রছাত্রীদের জন্যে ।  যদিও সেক্ষেত্রে সংখ্যাটা নগণ্য হওয়াতে প্রতিযোগীতা অনেক বেশী ।  তৃতীয় ক্যাটাগরিতে রয়েছে রিসার্চ গ্রান্ট ।  এটা প্রফেসাররা বিভিন্ন রিসার্চ এ্যাজেন্সি বা ইন্ডাস্ট্রি থেকে পেয়ে থাকেন এবং পরে আবেদনকৃত ছাত্রদের মাঝে বিতরণ করেন ।  
প্রথম দুটো ক্যাটাগরির স্কলারশিপ পাওয়া কিছুটা কঠিন ।  সেখানে একটা কেন্দ্রীয় সিলেকশন প্যানেল থাকে যারা নির্ধারণ করে কে কে পাবে ।  এক্ষেত্রে আপনার জমা দেয়া ডকুমেন্ট আপনাকে উপস্থাপন করবে ।  এ ধরনের স্কলারশিপগুলোতে সাধারণত সরাসরি কথা বলার সুযোগ প্রায় থাকে না বললেই চলে ।  কিন্তু এক্ষেত্রে আপনার কাজের স্বাধীনতা থাকবে প্রচুর ।  আপনি পিএইচডি করবেন আপনার নিজের প্রোপোজালের উপর ।  আপনার জন্যে নয়টা - পাঁচটার বাঁধা অফিস আওয়ার থাকবে না ।  এমন কি আপনি চাইলে আপনার পিএইচডি - এর বিষয় আকাশ - পাতাল বদলে ফেলতে পারবেন ।  শর্ত একটাই ।  বেঁধে দেয়া তিন বা সাড়ে তিন বছরের মধ্যে পিএইচডি শেষ করতে হবে ।  এরপর আর ফান্ড পাবেন না ।  
অন্য দিকে তৃতীয় ক্যাটাগরির স্কলারশিপগুলোর ক্ষেত্রে প্রফেসার একা অথবা তাঁদের কলিগদের নিয়ে স্বীদ্ধান্ত নেন কাকে ফান্ড দেবেন ।  এক্ষেত্রে আপনার নিজেকে সরাসরি উপস্থাপন করার সুযোগ থাকে ।  ইমেইল এক্সচেঞ্জ করার মাধ্যমে প্রফেসারের কাছে নিজের একা ভালো ইম্প্রেশনও তৈরী করা যায় ।  এজন্যে এ ধরনের স্কলারশিপ পাওয়া কিছুটা সহজ ।  তবে সমস্যা হচ্ছে ,  প্রফেসারের ফান্ডে পিএইচডি করলে আপনাকে একটা নির্দিষ্ট প্রোপোজালে কাজ করতে হবে অথবা ভাঙ্গা ভাঙ্গা কয়েকটা প্রজেক্ট থেকে আপনার পিএইচডি বের করে আনতে হবে ।  এছাড়াও আপনাকে নয়টা - পাঁচটা অফিস আওয়ারে কাজ করতে হবে এবং কখনও কখনও দেখবেন আপনার পিএইচডি এর থেকেও প্রফেসারের প্রজেক্টের ডেডলাইন গুরুত্বপূর্ণ হয়ে যাচ্ছে ।  তবে ভালো দিক হচ্ছে ,  এক্ষেত্রে পিএইচডি করতে অনেক সময় পাওয়া যায় ।  চাইলে চার বা পাঁচ বছর পর্যন্ত টেনে নেয়া যায় যদি বিশ্ববিদ্যালয় অনুমতি দেয় ।  
এবার আমি বৃটেন এবং আয়ারল্যান্ডে বিভিন্ন স্কলারশিপ সম্পর্কে আলোচনা করছি যেখানে আন্তর্জাতিক ছাত্রছাত্রীরা আবেদন করতে পারে ।  

কমনওয়েলথ স্কলারশিপ

বৃটেনে পিএইচডি - এর জন্যে সরকারি ভাবে দেয়া স্কলারশিপের মধ্যে কমনওয়েলথ স্কলারশিপ সবচেয়ে ভালো ।  এটা আপনাকে সম্পূর্ণ ফিস দেবে ,  স্টাইপেন্ড দেবে এবং বিমান খরচটাও দেবে ।  এই স্কলারশিপের আরেকটা বড় প্লাস পয়েন্ট হচ্ছে আপনি আগে স্কলারশিপ পাবেন ,  তারপর বিশ্ববিদ্যালয় খুঁজবেন ।  ১৯৫৯ সনে প্রতিষ্ঠিত কমনওয়েলথ স্কলারশিপ প্ল্যান - এ এক সময় ক্যানাডা এবং অস্ট্রেলিয়াও অংশ নিত কিন্তু এখন শুধুই বৃটেনে পড়তে যাওয়ার জন্যে এ স্কলারশিপ দেয়া হয় ।  তবে আশাহত হবার মত সংবাদ হচ্ছে সম্প্রতি তারাও ফান্ড কমিয়ে দিয়েছে ।  এই লেখায় আলোচ্য অন্য স্কলারশিপগুলোর সাথে এই স্কলারশিপটা একটা বড় পার্থক্য হচ্ছে ,  এর জন্যে আপনি বৃটেনে আবেদন করবেন না বরং বাংলাদেশে থেকে UGC - এর মাধ্যমে আবেদন করতে হবে ।  আবেদনপত্র গ্রহণ করা ,  ইন্টারভিউ নেয়া এবং সিলেকশন প্রক্রিয়ার সবই করবে বাংলাদেশের UGC । 
স্কলারশিপটার দুটো ভাগ রয়েছে ।  একটা ভাগ সবার জন্যে উন্মুক্ত ।  অর্থাৎ যে কোন বাংলাদেশী নাগরিক সেটার জন্যে আবেদন করতে পারবেন ।  কিন্তু অন্য ভাগটা শুধুই বিভিন্ন বিশ্ববিদ্যালয়ের শিক্ষকদের জন্যে বরাদ্দ ।  যে কোন ধরনের মাস্টার্স  ( অর্থাৎ টট বা রিসার্চ )  এবং পিএইচডি  –  উভয় পর্যায়ের জন্যেই কমনওয়েলথ স্কলারশিপ দেয়া হয় ।  এ বিষয়ে বিস্তারিত জানতে UGC - তে সরাসরি যোগাযোগ করার পরামর্শ দেব ।  তাদের ওয়েব সাইট ঘেটে খুব একটা লাভ হবে বলে মনে হয় না কেননা সেখানে খুব বেশী তথ্য দেয়া নেই ।  তাছাড়া বর্তমানে কমনওয়েলথ স্কলারশিপে রাজনৈতিক প্রভাব যোগ্য প্রার্থীদের বঞ্চিত করছে বলে অভিযোগ পাওয়া যাচ্ছে ।  তাই শুধু একটা স্কলারশিপের উপর নির্ভর করার মত বোকামী করবেন না ।  
ওয়েব সাইটঃ http :  /  / www . ugc . gov . bd / scholarships / 

ওভারসিজ রিচার্স স্টুডেন্ড স্কলারশিপ

আন্তর্জাতিক ছাত্রছাত্রীরা যেন বৃটেনে পড়ালেখা করতে আসতে পারে ,  সেজন্যে আরেকটা স্কলারশিপ প্ল্যান হচ্ছে ওভারসিজ রিচার্স স্টুডেন্ড এ্যাওয়ার্ড স্কিম যা সংক্ষেপে ORS স্কলারশিপ নামে বেশী পরিচিত ।  ১৯৮০ - ৮১ অর্থ বছরে ব্রিটিশ সরকার এটা চালু করে ।  ২০০৮ - ০৯ সন পর্যন্ত এই স্কলারশিপটা বৃটেনের চারটা দেশে এক সাথে দেয়া হচ্ছিল ।  কিন্তু এরপরই ইংল্যান্ড ,  ওয়েলস এবং নর্দার্ন আয়ারল্যান্ডে স্কলারশিপটা বন্ধ করে দেয়া হয় ।  বর্তমানে স্কলারশিপটা শুধুই স্কটল্যান্ডে চালু রয়েছে যা আগামী ২০১৩ - ১৪ সেশনে বন্ধ হয়ে যাবে ।  এই স্কলারশিপটা মূলত স্থানীয় এবং আন্তর্জাতিক টিউশন ফিস - এর পার্থক্যের অংকটা দেয় ।  তবে যে এই স্কলারশিপ পায় ,  সাধারণত সে একই সাথে বিশ্ববিদ্যালয় থেকে বাকি টিউশন ফিস এবং স্টাইপেন্ডও পেয়ে থাকে ।  একান্তই যদি তা না পায় তাহলে প্রফেসারের ফান্ড পাবার সম্ভাবনা বহুলাংশে বেড়ে যায় । 
যদিও স্কলারশিপটা স্কটিশ ফান্ডিং কাউন্সিল নিয়ন্ত্রণ করে ,  তবে আবেদন করতে হয় বিশ্ববিদ্যালয়ের মাধ্যমে ।  প্রতিটা বিশ্ববিদ্যালয়ের জন্যে একটা নির্দিষ্ট কোটা রয়েছে ।  আবেদনকৃত ছাত্রছাত্রীদের মধ্য থেকে বিশ্ববিদ্যালয় তাদের নমিনেশন কাউন্সিলের কাছে পাঠায় যা পরবর্তীতে পাশ হয়ে এলে ছাত্রছাত্রীদের জানানো হয় ।  আমি গ্লাসগো বিশ্ববিদ্যালয় থেকে এ স্কলারশিপটা পেয়েছি ।  আমার অভিজ্ঞতার আলোকে গ্লাসগো বিশ্ববিদ্যালয়ের প্রক্রিয়াটা আলোচনা করছি যা অন্যান্য বিশ্ববিদ্যালয়েও প্রায় একই রকম  ( অন্তত ওয়েব সাইটে দেয়া তথ্য থেকে তাই মনে হয়েছে )  ।  গ্লাসগো বিশ্ববিদ্যালয়ে চারটা কলেজ রয়েছে ,  কলেজ অব সায়েন্স এন্ড ইঞ্জিনিয়ারিং ,  কলেজ অব আর্টস ,  কলেজ অব মেডিকেল ,  ভেটারনিটি এন্ড লাইফ সায়েন্স এবং কলেজ অব সোস্যাল সায়েন্স ।  প্রতিটা কলেজে দুটো করে কোটা রয়েছে ।  আবেদন করতে হয় আলাদা আলাদা ভাবে কলেজগুলোর মাধ্যমে ।  পরবর্তীতে কলেজগুলোই আপনাকে জানাবে আপনি স্কলারশিপ পেয়েছেন কিনা ।  এক্ষেত্রে আপনার ডিপার্টমেন্ট তেমন কোন ভূমিকা রাখবে না ।  তবে কয়েকটা স্কটিশ বিশ্ববিদ্যালয়ে কেন্দ্রীয় ভাবে আবেদন করা যায় যা ছাত্রছাত্রীদের সময় বাঁচায় এবং ঝামেলা কমায় তবে তা গ্লাসগো - তে নেই ।  অতএব আপনি যে বিশ্ববিদ্যালয় থেকে আবেদন করবেন প্রথমেই জেনে নেবেন আবেদন করার সঠিক পদ্ধতিটা ।  
আরো তিনটা বিষয় মনে রাখা প্রয়োজন ।  আপনি তখনই আবেদন করতে পারবেন যখন আপনার হাতে অফার লেটার থাকবে ।  অফারটা আনকন্ডিশনাল হতে পারে আবার কন্ডিশনালও ।  তাতে সমস্যা নেই কিন্তু অফার থাকা বাধ্যতামূলক ।  উল্লেখ্য ,  এই নিয়ম বৃটেনের সব বিশ্ববিদ্যালয়ের জন্যে প্রযোজ্য ।  দ্বিতীয় বিষয়টা রেফারেন্স লেটার বিষয়ক ।  ভর্তির সময় আমরা যে লেটার পাঠিয়ে থাকি সেটা কিছু কিছু বিশ্ববিদ্যালয় স্কলারশিপের আবেদনের সময় গ্রহণ হরে না ।  তখন আলাদা ভাবে রেফারেন্স লেটার পাঠাতে হয় ।  একই লেটার পাঠান ,  তাতে সমস্যা নেই কিন্তু দুবার পাঠাতে হয় ।  এটার কারণ সম্ভবত কিছু কিছু বিশ্ববিদ্যালয়ে ভর্তির অফিস এবং স্কলারশিপের সিলেকশন অফিস আলাদা ।  এবং তৃতীয় যে বিষয়টা বলবো সেটা হলো ,  এই স্কলারশিপের জন্যে আবেদনের সময় একটা রিসার্চ প্রোপোজাল জমা দিতে হয় ।  সময় নিয়ে এবং পড়ালেখা করে প্রোপোজালটা লিখুন ।  তারপর সুপারভাইজারকে দিয়ে বার কয়েক কারেকশন করিয়ে নিন ।  মনে রাখবেন ,  শক্তিশালী প্রোপোজাল আপনার প্রোফাইল শক্তিশালী করবে ।       
ওয়েব সাইটঃ http :  /  / www . sfc . ac . uk / research / SORSAS / sorsas . aspx 

গভর্নমেন্ট অব আয়ারল্যান্ড ইয়ার্কসেট এমবার্ক ইনিশিয়েটিভ স্কলারশিপ

এ স্কলারশিপটা আইরিশ সরকার দিয়ে থাকে রিপাবলিক অব আয়ারল্যান্ডের সাতটা বিশ্ববিদ্যালয় ,  আইটি এবং টারশিয়ারি কলেজগুলোকে ।  যদিও স্কলারশিপটা মূলতঃ আইরিশ এবং ইউরোপিয়ানদের জন্যে ,  কিন্তু প্রতি বছর অল্প সংখ্যক আন্তর্জাতিক ছাত্রছাত্রী স্কলারশিপটা পেয়ে থাকে ।  রিসেশনের কারণে এই কোটাটা সব সময় কমেছে ।  কিন্তু এখনও বন্ধ হয়ে যায় নি ।  স্কলারশিপটায় শুধু তারাই আবেদন করতে পারবে যাদের গবেষণার বিষয় বিজ্ঞান ,  প্রকৌশল অথবা প্রযুক্তি ।  সিলেকশনের দায়িত্বে রয়েছে আইরিশ রিসার্চ কাউন্সিল ফর সায়েন্স ,  ইঞ্জিনিয়ারিং এবং টেকনলজি বা সংক্ষেপে ইয়ার্কসেট  ( IRCSET )  । 
স্কলারশিপটা টাকার অংক এবং মানের দিক থেকে আয়ারল্যান্ডে সেরা ।  আমি ২০০৭ সনে MSc leading to PhD এর জন্যে স্কলারশিপটা পেয়েছিলাম ।  যদিও মূল স্কলারশিপটা তিন বছরের ছিল ,  কিন্তু আমি কর্তৃপক্ষকে জানাই যে আমি মাস্টর্স করতে চাই ।  তখন তারা সেটা দুই বছরের জন্যে করে দিয়েছিল ।  ২০০৭ - ০৮ এবং ০৮ - ০৯ শিক্ষাবছরে আমাকে প্রতি বছর ১৬ হাজার ইউরো স্টাইপেন্ড ,  ১৮ হাজার ইউরো টিউশন ফিস এবং ৮ হাজার ইউরো রিসার্চ এবং ট্রাভেল বাবদ খরচ দেয়া হয়েছিল ।  বর্তমানে স্টাইপেন্ডটা ১৮ হাজার ইউরোতে উন্নিত করা হয়েছে ।  যদিও আমি বাংলাদেশ থেকে যাওয়ার বিমান ভাড়া স্কলারশিপ থেকে তুলি নি কিন্তু পরে অন্যদের থেকে দেখেছি সেটাও তুলে নেয়া যায় । 
এই স্কলারশিপটার জন্যে আবেদন করতে হলে আপনাকে অবশ্যই কোন একটা আইরিশ বিশ্ববিদ্যালয় থেকে একজন সুপারভাইজার খুঁজে নিতে হবে প্রথমে ।  তারপর আপনাকে একটা রিসার্চ প্রোপোজাল বানাতে হবে ।  এই প্রোপোজালটা আপনার স্কলারশিপ পাওয়া - না পাওয়াতে খুবই গুরুত্বপূর্ণ ভূমিকা রাখবে ।  এছাড়া আপনাকে দুটো রেফারেন্স লেটার জমা দিতে হবে ।  মনে রাখবেন ,  এই লেটার দুটো যেন অবশ্যই  ‘ স্ট্রং রেফারেন্স ’  হয় ।  সব শেষে একটা  ‘ পার্সোনাল স্টেটমেন্ট ’  তথা SoP জমা দিতে হবে ।  আপনাকে মোট একশ নাম্বারের উপর চার ধরনের ডকুমেন্ট দিয়ে বিচার করা হবে ।  প্রোপোজাল ৩০ %  ,  রেফারেন্স ৩০ %  ,  আন্ডারগ্র্যাড / মাস্টার্স রেজাল্ট ৩০ %  এবং পার্সোনাল স্টেটমেন্ট ১০ %  ।   
ওয়েব সাইটঃ http :  /  / www . ircset . ie / 

গভর্নমেন্ট অব আয়ারল্যান্ড পোস্টগ্রাজুয়েট স্কলারশিপ

এই স্কলারশিপটা দেয়া হয় আইরিশ রিচার্স কাউন্সিল ফর হিউমেনিটিজ এন্ড সোস্যাল স্যায়েন্স থেকে ।  এখানে মানবিক ,  সামাজিক বিজ্ঞান এবং ব্যাবসায় শিক্ষা শাখার সব ধরনের বিষয়ের উপর পিএইচডি অথবা রিসার্চ মাস্টার্সের  ( M . Litt )  জন্যে স্কলারশিপ দেয়া হয় ।  স্কলারশিপের টাকার অংক এবং সুযোগ সুবিধা মূলতঃ উপরে বর্ণিত স্কলারশিপের মতই ,  শুধু সিলেকশন প্যানেলটা ভিন্ন ।  তবে সম্প্রতি শোনা যাচ্ছে আইরিশ সরকার দুটো স্কলারশিপকে এক করে একটা স্কলারশিপ বানানোর চিন্তা ভাবনা করছে ।  
এই স্কলারশিপের জন্যে আবেদন প্রক্রিয়া অনেকটা এম্বার্ক ইনিশিয়েটিভের মত ।  একজন সুপারভাইজার খুঁজে নিতে হবে প্রথমে এবং একটা ভালো রিসার্চ প্রোপোজাল বানাতে হবে ।  স্কলারশিপটা দেয়া হয় বছরে একবার এবং আবেদন উন্মুক্ত করা হয় জানুয়ারীতে ।  যারা আবেদন করতে ইচ্ছুক ,  তারা অন্তত সেপ্টেম্বর থেকে সুপারভাইজার খোঁজার কাজটা শুরু করবেন ।  এরপর ডকুমেন্ট বানাতেও সময় লাগবে ।  অতএব ,  সময়টাকে ভাগ করে আপনার পরিকল্পনায় সাজিয়ে নেবেন তা না হলে পরে তাড়াহুড়া লেগে যেতে পারে ।  আবেদনের জন্যে আরো বিস্তারিত তথ্য তাদের ওয়েব সাইটে গাইড আকারে দেয়া রয়েছে যা খুবই হেল্পফুল ।  
ওয়েব সাইট :  http :  /  / www . irchss . ie /  

সিকসা প্রাইজ স্টুডেন্ডশিপ

একদিকে যেখানে ইংল্যান্ড আন্তর্জাতিক ছাত্রদের জন্য স্কলারশিপ বন্ধ করে দিচ্ছে ,  অন্যদিকে স্কটল্যান্ড সেটা খুলে দিচ্ছে ।  এর অন্যতম উদাহরণ সিকসা প্রাইজ স্টুডেন্টশিপ ।  এই স্কলারশিপটা শুধুই কম্পিউটার সায়েন্সের ছাত্রছাত্রীদের জন্যে ।  স্কটিশ বিশ্ববিদ্যালয়গুলোর কম্পিউটার বিজ্ঞানের গবেষণা সংগঠন সিকসা  ( SICSA )  প্রতি বছর ১৫ থেকে ২০টি স্কলারশিপ দিয়ে থাকে যা সবার জন্যে উন্মুক্ত ।  পৃথিবীর যে কোন দেশের যে কোন জাতির ছাত্রছাত্রীরা এটার জন্যে আবেদন করতে পারবে ।  যদিও স্কলারশিপটা ইউরোপিয়ান ইউনিয়নের ফিস লেভেলে ফান্ড দিয়ে থাকে ,  কিন্তু বড় বিশ্ববিদ্যালয়গুলো আন্তর্জাতিক ছাত্রছাত্রীদের থেকে বাড়তি টাকাটা নেয় না ।  তাছাড়া ছোট বিশ্ববিদ্যালয়গুলোও অন্য কোন সূত্র থেকে  ( যেমন প্রফেসারের প্রজেক্ট )  টাকাটা ম্যানেজ করে দেয় ।  মোট কথা ,  আমার পরিচিত যাদের পেতে দেখেছি তারা সবাই পুরোটাই পেয়েছে ।  
আবেদনের জন্যে বছরে দুবার  ‘ কল ’  করা হয় অনলাইনে ।  আবেদন করার নিয়মটাও একটু প্যাচানো ।  আপনাকে প্রথমে সিকসার ওয়েব সাইট থেকে আবেদন করতে হবে ।  সিকসার ওয়েব সাইটে আবেদন করার সময় আপনি সর্বোচ্চ তিনটা বিশ্ববিদ্যালয়ের নাম প্রস্তাব করতে পারবেন ।  এরপর বিশ্ববিদ্যালয় বারাবরও আলাদা ভাবে আবেদন করতে হবে ।  প্রতিটা বিশ্ববিদ্যালয়ের জন্যে একটা নির্দিষ্ট কোটা রয়েছে ।  বিশ্ববিদ্যালয় যদি মনে করে আপনাকে নমিনেট করবে ,  তাহলে তারা আপনার ডকুমেন্ট সিকসার কাছে পাঠাবে চূড়ান্ত রায়ের জন্যে ।  কিন্তু যদি এমন হয় ,  আপনার প্রথম পছন্দের বিশ্ববিদ্যালয় আপনাকে নমিনেট করলো না কিন্তু দ্বিতীয় ও তৃতীয় পছন্দের বিশ্ববিদ্যালয়ে আপনি আবেদনই করেন নি ,  অথচ সিকসা তাদের কাছে জমা দেয়া ডকুমেন্ট দেখে মনে করেছে আপনি যোগ্য প্রার্থী; এরকম ঘটনায় আপনার দ্বিতীয় বা তৃতীয় পছন্দের বিশ্ববিদ্যালয়কে সিকসা নিজেই জানাবে ।  এছাড়া ,  প্রথম কলে আপনি স্কলারশিপ না পেলেও হতাশ হবেন না ।  আপনার আবেদনপত্র সিকসা রেখে দেবে এবং দ্বিতীয় কলেও আপনাকে বিবেচনা করা হবে ।  আমাদের গ্লাসগো বিশ্ববিদ্যালয়েই আমার পরিচিত এক বাংলাদেশী ভাইয়া প্রথম কলে পান নি কিন্তু পরে সিকসাই তাঁকে জানায় তিনি দ্বিতীয় কলে পেয়েছেন ।  এজন্যে আবেদন করার জন্যে প্রথম কলকেই টার্গেট করা উচিত সবার ।   ( সিকসার ওয়েব সাইটটা ঘাটাঘাটি করলে আরো বিস্তারিত তথ্য পাওয়া যাবে ।  ) 
ওয়েব সাইট :  http :  /  / www . sicsa . ac . uk / graduate - academy / prize - studentships

এস . ইউ . পি . এ প্রাইজ

সিকসার মতই এটা স্কটিশ বিশ্ববিদ্যালয়গুলোর ফিজিক্স ডিপার্টমেন্টের একটা সংগঠন ।  এরাও অন্তর্জাতিক ছাত্রছাত্রীদের পিএইচডি করতে আসার জন্যে স্কলারশিপ দিচ্ছে ।  তাদের ওয়েব সাইটে এ বিষয়ে বিস্তারিত তথ্য পাবেন ।  
ওয়েব সাইট :  http :  /  / apply . supa . ac . uk / prize

বিশ্ববিদ্যালয়গুলোর স্কলারশিপ

বৃটেন এবং আয়ারল্যান্ডে বড় বিশ্ববিদ্যালয়গুলো আন্তর্জাতিক ছাত্রছাত্রীদের জন্যে কিছু স্কলারশিপ দিয়ে থাকে ।  তবে সংখ্যায় খুব কম কিন্তু প্রচুর আবেদন পড়ার কারণে এই স্কলারশিপ পাওয়া খুবই কঠিন ।  তাছাড়া পুরো টিউশন ফিস এবং স্টাইপেন্ড তুলতে অন্তত দুটো স্কলারশিপ পেতে হয় ।  এজন্যে আমার পরামর্শ হচ্ছে বিভিন্ন বিশ্ববিদ্যালয়ে আবেদন করা ।  ধরে ধরে সব বিশ্ববিদ্যালয়ের স্কলারশিপ নিয়ে আলোচনা করা একটা লেখায় সম্ভব নয় ।  তাই আমি আমার অভিজ্ঞতার আলোকে ভালো কিছু স্কলারশিপ নিয়ে এখানে আলোচনা করবো ।  তবে মনে রাখবেন ,  অন্যান্য বিশ্ববিদ্যালয়েও এমন স্কলারশিপ থাকা অসম্ভব নয় ।  তাই আমার আলোচ্য স্কলারশিপে সীমাবদ্ধ না থেকে অন্য বিশ্ববিদ্যালয়েও খোঁজ নিন ।  
ইউনিভার্সিটি অব কেম্ব্রিজ
কেম্ব্রিজ প্রতি বছর প্রায় ৮০টা স্কলারশিপ দিয়ে থাকে আন্তর্জাতিক ছাত্রছাত্রীদের পিএইচডি করার জন্যে ।  শর্ত একটাই ,  তিন বছরে শেষ করতে হবে ।  এই স্কলারশিপের জন্যে আবেদন করতে হলে আপনাকে অবশ্যই ভর্তির জন্যে আগেই আবেদন করতে হবে ।  সেই আবেদনের ডেড লাইনগুলো অন্যান্য ব্রিটিশ ইউনিভার্সিটি থেকে বেশ আগে  ( ডিসেম্বর অথবা জানুয়ারীর দিকে )  ।  অতএব ,  এ বিষয়টি মাথায় রাখবেন ।  যারা আবেদন করতে চান ,  তারা নিচের লিঙ্ক থেকে বিস্তারিত তথ্য জেনে নিতে পারবেন ।   
ওয়েব সাইট :  http :  /  / www . admin . cam . ac . uk / offices / gradstud / fees / funding / ciss / 
ইউনিভার্সিটি কলেজ লন্ডন
ইউসিএল প্রতি বছর ১৫টা স্কলারশিপ দেয় আন্তর্জাতিক ছাত্রছাত্রীদের যারা পিএইচডি করতে ইচ্ছুক ।  এছাড়া ORS নামে তারা নিজেরা একটা স্কলারশিপ চালু করেছে যা অন্তর্জাতিক ছাত্রছাত্রীদের অতিরিক্ত ফিসটা দিয়ে থাকে ।  এই স্কলারশিপটা দেয়া হয় প্রতি বছর ৪০টা ।  এটা অন্য যে কোন স্কলারশিপের সাথে পাওয়া যাওয়া সম্ভব ।  এছাড়াও আরো বেশ কিছু স্কলারশিপ রয়েছে যা বিশ্ববিদ্যালয়টি বিভিন্ন বিষয়ে দিয়ে থাকে ।  সব স্কলারশিপের তথ্য এক সাথে নিচের শেয়ার করা লিঙ্কটায় পাওয়া যাবে ।  
ওয়েব সাইট :  http :  /  / www . ucl . ac . uk / selcs / research - degrees / scholarships - research
ইউনিভার্সিটি অব গ্লাসগো
গ্লাসগো বিশ্ববিদ্যালয়ের কলেজ অব সায়েন্স এন্ড ইঞ্জিনিয়ারিং প্রতি বছর কিছু স্কলারশিপ আন্তর্জাতিক ছাত্রছাত্রীদের দিয়ে থাকে যা EU - ফিস এবং প্রায় ১৪ হাজার পাউন্ড স্টাইপেন্ড দেয় ।  এই স্কলারশিপটা যারা পায় তাদের ORS স্কলারশিপের জন্যেও নমিনেট করা হয় ।  আমি নিজে স্কলারশিপটা পেয়েছি এবং দেখেছি এর সাথে ORS যুক্ত হলে টাকার অংকের দিক দিয়ে এটা বৃটেনের অন্যতম সেরা স্কলারশিপে পরিণত হয় ।  উল্লেখ্য এখানে কোন টিচিং ডিউটির বাধ্যবাধকতা নেই ।  আপনি যদি টিচিং - এ যুক্ত হন তাহলে এই অংকটাকে আরো বাড়িয়ে নিতে পারবেন ।   
এছাড়াও আন্তর্জাতিক ছাত্রছাত্রীদের জন্যে বিষয় ভিত্তিক আরো বেশ কিছু স্কলারশিপ দেয় বিশ্ববিদ্যালয়টি ।  সবগুলো স্কলারশিপ এবং সেগুলোর জন্যে আবেদন করার নিয়ম নিচের লিঙ্ক থেকে দেখে নিতে পারবেন ।  
ওয়েব সাইট : 
http :  /  / www . gla . ac . uk / scholarships / internationalscholarships / postgraduateresearch /  
ট্রিনিটি কলেজ ডাবলিন
ট্রিনিটি রিসার্চ মাস্টার্স এবং পিএইডি এর জন্যে বেশ ভালো দুটো স্কলারশিপদেয় যেখানে যেকোন দেশের ছাত্রছাত্রী আবেদন করতে পারে এবং ফিসটা হোমই হোক আর নন - ইইউ ,  দুটোই স্কলারশিপ কভার করে ।  
প্রথম স্কলারশিপের নাম ,   ‘ আশার ফেলোশিপ ’  যা পুরো ফিস দেবে এবং সাথে ১৬ হাজার ইউরো স্টাইপেন্ড দেবে ।  এই স্কলারশিপের সাথে কোন টিচিং ডিউটি নেই ।  চাইলে আপনি ডিপার্টমেন্টের টিচিং ডিউটি করে আরো কিছু টাকা আয় করতে পারবেন ।  টাকার পরিমাণটা আমি বারবার উল্লেখ করি কারণ যারা বিয়ে করে বৌ নিয়ে যাচ্ছেন তাদের জন্যে এটা বেশ বড় একটা বিষয় ।  এই স্কলারশিপটা পিএইচডির জন্যে দেয়া হয় তবে যদি কেউ মাস্টার্স করতে চায় তাহলে আগে থেকে এ বিষয়ে জানিয়ে নেয়া ভালো ।   
দ্বিতীয় স্কলারশিপটার নাম  ‘ পোস্টগ্রাজুয়েট রিসার্চ স্টুডেন্টশিপ ’  ।  এটাও সম্পূর্ণ ফিস দেবে সাথে ৮০০০ ইউরো স্টাইপেন্ড দেবে ।  তবে সপ্তাহে ছয় ঘণ্টার টিচিং ডিউটি রয়েছে ।  ছয় ঘণ্টার উপরে টিচিং ডিউটি থাকলে বাড়তি অংশের টাকা আপনি পাবেন ।  ২০০৭ - এ আমি যখন স্কলারশিপটা পেয়েছিলাম তখন উল্লেখ করা ছিল যে মাস্টার্স করতে চাইলে দুই বছর এবং পিএইচডি করতে চাইলে তিন বছর ফান্ড পাবে ।  কিন্তু এখন দেখা যাচ্ছে শুধুই পিএইচডি - এর কথা লেখা রয়েছে ওয়েব সাইটে ।  যারা মাস্টার্সের জন্যে আবেদন করতে চান ,  তারা ট্রিনিটি কলেজের গ্রাজুয়েট স্ট্যাডিজ ডিপার্টমেন্টে যোগাযোগা করে নিতে পারেন এই ই - মেইলের মাধ্যমে :  jgeoghe এ্যাট tcd . ie  ।  যে ভদ্রমহিলা  ( জেনিফার )  ইমেইলটা দেখেন ,  তিনি খুব সহজেই বিরক্ত হন !  তাই মেইলটা ছোট এবং টু - দ্যা - পয়েন্ট লেখার পরামর্শ দেব ।     
বিস্তারিত জানতে নিচের লিঙ্ক দেখুন : 
আশার ফেলোশিপ
http :  /  / www . tcd . ie / Graduate _ Studies / prospectivestudents / awards / ussherfellowships / index . php
পোস্টগ্রাজুয়েট রিসার্চ স্টুডেন্টশিপ
http :  /  / www . tcd . ie / Graduate _ Studies / prospectivestudents / awards / studentships / index . php
পুনশ্চ :  ইউনিভার্সিটি অব অক্সফোর্ড ,  ইম্পেরিয়াল কলেজ লন্ডন এবং ইউনিভার্সিটি অব এডিনবরা বেশ কিছু ভালো স্কলারশিপ দিয়ে থাকে তবে সেগুলো কিছুটা ছড়ানো ।  এজন্যে নিচের লিঙ্ক থেকে আপনাকে আপনার জন্যে প্রযোজ্য এরকম স্কলারশিপটা খুঁজে নিতে হবে ।  
অক্সফোর্ড :  http :  /  / www . ox . ac . uk / feesandfunding / prospectivegrad / scholarships / university / 
ইম্পেরিয়াল :   http :  /  / www3 . imperial . ac . uk / registry / studentfinancialsupport / pgscholarships
এডিনবরা :  http :  /  / www . ed . ac . uk / schools - departments / student - funding / postgraduate 

রিসার্চ গ্রান্ট স্কলারশিপ

প্রফেসারের প্রজেক্টের মাধ্যমে স্কলারশিপ পাওয়াটা শুধু আপনার এ্যাকাডেমিক ব্যাকগ্রাউন্ড নয় ,  বরং আপনার নিজেকে উপস্থাপন করার ক্ষমতার উপরও নির্ভর করে ।  এছাড়াও আপনার স্যারদের সাথে  ( যাঁরা রেফারেন্স লেটার দিচ্ছেন )   সম্পর্ক কেমন সেটাও একটা বড় ভূমিকা রাখে ।  আগের পর্বে এ বিষয়ে কিছুটা আলোচনা করেছিলাম ,  বিশেষতঃ কী করে প্রফেসারদের সাথে যোগাযোগ করবেন ।  যোগাযোগের সময়ই একটু নজর দেবেন তাদের হাতে থাকা ফান্ডের দিকে ।  যদি EPSRC এর ফান্ড থাকে ,  তাহলে কপাল খারাপ ।  এটা বৃটেনের ফিজিকাল সায়েন্স এবং ইঞ্জিনিয়ারিং এর প্রধান ফান্ডিং বডি যারা আন্তর্জাতিক ছাত্রছাত্রীদের ফান্ড দেয়া সম্পূর্ণ বন্ধ করে রেখেছে ।  প্রফেসার চাইলেও আপনাকে ফান্ড দিতে পারবে না ।  তবে যদি EU ফান্ডেড প্রজেক্ট হয় ,  তাহলে আপনি হোম ফিস পর্যন্ত পেতে পারেন ।  
বৃটেনে রিসার্চ গ্রান্টে পিএইচডি করা যতটা কঠিন ,  আয়ারল্যান্ডে ততটাই সহজ ।  ওখানে সাধারণত ফান্ডগুলো হয় EU পর্যায়ের ফিসের ,  কিন্তু প্রফেসার চাইলে স্টাইপেন্ড বাড়িয়ে ফিসটা ব্যালেন্স করে দিতে পারেন ।  ডাবলিন সিটি ইউনিভার্সিটিতে আমি একটা রিসার্চ স্কলারশিপ পেয়েছিলাম যেখানে প্রফেসার আমাকে এ কথা লিখেছিলেন ,   “ I may also be able to top up the eur15 , 000 with some additional funds but I won ' t have information on this until October ,  after the research students are in place .  ”   ( অনেকদিন পর ২০০৭ সনের মেইল খুঁজে বের করলাম !  )  ।  মূল কথা হলো ,  আয়ারল্যান্ডে রেস্ট্রিকশন নেই ।  আপনার প্রফেসার যত ক্ষমতাবান হবেন ,  আপনি ততটা সুযোগ সুবিধা পেতে পারবেন ।  

টট মাস্টার্স স্কলারশিপ

যারা  ‘ টট মাস্টার্স ’  পড়তে চান তাদের জন্যে স্কলারশিপের সম্ভাবনা খুবই সীমিত ।  আয়ারল্যান্ডে এ ধরনের স্কলারশিপ দেয়া হয় না বললেই চলে ।  তবে বৃটেনে কিছু স্কলারশিপ রয়েছে ।  এক্ষেত্রে দুটো ক্যাটাগরিতে আপনি স্কলারশিপ পেতে পারেন ।  প্রথম ক্যাটাগরি হচ্ছে এক্সটার্নাল বডি যারা ছাত্রছাত্রীদের ফান্ডিং দিয়ে থাকে ।  এই স্কলারশিপগুলো ফিস এর পাশাপাশি একটা স্টাইপেন্ডও দিয়ে থাকে ।  অন্য দিকে দ্বিতীয় ক্যাটাগরিতে রয়েছে বিশ্বাবিদ্যালয়গুলোর নিজস্ব স্কলারশিপ যা সাধারনত ফিস এর একটা অংশ হয়ে থাকে ।   

এক্সটার্নাল স্কলারশিপ

কমনওয়েলথঃ এক্সটার্নাল বডির দেয়া স্কলারশিপের মধ্যে বাংলাদেশী ছাত্রছাত্রীদের জন্যে তিনটা ভালো অপশন রয়েছে ।  কমনওয়েলথ স্কলারশিপ এ তিনটার মধ্যে সবচেয়ে ভালো ।  এ বিষয়ে বিস্তারিত উপরে আলোচনা করা হয়েছে ।  পড়ে নিতে অনুরোধ রইলো ।  
চিভনিং স্কলারশিপঃ এই স্কলারশিপটা ব্রিটিশ সরকারের ফরেন এন্ড কমনওয়েলথ অফিস থেকে দেয়া হয় ।  যারা বৃটেনে এক বছর মেয়াদী মাস্টার্স কোর্সে পড়তে আসতে আগ্রহী তারা এটার জন্যে আবেদন করতে পারেন ।  এই স্কলারশিপের জন্যে শর্ত হচ্ছে আপনি যে ক্ষেত্রে নিজেকে প্রতিষ্ঠিত করতে ইচ্ছুক ,  সেখানে অন্তত দুই থেকে তিন বছরের অভিজ্ঞতা থাকতে হবে ।  অর্থাৎ আপনি যদি ব্যাঙ্কার হতে চান তাহলে ব্যাঙ্কিং অথবা ইঞ্জিনিয়ার হতে চাইলে ইঞ্জিনিয়ারিং ফিল্ডে অভিজ্ঞতা দেখাতে হবে ।  এছাড়া আপনাকে IELTS – এ সাত বা তার অধিক স্কোরও দেখাতে হবে এবং অবশ্যই আগে কখনও বৃটেনে পড়ালেখা করা যাবে না ।  এই স্কলারশিপটা কমনওয়েলথ এর মতই আপনার টিউশন ফিস ,  ট্রাভেল এক্সপেন্স এবং স্টাইপেন্ড দেবে ।  এছাড়াও আরো কিছু ছোট ছোট সুবিধা আপনি এই স্কলারশিপের মাধ্যমে পেয়ে থাকবেন ।  
যারা চিভনিং এর জন্যে আবেদন করতে চান তারা সরাসরি বাংলাদেশের যে কোন ব্রিটিশ কাউন্সিল অফিসে যোগাযোগ করুন ।  যদিও আবেদন করতে হয় অনলাইনে ই - চিভনিং নামে একটা পোর্টালের মাধ্যমে কিন্তু ব্রিটিশ কাউন্সিল আপনাকে আরো বিস্তারিত তথ্য দিয়ে সাহায্য করতে পারবে ।      
ওয়েব সাইট :  http :  /  / www . britishcouncil . org / bangladesh - education - scholarships - chevening . htm
আগা খান স্কলারশিপঃ আগা খান ফাউন্ডেশনের স্কলারশিপটা বাংলাদেশী ছাত্রছাত্রীদের  ‘ টট মাস্টার্স ’  পড়ার জন্যে আরেকটা ভালো স্কলারশিপ ।  এ স্কলারশিপ আপনাকে দেবে পূর্ণাঙ্গ টিউশন ফিস এবং বেশ ভালো একটা স্টাইপেন্ড ।  কিন্তু শর্ত হচ্ছে ,  আপনি পাশ করে চাকরী করা শুরু করলে পাঁচ বছর বা এরকম একটা সময়ের মধ্যে স্কলারশিপের অর্ধেক ফেরত দিতে হবে ।  
এটার জন্যে আবেদন করতে পারেন বাংলাদেশ অথবা লন্ডন থেকে ।  ব্যক্তিগত অভিজ্ঞতা থেকে পরামর্শ দেব ,  লন্ডন থেকে আবেদন না করার জন্যে কেননা ওখানে কমপিটিশন খুব বেশী ।  এই স্কলারশিপটায় তারা ভালো করবেন যারা এ্যাক্সট্রাকারিকুলারে ভালো কারণ কর্তৃপক্ষ শুধু এ্যাকাডেমিক ব্যাকগ্রাউন্ড দেখে না বরং পয়েন্টের একটা বড় অংশ থাকে পড়ালেখার পাশাপাশি আপনি আর কী কী করেছেন সেটায় ।  এই স্কলারশিপটা মূলত টট মাস্টার্সের জন্যেই দেয়া হয়ে থাকে তবে কখনও কখনও পিএইচডির জন্যেও ফান্ড দেয় তারা যদিও সেটা খুবই কম ।     
ওয়েব সাইট :  http :  /  / www . akdn . org / akf _ scholarships . asp

ইন্টারনাল স্কলারশিপ

এছাড়া টট মাস্টার্সের জন্যে বিশ্ববিদ্যালয়গুলো ইন্টার্নালি কিছু কিছু স্কলারশিপ দিয়ে থাকে ।  সেক্ষেত্রে নির্দিষ্ট কিছু বিশ্ববিদ্যালয়ের নির্দিষ্ট কিছু বিষয়ের জন্যে আলাদা আলাদা ভাবে দেয়া স্কলারশিপগুলো আপনাকে খুঁজতে হবে ।  তবে এটাও সত্য ,  সব বিষয়ের জন্যে উন্মুক্ত কিছু স্কলারশিপও দেয়া হয়ে থাকে ভালো বিশ্ববিদ্যালয়গুলোতে ।  কিন্তু সংখ্যায় তা এতটাই নগণ্য যে প্রতিটা স্কলারশিপের জন্যে আবেদন পড়ে অকল্পনীয় হারে ।  এ ধরনের স্কলারশিপের উপর ভরসা করে আপনার উচ্চশিক্ষার পরিকল্পনা সাজানো কিছুটা বিপদজনক ।  এতে আশাহত হবার সম্ভাবনাও থাকে প্রবল । 
ভালো বিশ্ববিদ্যালয়গুলো ছোট এবং মাঝারী অংকের স্কলারশিপ অনেক দেয় ।  যেমন ইম্পেরিয়াল কলেজের বিজনেস স্কুল দশ হাজার পাউন্ডের অনেকগুলো স্কলারশিপ দিচ্ছে ইদানিং যা আপনি এমবিএ - এর জন্যে পেতে পারেন ।  এছাড়া অন্যান্য ডিপার্টমেন্টও এরকম ছোট ছোট স্কলারশিপ দেয় মাস্টার্স পর্যায়ের জন্যে ।  আয়ারল্যান্ডের ইউনিভার্সিটি কলেজ ডাবলিন এমবিএ - এর জন্যে কিছু স্কলারশিপ দিচ্ছে একজন নাম প্রকাশে অনিচ্ছুক আইরিশ - এ্যামেরিকান বিলিয়নিয়রের দেয়া অনুদানের মাধ্যমে ।  সেই বিলিয়নিয়র তার দেশের অর্থনৈতিক দুরবস্থা দেখে এই অনুদান দিয়েছে বিশ্ববিদ্যালয়টিকে ।  স্কলারশিপ দেয়ার দিক দিয়ে ইউনিভার্সিটি কলেজ লন্ডন - ও এগিয়ে ।  তারাও ছোট ছোট কিন্তু অনেক স্কলারশিপ দেয় ।  কিন্তু দিন শেষে এই স্কলারশিপের অংকটা তাদের ফিস এর তুলনায় নিতান্তই নগণ্য থেকে যায় ।  ফলে এ ধরনের স্কলারশিপ পেয়েও অনেকেরই পড়ার সুযোগ হয় না ।  
তবে কিছু মধ্যম মানের বিশ্ববিদ্যালয় রয়েছে যাদের ফিস কম এবং ছোট ছোট স্কলারশিপ পাওয়া যায় কয়েক ভাবে ।  এ ধরনের বিশ্ববিদ্যালয় থেকে মাস্টার্স করতে চাইলে স্বল্প খরচে মাস্টার্স করা সম্ভব ।  যেমন ইংল্যান্ডের কুইনমেরী আন্তর্জাতিক ছাত্রছাত্রীদের জন্যে প্রায়ই ছোট কিন্তু সংখ্যায় অনেক টট এবং রিসার্চ মাস্টার্স স্কলারশিপ দিয়ে থাকে ।  বাংলাদেশের ছাত্র হিসেবে আপনি প্রথমেই ২ , ০০০ পাউন্ড স্কলারশিপ পাবেন ।  তারপর আবার প্রতিটা স্কুল দেড় থেকে চার হাজার পাউন্ড পর্যন্ত মেরিট স্কলারশিপ দিচ্ছে ।  আমি নিজে এই স্কলারশিপ পেয়েছিলাম ,  তাই আমি জানি স্কলারশিপটা মেরিট বেইজড হলেও এটা  ‘ আগে এলে আগে পাবেন ’  ভিত্তিতে দেয়া হয় ।  ভালো সিজিপিএ থাকলে এবং আগে আগে আবেদন করলে এটা পাওয়া কঠিন না ।  এছাড়া ইউনিভার্সিটি অব ওয়েস্ট মিনিস্টারও আন্তর্জাতিক ছাত্রছাত্রীদের কিছু স্কলারশিপ দিচ্ছে ।  
যাইহোক ,  টট মাস্টার্সের ইন্টার্নাল স্কলারশিপগুলো কষ্ট করে আপনাকে খুঁজেই নিতে হবে ।  এজন্যে ডিপার্টমেন্টাল পেইজগুলোতে গিয়ে আপনার পছন্দের বিষয়ে স্কলারশিপ আছে কিনা খোঁজ নিন ।  যদি বিস্তারিত তথ্য না পান ,  তাহলে ডিপার্টমেন্টকে মেইল করে জিজ্ঞেস করুন ।  মনে রাখবেন ,  আপনাকে সবচেয়ে ভালো তথ্য দিতে পারবে বিশ্ববিদ্যালয়ের যে ডিপার্টমেন্টে আপনি আবেদন করতে চান তারা ।  অতএব ,  তাদের সাথে যোগাযোগ করতে কখনওই সংকোচ করবেন না ।  

শেষ কথা

আন্তর্জাতিক ছাত্রছাত্রী হিসেবে আমাদের জন্যে স্কলারশিপ পাওয়াটা বেশ কঠিন ।  তাছাড়া বৃটেন এবং আয়ারল্যান্ডের উচ্চ ফিস - এর কারণে অধিকাংশ বাংলাদেশীর পক্ষে নিজ খরচে এখানে পড়তে আসা প্রায় অসম্ভব ।  তাই  ‘ স্কলারশিপ ’  শব্দটা অনেক সময় সোনার হরিণের মত মনে হয় ।  পেয়ে গেলে তো কথাই নেই ,  না পেলে হতাশ হবেন না ।  আবার চেষ্টা করুন এবং নিজের উপর বিশ্বাস রাখুন ।  দেখবেন ,  একবার না একবার স্কলারশিপ পাবেন । 

২০ ফেব্রুয়ারী ২০১২
গ্লাসগো ,  যুক্তরাজ্য






বৃটেন এবং আয়ারল্যান্ড - এ উচ্চ শিক্ষা  – ২  ( কোর্স ,  ডকুমেন্ট প্রস্তুতি এবং আবেদন ) 




গত পর্বে লিখেছিলাম বিশ্ববিদ্যালয় নিয়ে ।  এ পর্বেও ঘুরে ফিরে বিভিন্ন বিশ্ববিদ্যালয়ের নাম আসবে ।  তবে এবার আমার মূল উদ্দেশ্য থাকবে বিভিন্ন কোর্স ,  ডকুমেন্ট প্রস্তুতি এবং আবেদন করার নিয়ম নিয়ে আলোচনা করা । 


কী পড়তে চান ? 

এটা খুবই গুরুত্বপূর্ণ একটা প্রশ্ন ।  প্রথমে আপনাকে সিদ্ধান্ত নিতে হবে আপনি কী পড়তে চান ।  আপনার সিদ্ধান্ত আপনার ক্যারিয়ার পাথ - এর উপর নির্ভর করা উচিত ।  আপনি যদি বিশ্ববিদ্যালয়ের শিক্ষক হতে চান বা গবেষণায় ক্যারিয়ার গড়তে চান তাহলে পিএইচডি হয়তো আপনার মূল লক্ষ্য হবে ।  আবার ডাক্তার হতে হলে আপনার লক্ষ্য অন্য রকম হবে ।  যারা কর্পোরেট জগতে আছেন ,  তারা হয়তো এমবিএ করতে চাইবেন ।  তবে দিন শেষে আপনাকেই ঠিক করতে হবে কী করবেন ।  এ বিষয়ে মাহবুব মুর্শেদ ভাই - এর লেখা একটা সুন্দর আর্টিকেল রয়েছে ।  আপনাদের সাথে শেয়ার করছি  ( পড়তে ক্লিক করুন )  । 
এবার আমি বৃটেন এবং আয়ারল্যান্ডে বিভিন্ন ডিগ্রী নিয়ে আলোচনা করছি ।  আপনি হয়তো লক্ষ্য করবেন আলোচনার একটা বড় অংশ জুড়ে থাকবে টিউশন ফিস এবং ডিগ্রীর সাথে সম্পৃক্ত সম্ভাব্য স্কলারশিপ ।  এর কারণ আমাদের শিক্ষিত সমাজের বৃহত্তর জনগোষ্ঠি এসেছে মধ্যবিত্ত পরিবার থেকে ।  ১৫ থেকে ২০ লক্ষ টাকা টিউশন ফিস দিয়ে ছেলেমেয়েকে পড়ানো একটি মধ্যবিত্ত পরিবারের পক্ষে শুধু কঠিনই নয় ,  কখনও কখনও অসম্ভবও ।  তাই আমার আলোচনায় আমি স্কলারশিপকে সব সময় গুরুত্ব দেয়ার চেষ্টা করবো ।  
যারা মাস্টার্স পর্যায়ে পড়তে চান তাদের জানা প্রয়োজন বৃটেন এবং আয়ারল্যান্ডে এই ডিগ্রীটা দুই ধরনের ।  একটাকে বলা হয়  ‘ টট মাস্টার্স ’   ( Taught Masters )  অর্থাৎ কোর্স বেইজড মাস্টার্স এবং অন্যটা  ‘ রিসার্চ মাস্টার্স ’  অথবা  ‘ মাস্টার্স বাই রিসার্চ ’  যা কিনা গবেষণা ভিত্তিক মাস্টার্স প্রোগ্রাম ।  টট মাস্টার্স একটি এক বছর মেয়াদী প্রোগ্রাম যা করতে আপনাকে ছয় থেকে আটটি কোর্স করতে হবে এবং একটা ডিজার্টেশন করে ডিফেন্স করতে হবে ।  অধিকাংশ কোর্স শুরু হয় সেপ্টেম্বরে এবং চলে মে পর্যন্ত ।  মে - এর পর আপনি হাত দেবেন ডিজার্টেশনের কাজে এবং সামারের বন্ধে শেষ করে পরবর্তী সেপ্টেম্বরের আগে আগে জমা দিতে হয় ।  বিশ্ববিদ্যালয় ভেদে এই নিয়মের এদিক - সেদিক হতে পারে তবে এটাই মূলত ট্রেন্ড ।  আপনি যদি এই ডিগ্রী নিতে মনস্থির করে থাকেন ,  তাহলে আগেই বলে দেয়া ভালো আপনি বিশ্ববিদ্যালয়গুলো থেকে পূর্ণ স্কলারশিপ পাবেন না ।  এক্ষেত্রে বিশ্ববিদ্যালয়গুলো ছোট ছোট কিছু স্কলারশিপ দেয় যা দুই হাজার থেকে সর্বোচ্চ পাঁচ হাজার পাউন্ড পর্যন্ত হয়ে থাকে এবং সেগুলোও সব কোর্সের জন্যে সব সময় থাকে না ।  মূল কথা ,  এ ধরনের কোর্স করতে চাইলে আপনার পকেটের অবস্থা ভালো হতে হবে অথবা আপনাকে অসাধারণ মেধাবী হতে হবে যাতে আপনি খুবই কমপিটিটিভ স্কলারশিপগুলোয় ফাইট করে ছিনিয়ে নিতে পারেন আপনার স্বপ্ন পূরণের চাবি । 
দ্বিতীয় যে মাস্টার্সটার কথা বলেছি সেটা হলে গবেষণা ভিত্তিক মাস্টার্স ।  বৃটেনে এ ধরনের মাস্টার্স করতে হলে আপনাকে চার থেকেপাঁচটা কোর্স করতে হবে এবং একটা বড় মাপের থিসিস জমা দিতে হবে ।   ‘ বড় মাপের ’  বলার কারণ এই থিসিসটা অবশ্যই টট মাস্টার্সের ডিজার্টেশনের থেকে শক্তিশালী এবং গভীর হতে হবে ।  তবে অধিকাংশ ব্রিটিশ বিশ্বিবদ্যালয়ে এই মাস্টার্স এক বছরের ।  কেউ কেউ স্কলারশিপও দিচ্ছে তবে সংখ্যায় সেটা কম ।  এজন্যে আপনাকে বিশ্ববিদ্যালয় খুঁজে নিতে হবে যেখানে আপনার পড়াশোনার বিষয়ের উপর গবেষণা হয় এবং তারা স্কলারশিপ দিচ্ছে ।  অর্থাৎ সব সময় মনের মত কম্বিনেশন নাও হতে পারে ।  তবে তাতে মন খারাপ করার কিছু নেই ।  মনে রাখবেন ,  ব্রিটিশ আইলস - এ স্কলারশিপ নিয়ে মাস্টার্স পর্যায়ে পড়াটাই ভাগ্য ।  আসলে মাস্টার্স পর্যায়ে স্কলারশিপ দেয়াকে এরা কিছুটা অর্থের অপচয় মনে করে ।  এ সময় ছাত্রছাত্রীরা তুলনামূলক ভাবে কাঁচা থাকে এবং তাদের রিসার্চের মান ততটা ভালো হয় না ।  তাই এরা পিএইচডি পর্যায়েই স্কলারশিপ দেয়াটা নিরাপদ মনে করে ।  তৃতীয় পর্বে এ বিষয়ে আরো বিস্তারিত আলোচনা করবো । 
বৃটেন এবং আয়ারল্যান্ডের টট মাস্টার্স একই ধরনের ।  আইরিশ বিশ্ববিদ্যালয়গুলোও স্কলারশিপ দেয় না ।  বরং তারা এক কাঠি উপরে ।  স্কলারশিপ পেইজে বড় বড় করে লিখে রাখে  ‘ টট মাস্টার্সের জন্যে আমরা কোন স্কলারশিপ দেই না ’  ।  কিন্তু রিসার্চ মাস্টার্সে এরা স্কলারশিপের পথটা বেশ ভালোই উন্মুক্ত রেখেছে ।  আইরিশদের রিসার্চ মাস্টার্সটা ব্রিটিশদের মত না ।  এদের রিসার্চ মাস্টার্স আসলে পিএইচডির প্রথম দুই বছর ।  আপনাকে কোন কোর্স করতে হবে না ।  শুধুই থিসিস ।  সব পিএইচডি স্টুডেন্টও মাস্টার্সের ছাত্র হিসেবে ঢোকে ।  প্রথম দুই বছরের মধ্যে আপনাকে ঠিক করতে হবে আপনি ট্রান্সফার করে পিএইচডি - তে যাবেন নাকি মাস্টার্স থিসিস সাবমিট করবেন ।  পিএইচডি করতে চাইলে  ‘ ট্রান্সফার রিপোর্ট ’  জমা দিয়ে  ( এবং একসেপ্টেড হলে )  পিএইচডি রেজিস্টারে চলে যাবেন ।  এর এক বছর পর আপনি পিএইচডি থিসিস সাবমিট করতে পারবেন ।  আর যদি মাস্টার্স করতে চান তাহলে ট্রান্সফার রিপোর্টের পরিবর্তে পূর্নাঙ্গ মাস্টার্স থিসিস জমা দিতে হবে ।  এক্ষেত্রে মনে রাখতে হবে ,  মাস্টার্স থিসিসটা প্রকৃতই বেশ বড় হতে হবে ।  আপনি একজন পিএইচডি স্টুডেন্টের অন্তত দুই বছরের কাজ জমা দিচ্ছেন ।  থিসিসের কলেবর এবং গভীরতা ব্যাপক হওয়া জরুরী ।  তবে আশার কথা হচ্ছে ,  এই মাস্টার্সের জন্যে এরা অনেক স্কলারশিপ দেয় যা তৃতীয় পর্বে বিস্তারিত আলোচনা করবো ।  
যারা এমবিএ করতে চান তাদের জন্যে দুঃসংবাদ আছে ।  বৃটেন এবং আয়ারল্যান্ডে এমবিএ - এর টিউশন ফিস সবচেয়ে বেশী ।   ‘ বেশী ’  শব্দটা শুধু বেশীই না ,  রীতিমত অকল্পনীয় বেশী ।  কোন স্কলারশিপও নেই ।  লন্ডনে এমবিএ - এর জন্যে সবচেয়ে নাম করা প্রতিষ্ঠান  ‘ লন্ডন বিজনেস স্কুল ’  যা ইউনিভার্সিটি অব লন্ডনের একটি কলেজ ।  ফিনান্সিয়াল টাইমসের র‍্যাঙ্কিং - এ স্কুলটি এমবিএ - এর জন্যে পরপর তিনবার বিশ্বের সেরা বিশ্ববিদ্যালয় নির্বাচিত হয়েছে ।  এছাড়া বিভিন্ন এমবিএ র‍্যাঙ্কিং - এ স্কুলটা সব সময়ই সেরা দশে থাকে ।  তবে যাদের ব্যাকগ্রাইন্ড বিজনেস স্ট্যাডি কিন্তু এত টাকা খরচ করে এমবিএ করতে চান না ,  তারা স্যোশাল সায়েন্সের কোন বিষয়ে এমএসসি করতে পারেন ।  এক্ষেত্রে লন্ডন স্কুল অব ইকোনোমিক্স এবং স্কুল অব এশিয়ান এন্ড অরিয়েন্টাল স্টাডিজ  ( SOAS ,  উচ্চারণ সোয়াস )  খুবই ভালো দুটো প্রতিষ্ঠান ।  গবেষণায় এদের পারফরমেন্স খুব ভালো না হলেও টট মাস্টার্সের জন্যে এরা বিশ্ববিখ্যাত ।  এদের থেকে যদি মাস্টার্স অব সায়েন্স ইন ফিন্যান্স অথবা একাউন্টিং বা এ ধরনের কোর্স করেন সেটা আপনার ক্যারিয়ারে এমবিএ - এর থেকে কোন অংশে কম ভূমিকা রাখবে না; কিন্তু ফিসটা কিছুটা সহনীয় হবে ।  এছাড়া এমবিএ করার আরেকটা উপায় হচ্ছে কলেজের মাধ্যমে গিয়ে বিশ্ববিদ্যালয়ের এমবিএ ডিগ্রী নেয় ।  ব্রিটিশ আইলস - এ দুই বছর কলেজ শিক্ষকতার অভিজ্ঞতা থাকায় আমি দেখেছি  ইউনিভার্সিটি অব ওয়েলস ইন্সটিটিউট অব কার্ডিফ ,  ইউনিভার্সিটি অব গ্লস্টার এবং হেরিয়ট - ওয়াট বিশ্ববিদ্যালয় এ ধরনের প্রোগ্রাম পরিচালনা করে ।  তবে সে ক্ষেত্রে অবশ্যই দেখে নেয়া দরকার কলেজটা কেমন ।  কোন এ্যাজেন্টের কথা শুনবেন না ।  কলেজগুলোকে বিক্রি করাই তাদের কাজ ।  তাই তারা সব সময়ই নিজ নিজ কলেজকে ভালো বলবে ।  এক্ষেত্রে গুগল হবে আপনার সেরা ভরসা ।  সার্চ করে কলেজ সম্পর্কে খোঁজ নিন ।  তারপর ঠিক করুন কী করতে চান ।  
সব শেষে পিএইচডি ।  আপনি যদি ঠিক করেই ফেলেন যে  ‘ পারমানেন্ট হেড ড্যামেজ ’  করতে চান তাহলে আপনাকে এখন আর তেমন কিছু বলার নেই ।  আপনার জন্যে সুখবর হচ্ছে স্কলারশিপ হাতে বিশ্ববিদ্যালয়গুলো আপনার জন্যে অপেক্ষা করছে !  রিসেশনের কারণে সেই ভান্ডারে কিছুটা ঘাটতি দেখা দিয়েছে বটে কিন্তু তবু এখনও সুযোগে আছে ।  যথা সময়ে আপনাকে এ বিষয়ে আরো বিস্তারিত জানানো হবে ।     

ডকুমেন্ট তৈরী করা

আমি সব সময় জোর দেই এ কাজটা সবার আগে করার জন্যে ।  এমন কি বিশ্ববিদ্যালয় খোঁজারও আগে ।  এর পেছনে আমার যুক্তি প্রধানত এই যে ,  কিছু কিছু ডকুমেন্ট ভালো ভাবে তৈরি করতে সময় লাগে ।  কখনও কখনও এক বা দেড় বছরেরও বেশী !  সেজন্যে সচেতন ভাবে এ কাজটা আন্ডারগ্র্যাড শেষ করার আগে থেকেই শুরু করতে হবে ।  অনেকে প্রশ্ন করতে পারেন ,  বিশ্ববিদ্যালয় না খুঁজেই কাগজ তৈরি করবো ?  কোন কাগজ লাগবে সেটা জানবো কী করে ?  খুবই যুক্তিসঙ্গত প্রশ্ন ।  তবে আপনি জেনে খুশি হবেন ,  কিছু কিছু ডকুমেন্ট পৃথিবীর সব বিশ্ববিদ্যালয়ের জন্যে কমন ।  ঐ ডকুমেন্টগুলো আমরা আগে থেকে প্রস্তুত করতে শুরু করতে পারি ।  এরপর কোন বিশ্ববিদ্যালয়ের কোন সুনির্দিষ্ট চাওয়া থাকলে সেটা পূরণ করা যাবে ।  
ডকুমেন্ট তৈরীর কাজটা আমি শেষ থেকে শুরু করছি ।  অর্থাৎ সবার শেষে যে ডকুমেন্টটা লাগবে সেটা তৈরীর কাজ শুরু করতে বলছি আমি সবার আগে ।  কেন বলছি সেটা আমার পুরো লেখাটা পড়লেই বুঝতে পারবেন ।  
রেফারেন্স লেটার ।  একটা খুবই গুরুত্বপূর্ণ ডকুমেন্ট ।  সাধারণতঃ দুটো রেফারেন্স লেটার জমা দেয়া বাধ্যতামূলক ।  তবে কোন কোন বিশ্ববিদ্যালয় তিনটা রেফারেন্স লেটারও চেয়ে থাকে ।  আমারা প্রায়ই যেটা করে থাকি তা হলো ,  যখন প্রয়োজন পড়ে তখন সিনিয়ার দুজন স্যারের কাছে গিয়ে রেফারেন্স লেটার চাই ।  অধিকাংশ সময় স্যার বলেন ,   “ তোমরা লিখে নিয়ে এসো ।  আমি একটু দেখে - টেখে সাইন করে দেব ”  ।  তারপর আমরা নিজেরা লিখে স্যারকে দেই ।  স্যার সাইন করে দেন ।  কিন্তু পুরো প্রক্রিয়াটা এমন হতো না যদি না আমরা আগে থেকেই সচেতন হই এ বিষয়ে ।  আপনার আন্ডারগ্র্যাডের শেষ বছর যখন চলবে ,  তখন কয়েকজন শিক্ষককে আপনার রেফারী হিসেবে মনে মনে চিন্তা করুন ।  তাদের একজনের আন্ডারে আপনার ফাইনাল প্রজেক্ট অথবা থিসিস অথবা ইন্টার্নিটা করুন ।  এই কয়েকজন শিক্ষকের সাথে নিয়মিত আপনার আপডেট শেয়ার করুন ।  যদি সম্ভব হয় তাদের সাথে কো - অথর হিসেবে পেপার পাবলিশ করুন ।  দেখবেন আপনি যখন বিভিন্ন বিশ্ববিদ্যালয়ে আবেদন করবেন তখন এই শিক্ষকরাই নিজেদের মূল্যবান সময় ব্যয় করে আপনার জন্যে রেফারেন্স লেটার লিখে দেবেন ।  প্রয়োজনে তারা আপনার পোটেনশিয়াল সুপারভাইজারের কাছে আপনার বিষয়ে ইনফরমাল রিকোম্যান্ডেশনও দেবে ।  এ বিষয়ে পরে বিস্তারিত আলোচনা করবো ।  
IELTS বৃটেন এবং আয়ারল্যান্ডে পড়তে আসার জন্যে বাধ্যতামূলক ।  তবে পরীক্ষাটা খুব একটা জটিল কিছু না ।  দেশে অনেককে দেখেছি রীতিমত কোচিং করে প্রস্তুতি নিতে ।  আমার ব্যক্তিগত অভিমত সেটার তেমন প্রয়োজন নেই ।  কেম্ব্রিজ বিশ্ববিদ্যালয় থেকে প্রকাশিত সাতটা সিডি সহ বই রয়েছে ।  সেগুলোর কয়েকটা বা সবগুলো নীলক্ষেত থেকে কিনে বাসায় বসে নিয়মিত অনুশীলন করাই IELTS - এ ভালো স্কোর তোলার জন্যে যথেষ্ট ।  অতি সিরিয়াসরা পরে কিছু মডেল টেস্টও দিয়ে দেখতে পারেন ।  তবে এর জন্যে অতিরিক্ত সময় এবং অর্থ ব্যয় করা আমার কাছে একটা প্রায় মূল্যহীন পরীক্ষাকে বেশী গুরুত্ব দেয়া মনে হয় ।  মনে রাখবেন বিজ্ঞান এবং বিজনেস স্ট্যাডিজ এর বিষয়ের জন্যে অধিকাংশ বিশ্ববিদ্যালয়ে ৬ . ৫ স্কোর করা বাধ্যতামূলক ।  শুধু কেম্ব্রিজ এবং অক্সফোর্ডে কমপক্ষে ৭ . ৫ চাচ্ছে ।  এর বেশী পেলে ক্ষতি নেই ।  তবে কম হয়ে গেলে সমস্যা ।  তাই ৬ . ৫ যেন অবশ্যই পান ,  সেভাবে প্রস্তুতি নিন ।  উল্লেখ্য ,  যারা আইন পড়তে চান তাদের জন্যে স্কোরটা একটু বেশী চাওয়া হয় ।  তবে সেটা অধিকাংশ বিশ্ববিদ্যালয়ের ক্ষেত্রে ৭ . ৫ এর বেশী নয় । 
আপনি যে বিষয়েই পড়তে চান না কেন পাবলিকেশন্স খুবই গুরুত্বপূর্ণ ভূমিকা রাখবে ।  আন্ডারগ্র্যাডে অন্তত একটা ইন্টারল্যাশনাল কনফারেন্স পেপার থাকা বেশ বড় প্লাস পয়েন্ট ।  আর যারা মাস্টার্স করে পিএইচডি করার কথা ভাবছেন তারা কনফারেন্সের পাশাপাশি বিভিন্ন জার্নালেও চেষ্টা করুন পেপার পাবলিশ করার ।  এক্ষেত্রে একটা সাজেশন দেব ,  মূলতঃ যারা পিএইচডি এবং রিসার্চ মাস্টার্স করবেন তাদের ।  সেটা হলো ,  আপনার ফাইনাল প্রজেক্ট অথবা থিসিসকে ভিত্তি করে পেপার বানান ।  কাজের মাঝে একটা কনসিসটেন্সি রাখুন ।   ‘ স্টেটমেন্ট অব পারপাস ’  বলে একটা ডকুমেন্ট বানাতে হয় যা আমরা একটু পরেই দেখবো ।  সেটা লেখার সময় বেশ কাজে দেবে ।  সেখানে আপনি দেখাতে পারবেন আপনি একটা প্রজেক্ট হাতে নিয়েছিলেন ,  সেটা সফল ভাবে শেষ করেছেন থিসিস করে এবং সব শেষে সেটার স্বীকৃতি পেয়েছেন পেপার পাবলিশের মধ্য দিয়ে ।  আর ভুলবেন না আপনার শিক্ষকদের কো - অথর হিসেবে রাখতে ।  এতে আপনার এ্যাপ্লিকেশনে যখন কেউ চোখ বোলাবে সে দেখতে পাবে আপনি যাদের কাছে পড়ালেখা করেছেন ,  যাদের আন্ডারে বিভিন্ন প্রজেক্ট - এ গবেষণা করেছেন ,  থিসিস করেছেন ,  তাদের সাথে আপনার পেপার পাবলিশ হয়েছে এবং তারাই আপনার রেফারেন্স লেটার দিয়েছে । 
একটা ভালো  ‘ এ্যাকাডেমিক সিভি ’  বানানো খুবই প্রয়োজন ।  এটা বিশ্ববিদ্যালয়ে আবেদনের বেশ আগেই বানিয়ে নিতে হবে কারণ পিএইচডি বা রিসার্চ মাস্টার্সের জন্যে আপনাকে প্রফেসার খুঁজতে হবে ।  তখন এই সিভিটা ইমেইল করে তাদের দিতে হবে ।  মনে রাখবেন আমরা চাকরীর জন্যে যে সিভি বানিয়ে থাকি এ্যাকাডেমিক সিভি সেটার থেকে কিছুটা ভিন্ন হবে ।  এখানে আপনার ডিগ্রী ,  এ্যাওয়ার্ড ,  প্রজেক্ট ,  পাবলিকেশনস এবং টিচিং এক্সপেরিয়েন্স সবার উপরে দেবেন ।  আপনি গবেষণার জন্যে কতটা উপযোগী সেটা সিভি খুলেই যেন বোঝা যায় ।  একজন প্রফেসার আপনার সিভিটাকে খুব বেশী হলে ৩০ সেকেন্ড সময় দেবে প্রাথমিক বিবেচনার জন্যে ।  অর্থাৎ শুধু চোখ বোলাবে ।  তাই আপনার ভালো দিকগুলো হাইলাইট করুন যাতে সেই ৩০ সেকেন্ডে তার চোখে পড়ে ।  রেফারেন্স দিন সেই দুজনের যাদের সাথে আপনি আন্ডারগ্র্যাড থেকে ভালো সম্পর্ক রেখে ছিলেন ।  যদি তাদের প্রফেসার ইমেইল করে ,  তারা যেন ভালো ভাবে রিপ্লাই দেয় সেই পরিস্থিতি আগে থেকেই আপনাকে তৈরী করে নিতে হবে ।  এছাড়া আপনার কাজগুলো ওয়েবে পাবলিশ করুন ।  যদি আপনাকে গুগুলে সার্চ করা হয় তাহলে যেন পাওয়া যায় সেটা নিশ্চিত করুন ।  আপনার থিসিসের একটা কপি ওয়েবে রাখুন ।  academia . edu রিসার্চারদের স্যোস্যাল নেটওয়ার্কিং সাইট ।  সেখানে আপনার উপর প্রোফাইল খুলে বিস্তারিত লিখে রাখুন ।  পুরো ব্যাপারটা ইম্প্রেশন তৈরী করা ।  আপনার সিভি হচ্ছে সূচনা এবং সেখান থেকে ধীরে ধীরে আপনার কাজ সম্পর্কে জানতে পারা ।  উল্লেখ্য ,  এগুলো পিএইচডি এবং রিসার্চ মাস্টার্সের জন্যে দরকার ।  টট মাস্টার্সের জন্যে একটা ভালো মানের সিভি হলেই চলবে ।  এমবিএ - তে আবেদন করতে চাইলে আপনার প্রফেশনাল এক্সপেরিয়েন্সটায় জোর দেবেন ।  বৃটেন এবং আয়ারল্যান্ডের ভালো বিশ্ববিদ্যালয়গুলো এক থেকে তিন বছরের এক্সপেরিয়েন্স চেয়ে থাকে এমবিএ ডিগ্রীতে ভর্তির জন্যে ।        
যাইহোক ,  এতক্ষণে আপনি মোটামোটি আপনার সব প্রয়োজনীয় ডকুমেন্ট তৈরি করে ফেলেছেন ,  একটা বাদে ।  যে ডকুমেন্টটা বাদ পড়েছে সেটা হলো  ‘ স্টেমেন্ট অভ পারপাস ’  বা সংক্ষেপে SoP অথবা কোথাও কোথাও বলা হয়  ‘ পার্সোনাল স্টেটমেন্ট ’  ।  আসলে দুটো একই ।  আপনার নিজের উপর একটা রচনা লেখাই এখানে মূল উদ্দেশ্য ।  ধরুন আপনি কম্পিউটার সায়েন্সে পিএইচডি করতে চান ।  তাহলে এই রচনায় আপনাকে দেখাতে হবে আপনি কেন নিজেকে একজন কম্পিউটার সায়েন্স - এর পিএইচডি পজিশন পাবার যোগ্য মনে করেন ।  আপনার এ্যাকাডেমিক ফলাফল ,  গবেষণা ,  প্রকাশিত পেপার এবং অন্যান্য যেসব অর্জন রয়েছে সবকিছুকে অত্যন্ত সুন্দর করে ,  ভাষার মাধুর্য দিয়ে সাজিয়ে এই রচনায় সংযুক্ত করতে হবে ।  তবে কোন তালিকা দেয়ার চেষ্টা করবেন না ,  পেপারের লিস্ট দেবেন না এবং লেখাটা যেন উৎকৃষ্ট রচনা হয় সে বিষয়ে বিশেষ নজর দেবেন ।  এজন্যে ইন্টারনেটের সাহায্য নিতে পারেন ।  গুগলে সার্চ দিয়ে দেখতে পাবেন SoP লেখার ট্রিকস এবং টেকনিক নিয়ে বিভিন্ন ওয়েব সাইট আলোচনা করছে ।  লেখা শেষে কোন বড় ভাই যাঁরা বাহিরে পড়ছেন ,  তাঁদের দেখিয়ে নিলে একটা ফাইনটিউন হয়ে যাবে ।  আমি নিজে যখন পিএইচডি - এর জন্যে আবেদন করছিলাম তখন আমার SoP এর অবস্থা খুব খারাপ ছিল ।  আমি আজ কৃতজ্ঞতার সাথে জানাচ্ছি আমি যখন আমার SoP - টা রাগিব ভাইয়াকে দেখিয়েছিলাম ,  তিনি ভুল সংশোধন করে দিয়ে সাজেশন দিয়েছিলেন এবং দুটো লিঙ্ক দিয়ে সেখান থেকে আরো বিস্তারিত সাহায্য নিতে বলেছিলেন ।  আমিও আপনাকে বিশেষ ভাবে জোর দিয়ে বলবো লিঙ্ক দুটো যেন দেখেন  -  লিঙ্ক ১ এবং লিঙ্ক ২ । 
এছাড়া আপনার আর যা যা লাগবে তা হলো ,  এ্যাকাডেমিক ট্রান্সক্রিপ্ট এবং সার্টিফিকেট ।  ট্রান্সক্রিপ্ট এর মূল কপি বিশ্ববিদ্যালয় থেকে তুলে আনবেন ।  তারপর সেটাকে স্ক্যান করে নিতে হবে ।  মূল সার্টিফিকেট না পাওয়া গেলে প্রভিশনাল সার্টিফিকেট দিয়েই কাজ চালাতে হবে ।  সেটাও স্ক্যান করে নেবেন ।  যদি এর মধ্যে IELTS এর ফলাফল চলে আসে তাহলে সেটাও স্ক্যান করে নিন ।  না আসলেও সমস্যা নেই ।  এটার জন্যে আবেদন থামিয়ে রাখবেন না ।  মনে রাখবে দ্রুত আবেদন করা খুবই জরুরী স্কলারশিপের জন্যে ।  কেননা আপনি স্কলারশিপের আবেদন তখনই করতে পারবেন যখন আপনি অফার লেটার পাবেন ।  এই অফার লেটার দুই ধরনের হয় ,  কন্ডিশনাল এবং আনকন্ডিশনাল ।  IELTS এর স্কোর জমা না দিলে কন্ডিশনাল অফার দেবে যা দিয়ে স্কলারশিপের জন্যে আবেদন করা যাবে ।  এরপরও যদি আর কোন ডকুমেন্ট বিশ্ববিদ্যালয় কর্তৃপক্ষ চায় ,  সেটা আপনি আবেদন করার সময়ই বানিয়ে নিতে পারবেন ।  বিশেষতঃ পিএইচডি এর জন্যে একটা রিসার্চ প্রোপোজাল চাইতে পারে ।  সেটা আপনি সুপারভাইজারের সাথে আলোচনা সাপেক্ষে বানিয়ে নিতে পারবেন পরে ।  

আবেদন

মনে রাখবেন বৃটেন এবং আয়ারল্যান্ডের সব বিশ্ববিদ্যালয় অনলাইন এ্যাপ্লিকেশনকে প্রাধান্য দেয় ।  বৃটেনে কেম্ব্রিজ ,  অক্সফোর্ড এবং সম্ভবত গত কয়েক বছর ধরে লন্ডন স্কুল অব ইকোনোমিক্স এপ্লিকেশন ফিস নিচ্ছে ।  এছাড়া অন্য বিশ্ববিদ্যালয়গুলোয় এ্যাপ্লিকেশন ফিস নেই ।  তবে আইরিশ বিশ্বাবিদ্যালয়গুলোতে গড়ে ৫০ ইউরো করে এপ্লিকেশন ফিস নেয়া হয় যা নন - রিফান্ডেবল ।  আবেদনের জন্যে বৃটেনের বিশ্ববিদ্যালয়গুলোর নিজস্ব ওয়েব সাইটে আবেদনের লিঙ্ক পাবেন ।  সেটা খুঁজে পাবার সহজ উপায় হলো Prospective Student সেকশনে যান ।  তারপর Apply Online জাতীয় লিঙ্ক বা ট্যাব খুঁজুন ।  সেটাও না পেলে Apply Online কথাটা বিশ্ববিদ্যালয় ওয়েব সাইটের সার্চ বারে লিখে সার্চ দিন ।  এরপরও যদি না পান তাহলে  ‘ info @ ঐ বিশ্ববিদ্যালয়ের ওয়েব সাইটের এ্যাড্রেস ’   ( অথবা contact )  বরাবর ইমেইল করুন ।  তারাই সাহায্য করবে ।  
যারা টট মাস্টার্স বা এমবিএ - তে আবেদন করতে চান তারা সব ডকুমেন্ট তৈরী করে অনলাইন এপ্লিকেশন খুলে প্রয়োজনীয় তথ্য দিয়ে ফর্ম পূরণ করুন ।  তারপর ডকুমেন্ট আপলোড করার একটা অংশ পাবেন ।  সেখানে আপনার সিভি ,  স্টেমেন্ট অব পারপাস ,  ট্রান্সক্রিপ্ট ,  সার্টিফিকেট ,  IELTS এর ট্রান্সক্রিপ্ট  ( যদি হাতে থাকে )  ইত্যাদি আপলোড করুন ।  
তারপর আপনার শিক্ষকদের অফিশিয়াল ইমেইল এ্যাড্রেস অন্তর্ভূক্ত করে তাঁদের রেফারেন্স সেকশনে যুক্ত করুন ।  সাথে সাথে তাঁরা একটা ইমেইল পাবেন ।  তাঁদের আগে থেকেই অবহিত করুন যে আপনি অমুক বিশ্ববিদ্যালয়ের অমুক কোর্সে ভর্তি হতে চাচ্ছেন ।  সেখান থেকে তাদের কাছে ইমেইল যাবে ।  তাদের কিছুটা সময় দিন যাতে তারা রেফারেন্স লেটার লিখতে পারেন ।  মনে রাখতে হবে তাঁরা সাধারণত ব্যস্ত থাকেন ।  শুধু আপনার জন্যে সময় বের করে লেটার লেখা তাদের জন্যে সব সময় সহজ হয় না ।  তাই ধৈর্য্য ধরা উচিত ।  
সব শেষে আপনি অফিশিয়ালি এ্যাপ্লিকেশনটা সাবমিট করুন ।  এরপর নিয়মিত চোখ রাখুন ।  আপনাকে সাধারণত একটা পাসওয়ার্ড দেয়ার কথা ।  সেটা দিয়ে আপনি লগ ইন করে এ্যাপ্লিকেশনের আপডেট চেক করতে পারবেন ।  রেফারেন্স লেটার জমা দেয়া হয়েছে কিনা ,  সেটাও সেখান থেকে দেখতে পারা যাবে ।  
যারা আইরিশ বিশ্ববিদ্যালয়গুলোতে আবেদন করতে চান ,  তারা http :  /  / www . pac . ie  – তে গিয়ে এক সাথে বেশ কয়েকটা বিশ্ববিদ্যালয়ে আবেদন করতে পারবেন ।  যাদের নাম ওখানে তালিকাভূক্ত নেই ,  তাদের অনলাইন এ্যাপ্লিকেশন ফর্ম নিজস্ব ওয়েব সাইটে পাবেন ।  
যারা পিএইচডি বা রিসার্চ মাস্টার্স করতে চান তাদের জন্যে আবেদনের প্রক্রিয়াটা একটু ভিন্ন ।  বৃটেনের রিসার্চ মাস্টার্সটা কিছুটা টটের মতই ।  হয়তো একজন সুপারভাইজার খুঁজে নিতে হতে পারে ।  এ বিষয়ে বিশ্ববিদ্যালয়ের নিয়ম পড়ে নিন প্রথমেই ।  তারপর আবেদন করুন ।  কিন্তু আইরিশ রিসার্চ মাস্টার্স এবং দুই দেশের পিএইচডি এর জন্যে আপনাকে রিসার্চগ্রুপ এবং সুপারভাইজার খুঁজে নিতে হবে প্রথমে ।  এটা আইরিশ বিশ্ববিদ্যালয়ের জন্যে এতটাই গুরুত্বপূর্ণ যে এটা না করলে আপনি আবেদনই করতে পারবেন না ।  আগে একজন সুপারভাইজার আপনাকে একসেপ্ট করবে ,  তারপর আপনি আবেদন করতে পারবেন ।  কিন্তু বৃটেনে প্রক্রিয়াটা তেমনটা নয় ।  এখানে সুপারভাইজার না পাওয়া গেলেও আবেদন করা যায় ।  কিন্তু সুপারভাইজার খুঁজে আবেদন করলে সব কিছু অনেক দ্রুত হয় ।  এ বিষয়ে আমার তিক্ত ব্যক্তিগত অভিজ্ঞতা রয়েছে ।  ইউনিভার্সিটি অব এডিনবরায় আবেদন করেছিলাম ।  আমার আবেদন তারা রিজেক্ট করে ।  সেখানে উল্লেখ করেছিল আমার জন্যে তারা সুপারভাইজার খুঁজে পায় নি ।  পরে আমি একজন সুপারভাইজার খুঁজে তাঁকে দিয়ে ডিপার্টমেন্টকে বলালে তারা আমাকে অফার লেটার দেয় ।  তখনই বুঝেছিলাম সুপারভাইজার আসলেই বড় একটা রোল প্লে করে ।  
আরেকটা বিষয়ের জন্যে সুপারভাইজার খোঁজা জরুরী ।  বৃটেনে পিএইচডি এর জন্যে যখন আবেদন করবেন তখন আপনাকে একটা রিসার্চ প্রোপোজাল বা সামারি জমা দিতে হয় ।  ATAS বলে একটা সার্টিফিকেট নিতে হয় ভিসার জন্যে ।  সেটা নিতে হলে অফার লেটারে এই সামারিটা থাকতে হয় ।  সেজন্যে সুপারভাইজার খুঁজে নিলে এই সামারিটা আপনি তার সাথে আলোচনা করে লিখতে পারবেন ।  
কীভাবে সুপারভাইজার খুঁজবেন ?  প্রথমে যান বিশ্ববিদ্যালয়ের ডিপার্টমেন্ট পেইজে ।  সেখানে রিসার্চ ট্যাবের আন্ডারে গ্রুপ পাবেন ।  সেই গ্রুপ থেকে আপনার রিসার্চ ফিল্ডের গ্রুপে ঢুকুন ।  তারপর সেখান থেকে কোন কোন প্রফেসার ,  সিনিয়র লেকচারার এবং লেকচারার রয়েছে তাদের প্রোফাইল দেখুন ।  সবার একটা করে পেইজ থাকে সাধারণত ।  এই পেইজটা আরেক ভাবেও খুঁজে পাওয়া যায় ।  ডিপার্টমেন্টের পেইজে  ‘ পিপল ’  বা  ‘ স্টাফ ’  নামে লিঙ্ক থাকলে সেখানেও পাবেন ।  
যখন প্রফেসারদের পেইজ পেয়ে যাবেন ,  তখন সেগুলোয় ভালো করে চোখ বুলিয়ে নিন ।  তারপর আপনি যাদের যাদের রিসার্চ এরিয়াতে কাজ করতে আগ্রহী ,  তাদের ইমেইলগুলো নোট করুন ।  প্রয়োজনে এক্সেলে একটা ফাইল খুলে নিন ।  একই বিশ্ববিদ্যালয়ের চার - পাঁচজন প্রফেসারকে এক সাথে মেইল করবেন না ।  কয়েকটা বিশ্ববিদ্যালয় ঠিক করুন ।  তারপর প্রতিটা থেকে একজন করে নিয়ে মেইল করুন ।  মেইলটা সংক্ষিপ্ত করুন ।  আপনার সিভিটা এ্যাটাচ করে দিন ।  সুস্পষ্ট ভাবে মেইলে জানান আপনি কোন এরিয়াতে পিএইচডি করতে ইচ্ছুক ।  ইমেইল করার পর হয়তো দেখবেন বেশ কিছুদিন কেটে গিয়েছে কিন্তু কেউ রিপ্লাই দেয় নি ।  হতাশ হবেন না ।  অন্য প্রফেসারদের ইমেইল করুন ।  শুধু মনে রাখবেন একই বিশ্ববিদ্যালয়ের একাধিক প্রফেসারকে এক সাথে মেইল করবেন না ।  প্রফেসাররা মাঝে মাঝে কলিগদের ভর্তি হতে আগ্রহী ছাত্রদের থেকে আসা মেইল ফরোয়ার্ড করে দেয় ।  তখন যদি দেখে আপনি সবাইকেই একই কথা লিখেছেন ,  তাহলে ডাবল টাইমিং করা অবস্থায় দুই গার্লফ্রেন্ডের কাছে ধরার খাবার মত অবস্থা হবে ।  
যদি কোন প্রফেসার রিপ্লাই দেয় ,  তার সাথে আলোচনা শুরু করুন ।  ধীরেধীরে দেখতে পাবেন তিনি আপনাকে ভর্তির আবেদনের ডকুমেন্ট তৈরী করতে সাহায্য করছে ।  স্টেটমেন্ট অব পারপাস রিভিউ করে দিচ্ছে এবং রিসার্চ প্রপোজালও বানিয়ে দিচ্ছে ।  অনেক প্রফেসার সরাসরি আপনার শিক্ষকদের সাথে কথা বলতে চাইতে পারে ।  ডাবলিন সিটি ইউনিভার্সিটিতে আমি একটা স্কলারশিপ সহ ভর্তির সুযোগ পেয়েছিলাম ।  তখন আমার স্যারের সাথে ঐ বিশ্ববিদ্যালয়ের প্রফেসার বেশ কয়েকটা মেইল চালাচালি করেছিলেন ।  মজার ব্যাপার আমি এর কিছুই জানতাম না ।  আমার সিভি থেকে মেইল এ্যাড্রেস নিয়ে তিনি এটা করেছিলেন ।  তারপর আমাকে সেই প্রফেসার জানিয়ে ছিলেন তিনি আমাকে স্কলারশিপ দিতে আগ্রহী ।  আরো পরে আমি আমার স্যারের কাছ থেকে এই ঘটনাটা শুনেছিলাম ।  সেজন্যে বলছি ,  শিক্ষকদের সাথে সম্পর্ক ভালো রাখুন এবং আপনার আপডেট তাঁদের জানান ।  যদি কোন প্রফেসার তাঁদের সাথে সরাসরি যোগাযোগ করে তাহলে যেন তাঁরা আপনার বিষয়ে পজেটিভ কিছু বলতে পারে ।  
সবশেষে সাধারণ নিয়মের মধ্যে থেকে আবেদন করুন ।  কার আন্ডারে আবেদন করছেন সেটা ফর্মে উল্লেখ করুন ।  এজন্যে নির্ধারিত ফিল্ডই থাকবে ।  এছাড়া যেসব বিশ্ববিদ্যালয় এ্যাপ্লিকেশন ফিস নেয় তাদের ক্রেডিটকার্ডের মাধ্যমে ফিস জমা দিতে পারবেন ।  এক্ষেত্রে একটা সাজেশন দেব ।  বাংলাদেশ থেকে বিদেশে টাকা পাঠানো যেহেতু সমস্যা ,  তাই বড় ভাই যারা বাহিরে পড়ছেন বা চাকরী করছেন তাদের সাহায্য নিন ।  তাদের অনুরোধ করুন টাকাটা ক্রেডিট কার্ডের মাধ্যমে দিয়ে দিতে এবং আপনি তাদের বাংলাদেশের বাসায় টাকাটা দিয়ে আসুন ।  আমি নিজে এভাবে কয়েকজনকে সাহায্য করেছি । 
তারপর অপেক্ষার পালা ।  অফার পাবার অপেক্ষা ।  অধিকাংশ স্কলারশিপের জন্যে আপনি অফার পাবার পর আবেদন করতে পারবেন ।  সে বিষয় নিয়ে লিখবো এই সিরিজের আগামী পর্ব । 

২ ফেব্রুয়ারী ২০১২
গ্লাসগো ,  যুক্তরাজ্য







বৃটেন এবং আয়ারল্যান্ড - এ উচ্চ শিক্ষা  –  ১  ( বিশ্ববিদ্যালয় পরিচিতি ) 






আমার এ লেখার মূল উদ্দেশ্য প্রকৃত ছাত্রছাত্রীদের কাছে সহজ ভাবে বিভিন্ন বিশ্ববিদ্যালয়ে আবেদন করার পুরো প্রক্রিয়া তুলে ধরা ।  বর্তমান ইন্টারনেটের যুগে ভর্তি সংক্রান্ত সব তথ্যই কয়েকটা মাউস ক্লিকের মধ্যে হাতের নাগালে চলে আসে ।  আবেদন করার প্রক্রিয়াটাও বিশ্ববিদ্যালয়গুলো অনলাইন করে দিয়েছে ,  এমন কি রেফারেন্স লেটার পাঠানোর ব্যবস্থা সহ ।  যে জানে ফেইসবুক কীভাবে ব্যবহার করে ,  সে আবেদনও করতে পারেবে নিজে নিজেই এবং কোন রকম এ্যাজেন্টের সাহায্য ছাড়াই । 



প্রতি বছর উচ্চশিক্ষার জন্যে বাংলাদেশ থেকে অনেক শিক্ষার্থী বৃটেন এবং আয়ারল্যান্ডে আসে ।  ইউরোপের মূল ভূখণ্ডের অদূরে আটলান্টিক মহাসাগরে অবস্থিত এ দুটো দ্বীপ দেশে বাংলাদেশী ছাত্রছাত্রীদের আসার মূল কারণ হয়তো এখানকার ভাষা ।  এ দুটো দ্বীপ এবং আরো কিছু ছোট দ্বীপকে এক সাথে বলায় হয়  ‘ ব্রিটিশ আইলস ’  যার বিশেষত্ব হচ্ছে এ অংশটা ইউরোপের  ‘ ইংলিশ স্পিকিং ’  অঞ্চল ।  বিশ্ববিদ্যালয় এবং লোকালয়ের ভাষা ইংরেজী হওয়াতে এখানে পড়ালেখা করতে আসলে নূতন কোন ভাষা শিখতে হয় না ।  মূলত একারণেই অনেকে ইউরোপে পড়ালেখা করার জন্যে এ অঞ্চলটাকে প্রাধান্য দেয় ।  আর সে সুযোগ কাজে লাগিয়ে এক শ্রেনীর ব্যবসায়ী হাতিয়ে নিচ্ছে লক্ষ লক্ষ টাকা ।  বিশ্ববিদ্যালয় পরিচিতি ,  কোর্স ,  ভর্তির আবেদন ,  ভিসা প্রসেসিং ইত্যাদির কথা বলে পঞ্চাশ হাজার থেকে এক লক্ষ টাকা পর্যন্ত এ্যাজেন্ট নামী এই ব্যবসায়ীরা হাতিয়ে নিচ্ছে কোমলমতি ছাত্রছাত্রীদের কাছ থেকে ।  অভিযোগ পাওয়া যায় এদের সাথে আদম ব্যবসায়ীরাও জড়িত এবং তখন টাকার অংক পাঁচ থেকে সাত লক্ষে গড়ায় ।  
আমার এ লেখার মূল উদ্দেশ্য প্রকৃত ছাত্রছাত্রীদের কাছে সহজ ভাবে বিভিন্ন বিশ্ববিদ্যালয়ে আবেদন করার পুরো প্রক্রিয়া তুলে ধরা ।  বর্তমান ইন্টারনেটের যুগে ভর্তি সংক্রান্ত সব তথ্যই কয়েকটা মাউস ক্লিকের মধ্যে হাতের নাগালে চলে আসে ।  আবেদন করার প্রক্রিয়াটাও বিশ্ববিদ্যালয়গুলো অনলাইন করে দিয়েছে ,  এমন কি রেফারেন্স লেটার পাঠানোর ব্যবস্থা সহ ।  যে জানে ফেইসবুক কীভাবে ব্যবহার করে ,  সে আবেদনও করতে পারেবে নিজে নিজেই এবং কোন রকম এ্যাজেন্টের সাহায্য ছাড়াই ।  
বৃটেন এবং আয়ারল্যান্ড  –  দুটো দেশেই যথাক্রমে পিএইচডি এবং মাস্টার্স পর্যায়ে স্কলারশিপ নিয়ে পড়ালেখা করার সুযোগ হয়েছে আমার ।  সে সূত্র ধরে আমি জেনেছি এবং বেশ ভালো ভাবেই পরিচিত হয়েছি এ দুটো দেশের শিক্ষা ব্যবস্থার সাথে ।  আমার অভিজ্ঞতার আলোকে আমি এই লেখাটাকে চারটা পর্বে ভাগ করেছি ।  প্রথম পর্বে আমি আলোচনা করবো বিভিন্ন বিশ্ববিদ্যালয় নিয়ে ।  দ্বিতীয় পর্বে বিভিন্ন কোর্স এবং সেগুলোতে আবেদনের জন্যে ডকুমেন্ট তৈরী ও আবেদনের প্রক্রিয়া নিয়ে কথা বলবো ।  তৃতীয় পর্ব মূলত তাদের জন্যে যারা স্কলারশিপ খুঁজছেন ।  ঐ পর্বে থাকবে বিভিন্ন স্কলারশিপের তথ্য ।  সর্বপরি চতুর্থ তথা শেষ পর্বে থাকবে ভিসা প্রসেসিং এবং ইমিগ্রেশন সংক্রান্ত টিপস ।   
আর কথা না বাড়িয়ে সরাসরি চলে যাচ্ছি বিশ্ববিদ্যালয় পরিচিতিতে ।  শুরুতেই একটি বিষয় পরিষ্কার করে নেয়া ভালো ।  যদিও আমি দেশ বলছি দুটো ,  আসলে দেশ আছে পাঁচটা ।  বৃটেন ,  যার আরেক নাম ইউনাইটেড কিংডম ,  নিজের মাঝে চারটা দেশ তথা ইংল্যান্ড ,  স্কটল্যান্ড ,  নর্দার্ন আয়ারল্যান্ড এবং ওয়েলস - এ বিভক্ত ।  এছাড়া উত্তর আয়ারল্যান্ড  ( যারা এক সময় ইউনাইটেড কিংডমের অংশ ছিল )  স্বাধীন হয়ে বর্তমানে রিপাবলিক অব আয়ারল্যান্ডে পরিণত হয়েছে  ( এ লেখায় যদি শুধু আয়ারল্যান্ড বলা হয় তাহলে পাঠক বুঝে নেবেন আমি রিপাবলিক অব আয়ারল্যান্ডকে উদ্দেশ্য করে কথা বলছি )  ।  নিচের ছবিতে আলোচ্য পাঁচটি দেশকে দেখানো হয়েছে ।  



বিশ্ববিদ্যালয় খোঁজার কাজটা অনেকের কাছে একটু পীড়াদায়ক অনুভূত হতে পারে ।  কোন বিশ্ববিদ্যালয় ভালো ?  একেক র‌্যাঙ্কিং একেক রকম কথা বলছে ,  কোনটা ঠিক ?  ইত্যাদি বহু কনফিউশন ।  এর সহজ উত্তর হচ্ছে বিশ্ববিদ্যালয়কে শুধু র‌্যাঙ্কিং দিয়ে ভালো বা খারাপ বলা যায় না ।  এর পেছনে নির্ভর করছে বেশ কিছু ফ্যাক্টর ।  পিএইচডি বা রিসার্চ মাস্টার্স করতে যাবার আগে অবশ্যই দেখে নেয়া প্রয়োজন কোন বিশ্ববিদ্যালয় গবেষণায় কেমন ।  তাছাড়া আপনি যে বিষয়টা নিয়ে পিএইচডি করতে চান ,  সে বিষয়ে বিশ্ববিদ্যালয়ের সাম্প্রতিক রিসার্চ পারফর্মেন্স কেমন এবং আপনার সুনির্দিষ্ট গবেষণার উপর তাদের গ্রুপ আছে কিনা সেটাও দেখে নেয়া জরুরী ।  তাছাড়া একজন সুপারভাইজার খুঁজে পাওয়াও খুবই গুরুত্বপূর্ণ ।  তবে সাধারণ কোর্স ভিত্তিক মাস্টার্সের জন্যে এই অতিরিক্ত খোঁজ নেয়ার প্রয়োজন নেই ।  শুধু এতটুকুই জানা যথেষ্ট যারা গবেষণায় ভালো ,  তাদের রেপুটেশনও ভালো হয় এবং ফলস্বরুপ তাদের তাদের ডিগ্রীর ভ্যালুও বেশী হয় ।  সাথে টিউশন ফিসটাও একটু চওড়া হবে ,  সেটা আর বলার প্রয়োজন নেই আশা করি ।  
ব্রিটিশ আইলস - এ সবচেয়ে বেশী বিশ্ববিদ্যালয় রয়েছে ইংল্যান্ডে ।  এ দেশে প্রায় ৯০টা বিশ্ববিদ্যালয় অথবা বিশ্ববিদ্যালয় সমমর্যাদার উচ্চ শিক্ষা প্রতিষ্ঠান  ( হায়ার এডুকেশন ইন্সটিটিউট )  রয়েছে ।  এদের মাঝে যে সবাই খুব মান নিয়ন্ত্রণ করছে ,  তা নয় ।  কিছু কিছু বিশ্ববিদ্যালয়ের মান বাংলাদেশের অনেক বিশ্ববিদ্যালয়ের থেকেও খারাপ ।  তাই ইংল্যান্ডে পড়ালেখা করতে আসলে সঠিক বিশ্ববিদ্যালয় নির্বাচন করা খুবই গুরুত্বপূর্ণ ।  
ইংল্যান্ডের বিশ্ববিদ্যালয়গুলোকে চারটা ভাগে ভাগ করা যায় ।  
১ .  প্রাচীন বিশ্ববিদ্যালয়
২ .  রেডব্রিক বিশ্ববিদ্যালয়
৩ .  প্লেট গ্লাস বিশ্ববিদ্যালয়
৪ .  নূতন বিশ্ববিদ্যালয় 
আমি সাজেস্ট করবো পিএইচডি অথবা রিসার্চ মাস্টার্স - এর জন্যে সবার চেষ্টা করা উচিত ক্যাটাগরি ১ এবং ২ এর মধ্যে বিশ্ববিদ্যালয় নির্বাচন করা ।  যদি সেটা সম্ভব না হয় ,  তবে ৩ পর্যন্ত নামা যেতে পারে ।  তবে কোর্স ভিত্তিক মাস্টার্স তথা  ‘ টট মাস্টার্স ’  পড়তে নিজের সামর্থ এবং বিশ্ববিদ্যালয়ের রেপুটেশন অনুযায়ী সব ক্যাটাগোরি থেকেই নির্বাচন করতে পারেন ।  নিচে আমি প্রতিটা ক্যাটাগরি এবং তাদের বিভিন্ন বিশ্ববিদ্যালয় নিয়ে আলোচনা করছি । 
 ‘ প্রাচীন বিশ্ববিদ্যালয় ’  ক্যাটাগরিটাই বলে দেয় এ বিশ্ববিদ্যালয়গুলো অনেক পুরোনো ।  আসলে এই ক্যাটাগোরিটা শুধু ইংল্যান্ড নয় ,  বরং ইংল্যান্ড ,  স্কটল্যান্ড এবং আয়ারল্যান্ডের সাতটা বিশ্ববিদ্যালয়কে একত্রে ডাকার জন্যে ব্যবহার করা হয় ।  এ সাতটা বিশ্ববিদ্যালয় ১০৯৬ খৃষ্টাব্দ থেকে ১৫৯২ খৃষ্টাব্দের মধ্যে প্রতিষ্ঠিত হয়েছে ।  এদের মাঝে দুটো বিশ্বাবদ্যালয় ইংল্যান্ডে অবস্থিত ,  চারটা স্কটল্যান্ডে এবং একটা আয়ারল্যান্ডে ।  এরপর পুরো ব্রিটিশ আইলস - এ উনবিংশ শতাব্দীর আগে আর কোন বিশ্ববিদ্যালয় প্রতিষ্ঠিত হয় নি ।  ফলে এ বিশ্ববিদ্যালয়গুলো জ্ঞান - বিজ্ঞানের উন্নতি ছাড়াও এ অঞ্চেলের সামগ্রিক উন্নয়নে ব্যাপক ভূমিকা রাখে ।  ইংল্যান্ডের বিশ্ববিদ্যালয় দুটো হচ্ছে ইউনিভার্সিটি অব অক্সফোর্ড এবং ইউনিভার্সিটি অব কেম্ব্রিজ ।  এ দুটো প্রতিষ্ঠিান নিয়ে সুবিশেষ কিছু বলার প্রয়োজন দেখি না ।  নিউটন ,  ডারউইন ,  নিলসবোর ,  রাদারফোর্ড ,  ওয়াটসন ,  ক্রিক ,  চার্লস ব্যাবেজ ,  টিউরিং থেকে শুরু করে হালের স্টিভেন হকিংস  –  সবাই ৮০০ বছরের পুরোনো কেম্ব্রিজ থেকে এসেছে ।  ৮৮টা নোবেল বিজয়ী যে বিশ্ববিদ্যালয়ে থাকে তাকে নূতন করে পরিচয় করিয়ে দেয়াটা দৃষ্টতার পর্যায়ে পড়ে ।  অন্যদিকে প্রায় হাজার বছরের পুরোনো অক্সফোর্ড বিশ্ববিদ্যালয় থেকেও এসেছে ৫৭ জন নোবেল বিজয়ী ।  এ দুটো বিশ্ববিদ্যালয়ে যে কোন পর্যায়ে সুযোগ পাবার জন্যে অসাধারণ এ্যাকাডেমিক কোয়ালিফিকেশন দরকার ।  তবুও মাঝে মাঝে যখন কিছু বাংলাদেশীকে পড়তে দেখি ,  বেশ ভালো লাগে ।  
ইউনিভার্সিটি অব লন্ডন যদিও প্রাচীন বিশ্ববিদ্যালয় নয় ,  কিন্তু সেটা ঠিক রেড ব্রিক বিশ্ববিদ্যালয়ও নয় ।  তাই এ বিশ্ববিদ্যালয়টিকে দুই ক্যাটাগরির মাঝামাঝি স্থান দেয় হয় ।  এ বিশ্ববিদ্যালয়ের প্রতিষ্ঠার ইতিহাসটাও দারুন মজার ।  পাঠকের জন্যে খুব সংক্ষেপে বলছি ।  ১২০৯ সনে কেম্ব্রিজ বিশ্ববিদ্যালয় প্রতিষ্ঠার পর স্কটল্যান্ডে প্রতিষ্ঠিত হয়ে গিয়েছে চারটা বিশ্ববিদ্যালয় ,  এমন কি অয়ারল্যান্ডেও একটা হয়েছে অথচ ইংল্যান্ডে আর কোন বিশ্ববিদ্যালয় হয় নি ।  শুধু তাই না ,  লন্ডন ছাড়া ইউরোপের আর সব নাম করা রাজধানী শহরে তখন বিশ্ববিদ্যালয় প্রতিষ্ঠিত হয়েছে ।  বিষয়টা খুবই বিস্ময়কর ছিল ব্রিটিশদের জন্যে ।  তাই ১৮২৬ সনে কিছু জ্ঞানতাপস লন্ডন ইউনিভার্সিটি নামে একটা বিশ্ববিদ্যালয় প্রতিষ্ঠা করেন রাজধানী লন্ডনের বুকে ।  সে সময় বিশ্ববিদ্যালয়গুলো ছিল ধর্মের আবরনে মোড়া এবং চার্চ এবং রাজতন্ত্রের নিয়ন্ত্রণনে ।  কিন্তু লন্ডন বিশ্ববিদ্যালয়কে প্রতিষ্ঠিত করা হয় সেকুলার হিসেবে ।  ফলে তৎকালিন রাজা এ বিশ্ববিদ্যালয়কে বিশ্ববিদ্যালয় স্ট্যাটাস তথা  ‘ রয়েল চার্টার ’  দিতে অস্বীকৃতি জানান ।  কিন্তু ততদিনে ক্লাস শুরু হয়েছে অথচ ডিগ্রী দেয়ার অধিকার নেই ।  চাপে পড়ে যায় কর্তৃপক্ষ ।  এরই মাঝে ১৮২৯ সনে রাজা এবং চার্চের অনুসারীরা  ‘ কিংস কলেজ লন্ডন ’  নামে একটি বিশ্ববিদ্যালয় প্রতিষ্ঠা করে এবং রয়েল চার্টারও পেয়ে যায় ।  ফলে দুটো প্রতিষ্ঠানের মধ্যে রেশারেশি চরম আকার ধারন করে ।  এই রেশারেশিরই এক পর্যায়ে লন্ডন ইউনিভার্সিটিকে প্রস্তাব দেয়া হয় তারা যদি নাম পরিবর্তন করে আরেকটি নূতন প্রস্তাবিত  ‘ ইউনিভার্সিটি অব লন্ডন ’  - এর কলেজ হিসেবে যোগ দেয় ,  যেখানে কিংস কলেজও যোগ দিবে বলে জানিয়েছে ,  তাহলে তারা তাদের ছাত্রদের ডিগ্রী দিতে পারবে ।  এক রকম বাধ্য হয়েই তারা শেষ পর্যন্ত এ প্রস্তাব মেনে নেয় এবং ১৮৩৬ সনে  ‘ ইউনিভার্সিটি কলেজ লন্ডন ’   ( UCL )  হিসেবে নাম পরিবর্তন করে ।  সেদিনই ইউনিভার্সিটি অব লন্ডন প্রতিষ্ঠিত হয় এবং কিংস কলেজ লন্ডনও যোগ দেয় ফেডারেশনে ।  
এই ইউনিভার্সিটি অব লন্ডনের গঠনটা একটু জটিল ।  তাই পাঠকের সুবিধার জন্যে ব্যাখ্যা করছি ।  প্রথমেই মনে রাখতে হবে এই বিশ্ববিদ্যালয়টি একটি ফেডারেল ইউনিভার্সিটি অর্থাৎ এটা অনেকগুলো কলেজের ফেডারেশন ।  আপনি সরাসরি এখানে পড়তে পারবেন না ।  আপনাকে একটা কলেজের মাধ্যমে পড়ে তাদের ডিগ্রী নিতে হবে ।  এটার পড়াশোনা দু ধরনের ।  ইন্টারনাল এবং এক্সটার্নাল ।  ইন্টার্নাল হচ্ছে যারা সরাসরি ওদের কলেজে পড়ে ।  আর এক্সটারনাল হচ্ছে যারা বাহির থেকে ওদের ডিগ্রী দেয় যেমনটা বাংলাদেশে বিভিন্ন ল ’  স্কুল দিয়ে থাকে ।  যাইহোক ,  ইন্টার্নালি বিশ্ববিদ্যালয়টার দুটো ভাগ রয়েছে ।  একটা ভাগ হচ্ছে  ‘ লিস্টেড বডি ’  ।  এই প্রতিষ্ঠানগুলো সরাসরি বিশ্ববিদ্যালয় দ্বারা নিয়ন্ত্রিত হয় ।  এরা ছাত্রদের পড়ায় এবং বিশ্ববিদ্যালয় পরীক্ষার আয়োজন করে; অনেকটা বাংলাদেশের জাতীয় বিশ্ববিদ্যালয়ের মত ।  অন্যদিকে ,  আরেকটা ভাগ হচ্ছে  ‘ রিকগনাইজড বডি ’  ।  এই কলেজগুলো বিশ্ববিদ্যালয়ের ডিগ্রী দেয় কিন্তু পড়ানো এবং পরীক্ষা নেয়ার কাজ নিজেরাই করে ।  এদের বিশ্ববিদ্যালয় থেকে এক রকম স্বাধীন বলা যায় ।  এ কারণে এই কলেজগুলোকে বিশ্ববিদ্যালয় সমতুল্য প্রতিষ্ঠান হিসেবে গণ্য করা হয় ।  ইম্পেরিয়াল কলেজ লন্ডন ,  ইউনিভার্সিটি কলেজ লন্ডন ,  কিংস কলেজ লন্ডন ,  লন্ডন স্কুল অব ইকোনোমিক্স ,  কুইনমেরী  –  এরা সবাই ইউনিভার্সিটি অব লন্ডনের কলেজ ছিল বা আছে ।  হ্যা ,  কথাটা  ‘ ছিল বা আছে ’  লেখার পেছনে কারণ আছে ।  ২০০৯ সনে ইম্পেরিয়াল কলেজ ফেডারেশন ছেড়ে নিজেই বিশ্ববিদ্যালয়ে পরিণত হয়েছে যদিও ঐতিহ্যের কারণে নাম পরিবর্তন করে নি ।  এছাড়া ইউনিভার্সিটি কলেজ লন্ডন ,  কিংস কলেজ লন্ডন এবং লন্ডন স্কুল অব ইকোনোমিক্স - কে নিজেদের ডিগ্রী দেয়ার ক্ষমতা দিয়ে দেয়া হয়েছে যা তারা এখন দিচ্ছেও ।  তাদের সাথে ফেডারেশনের সংযোগটা খুবই নাজুক এখন এবং কয়েক বছরের মধ্যে তারা সম্পূর্ণ স্বাধীন হয়ে যেতে পারে ।  উল্লেখ্য যে এই চারটা প্রতিষ্ঠানই বিশ্ববিখ্যাত এবং পিএইচডি ও মাস্টার্স করার জন্যে লন্ডনের বুকে আদর্শ স্থান ।  এছাড়া কুইনমেরি ,  যারা জনপ্রিয় কলেজগুলোর মধ্যে এখনও ইউনিভার্সিটি অব লন্ডনের ডিগ্রী দিচ্ছে ,  উচ্চশিক্ষার জন্যে লন্ডনে একটা ভালো প্রতিষ্ঠান হিসেবে বিবেচিত হয় ।   
এছাড়াও আরেকটা বিশ্ববিদ্যালয়ের নাম না বললেই নয় ।  সেটা ডারহাম বিশ্ববিদ্যালয় ।  লন্ডন বিশ্ববিদ্যালয়ের সমসাময়িক একটা ঐতিহ্যবাহী বিশ্ববিদ্যালয় ।  এ বিশ্ববিদ্যালয়টার নাম আলাদা ভাবে বলার কারণ এরা দাবী করে তারা অক্সফোর্ড এবং কেম্ব্রিজের পর ইংল্যান্ডের ৩য় বিশ্ববিদ্যালয় ।  এ নিয়ে উইকিপিডিয়াতে আমরা অনেক তর্কও করেছি ।  সব শেষে একটা আর্টিকেল তৈরী করা হয় ।  সেটা এখান থেকে পড়তে পারবেন ।  শুধুই আগ্রহী পাঠকদের জন্যে এই লিঙ্কটা ।  আপনি চাইলে পুরোপুরি স্কিপ করে যেতে পারেন ।  
এবার আলোচনা করছি  ‘ রেডব্রিক বিশ্ববিদ্যালয় ’  নিয়ে ।  মূলত ইংল্যান্ডের ছয়টা বিশ্ববিদ্যালয়কে রেডব্রিক বিশ্ববিদ্যালয় বলা হয় যারা বিংশ শতাব্দীর গোড়ার দিকে প্রতিষ্ঠিত ।  এরা বেশ সুনামের অধিকারী এবং কয়েকটা রীতিমত বিশ্বের সেরা বিশ্ববিদ্যালয়গুলোর অন্যতম ।  ইউনিভার্সিটি অব ম্যানচেস্টার যারা ভিক্টোরিয়া ইউনিভার্সিটি অব ম্যানচেস্টার হিসেবে প্রতিষ্ঠিত হয়েছিল তাদের মধ্যে সুবচেয়ে পুরোনো ।  এরপর আছে বার্মিংহাম ,  লিভারপুল ,  লিডস ,  শেফিল্ড এবং ব্রিস্টল বিশ্ববিদ্যালয় ।  নাম শুনেই বোঝা যাচ্ছে বিশ্বাবিদ্যালয়গুলো বৃটেনের ইন্ডাস্ট্রিয়াল শহরগুলোতে হয়েছে ।  এ্যাডগার পিয়ারস নামের একজন প্রফেসার এদের একত্রে  ‘ রেডব্রিক ’  বলে ডাকার পর থেকে এই টার্মটা আলোচনায় আসে ।  পরবর্তীতে নটিংহাম ,  সাদাম্পটন ,  এক্সটার ,  হাল ,  লেইস্টার এবং নিউক্যাসেল বিশ্ববিদ্যালয়কেও এই ক্যাটাগোরিতে যোগ করেন কেউ কেউ ।  এ বিশ্ববিদ্যালয়গুলো শিক্ষা এবং গবেষণার মানে বেশ এগিয়ে এবং পিএইচডি ও মাস্টার্সের জন্যে খুবই ভালো প্রতিষ্ঠান ।  
১৯৬০ - এর দশকে  ‘ রবিনস রিপোর্ট অব হায়ারএডুকেশন ’  - এর উপর ভিত্তি করে প্রতিষ্ঠিত বিশ্ববিদ্যালয়গুলোকে  ‘ প্লেট গ্লাস ’  বিশ্ববিদ্যালয় বলা হয় ।  এদের মধ্যে ওয়ারউইক ,  ইয়র্ক এবং সাসেক্স বিশ্ববিদ্যালয় বেশ নাম করা ।  একই ভাবে ১৯৯২ সনে একটা আইন করে বৃটেনে বিভিন্ন পলিটেকনিককে বিশ্ববিদ্যালয় স্ট্যাটাস দেয়া হয় ।  তাদের এবং তাদের পর প্রতিষ্ঠিত বিশ্ববিদ্যালয়গুলোকে  ‘ নিউ ইউনিভার্সিটিজ ’  বলা হয় ।  এদের মধ্যে ,  কিংস্টোন এবং ওয়েস্টমিনিস্টার বিশ্ববিদ্যালয় তুলনামূলক ভাবে ভালো তবে পিএইচডি করার জন্যে এই ক্যাটাগোরির কোন বিশ্ববিদ্যালয় আমি সাজেস্ট করি না ।  
যারা উপরের এত এত আলোচনা পড়ে নিজেদের হারিয়ে ফেলছেন বারবার ,  তাদের জন্যে একটা লিঙ্ক শেয়ার করছি ।  এই লিঙ্কে ক্লিক করুন ।  এটা রাসেল গ্রুপের ২০টা বিশ্ববিদ্যালয়ের তালিকা ।  ১৬টা ইংল্যান্ড থেকে ,  দুটো স্কটল্যান্ড এবং একটা করে নর্দার্ন আয়ারল্যান্ড ও ওয়েলস থেকে রয়েছে ।  শিক্ষার মান ও রিসার্চের গুনে এরা বৃটেনের সেরা ।  এদের উপর আপনি ভরসা করতে পারেন ।  
এবার স্কটল্যান্ডের বিশ্ববিদ্যালয় নিয়ে আলোচনা করছি ।  স্কটল্যান্ডে মোট পনেরটা বিশ্ববিদ্যালয় আছে ।  এদের আমরা তিনটা ভাগে ভাগ করতে পারি  –  ১ .  প্রাচীন বিশ্ববিদ্যালয় ,  ২ .  প্লেটগ্লাস বিশ্ববিদ্যালয় এবং ৩ .  নূতন বিশ্ববিদ্যালয় ।  হ্যা ,  ইংল্যান্ড - এর সাথে পার্থক্য শুধু রেডব্রিক কেটাগোরি ।  ঐ সময় স্কটল্যান্ডে কোন বিশ্ববিদ্যালয় প্রতিষ্ঠিত হয় নি । 
নিজেদের  ‘ শিক্ষা ’  নিয়ে স্কটিশরা বেশ গর্ব করে ।  গোড়া এই জাতির অনেককে বলতে শুনি  “ যখন ইংল্যান্ডের দুটো বিশ্ববিদ্যালয় ছিল তখন আমাদের চারটা ছিল ”  ।  কথাটা মিথ্যে না ।  ১৪১৩ সনে প্রথম স্কটিশ বিশ্ববিদ্যালয় প্রতিষ্ঠিত হয় যার নাম সেইন্ট এন্ড্রুস বিশ্ববিদ্যালয় ।  বর্তমানে আট হাজারের কিছু বেশী ছাত্রছাত্রী পড়ে এই ছোট্ট কিন্তু নামী বিশ্ববিদ্যালয়টিতে ।  নর্থ সি - এর ঠিক সৈকতে অবস্থিত ক্যাম্পাসটায় যে কোন সময় চাইলেই আপনি বই হাতে সমুদ্রে পা ডুবিয়ে বসে থাকতে পারবেন !  তবে স্কটিশ জ্ঞান বিজ্ঞানের উন্নতি মূলত এর প্রধান দুই শহরের দুটো বিশ্ববিদ্যালয়ের হাত ধরে এসেছে ।  ১৪৫১ সনে স্কটল্যান্ডের বৃহৎ শহর গ্লাসগোতে প্রতিষ্ঠিত হয় গ্লাসগো বিশ্ববিদ্যালয় এবং ১৫৮২ সনে রাজধানী শহর এডিনবরায় প্রতিষ্ঠিত হয় এডিনবরা বিশ্ববিদ্যালয় ।  গ্লাসগো বিশ্ববিদ্যালয় থেকে এসেছেন অর্থনীতির জনক এ্যাডাম স্মিথ ,  এন্টিসেপ্টিকের অবিষ্কারক লর্ড লিস্টার ,  তাপগতি বিদ্যার জনক লর্ড কেলভিন ,  স্টিম ইঞ্জিনের আবিষ্কারক জেমস ওয়াট ,  কার্বন ডাই অক্সাইড - এর আবিষ্কারক জোসেফ ব্ল্যাক ,  নিষ্ক্রিয় গ্যাসের আবিষ্কারক উইলিয়াম রামজি ,  টেলিভিশনের অন্যতম আবিষ্কারক জন ল ’ গি ,  রাদারফোর্ডের সাথে যৌথ ভাবে নিউক্লিায়ার রিএ্যাকশনের প্রবক্তা ফেড্রিক সড্ডি প্রমুখ ।  অন্যদিকে এডিনবরা বিশ্ববিদ্যালয় থেকে এসেছেন টেলিফোনের আবিষ্কারক গ্রাহামবেল ,  ইলেক্ট্রম্যাগনেটিকের জনক জেমসক্লার্ক ম্যাক্সওয়েল ,  শার্লকহোমস এর লেখক আর্থার কোনান ডয়েল ,  ট্রেজার আইল্যান্ডের লেখক রবার্ট লুইস স্টিভেনসন ,  কবি ওয়াল্টার স্কট ,  বেইজ থিউরমের প্রবক্তা থমাস বেইজ প্রমুখ ।  উপরের নামগুলো শুনলেই বোঝা যায় স্কটিশ সমাজ গঠনে এ দুটো বিশ্ববিদ্যালয়ের অবদান কত খানি ।  স্কটল্যান্ড থেকে রাসেল গ্রুপে যে দুটো স্কটিশ বিশ্ববিদ্যালয় রয়েছে ,  তারা এরাই ।  এছাড়াও স্কটল্যান্ডে আরেকটি প্রাচীন বিশ্ববিদ্যালয় রয়েছে ।  এ্যাবার্ডিন শহরে অবস্থিত এ্যাবার্ডিন বিশ্ববিদ্যালয় বৃটেনে বেশ নাম করা ।  
এর পরের ভাগে রয়েছে প্লেটগ্লাস বিশ্ববিদ্যালয়গুলো যারা প্রতিষ্ঠিত হয়েছে ষাটের দশক বা তার পরপরই ।  এদের মধ্যে স্ট্রাথক্লাইড বিশ্ববিদ্যালয় ,  হেরিওট ওয়াট বিশ্ববিদ্যালয় ,  ডান্ডি বিশ্ববিদ্যালয় এবং স্টিরলিং বিশ্ববিদ্যালয় ভালো স্কটিশ বিশ্ববিদ্যালয়গুলোর মধ্যে অন্যতম ।  এছাড়া ১৯৯২ সনে প্রতিষ্ঠিত  ‘ নূতন বিশ্ববিদ্যালয় ’  - গুলোর মধ্যে এডিনবরা নেপিয়ার বিশ্ববিদ্যালয় ,  রবার্ট গর্ডন বিশ্ববিদ্যালয় ,  ওয়েস্ট অব স্কটল্যান্ড বিশ্ববিদ্যালয় ,  গ্লাসগো ক্যালডোনিয়ান বিশ্ববিদ্যালয় ,  ডান্ডি এবার্টে বিশ্ববিদ্যালয়কে মধ্যম মানের বিশ্ববিদ্যালয় হিসেবে গণ্য করা হয় ।  ২০০৭ সনে কুইন মার্গারেট বিশ্ববিদ্যালয় এবং ২০১১ সনে ইউনিভার্সিটি অব হাইল্যান্ডস এন্ড আইল্যান্ডস প্রতিষ্ঠিত হয় যারা স্কটল্যান্ডের নবীনতম বিশ্ববিদ্যালয় ।  এই লিঙ্ক থেকে সবগুলো স্কটিশ বিশ্ববিদ্যালয়ের নাম এক সাথে পাওয়া যাবে ।    
ওয়েলস - এ রয়েছে দশটা বিশ্ববিদ্যালয় ।  এদের অধিকাংশই আগে ইউনিভার্সিটি অব ওয়েলস  ( যা ইউনিভার্সিটি অব লন্ডনের মত একটা ফেডারেল বিশ্ববিদ্যালয় )  - এর কলেজ ছিল ।  বর্তমানে এরা স্বাধীন বিশ্ববিদ্যালয়ে রূপান্তরিত হয়েছে ।  ওয়েলসের বিশ্ববিদ্যালয়গুলোর মধ্যে কার্ডিফ বিশ্ববিদ্যালয় গবেষণা ও শিক্ষার মানের দিক দিয়ে সেরা ।  ওয়েলসের রাজধানী শহর কার্ডিফে অবস্থিত এই বিশ্ববিদ্যালয়টিতে প্রচুর বাংলাদেশী ছাত্র পড়তে দেখা যায় ।  ওয়েলসে আরো রয়েছে মধ্যম মানের সনসি বিশ্ববিদ্যালয় ,  গ্ল্যামারগন বিশ্ববিদ্যালয় এবং ব্যাঙ্গর বিশ্ববিদ্যালয় ।  এছাড়া ইউনিভার্সিটি অব কার্ডিফ ইন্সটিটিউট অব ওয়েলস বিভিন্ন কলেজের মাধ্যমে এম . বি . এ অফার করে থাকে ।  যাদের ১৫ - ২০ হাজার পাউন্ড খরচ করে এম . বি . এ ডিগ্রী নেয়ার সামর্থ্য নেই ,  তারা এই বিশ্ববিদ্যালয়ের ডিগ্রী লন্ডন ,  ডাবলিন বা অন্যান্য শহরে অবস্থিত পার্টনার কলেজের মাধ্যমে ৫ - ৮ হাজার পাউন্ড টিউশন দিয়ে নিতে পারে । 
এবার আয়ারল্যান্ড দ্বীপের দিকে তাকানো যাক ।  আয়ারল্যান্ড অর্থাৎ রিপাবলিক অব আয়ারল্যান্ডে সাতটা বিশ্ববিদ্যালয় এবং একটা বিশ্ববিদ্যালয় সমমানের ইন্সটিটিউট অব টেকনলজি রয়েছে ।  রাজধানী শহর ডাবলিনে অবস্থিত ইউনিভার্সিটি অব ডাবলিন সাতটা প্রচীন বিশ্ববিদ্যালয়ের একটি ।  ইংল্যান্ড ও আয়ারল্যান্ডের যৌথ রানী ,  রানী প্রথম এলিজাবেথের নির্দেশে অক্সফোর্ড ও কেম্ব্রিজ বিশ্ববিদ্যালয়ের আদলে এ বিশ্ববিদ্যালয়টি প্রতিষ্ঠিত হয় ।  রানীর বাবা অস্টম হেনরী প্রতিষ্ঠা করেছিল ট্রিনিটি কলেজ কেম্ব্রিজ ।  কথিত আছে সেই নামকরণ থেকে উৎসাহি হয়ে রানী তার প্রতিষ্ঠা করা বিশ্ববিদ্যালয়ের প্রথম কলেজের নামকরণ করেন  ‘ ট্রিনিটি কলেজ ডাবলিন ’  ।  কিন্তু পরে ডাবলিন বিশ্ববিদ্যালয়ে আর কোন কলেজ প্রতিষ্ঠিত হয় নি ।  ফলে চারশ বছরে ইতিহাসে ট্রিনিটি টিকে থাকে বিশ্ববিদ্যালয়ের একমাত্র কলেজ হিসেবে ।  ট্রিনিটি অক্সফের্ডের ওরিয়েল কলেজ এবং কেম্ব্রিজের সেইন্ট জোন্স কলেজের সিস্টার কলেজও ।  যেহেতু ডাবলিন বিশ্ববিদ্যালয়ের আর কোন কলেজ নেই ,  তাই ট্রিনিটি কলেজ ডাবলিন বললে ডাবলিন বিশ্ববিদ্যালয়কেই বোঝানো হয় এবং উল্টাটা ।  এছাড়া আয়ারল্যান্ডে আরো রয়েছে ১৮৫৪ সনে প্রতিষ্ঠিত ইউনিভার্সিটি কলেজ ডাবলিন  ( ইউসিডি )  যা আইরিশ রিপাবলিকের সবচেয়ে বড় বিশ্ববিদ্যালয় ।  ট্রিনিটি এবং ইউসিডি শুধু আয়ারল্যান্ড বা ইউরোপেই নয় ,  আন্তর্জাতিক ভাবে খ্যাতিসম্পন্ন বিশ্ববিদ্যালয় ।  আয়ারল্যান্ডে পড়তে গেলে এদুটো বিশ্ববিদ্যালয়ে চেষ্টা করার কথা আমি সবার আগে বলবো ।  এছাড়া ডাবলিন সিটি ইউনিভার্সিটি  ( ডিসিইউ )  এবং ডাবলিন ইন্সটিটিউট অব টেকনলজি  ( ডিআইটি )  আরো দুটো ভালো অপশন ।  ডাবলিনের বাহিরে ইউনিভার্সিটি কলেজ কর্ক  ( ইউসিসি )  বেশ পুরোনো এবং স্বনামধন্য ।  এছাড়াও ন্যাশনাল ইউনিভার্সিটি অব আয়ারল্যান্ড গলওয়ে ,  ন্যাশনাল ইউনিভার্সিটি অব আয়ারল্যান্ড মেনুথ এবং ইউনিভার্সিটি অব লিমেরিক মধ্যম মানের বিশ্ববিদ্যালয় হিসেবে বিবেচিত হয় আয়ারল্যান্ডে ।  
নর্দান আয়ারল্যান্ডে রয়েছে দুটো বিশ্ববিদ্যালয় ।  কুইন্স ইউনিভার্সিটি অব বেলফাস্ট তাদের মধ্যে সেরা ।  রাজধানী শহর বেলফাস্টে অবস্থিত এ বিশ্ববিদ্যালয়টা একই সাথে আইরিশ এবং ব্রিটিশ ।  দুদিক থেকেই সুযোগ সুবিধা পাওয়া যায় এখানে পড়লে ।  এই বিশ্ববিদ্যালয়টি রাসেল গ্রুপেরও সদস্য ।  এছাড়া রয়েছে আলস্টার ইউনিভার্সিটি যা দুই আয়ারল্যান্ডের মধ্যে ছাত্র সংখ্যার দিক দিয়ে সবচেয়ে বড় ।  এ বিশ্ববিদ্যালয়টির স্ট্রাকচার অনেকটা যুক্তরাষ্ট্রের স্টেট ইউনিভার্সিটিগুলোর মত ক্যাম্পাস বেইজড ।  চার শহর  –  বেলফাস্ট ,  কলেরিইন ,  ডেরী এবং জর্ডানস টাউন - এ বিশ্ববিদ্যালয়ের চারটা ক্যাম্পাস রয়েছে ।  প্রতিটা ক্যাম্পাস - ই কম - বেশী স্বয়ংসম্পূর্ণ । 
এই ছিল মোটামোটি বিশ্ববিদ্যালয় পরিচিতি ।  কথায় কথায় অনেক কিছু বলা হয়ে গেলো ।  আসলে উইকিপিডিয়াতে বিশ্ববিদ্যালয় প্রজেস্টের হয়ে কাজ করছি অনেক দিন ।  ফলে এদের ইতিহাস নিয়ে ঘাটাঘাটি এবং তর্ক বিকর্ত করেছি প্রচুর ।  সেজন্যে বিশ্ববিদ্যালয় নিয়ে কথা বলতে গেলে কিছু গল্পও চলে আসে ।  আশা করি পাঠক বিরক্ত হবেন না ।  উপরে আমি বিভিন্ন টার্মের সাথে লিঙ্ক যোগ করেছি ।  সেগুলোতে একটু চোখ বোলালে আশা করি আরো বিস্তারিত ধারণা পাবেন ।  আজ এখানেই থামছি ।  আগামী পর্বে আলোচনা করবো কোর্স ,  ডকুমেন্ট তৈরী এবং আবেদন করার প্রক্রিয়া নিয়ে ।    
১ ফেব্রুয়ারী ২০১২
গ্লাসগো ,  যুক্তরাজ্য






মির্জা ফখরুল ইসলাম আলমগীর সাহেবকে একজন তরুণ




গতকাল রাতে আমি আপনার লেখাটা পড়লাম ।  পড়ার পর মনে বেশ কিছু প্রশ্ন জাগলো ।  কিছু কথা যা আপনাকে জানানো প্রয়োজন মনে করলাম ।  আমি জানি আপনি আমাকে চেনেন না ।  চেনার কথাও নয় ।  আমি নিতান্তই সাধারণ এক তরুণ ।  আমার মত তরুণ বাংলার আনাচে ,  কানাচেতে ছড়িয়ে রয়েছে ।  রাজনীতি থেকে আমি সব সময় শত হাত দূরে থেকেছি ।  কিন্তু তবুও আজ লিখতে বসলাম ।  কারণ প্রধানতঃ দুটো ।  আপনার লেখার শুরুতেই আপনি উল্লেখ করেছেন শত ব্যস্ততার মাঝেও আপনি ব্লগ এবং সোস্যাল নেটওয়ার্কিং এর সাইটগুলো দেখার চেষ্টা করেন ।  যার অর্থ কোন না কোন ভাবে আপনার চোখে আমার লেখাটা পড়লেও পড়তে পারে ।  পড়বেই যে ,  তা জোর দিয়ে বলতে পারবো না ।  কিন্তু সম্ভাবনা রয়েছে ।  আর দ্বিতীয় কারণটা আপনার লেখার শিরোনাম ।  আপনি তরুণ সমাজকে উদ্দেশ্য করে লিখেছেন ।  আমি তাদের প্রতিভূ হয়েই আপনাকে আজ লিখতে বসেছি ।  

আপনার লেখার শুরুতেই আপনি হতাশা ব্যক্ত করেছেন এই বলে যে রাজনীতিবিদদের আমরা তরুণরা তাচ্ছিল্য করছি ,  দোষারোপ করছি পরীক্ষা ছাড়াই ।  আপনি লিখেছেন ,  

আমি আশ্চর্য হয়ে লক্ষ্য করি যে আজকের তরুণদের অনেকেই ক্রোধ আর হতাশার মাঝে খেই হারিয়ে ফেলছে ।  তারা যেন স্বপ্ন দেখতে ভুলে গেছে ।  দেশের ঘুরে দাঁড়ানোর সাথে নিজের উন্নয়নের এক অদ্ভুত দূরত্ব তৈরি করে তারা মনে করছে ,  দেশের উন্নয়নটা যেন অন্য কারো কর্তব্য ,  যার জন্য বরাদ্দ আছে বিশেষ একদল ,  তাদেরকে তাচ্ছিল্য করা যায় ,  দোষারোপ করা যায় কোনো পরীক্ষা ছাড়া ,  শুধু রাজনীতিবিদ বলে শনাক্ত করেই । 

আপনার এই বক্তব্যের শুরুর অংশে আমি একমত ।  হ্যা ,  তরুণরা ক্ষোভ এবং হতাশার মাঝে খেই হারিয়ে ফেলেছে ।  কিন্তু তাদের মনে সেই হতাশা কেন তৈরি হলো ?  এর দায়ভার কার ?  সেটা নিয়ে কেন আপনি প্রশ্ন করলেন না নিজেকে ?  আপনি বিনা পরীক্ষায় রাজনীতিবিদদের দোষারোপ করা হচ্ছে বলছেন ।  খুব বেশী দূর যেতে হবে না ।  নব্বই থেকে দুই হাজার এগারো ।  এই সময়ে দুবার বিএনপি এবং দুবার আওয়ামী লীগ শাসন করেছে দেশটাকে ।  এই চার শাসনকালই কি যথেষ্ট নয় রাজনীতিবিদদের পরীক্ষা করার জন্যে ?  আপনি বুকে হাত রেখে বলতে পারবেন ,  এই সময়টাকে যদি পরীক্ষা ধরা হয় তাহলে আমাদের রাজনীতিবিদরা কত মার্কস নিয়ে পাশ করবে ?  আদৌ পাশ করবে তো ? 
আপনার জীবনের কথা আপনি বলেছেন ।  শুনে খুবই ভালো লেগেছে ।  সাবেক মার্কিন প্রেসিডেন্ট বিল ক্লিনটনের আত্মজীবনী  “ মাই লাইফ ”  পড়েছিলাম বিশ্ববিদ্যালয় জীবনের একদম শুরুর দিকে ।  তখন আমার অপরিণত তরুণ মন খুবই বিস্মিত হয়েছিল এটা ভেবে যে একজন মার্কিন রাজনীতিবিদকে দেশের সর্বোচ্চ আসনটিতে বসতে হলে একদম তৃণমূল পর্যায়ের নির্বাচন দিয়ে শুরু করে ধীরেধীরে উঠে আসতে হয় ।  পরবর্তীতে অন্যান্য অনেক প্রেসিডেন্টের জীবনী পড়েও একই ব্যাপার লক্ষ্য করেছি ।  আজ যখন জানলাম আপনিও অনেকটা সেভাবে উঠে এসেছেন ,  তখন আপনার জন্যে আমার শ্রদ্ধা হয়েছে ।  লোক দেখানো শ্রদ্ধা নয় ।  আন্তরিক শ্রদ্ধা ,  মন থেকে ।  কিন্তু আমাদের রাজনীতিতে কি এই চর্চাটা খুব বেশী হয়ে থাকে ?  আপনি যখন আপনার দলের শীর্ষস্থানীয় নেতাদের সাথে বৈঠক করেন ,  তখন সেখানে কতজন নেতাকে পান যারা আপনার মত তৃণমূল পর্যায় থেকে উঠে এসেছে ?  ৯০ পরবর্তী আমাদের গণতন্ত্রকে স্যাটায়ার সম্ভাষণ দেয়া হয়  “ পরিবারতন্ত্র ”  বলে ।  কথাটা কি খুব অযৌক্তিক ?  এ প্রশ্নগুলো এজন্যে উত্থাপন করছি কারণ আপনি তরুণ প্রজন্মের মতামত জানতে চাচ্ছেন ।  তাদের পক্ষ থেকেই বলছি ,  তরুণ প্রজন্ম চায় যোগ্যতা ভিত্তিক রাজনীতি ।  যে ছেলেটা কলেজ বা বিশ্ববিদ্যালয় জীবন থেকে রাজনীতি করছে এবং ধীরেধীরে উঠে আসছে ,  দেশ চালানোর ক্ষেত্রে তার যোগ্যতা রাজনীতির সাথে কখনওই যোগাযোগ না থাকা একজন আমলা বা ব্যবসায়ীর থেকে অনেক বেশী ।  আপনি যখন একটা গাড়ী কেনেন ,  তখন বেছে বেছে দক্ষ ড্রাইভারকে নিয়োগ দিতে চান ।  কিন্তু যখন দেশ চালানোর প্রসঙ্গ আসে তখন তৃণমূল পর্যায়ের নেতাদের অবদানকে বৃদ্ধাঙ্গুলি দেখিয়ে দলের জন্যে  “ ইনভেস্ট ”  করা ব্যবসায়ী অথবা আমলাদের প্রাধান্য দেয়া হয়; শিক্ষিত তরুণদের নয় ।  আর ছেলে ,  বোন ,  মামা ,  খালু ,  বেয়াইদের কথা বাদই দিলাম ।  তারা যেন জন্ম সূত্রে রাজনীতি করার টিকেট পেয়েছে ।  এই আমলারা চেনেন দুর্নীতি এবং ব্যবসায়ীরা চেনেন মুনাফা ।  দুয়ে মিলে দেশটাকে কোথায় নিয়ে যাচ্ছে তা আর বিশদ বলার প্রয়োজন বোধ করি না ।  এই যখন আমাদের রাজনীতির অবস্থা ,  তখন তরুণরা হতাশ না হয়ে ঠিক কী কারণে আশাবাদী হবে সেটা কি আপনি বলতে পারেন ?  
স্বাধীনতার আগে আমাদের দেশের রাজনীতি কিন্তু এমনটা ছিল না ।  আপনি অতীতমুখী রাজনীতি পছন্দ করেন না বলেও অতীতের কিছু উদাহরণ টেনেছেন ।  তাই আমিও কিছু উদাহরণ টানছি ।  বঙ্গবন্ধুর উত্থানটা দেখুন ।  কিম্বা সে সময়ের ডাকইটে ছাত্রনেতাদের দেখুন ।  তাঁরা কিন্তু মামা - চাচার পরিচয়ে রাজনীতিতে আসেন নি ।  তাঁরা তাঁদের যোগ্যতা দিয়ে এসেছিলেন এবং বাংলাদেশের ইতিহাসে স্বমহিমায় পরিচিত হয়েছিলেন ।  কিন্তু একাত্তরের পর সেই ধারাবাহিকতা বদলে গেলো ।  আপনি আপনার লেখাতেই ৭১ থেকে ৭৫ এর শাসনকালের কথা উল্লেখ করে মুরুব্বীদের তখনকার অবস্থা জিজ্ঞেস করতে বলেছেন ।  আমি জিজ্ঞেস করে এবং বই পড়ে মূলতঃ দু ধরনের চিত্র দেখতে পাই ।  যারা সরাসরি রাজনীতিতে সম্পৃক্ত ছিল না তারা বলেছে বঙ্গবন্ধুর স্বেচ্ছাচারিতা এবং পরিবারের মানুষদের সরকারের বড় বড় পদে স্থাপন করার কথা ।  আর যারা বঙ্গবন্ধুকে কাছ থেকে দেখেছে তাদের বক্তব্য ঐ রকম পরিচ্ছিতিতে দেশ শাসন করা খুবই কঠিন কাজ ছিল বঙ্গবন্ধুর জন্যে; যে কারণে তিনি বিভিন্ন  “ বোল্ড ”  পদক্ষেপ নিতে বাধ্য হয়েছিলেন  ( যেমন বাকশাল প্রতিষ্ঠা ,  মার্কিনদের সাথে মিত্রতা ইত্যাদি )  ।  সে যাই হোক ,  সাধারণ জনগনের কাছে বঙ্গবন্ধু জনপ্রিয়তা হারিয়ে ছিলেন সন্দেহ নেই এবং পরিবার ও কাছের মানুষদের তিনি ক্ষমতায়ও বসিয়ে ছিলেন ।  যদি ধরেও নেই পরিবারতন্ত্র এবং স্বেচ্ছাচারিতার সূচনা বঙ্গবন্ধুর হাতে হয়েছিল; তাহলেও বলবো ,  তিনি জীবিত ছিলেন ৭৫ পর্যন্ত ।  এরপর কেন পরিস্থিতির পরিবর্তন এলো না ।  কেন এরপর বিএনপিও একই পথে হাঁটলো ?  আরো স্পষ্ট করে বললে বলতে হবে ৯০ এর পর কেন আমরা গণতন্ত্রের পরিবর্তে একটা পরিবারতন্ত্র পেলাম ?  আপনি স্বীকার করুন বা না করুন ,  এখানে আওয়ামী লীগের যতটুকু ভূমিকা রয়েছে ,  বিএনপির ঠিক ততটুকুই ভূমিকা রয়েছে ।  
আপনি বলেছেন , 

বিএনপি কোন অতীতমুখী দল নয় ,  তাদের মনোজগৎ অতীতে অবরুদ্ধ নয় ।  অতীতের অর্জন আর ট্রাজেডি নিয়ে মানুষের সহানুভূতি আর অনুকম্পা আশা করে না বিএনপি ।  বিএনপি শুরু থেকেই একটি ভবিষ্যতমুখী দল । 

আপনার এ বক্তব্যে আমি কিছুটা দ্বিধাগ্রস্ত ।  হয় আমার বুঝতে ভুল হচ্ছে অথবা এখানে দু ' ধরনের অর্থ রয়েছে ।  আপনি যদি  “ ভবিষ্যতমুখী ”  বলতে অতীত আঁকড়ে পড়ে না থেকে নূতন নূতন এবং যুগোপযোগী পদক্ষেপের মাধ্যমে দেশকে এগিয়ে নিয়ে যাওয়ার কথা ভেবে থাকেন ,  তাহলে আমি সেটাকে সাধুবাদ জানাবো ।  কিন্তু আপনি যদি বোঝান অতীতকে ভুলে গিয়ে সামনে এগিয়ে চলার কথা ,  তাহলে আমার কিছু বলার আছে ।  আমাদের মহান মুক্তিযুদ্ধ বা ভাষা আন্দোলনের মত অহংকার করার মত ঘটনাগুলো যা আমাদের অস্তিত্বের সাথে মিশে রয়েছে ,  কী করে ভোলা সম্ভব তা আমার জানা নেই বরং কেউ ভুলতে বললে সেটা ধৃষ্টতা বলেই প্রতীয়মান হবে আমার কাছে ।  তার থেকেও বড় বিস্ময় হচ্ছে ,  একজন বাংলাদেশী  ( লক্ষ্য করুন ,  বাঙালী লিখি নি )  হয়ে কেন আমরা সবাই সমভাবে আমাদের স্বাধীনতা নিয়ে গর্বিত হতে পারবো না ?  আপনাদের দুর্বলতাটা আমি বুঝি ।  আপনাদের ধারণা আওয়ামী লীগ যেহেতু স্বাধীনতার নেত্রীত্ব দানকারী দল এবং বঙ্গবন্ধু বাংলাদেশের মুক্তিযুদ্ধের অবিসংবাদিত নেতা  –  এগুলো নিয়ে আওয়ামী লীগ রাজনীতি করছে ।  কিন্তু আপনারা কি কখনও ভেবে দেখেছেন ,  এই পথটা বন্ধ করে দেয়া কত সহজ !  বঙ্গবন্ধুকে নিয়ে আওয়ামী লীগ যতটা উচ্ছ্বাস দেখায় ,  ঠিক ততটা উচ্ছ্বাস আপনারাও দেখান ।  আপনারা আওয়ামী লীগকে সাধুবাদ জানান মুক্তিযুদ্ধে তাঁদের ভূমিকার জন্যে ।  মনে রাখবেন কারো কৃতিত্ব স্বীকার করে নিলে যে স্বীকার করে সে ছোট হয়ে যায় না বরং এতে তার উদারতা প্রকাশ পায় ।  আপনারা যদি বঙ্গবন্ধুকে  “ আওয়ামী লীগের বঙ্গবন্ধু ”  থেকে  “ বাংলাদেশের বঙ্গবন্ধু ”  হিসেবে দেখতে পারেন ,  তাহলে আওয়ামী লীগ আর বঙ্গবন্ধুকে নিয়ে রাজনীতি করতে পারবে না ।  কিন্তু যতদিন আপনারা একগুয়েমী থেকে বেরিয়ে না এসে বঙ্গবন্ধুকে তাঁর প্রাপ্য স্বীকৃতি দেবেন না ,  ততদিন বঙ্গবন্ধু আপনাদের জন্যে প্রতিদ্বন্দ্বীই হয়ে থাকবে ।        
আপনি আরো লিখেছেন ,  

পৃথিবীতে এমন কোনও জাতি নেই যার অতীত রক্ত - রঞ্জিত নয় কিংবা পাপবর্জিত  ।  তারা তাদের অতীত বেদনাকে ভুলে থেকে সামনের দিকে এগিয়ে যেতে চায় ,  প্রতি নিয়ত অতীত ক্ষতকে সজীব করার রাজনীতি করে না ।  নাৎজি উত্থান - পর্ব  ( যেটা সম্পূর্ণ গণতান্ত্রিক ছিলো !  )  নিয়ে জার্মানরা রাজনীতি করে না । 

আমি নিশ্চিত আপনি জানেন ,  জার্মানরা দ্বিতীয় বিশ্বযুদ্ধে মানবতাবিরোধী অপরাধের জন্যে অভিযুক্ত নাৎজি অফিসারদের বিচার করছে ।  কিছুদিন আগে এক আইরিশ সংবাদপত্রে পড়েছিলাম সেই বিচার এখন একদম শেষ পর্যায়ে ।  ৮০ - ৯০ বছর বয়সী অফিসাররা আদালতের কাঠগোড়ায় দাঁড়িয়ে বিচারের মুখোমুখি হচ্ছে এবং শাস্তিও পাচ্ছে ।  আপনি এ ঘটনাটি উল্লেখ করেছেন মূলতঃ যুদ্ধাপরাধীদের বিচারের বিষয়টি ইঙ্গিত করতে ।  এ বিষয়ে আমি বলবো ,  বর্তমান তরুণ সমাজ কিন্তু যুদ্ধাপরাধীদের বিচার চায় ।  তারা আওয়ামী লীগকে সমর্থন করুক বা না করুক ,  এ বিষয়ে কিন্তু তারা একত্ব ।  অথচ আপনি জার্মানদের উদাহরণ দিয়ে অতীত ক্ষত সজীব না করার রাজনীতি করতে মানা করছেন  ( যদিও উদাহরণটা ঠিক ছিল না; কেন সেটা আমি একটু আগেই ব্যাখ্যা করেছি )  ।  আপনার এ বক্তব্যে আমি খুব বিস্ময়ের সাথে লক্ষ্য করলাম আপনারা যুদ্ধাপরাধীদের সাথে জোট বেঁধে ভোট চাইতে পারেন কিন্তু সেটা  “ রাজনীতি করা ”  হয় না অথচ যুদ্ধাপরাধীদের বিচার চাওয়া  “ রাজনীতি করা ”  হয়ে যায় ।  আপনি বলেছেন বিএনপি পরিবর্তনে বিশ্বাসী ।  সেই পরিবর্তনটা এখনই আনুন ।  যুদ্ধাপরাধের বিচারের দাবিতে সোচ্চার হোন এবং জামাত - শিবিরের সংস্পর্শ থেকে বেরিয়ে আসুন ।  আপনাদের জনপ্রিয়তা বাড়বে বৈ কমবে না ।    
আমি আপনার লেখার শেষের দিকে এসে হতাশ হয়েছি ।  আপনি তখন এক তরফা ভাবে আওয়ামী লীগকে দোষারোপ করেছেন ।  অন্যকে দোষ দিয়ে কি নিজেরটা খুব বেশী সময় ঢেকে রাখা যায় ?  বর্তমান সরকারের উপর মানুষ ইতিমধ্যে যারপরনাই বিরক্ত ।  এর অর্থ কিন্তু এই নয় যে তারা আপনাদের আচরণে খুশি ।  তেল - গ্যাস বিক্রির বিরোধীতা করে নিতান্তই সাধারণ মানুষরা যখন হরতাল ডাকলো ,  আপনারা সেখানে সমর্থন দিলেন না ।  অথচ সেই তেলের দাম বাড়লো বলে আপনারা ঠিকই হরতাল দিলেন; জামাতের সাথে পুলিশের মারামারীর পরপরই ।  সাধারণ মানুষ কি এতই বোকা যে এই খালি চোখে দেখা যাওয়া সূত্রগুলো মিলিয়ে নিতে পারবে না ?  আপনার লেখার এক পর্যায়ে আপনি লিখেছেন ,  

কিন্তু সততার সাথে নিজেকে প্রশ্ন করুন তো ,  ২০০৫ সালে আপনার পরিপার্শ্ব ও ব্যক্তিগত অবস্থা ভালো ছিলো ,  না আজ ভালো ? 

আমি স্বীকার করছি অবশ্যই ভালো ছিল ।  কিন্তু সেটা আপনাদের যোগ্যতার জন্যে নয় ।  ৯০ এর পর প্রতিটা সরকার এসেছে এবং দেশের অবস্থা করুণ থেকে করুণতর হয়েছে ।  ২০১১ এর থেকে ২০০৫ ভালো ছিল ,  ২০০৫ এর থেকে ১৯৯৭ আরো ভালো ছিল ।  পালা বদলে একেকটা সরকার এসেছে এবং পরবর্তী  সরকারকে শিখিয়ে দিয়ে গিয়েছে আরো বড় মাপে কী করে দুর্নীতি করতে হয় ।  তরুণ সমাজ সর্বাগ্রে যে পরিবর্তনটা চায় সেটা হলো এই পালা বদলের খেলাটা বন্ধ হওয়া ।  
লেখাটা শেষ করবো ছোট মুখে একটা বড় কথা বলে ।  বাংলাদেশের রাজনীতিতে একে অপরের দোষ খোঁজাই যেন নিয়ম ।  অন্যের দোষের উপর ভর করে এই রাজনীতি করার প্রথা আর কত দিন ?  না হয় আপনারাই ভাঙুন এই নিয়মটা ।  আমার মতে ,  অন্যকে দোষারোপ করে নয় বরং আত্মসমালোচনার মাধ্যমে আত্মশুদ্ধির পথ বেছে নেয়াই বর্তমান পরিস্থিতিতে আপনাদের জন্যে সবচেয়ে বেশী সহায়ক হবে ।     
১৪ অক্টোবর ২০১১
ঢাকা ,  বাংলাদেশ
পুনশ্চঃ আপনার এ উদ্যোগকে আমি সাধুবাদ জানাই এবং আশা করবো ভবিষ্যতে আপনি আরো লিখবেন ।  মত প্রকাশের অধিকারকে দমানোর নয় বরং সকলের মতামতকে শ্রদ্ধা করার মানসিকতা আমরা আমাদের আগামী দিনের জনপ্রতিনিধিদের মাঝে দেখতে চাই । 






প্রসঙ্গ ভূমিকম্প :  বাংলাদেশের প্রেক্ষাপটে অতীত এবং ভবিষ্যৎ 




বাংলাদেশে ইদানিং মাঝে মাঝেই ভূমিকম্প হচ্ছে ।  ভূমিকম্প হলে আমরা ভীত হই ।  পত্রিকা এবং টিভি চ্যানেলগুলো ফলাও করে নিউজ করে ।  তারপর ধীরেধীরে আমরা ভুলে যাই ।  তারপর আবার ভূমিকম্প হয় এবং আবার আমরা ভীত হই ।  কিন্তু আমাদের মধ্যে খুব কমই এটা নিয়ে আলোচনা করা হয় ।  ভূমিকম্পের কারণ কী ,  এর ভয়াবহতা কেমন হতে পারে অথবা এ সময় করণীয় কী ইত্যাদি বিষয়ে আমাদের জানার গভীরতা খুব কম; সেই দলে আমি নিজেও পড়ি ।  তবে সম্প্রতি কিছু আর্টিকেল পড়লাম ,  কিছু আলোচনাও শুনলাম যা আমাকে এ বিষয়ে আরো জানতে আগ্রহী করে তোলে ।  সেই আগ্রহ থেকেই তৈরি করলাম এই লেখাটা । 

ভূমিকম্প কেন হয় ? 

কখনও কি ভেবে দেখেছেন ভূমিকম্প কেন হয় ?  কেন বিশেষ বিশেষ কিছু স্থানে ভূমিকম্প বেশী হয় আবার কিছু স্থানে মোটামোটি ভূমিকম্প হয় না বললেই চলে ?  এ প্রশ্নগুলো বহু শত বছর ধরে মানুষকে ভাবালেও এর উত্তর পেতে অপেক্ষা করতে হয়েছে বিংশ শতাব্দী পর্যন্ত ।  ১৯১২ সনে জার্মান বিজ্ঞানী আলফ্রের্ড ওয়েগনার পৃথিবীর মানচিত্র পর্যবেক্ষণ করে এই সিদ্ধান্তে উপনীত হন যে এক সময় পৃথিবীর মহাদেশগুলো একত্রে ছিল যা কালক্রমে ধীরেধীরে একে অপরের থেকে দূরে সরে গিয়েছে ।  ওয়েগনারের এই তত্ত্বকে বলা হয় কন্টিনেন্টাল ড্রিফ্ট ।  এ তত্ত্ব বলে পৃথিবীর উপরিতল কতগুলো অনমনীয় প্লেটের সমন্বয়ে গঠিত ।  এই প্লেটগুলোকে বলা হয় টেকটনিক প্লেট ।  একেকটি টেকটনিক প্লেট মূলতঃ পৃথিবীর অভ্যন্তরীণ গলিত পদার্থের বাহিরের আবরণ যা একটি পাথরের স্তর ।  ভূ - স্তরে যা কিছু রয়েছে তা এই প্লেটগুলোর উপরে অবস্থিত ।  
টেকটনিক প্লেটগুলো একে অপরের সাথে পাশাপাশি লেগে রয়েছে ।  এগুলো প্রায়ই নিজেদের মাঝে ধাক্কায় জড়িয়ে পড়ে ।  কখনও মৃদু ,  কখনও সজোরে ।  যেহেতু প্লেটগুলো শিলা দ্বারা গঠিত ,  তাই ধাক্কার ফলে তাদের মাঝে ঘর্ষণের সৃষ্টি হয় ।  এই ঘর্ষণের মাত্রা অধিক হলে এক ধরনের শক্তি নির্গত হয় যা ভূ - স্তরকে প্রকম্পিত করে ।  যদিও ভূমিকম্পের আরও কারণ রয়েছে  ( যেমন আগ্নেয়গিরি )  ,  তবে এই কারণটিই অধিকাংশ ভূমিকম্পের জন্যে দায়ী ।     
উপরের আলোচনা থেকে একটা বিষয় সম্পর্কে অনেকেই হয়তো ধারণা করে নিয়েছেন ।  তা হলো ভূমিকম্প বেশী হবার সম্ভাবনা থাকবে প্লেট বর্ডারে ।  হ্যা ,  আসলেই তাই ।  যেখানেই দুটো প্লেটের সংযোগস্থল রয়েছে সেখানেই ঘর্ষণ সৃষ্টি হবার সম্ভাবনা থাকবে এবং এর ফল স্বরূপ হবে ভূমিকম্প ।  নিচের ছবিটি দেখুন ।  এই ছবিতে টেকটনিক প্লেটগুলো এবং সেগুলোর নাড়াচাড়ার গতি পথ দেখানো হয়েছে ।  জাপান ,  চিলি ,  হেইতি বা ইন্দোনেশিয়ার দিকে যদি তাকান তাহলে পরিষ্কার বুঝতে পারবেন কেন ঐ স্থানগুলোতে নিয়মিত বড় বড় ভূমিকম্প হয়ে থাকে ।  


বাংলাদেশের ভূমিকম্প প্রবণ এলাকা সমূহ কী করে চিহ্নিত করা হলো ? 

এবার ফিরে আসা যাক বাংলাদেশ প্রসঙ্গে ।  দুর্ভাগ্যবশতঃ আমাদের বাংলাদেশ ভারতীয় ,  ইউরেশিয় এবং মায়ানমার টেকটনিক প্লেটের মাঝে আবদ্ধ ।  ফলে এই প্লেটগুলোর নাড়াচাড়ার ফলে আমাদের দেশে মাঝেমাঝেই ভূমিকম্প অনুভূত হয় ।  তাছাড়া ভারতীয় এবং ইউরেশিয় প্লেট দুটো হিমালয়ের পাদদেশে আটকা পড়ে রয়েছে এবং ১৯৩৪ সনের পর তেমন কোন বড় ধরনের নাড়াচাড়া প্রদর্শন করে নি ।  এ কারণে বিজ্ঞানীরা ধারণা করছে এই প্লেট দুটো হয়তো নিকট ভবিষ্যতে নড়ে উঠবে যা বড় ধরনের ভূমিকম্পের কারণ হবে ।   
টেকটনিক প্লেটের অবস্থান দেখলে বোঝা যায় যে আমাদের উত্তর ও পূর্বে দুটো বর্ডার বা টেকনিকাল ভাষায়  “ ভূ - চ্যুতি ”  রয়েছে যা বাংলাদেশের ভূমিকম্পের কারণ ।  এজন্যে বাংলাদেশের উত্তরপূর্বাঞ্চল তথা সিলেট এবং ততসংলগ্ন এলাকা প্রবল ভূমিকম্প প্রবণ ।  এর পরের অংশগুলোও যেমন ঢাকা ও রাজশাহী শহরও ভূমিকম্প প্রবণ এলাকা ।  নিচের ছবিতে বাংলাদেশের মানচিত্রে লাল অংশ বেশী ,  হলুদ মাঝারি এবং সবুজ অংশ কম ভূমিকম্প প্রবণ এলাকা হিসেবে চিহ্নিত করা হয়েছে ।  


বাংলাদেশে কি কখনও বড় ধরনের ভূমিকম্প হয়েছে ? 

যদিও ইতিহাস ঘটলে দেখা যায় অধিকাংশ ভূমিকম্পের উৎপত্তি স্থল বাংলাদেশের বাহিরে ,  তবে কখনও কখনও সেটা বাংলাদেশের ভেতরেও দেখা গিয়েছে যা বড় ধরনের ভূমিকম্পের কারণ হয়েছিল ।  ১৭৭২ সনে বাংলাদেশে ৭ . ৮ মাত্রার একটা ভূমিকম্প হয়েছিল যার প্রভাবে নদী এবং বদ্ধ জলাশয়ে ঢেউ - এর সৃষ্টি হয়েছিল ।  সে সময় বুড়িগঙ্গায় নৌকাডুবিতে প্রায় একশ মানুষ মারা গিয়েছিল ।  এছাড়া গত ১৫০ বছরে বাংলাদেশে সাতটা বড় ধরনের ভূমিকম্প আঘাত করেছিল যার দুটোর উৎপত্তি স্থল ছিল বাংলাদেশের বর্তমান সীমানার ভেতরে ।  ১৯১৮ সনের ৮ জুলাই শ্রীমঙ্গলে ৭ . ৬ মাত্রার ভূমিকম্প আঘাত করেছিল যদিও এর খুব অল্পই ঢাকায় অনুভূত হয়েছিল ।  তবে এই ভূমিকম্পে শ্রীমঙ্গলে অবস্থিত তৎকালীন ব্রিটিশ সরকারের বাংলো ভেঙ্গে পড়েছিল ।  
এর আগে ১৮৮৫ সনে মানিকগঞ্জে একটি ভূমিকম্পের উৎপত্তি হয়েছিল তার মাত্রা ৭ এর উপরে ছিল এবং বগুড়া - সিরাজগঞ্জ ও জামালপুর - শেরপুর - ময়মনসিংহ অঞ্চলে ব্যাপক ক্ষতি সাধন করে ।  এই ভূমিকম্প এতটাই মারাত্মক ছিল যে এর প্রভাবে পরাক্রমশালী ব্ৰহ্মপুত্ৰ নদ - এর গতি পথ পরিবর্তন হয়ে যায় ।  ব্ৰহ্মপুত্ৰ আগে জামালপুর এবং ময়মনসিংহের মধ্য দিয়ে প্রবাহিত হতো ।  কিন্তু এই প্রাকৃতিক বিপর্যয় সেই গতিপথকে পরিবর্তন করে বর্তমান ব্ৰহ্মপুত্ৰ নদকে প্রতিষ্ঠা করেছে এবং একই সাথে এর একটি সরু প্রবাহ যমুনাকে পরম পরাক্রমশালী যমুনা নদীতে পরিণত করেছে ।  উল্লেখ্য যে এই ভূমিকম্প ইতিহাসে  “ দ্যা বেঙ্গল আর্থকোয়েক ”  নামে পরিচিত ।  এছাড়াও ১৭৬২ সনে ৭ . ৬ মাত্রার একটি ভূমিকম্প চট্টগ্রাম উপকূলকে কাঁপিয়ে দিয়েছিল যদিও এর উৎপত্তিস্থল কোথায় ছিল তা আর জানা যায় নি ।  
১৮৯৭ সনের ১২ জুন ৮ . ৭ মাত্রার  “ দ্যা গ্রেট ইন্ডিয়ান আর্থকোয়েক ”  ভারতবর্ষকে আঘাত হানে যা আজও পৃথিবীর অন্যতম বৃহৎ ভূমিকম্প হিসেবে পরিচিত ।  এই ভূমিকম্পের কেন্দ্রস্থল ছিল ভারতের শিলং শহর তবে এর প্রভাব বর্তমান বাংলাদেশ সহ বহু দূর পর্যন্ত অনুভূতি হয়েছিল ।  সে সময়ের ঢাকায় অবস্থিত বিভিন্ন মিশনারীদের বিল্ডিং ভেঙ্গে পড়েছিল এই ভূমিকম্পের কারণে ।  এছাড়াও ঢাকায় ৪৫০ জনের মত নিহত হবার খবর পাওয়া গিয়েছিল যা সেই সময়ের তুলনায় রীতিমত অনেক বড় সংখ্যা ।   
এ ভূমিকম্পগুলোর একটা বৈশিষ্ট্য সবার দৃষ্টি আকর্ষণ করেছে ।  মোটামোটি প্রতি একশ বছর পরপর এই অঞ্চলে বড় ধরনের ভূমিকম্প আঘাত হেনেছে ।  ১৯১৮ সন ছিল সর্বশেষ বড় ভূমিকম্পের বছর ।  এরপর প্রায় একশ বছর কেটে গিয়েছে কিন্তু আর কোন বড় ভূমিকম্প আঘাত করে নি বাংলাদেশকে যা বিজ্ঞানীদের ভাবিয়ে তুলেছে ।  অনেক আবহাওয়াবিদ এটাও মনে করেন যে ছোটছোট ভূমিকম্প বড় ভূমিকম্পের বার্তা বহন করে ।  সে হিসেবে বাংলাদেশে বড় ধরনের ভূমিকম্প যে কোন সময় আঘাত হানতে পারে ।  আর যদি সেটা ঘটে ,  তাহলে সেটার ভয়াবহতা হবে মারাত্মক ।  

বাংলাদেশে বড় ধরনের ভূমিকম্প হলে সেটার ভয়াবহতা কেমন হতে পারে ? 

ভূমিকম্প এমন এক দুর্যোগ যার প্রভাব ভয়াবহ থেকে ভয়াবহতর হতে পারে ।  এমন ঘটনা বিরল নয় যে মাটির নিচে হারিয়ে যাওয়া প্রাচীন সভ্যতা খুঁজে পাওয়ার পর প্রত্নতত্ত্ববিদরা মন্তব্য করেছেন হয়তো ভূমিকম্পের কারণেই এমনটা ঘটেছিল ।  এছাড়াও আধুনিক ভূমিকম্পগুলোর প্রভাব শুধু মৃত্যুতেই সীমাবদ্ধ না থেকে গড়িয়েছে অর্থনৈতিক এবং রাজনৈতিক ক্ষতিতেও ।  পৃথিবীর ইতিহাসে মাত্রার দিক দিয়ে ভয়াবহতম দুটো ভূমিকম্পই হয়েছে দুই এ্যামেরিকা মহাদেশে ।  ৯ . ৫ মাত্রার  “ দ্যা গ্রেট চিলিয়ান আর্থকোয়েক ”  চিলির অর্থনীতিতে ব্যাপক আঘাত হানে ।  অন্যদিকে ৯ . ২ মাত্রার  “ আলাস্কা আর্থকোয়েক ”  ১৯৬৪ সনে যুক্তরাষ্ট্রের আলাস্কা অঙ্গরাজ্যকে তছনছ করে দেয় ।  আরো একটু পেছনে গেলে একটা ভূমিকম্প খুঁজে পাওয়া যায় যার প্রভাব বিশ্ব রাজনীতিতে ব্যাপক ভাবে পড়েছিল ।  ১৭৫৫ সনের  “ লিসবন  আর্থকোয়েক ”  - এর কারণে পর্তুগালের রাজধানী লিসবনের বিশাল অংশ আগুনে পুড়ে ছাই হয়ে যায় ।  ধারণা করা হয় এ সময় লিসবনের ৮৫ শতাংশ বাড়িই ধ্বংস হয়ে গিয়েছিল ।  অবিশ্বাস্য হলেও সত্য এই ভূমিকম্প প্রায় ৬ মিনিট স্থায়ী ছিল ।  সে সময় পর্তুগাল ছিল বিশ্বকে শাসন করা অন্যতম সম্রাজ্য ।  কিন্তু এই ভূমিকম্প তাদের সাম্রাজ্যবাদের স্বপ্নকে চরম ভাবে বিপর্যস্ত করে যা পরবর্তিতে তারা কখনওই পুরোপুরি কাটিয়ে উঠতে পারে নি ।  আর হালের  “ হেইতি আর্থকোয়েক ”  আরো একবার দেখিয়ে দিয়ে গিয়েছে ভূমিকম্পের ভয়াবহতা কী পর্যায়ে যেতে পারে ।       
সম্প্রতি প্রথম আলো বিশেষজ্ঞদের নিয়ে একটি গোলটেবিল বৈঠক করেছিল ।  সেখানে বাংলাদেশ প্রকৌশল বিশ্ববিদ্যালয়ের অধ্যাপক জনাব মেহেদী আহম্মদ আনসারী বাংলাদেশে বড় ধরনের ভূমিকম্প হলে আনুমানিক ক্ষয় - ক্ষতির পরিমাণ কেমন হতে পারে তার একটা চিত্র তুলে ধরেন যা রীতিমত ভীতিকর ।  তাঁর ধারণা ১৮৯৭ সনের মত কোন ভূমিকম্প হলে শুধু ঢাকা শহরে ভালো মাটিতে নির্মিত ৭০ - ৭২ হাজার ভবন ভেঙ্গে পড়বে ।  জনাব আনসারির মতে মাটি ভরাট করে নির্মিত ভবনের সংখ্যা এখনও বাংলাদেশে কম যা আগামীতে বাড়তেই থাকবে ।  তখন বিপর্যয়ের সম্ভাবনাও বাড়বে ।  তিনি উদাহরণ হিসেবে ১৯৮৫ সনের মেক্সিকোর একটা ভূমিকম্পের কথা বলেন যেখানে ৫০ মিটার গভীর পর্যন্ত মাটি খারাপ ছিল ।  সেই ভূমিকম্পে ১০ থেকে ২০ তলা পর্যন্ত ১০ হাজারের মত ভবন ভেঙ্গে ২৫ হাজার মানুষ মারা গিয়েছিল ।  
ঐ বৈঠকে আরেক ভূমিকম্প বিশেষজ্ঞ জনাব আলি আকবর মল্লিক ভূমিকম্পের আরেকটি ভয়াবহতার কথা উল্লেখ করেন ।  তিনি ১৯২৩ সনের জাপানের টোকিও অঞ্চলের  “ দ্যা গ্রেট কানতো আর্থকোয়েক ”  নামক একটি ভূমিকম্পের উদাহরণ দেন যার মাত্রা ছিল ৭ . ৯ ।  এরকম মাত্রার ভূমিকম্প জাপানের জন্যে তেমন চিন্তার কারণ না হওয়ারই কথা কিন্তু তবুও হতে বাধ্য হয়েছিল শুধু ভূমিকম্প হওয়ার সময়ের জন্যে ।  এই ভূমিকম্পটা হয়েছিল দুপুর ১২টার কয়েক মিনিট আগে ।  তখন সবাই দুপুরের খাবার রান্না করছিল ।  ফলে সব বাসার গ্যাস লাইন ছিল সক্রিয় ।  সে সময় টোকিও এলাকায় ২ লক্ষ ২০ হাজার গ্যাস সংযোগ ছিল ।  ভূমিকম্পের সাথে সাথে গ্যাস লাইনে আগুন লেগে যায় যা মুহূর্তে ছড়িয়ে পড়ে ৪ লক্ষ ২৮ হাজার ১২৮টি বাড়ি পুড়িয়ে ফেলে ।  এই ঘটনায় তখন ১ লক্ষ ৪২ হাজার ৮০৭ জন প্রাণ হারায় ।  জনাব মল্লিক আমাদের ঢাকা শহরে দেশলাইয়ের কাঠি বাঁচাতে সব সময় গ্যাসের চুলা জ্বালিয়ে রাখার বিষয়টি ইঙ্গিত করে বলেন বাংলাদেশে আমরা সব সময় কানতো আর্থকোয়েকের দুপুর ১২টা বাজিয়ে রাখছি ।  
আরেকটা বিষয় এ ক্ষেত্রে লক্ষ্যনীয় ।  ১২ জানুয়ারি ২০১০ হেইতি - তে যে ভূমিকম্প হয়েছিল সেটার  মাত্রা ছিল ৭ কিন্তু মানুষ মারা গিয়েছিল ৩ লক্ষ ৩০ হাজার ।  এর এক মাস পর ২৭ ফেব্রুয়ারি ২০১০ চিলিতে হয়েছিল ৮ . ৮ মাত্রার ভূমিকম্প যা ৫০১ গুন শক্তিশালী ছিল হেইতির থেকে ।  অথচ সেখানে মারা গিয়েছিল মাত্র ৫৬২ জন ।  এর মূল কারণ বিল্ডিং কোড মেনে বাড়ি বানানো ।  চিলিতে এটা খুব প্রবল ভাবে মানা হয় কিন্তু হেইতিতে কোন বিল্ডিং কোডই নেই ।  দুর্ভাগ্যজনক হলেও সত্য আমাদের বাংলাদেশে বিল্ডিং কোড খুব হেলাফেলায় মান্য করা হয় ।  এজন্যেই আমরা মাঝে মধ্যে ঢাকার বিভিন্ন স্থানে বিল্ডিং হেলে পড়তে দেখি ।  বড় ভূমিকম্পের সময় এই বিল্ডিংগুলোর অবস্থা কী হতে পারে সেটা কল্পনা করা কষ্টসাধ্য নয় । 

ভূমিকম্পের সময় কী করা উচিত ? 

ভূমিকম্পের সময় শক্তিশালী টেবিল বা এ ধনের আসবাবের নিচে আশ্রয় গ্রহণ করা উচিত ।  কোন অবস্থাতেই কাঁচের জানালার পাশে অথবা এমন দেয়াল যা পড়ে যাবার সম্ভাবনা রয়েছে ,  তার পাশে অবস্থান নেয়া যাবে না ।  বিশেষজ্ঞরা বলেন ,  যদি ভূমিকম্পের সময় আপনি বিছানায় থাকেন ,  তাহলে সেখানেই থাকুন এবং বালিশ দিয়ে নিজেকে ঢেকে রাখুন ।  তবে লক্ষ্য রাখবেন ঝাড়বাতি বা ফ্যান জাতীয় কিছু ঘরে থাকলে সেটা থেকে নিরাপদ দূরত্বে থাকুন ।  আশেপাশে শক্ত পিলার থাকলে সেটার নিচে আশ্রয় নিন ।  বিভিন্ন গবেষণায় দেখা গিয়েছে ভূমিকম্পের সময় অধিকাংশ মানুষ আহত অথবা নিহত হন ভূমিকম্প চলাকালিন অবস্থান পরিবর্তেনের সময় ।  তাই কোন অবস্থাতেই ভূমিকম্প হওয়ার সময় দৌড় দেয়া অথবা দ্রুত বিল্ডিং থেকে নেমে যাওয়ার চেষ্টা করবেন না ।  উঁচু দালানের টপ ফ্লোরে থাকলে ছাদে চলে যাওয়া নিরাপদ কিন্তু যদি দরজা বা রাস্তা পরিষ্কার জানা না থাকে তাহলে ঘরেই অবস্থান নেয়া উচিত ।  আপনি যদি বাহিরে থাকেন এবং ভূমিকম্প হয় ,  তাহলে বিল্ডিং থেকে দূরে থাকুন ।   ১৯৩৩ সনে যুক্তরাষ্ট্রের নিউইয়র্কের  “ লং বিচ আর্থকোয়েক ”  - এ অধিকাংশ মানুষ মারা গিয়েছিল যারা বিল্ডিং - এর বাহিরে ছিল ।  সে সময় বিভিন্ন স্থানে দেয়াল ধসে তাদের মৃত্যু হয়েছিল ।  এছাড়া আপনি যদি ড্রাইভ করতে থাকেন এবং ভূমিকম্প অনুভব করেন ,  তাহলে গাছ ,  বিল্ডিং ,  বৈদুতিক খুঁটি ইত্যাদি থেকে দূরে নিরাপদ স্থানে গাড়ি পার্ক করে থেমে থাকা বুদ্ধিমানের কাজ ।  

রেফারেন্স এবং কৃতজ্ঞতা স্বীকার


ফেইসবুক পেইজ :   " যে কোন সময় ভূমিকম্প হইতে পারে ,  সবাই তৈরি থাকেন "         
যুক্তরাষ্ট্রের FEMA ,  বিশেষতঃ এই লিঙ্কটি 
প্রথম আলো এবং তাদের আয়োজিত  “ বাংলাদেশে ভূমিকম্প :  ঝুঁকি নির্ণয় ও প্রস্তুতি অগ্রগতি ”  গোল টেবিল বৈঠক ।  
বাংলা ও ইংরেজি উইকিপিডিয়া
এবং আমাদের ইস্ট ওয়েস্ট বিশ্ববিদ্যালয়ের কম্পিউটার বিজ্ঞান ও প্রকৌশল বিভাগের ছোট ভাই সুরঞ্জিত মণ্ডল যার শেয়ার করা লিঙ্ক এবং তথ্য দেখে এই লেখাটা লিখতে শুরু করেছিলাম । 

১২ অক্টোবর ২০১১
ঢাকা ,  বাংলাদেশ






আট শিরশ্ছেদ এবং কিছু বাংলাদেশীর পৈশাচিক উল্লাস



গত শুক্রবার আসরের নামাযের পর সৌদি আরবের রিয়াদে  “ কেসাস ”  - এ আট বাংলাদেশীর মৃত্যুদণ্ড কার্যকর করা হয়েছে ।  এই কেসাস শব্দটা প্রথম শুনি ২০০৫ সনে ।  আমাদের বিশ্ববিদ্যালয়ের এক সিনিয়ার ভাই বাবার কর্মসূত্রে অনেক দিন সৌদি আরবে ছিলেন ।  তাঁর মুখেই প্রথম শুনি কেসাসের বর্ণনা ।  সৌদি আরবে নামাযের পর  ( সাধারণত জুম্মার পর )  মসজিদের পাশেই জনসম্মুক্ষে অপরাধীদের শিরশ্ছেদ করে মৃত্যুদণ্ড দেয়া হয় । 
যারা আরো আগ্রহী তারা ইউটিউবে সার্চ করলেই মোবাইল ক্যামেরা দিয়ে ভিডিও করা প্রচুর কেসাসের দৃশ্য দেখতে পাবেন ।  ভিডিওগুলোতে দেখা যায় প্রচুর খাকি পোশাক পরিহিত পুলিশ এলাকাটা ঘিরে রাখে ।  চারপাশে জনতার ঢল যেন সার্কাস হচ্ছে ।  যাকে শিরশ্ছেদ করা হবে তার পা এবং হাত বেধে হাঁটুর উপর বসানো হয় ।  মাথা সামনে নত করানো থাকে ।  তারপর সৌদি আলখাল্লাহ পরিহিত জল্লাদ তরবারি নিয়ে এগিয়ে আসে ।  যার শিরশ্ছেদ করা হচ্ছে তাকে কোরবানীর পশুর মত ধরে ধরে দেখে; এমন কি হাত - পা বাধার কাজটা সেই করে ।  সাধারণত জল্লাদ থাকে দুজন ।  তারা  “ আল্লাহু আকবর ”  রব তুলতে তুলতে এক কোপে কেটে ফেলে অপরাধীর মস্তক ।  তারপর অন্য জল্লাদ কাটা শরীরের হাতে পালস দেখে মৃত্যু নিশ্চিত করে ।  সাথে সাথে একটা এ্যাম্বুলেন্স চলে আসে যা পাশেই অপেক্ষামান ছিল ।  তারপর শরীরটা স্ট্রেচারে তোলে ।  কেউ একজন মাথাটা ফুটবলের মত করে পাশে রাখে ।  তারপর এম্বুলেন্স চলে যায় ।  নাটক শেষ ।  জুম্মার দিন হলে তো কথাই নেই ।  যে যে যার যার বাসায় গিয়ে কোফতা বিরিয়ানী খেতে খেতে হয়তো সদ্য দেখা নাটকের গল্প করবে ।  
এ দৃশ্য সৌদি আরবে এতটাই হরহামেশা ঘটে থাকে যে এটা তাদের কাছে কোন প্রতিক্রিয়া সৃষ্টি করে না ।  বরং সৌদি নীতি নির্ধারকরা যুক্তি দেখায় এভাবে প্রকাশ্যে শিরশ্ছেদ তথা  “ আল্লাহর আইন ”  বাস্তবায়ন মানুষকে সাবধানী করে ।  এটা সমাজে অপরাধ প্রবণতা কমায় ।  এই একই যুক্তি গত চব্বিশ ঘণ্টায় ইন্টারনেটে দেয়া মতামতের কল্যাণে বহু মানুষের কাছ থেকে জানতে পারলাম ।  অনেকেই এটাকে বর্বরতা নয় বরং সমাজ থেকে অপরাধ কমানোর কার্যকরী একটা উপায় বলে মনে করেন ।  সব কথাই শুনলাম ,  সব কথাই বুঝলাম ।  কিন্তু এটা বুঝলাম না ,  ১৪শ বছর আগে করা এই  “ আল্লাহর আইন ”  কেন এখনও সৌদি সমাজ থেকে হত্যার মত অপরাধ বিলুপ্ত করতে পারলো না ?  কেন ২০০৭ সনে ১৫৮ জন এবং ২০০৮ সনে ১০৮ জনকে শিরশ্ছেদ করতে হলো ?  ১৪শ বছর কি  “ আল্লাহর আইন ”  - এর জন্যে যথেষ্ট ছিল না সমাজ থেকে এ ধরনের অপরাধ বিলুপ্ত করতে ?  যারা এই আইনের পক্ষে এখনও বড় বড় যুক্তি খুঁজে বেড়াচ্ছেন ,  তাদের বিষয়টি ভেবে দেখার অনুরোধ করলাম ।  
যাইহোক ,  আমার লেখার মূল কারণ সৌদি আরবের আইন নয় ।  বরং আমাদের কিছু বঙ্গ সন্তান যারা এই আট শিরশ্ছেদকে বাহবা দিচ্ছে ।  প্রথম আলো পত্রিকায় গতকাল যখন সংবাদটা প্রকাশিত হয় তখন মুহূর্তে অনেক মন্তব্য পড়ে ।  আমি সাধারণত খবর পড়ার থেকে মন্তব্যগুলো পড়তেই বেশী পছন্দ করি ।  কে কীভাবে খবরগুলোকে গ্রহণ করছে সেটা জানাতেই আমার বেশী আগ্রহ ।  গতকাল মন্তব্যগুলো পড়তে পড়তে আমি অবাক হলাম ,  বেশ অনেকজন মানুষ বাহবা দিচ্ছে ।  তাদের কাছে সৌদি আরব মানেই বিশেষ কিছু ।  যেহেতু সৌদি আরব করেছে ,  অতএব সব ঠিক !  কিছু কিছু মানুষ ঐ হতভাগা আট বাংলাদেশীকে ভৎসনাও করলো ।  এগুলো বলার সময় তারা এটা ভাবলো না বিচার সুষ্ঠু নাও হতে পারে ।  মানুষগুলো অপব্যাবস্থার স্বীকারও হতে পারে ।  কিন্তু না ,  যেহেতু সৌদি আরব করেছে; অতএব সব ঠিক ।  ওখানে ইনসাফ আর ইনসাফ ।  আকাশে বাতাসে জাস্টিজ !  
সেই সব মানুষদের বলছি যারা মনে করেন সৌদি আরব মাত্রই পৃথিবীতে স্বর্গ ,  আসুন এবার আপনাদের প্রিয় সৌদি ইনসাফ - এর গল্প শোনাই ।  ২০০১ সনে ব্রিটিশ নাগরিক উইলিয়াম স্যাম্পসনকে কেসাসে মৃত্যুদণ্ড দেয়া হয় ।  তাকে সন্ত্রাসী কর্মকাণ্ডে জড়িত থাকার অভিযোগে এই রায় দেয়া হয় ।  তবে স্যাম্পসন ভাগ্যবান মানুষ ।  তার মুণ্ডু কাটা পড়ে নি ।  করণ সে ব্রিটিশ ।  বাংলাদেশীরা যে সৌদিকে অবনত মস্তকে প্রণাম করে ,  সেই সৌদি বাদশাহর পৃথিবীর বুকে টিকে থাকতে বৃটেন - এ্যামেরিকার সাহায্য বড়ই প্রয়োজন ।  অন্তত এই ক্ষেত্রে আল্লাহ থেকে বৃটেন - এ্যামেরিকার প্রতি তারা বেশী নির্ভর করতে ভালোবাসে ।  অতএব অমন এক দেশের মানুষকে মুণ্ডু কেটে নেয়ার সাহস তারা দেখাতে পারে নি ।   খোদ স্যাম্পসন মুক্তির পর গার্ডিয়ান পত্রিকায় লিখেছেন ,  


Finally released in August 2003 ,  after 964 days of solitary confinement ,  torture and dehumanising terror ,  I harbour no illusions about what saved me :  my passport .   … Meanwhile ,  of course ,  Saudi ' s poor migrant workers from Somalia ,  Bangladesh ,  the Philippines or Pakistan are virtually doomed if they face a capital charge .  

স্যাম্পসনের ঐ লেখাটা থেকে আরো জানা যায় তার উপর কী অমানুষিক নির্যাতন করা হয়েছে ।  তাকে দিয়ে জোর করে স্বীকারোক্তি আদায় করা হয়েছে ।  


In a numbed state of shock ,  I would have confessed to anything .  As it was ,  I said I ' d committed a series of laughably implausible  " turf war "  crimes that never even existed . 

কিন্তু এত কিছুর পরও যখন ব্রিটিশ সরকার নড়ে বসে ,  তখন  “ আল্লাহ আইন ”  শিথিল হয়ে আসে এবং উইলিয়াম স্যাম্পসন মুক্তি পেয়ে বৃটেনে ফিরে যায় ।  এখন যে লন্ডনে তার ফ্ল্যাটে বসে বসে গার্ডিয়ান পত্রিকার জন্যে কলামও লিখতে পারে কারণ সে ব্রিটিশ ।  
কিন্তু ঐ আট ব্যাক্তির ক্ষেত্রে এমনটা হলো না কেন ?  আমাদের ডিপ্লোমেটরা ব্যবস্থা গ্রহণ করলো না কেন ?  রাষ্ট্রপতি ক্ষমার আবেদন করেছিলেন ।  ভালো কথা ।  কিন্তু সেটা এতটা গোপনে কেন ?  আমাদের মিডিয়াতে এটা নিয়ে ঝড় উঠলো না কেন ?  কারণ ,  সম্ভবত একটাই ।  তারা বাংলাদেশের নাগরিক ছিল ।  শুধু যে তৃতীয় বিশ্বের একটা দেশের নাগরিক তা নয় ।  তারা এমন একটা দেশের নাগরিক যেই দেশের মানুষগুলো প্রতিবাদ করার পরিবর্তে বাহবা দিচ্ছে সৌদি সরকারকে ! 
স্যাম্পসন তার লেখায় সৌদি বিচার ব্যবস্থার প্রচুর সমালোচনা করেছেন এবং ধরে ধরে দেখিয়ে দিয়েছেন তারা কী করে মানুষকে ট্র্যাপে ফেলে ।  এছাড়াও এ্যামনেস্টি ইন্টারনেশলের রিপোর্টেও দেখা গিয়েছে সৌদি বিচার ব্যবস্থার করুণ চিত্র ।  অধিকাংশ ক্ষেত্রে আসামীকে নিজের উকিল নিযুক্ত করতে দেয়া হয় না ।  বিচারকার্য হয় আরবীতে ।  ফলে কী হচ্ছে বোঝা অনেকের জন্যেই কষ্টসাধ্য ।  আর নির্যাতন এবং কেইস সাজানোর ঘটনা হর হামেশাই ঘটছে ।  কয়েকজন বাংলাদেশীকে বলতে শুনলাম আন্তর্জাতিক মানবাধিকার সংগঠনগুলো সৌদি আরবের পেছনে লেগেছে ।  কিন্তু কি তাই ?  একটা বার একটু চোখটা খুলে দেখুন ।  তথ্য প্রযুক্তির এই যুগে কোন মানবাধিকার সংগঠনকে বিশ্বাস করার প্রয়োজন নেই ।  সৌদিতে কী হচ্ছে সেটা গুগুলে সার্চ করে দেখতে পারেন ।   
এ্যামনেস্টি বলেছে , 

According to reports ,  the Egyptian man was killed during a clash between the Bangladeshi workers and a group of men who allegedly were stealing electric cable from a building complex where the Bangladeshis worked .  

কিন্তু বাংলাদেশের পত্রিকাগুলোতে  “ and a group of men ”  কথাটা পুরোপুরিই গায়েব হয়ে গিয়েছে ।  ঐ আট বাংলাদেশী যদি সত্যিই হত্যাকারী হয়ে থাকে ,  তাহলে হয়তো বাংলাদেশের আইনে বিচার হলেও তাদের মৃতুদণ্ড - ই হতো ।  কিন্তু সেটা নিশ্চিত হবার আগেই কি তাদের গাল দেয়া যুক্তিযুক্ত ?  কী হয়েছিল সেদিন ?  ঘটনার কতটুকুই সৌদি সরকার প্রকাশ করেছে ?  প্রায় কিছুই প্রকাশ করে নি ।  এ ঘটনা প্রকাশের জন্যে আমরা যদি আজ চাপ না দেই ,  তাহলে আগামীতে এভাবে আরো বাংলাদেশী মারা যাবে এবং তাদের পরিবার পরিষ্কার ভাবে জানতেও পারবে না কেন তারা হারিয়ে গেলো ।   
লেখাটা শেষ করছি একটা ক্ষোভ দিয়ে ।  বাংলাদেশের সৌদি এ্যাম্বেসি জানিয়েছে শিরশ্ছেদের ক্ষেত্রে মৃতুদণ্ড কার্যকর হওয়ার আগে তাদের জানানো হয় না ।  হবার পরই কেবল তাদের জানানো হয় ।  তাছাড়া এধনের মৃত্যুদণ্ডে লাশ ফেরত দেয়া হয় না ।  কিন্তু ব্রিটিশ সরকার যদি স্যাম্পসনকে মাথা শরীরে নিয়ে ফিরিয়ে আনতে পারে তাহলে কি আমারা হতভাগা আট বাংলাদেশীর পরিবারের জন্যে মাথা ছাড়াই শরীরটা ফিরিয়ে আনতে পারি না ?  আসুন না ,  একটা বার আমরা বাংলাদেশের পতাকা তলে একত্রিত হয়ে দাঁড়াই ।  দিন শেষে সৌদি ,  ভারত ,  পাকিস্থান ,  এ্যামেরিকা ,  বৃটেন  –  কেউ আমাদের রাখবে না ।  যে দেশটি আপনাকে বুকে ধারণ করে রাখার জন্যে পাসপোর্ট দেখতে চাইবে না ,  ভিসা দেখতে চাইবে না; সে দেশ বাংলাদেশ ।  
৯ অক্টোবর ,  ২০১১
ঢাকা ,  বাংলাদেশ






ফিফা প্রেসিডেন্ট সেপ ব্ল্যাটারের পদত্যাগ এবং নেপথ্যের ঘটনা




 ( ছবির ক্রেডিট লেখকের ।  ২০১৪ সনে জুরিখের ফিফা হেডকোয়ার্টার থেকে তোলা ।  )  

ফিফার প্রেসিডেন্ট ৭৯ বছর বয়সী সুইস নাগরিক সেপ ব্ল্যাটার আজ ঘণ্টা - খানেক আগে মিডিয়াকে জানিয়েছেন তিনি পদত্যাগ করতে যাচ্ছেন ।  যদিও সাম্প্রতিক ঘটনা বিবেচনায় এই পদত্যাগের ঘটনাই স্বাভাবিক বলে প্রতীয়মান হতো ,  কিন্তু বাস্তবে এই পদত্যাগের সিদ্ধান্ত অনেকের কাছেই বিস্ময়ের ব্যাপার হয়ে দাঁড়িয়েছে ।  এর অন্যতম কারণ মাত্রই এক সপ্তাহ আগে ব্ল্যাটার পঞ্চম বারের মত ফিফা প্রেসিডেন্ট হিসেবে নির্বাচিত হয়েছে ।  নির্বাচনের ঠিক আগ মুহূর্তে ফিফার শীর্ষ কর্মকর্তাদের বিরুদ্ধে দুর্নীতির অভিযোগ উঠায় কেঁপে ওঠে ফুটবল বিশ্ব ।  সুইজারল্যান্ডের জুরিখে ফিফার হেডকোয়ার্টার থেকে গ্রেফতার হয় ভাইস প্রেসিডেন্ট সহ ১৪ জন ।  এরই পরিপ্রেক্ষিতে ইউরোপের ফুটবল ফেডারেশন তথা উয়েফার প্রেসিডেন্ট মিশেল প্লাতিনি নির্বাচনের দুই দিন আগে ব্ল্যাটারকে অনুরোধ করে যেন এবার আর তিনি নির্বাচনে না দাঁড়ান ।  একই অনুরোধ কিছুটা দাবীর সুরে উচ্চারিত হয় ইংল্যান্ডের ফুটবল এ্যাসোসিয়েশন থেকেও ।  অথচ তখন ব্ল্যাটার ঠিকই একরোখা মনোভাব দেখিয়ে নির্বাচন থেকে সরে না দাঁড়ানোর ঘোষণা দেন এবং দুইদিন পর নির্বাচিতও হন ।  কিন্তু সপ্তাহ ঘুরতেই ব্ল্যাটার কেন তাহলে মত পরিবর্তন করলেন ?  এই লেখায় নেপথ্যের ঘটনা পর্যালোচনা করার চেষ্টা করা হলো । 

পর্যালোচনার শুরুতেই একটা বিষয় পরিষ্কার করে নেয়া ভালো ।  সেটা হচ্ছে ,  যদিও ফিফা ফুটবলের নিয়ন্ত্রক সংস্থা কিন্তু ফুটবলের আইন প্রণয়নের ক্ষমতা ফিফার হাতে একক ভাবে নেই ।  এই ক্ষমতা যে সংগঠনের হাতে রয়েছে তার নাম International Football Association Board বা সংক্ষেপে IFAB ।  ফুটবলের সূচনা হয়েছিল ইংল্যান্ডে এবং পরবর্তীতে তা স্কটল্যান্ড ,  আয়ারল্যান্ড এবং ওয়েলসে ছড়িয়ে পড়ে ।  ১৮৯৬ সনে এই চার দেশের ফুটবল এ্যাসোসিয়েশন মিলে IFAB গঠন করে ।  কিন্তু ফিফা প্রতিষ্ঠার পর ১৯০৪ সনে IFAB তে ফিফাকেও একজন সদস্য হিসেবে অন্তর্ভুক্ত করা হয় ।  বর্তমানে এই সংগঠনের কাঠামো এরূপ যে ঐ চার দেশের প্রত্যেকের একটা করে চারটা ভোটাধিকার রয়েছে; অন্যদিকে ফিফার একারই রয়েছে চারটা ভোট ।  কোন সিদ্ধান্ত তখনই গৃহীত হবে যখন সংখ্যাগরিষ্ঠ ভোট পড়বে ।  অর্থাৎ কোরাম পূর্ণ অবস্থায় ন্যূনতম ৫ ভোটের প্রয়োজন ।  ফলে ফিফার একার পক্ষে যেমন কোন আইন পাশ করা সম্ভব নয় ,  তেমনই ঐ চারদেশ নিজেরা চাইলেও কোন আইন পাশ করতে পারে না ।  দুই পক্ষকেই দুই পক্ষের সাহায্য নিতে হয়  [ ১ ]  ।  ঐ চার দেশের মধ্যে আবার ইংল্যান্ড হচ্ছে মোড়ল ধরনের ।  ফলে ফিফা এবং ইংল্যান্ডের মধ্যে একটা রেষারেষি সব সময়ই বজায় থাকে ।   
এবার আসা যাক সেপ ব্ল্যাটার প্রসঙ্গে ।  ফিফার অষ্টম প্রেসিডেন্ট হিসেবে ব্ল্যাটার নির্বাচিত হন ১৯৯৮ সনে ।  সেই নির্বাচন ছিল বহুল আলোচিত এবং সমালোচিত ।  ২৪ বছর ফিফার প্রেসিডেন্ট হিসেবে ক্ষমতায় থাকার পর ব্রাজিলের জোয়াও হ্যাভেলেঞ্জ ১৯৯৮ সনে ঘোষণা দেন তিনি আর নির্বাচন করবেন না ।  ফলে ইংল্যান্ডের ফুটবল এ্যাসোসিয়েশন  ( FA )  তাদের প্রতিনিধি লেনার্ট জোয়ান্সনকে পরবর্তী প্রেসিডেন্ট প্রার্থী হিসেবে দাঁড় করায় ।  এই জোয়ান্সন এর আগে FA এবং জার্মান ফুটবল এ্যাসোসিয়েশনের মধ্যে একটা সমঝোতা করিয়েছিল ।  সেই সমঝোতা অনুযায়ী জার্মানি ঠিক করেছিল তারা ইংল্যান্ডকে ১৯৯৬ সনের ইউরো আয়োজনের জন্যে সমর্থন দেবে এবং বিনিময়ে ইংল্যান্ড ২০০৬ সনে জার্মানিকে বিশ্বকাপ আয়োজনে সমর্থন দেবে ।  কিন্তু হ্যাভেলেঞ্জ চাইছিল ২০০৬ সনের বিশ্বকাপ আয়োজনের জন্যে ইংল্যান্ড এগিয়ে আসুক ।  এ বিষয়ে তিনি এতটাই আগ্রহী ছিল যে ব্রিটিশ প্রধানমন্ত্রী টনি ব্লেয়ারকেও সরাসরি এই কথা তিনি বলেছিলেন ।  কিন্তু জোয়ান্সন জার্মানির সাথে করা চুক্তি রক্ষা করার স্বার্থে ২০০৬ সনের বিশ্বকাপের আয়োজক হওয়া থেকে নিজ দেশ ইংল্যান্ডকে দূরে রাখে যা হ্যাভেলেঞ্জকে অসন্তুষ্ট করে  [ ২ ]  ।  ফলে হ্যাভেলেঞ্জ যখন জানতে পারে জোয়ান্সনকে FA প্রেসিডেন্ট পদপ্রার্থী করছে ,  তখন তিনি তার জেনারেল সেক্রেটারি সেপ ব্ল্যাটারকে পরবর্তী প্রেসিডেন্ট পদপ্রার্থী হিসেবে সমর্থন দেন । 
পল ড্যার্বির লেখা Africa ,  Football ,  and FIFA :  Politics ,  Colonialism ,  and Resistance বইতে উল্লেখ আছে ১৯৯৬ সনে নিউ ইয়র্কে অনুষ্ঠিত মিটিং - এর পর ফিফার যে স্ট্যান্ডিং কমিটি দেয়া হয় সেই কমিটি হ্যাভেলেঞ্জ কোন রকম ভোট ছাড়াই নিজের ইচ্ছেমত বিভিন্ন পদে নিয়োগ দেয়  [ ৩ ]  ।  এ বিষয়ে অবগত থাকার কারণে জোয়ান্সন ফিফার এক্সিকিউটিভ কমিটির মিটিং - এ প্রস্তাব উত্থাপন করেন যে সেপ ব্ল্যাটার যদি প্রেসিডেন্ট পদের জন্যে লড়তে চান ,  তাহলে তার উচিত হবে জেনারেল সেক্রেটারি পদ থেকে ইস্তফা দেয়া ।  কিন্তু হ্যাভেলেঞ্জ ঐ প্রস্তাবে বাধা দেন এবং প্রস্তাবের উপর কোন রকম ভোট হবার আগেই মিটিং শেষ করে দেন  [ ২ ]  ।  পরবর্তীতে নির্বাচনে ১১১ বনাম ৮০ ভোটে সেপ ব্ল্যাটার জোয়ান্সনকে পরাজিত করে ফিফা প্রেসিডেন্ট নির্বাচিত হন ।  এন্ডু জেনিংস এর লেখা Foul !  The secret world of FIFA :  Bribes ,  Vote rigging and ticket scandals বইতে দাবী করা হয়েছে ঐ নির্বাচনে ব্ল্যাটার ঘুষের মাধ্যমে ভোট কিনেছিল  [ ৪ ]  ।       
ব্ল্যাটার পরবর্তীতে বিভিন্ন সময়ে ইংল্যান্ডের ফুটবল এ্যাসোসিয়েশনের কাছ থেকে বিশেষ করে জোয়ান্সনের কাছ থেকে সমালোচনার শিকার হয় ।  ২০১১ সনে ব্ল্যাটারের বিরুদ্ধে ফিন্যান্সিয়াল মিসম্যানেজমেন্টের অভিযোগ আনে জোয়ান্সন এবং অন্যান্যরা  [ ৫ ]  ।  কিন্তু তাতেও ব্ল্যাটারকে তেমন বিচলিত করা সম্ভব হয় নি ।  পরবর্বিতে ২০১৮ এবং ২০২২ সনের বিশ্বকাপ আয়োজক নির্বাচনের ক্ষেত্রে ব্ল্যাটারকে রীতিমত ব্রিটিশ মিডিয়া চেপে ধরে ।  সম্ভাব্য দুর্নীতির বিভিন্ন রিপোর্ট প্রকাশ করে ব্ল্যাটারকে ইংল্যান্ডের পত্রিকাগুলো প্রায় প্রতিদিনই দোষারোপ করতে থাকে ।  ব্ল্যাটারও প্রতিশোধ নেয় চরম ভাবে ।  ২০১৮ সনের বিশ্বকাপ যে ইংল্যান্ডে হবে এটা নিয়ে রীতিমত কারো সন্দেহ ছিল না ।  অথচ নির্বাচনের ভোট গ্রহণের ঠিক আগ মুহূর্তে বদ্ধ কামরায় ব্ল্যাটার ব্রিটিশ মিডিয়ার আচরণের কথা ইংগিতে সবাইকে মনে করিয়ে দেয় ব্ল্যাটার ।  চার দেশের মধ্যে সেই ভোটাভুটিতে ইংল্যান্ড চতুর্থ হয়েছিল ।  মাত্র দুই ভোট পাওয়া ইংল্যান্ডের একটা ভোট ছিল নিজেদের ।  ভোট শেষে ব্ল্যাটার মজা করে ইংল্যান্ডকে bad losers খেতাব দেয়  [ ৬ ]  । 
সময় গড়াতে থাকে ।  ইংল্যান্ডের ফুটবল এ্যাসোসিয়েশন এবং ব্রিটিশ মিডিয়া ব্ল্যাটারের পেছন ছাড়ে নাই তখনও ।  ধীরেধীরে তারা বের করে আনতে থাকে বিভিন্ন দুর্নীতির খবর ।  ২০২২ সনের বিশ্বকাপ জেতে কাতার আর ২০১৮ সনের বিশ্বকাপ রাশিয়া ।  অভিযোগ উঠে দুই দেশই ঘুষ দিয়ে ভোট কিনেছিল ।  এ বিষয়ে গ্রাসিয়া রিপোর্ট নামে এটা রিপোর্ট লিক হয় ।  ২০১২ সনে ফিফাই মাইকেল গ্রাসিয়াকে তদন্ত করার ভার দেয় যা ২০১৪ সনের সেপ্টেম্বরে গ্রাসিয়া জমা দেন ।  কিন্তু তখন ফিফা ঐ রিপোর্টের প্রকাশ বন্ধ করে দেয় ।  কিন্তু ব্রিটিশ সাংবাদিকরা সেই রিপোর্ট সামনে নিয়ে এলে ফিফা নূতন করে সমালোচনার মুখে পড়ে ।  এছাড়া কাতারে নিত্য - নূতন মানবাধিকার লঙ্ঘনের অভিযোগ আসতে থাকলে ঐ রিপোর্ট প্রকাশের চাপও বাড়তে থাকে ফিফার উপর ।  পরে ফিফা ঐ রিপোর্টের একটা দায়সারা গোছের সারসংক্ষেপ প্রকাশ করলে মাইকেল গ্রাসিয়া পদত্যাগ করেন এবং জানান ফিফায় নেতৃত্বের অভাব রয়েছে ।  এই বিতর্ক এতটাই জনপ্রিয় হয়েছিল ২০১৪ সনে যে এ বিষয়ের উপরে উইকিপিডিয়াতে একটা পূর্ণাঙ্গ আর্টিকেলই রয়েছে :  http :  /  / en . wikipedia . org / wiki / Garcia _ Report 
যাইহোক ,  এত নাটকের মধ্যে বারবারই যখন সেপ ব্ল্যাটার জিতে যাচ্ছিল ,  তখন প্রেসিডেন্ট নির্বাচনের ঠিক আগে আগে ব্ল্যাটারের জন্যে সবচেয়ে বড় আঘাতটা আসে অপ্রত্যাশিত ভাবে যুক্তরাষ্ট্র থেকে ।  সাতজন ফিফার শীর্ষ কর্মকর্তা সহ মোট ১৪ জনের বিরুদ্ধে FBI দুর্নীতির অভিযোগ আনে ।  মূলত শুধু নর্থ আমেরিকা এবং ক্যারিবিয়ান এলাকায় ১৫০ মিলিয়ন মার্কিন ডলার দুর্নীতির অভিযোগ এনে FBI তাদের গ্রেফ্তার করতে চায় ।  সাথে সাথে সুইস পুলিশ যুক্তরাষ্ট্রের সাহায্যে এগিয়ে আসে এবং ফিফার একজন ভাইস প্রেসিডেন্ট সহ গ্রেফতার করে ঐ ১৪ জনকে ।  এই গ্রেফ্তারের এক ঘণ্টার মধ্যে ২০১৮ এবং ২০২২ সনের বিশ্বকাপ ফুটবলের আয়োজন নিয়ে অফিশিয়ালি ফিফার বিরুদ্ধে তদন্তে নামে সুইস পুলিশ ।  এ বিষয়ে বিভিন্ন প্রশ্ন এবং উত্তর দিয়ে সাজিয়ে বিস্তারিত ভাবে বিবিসি একটা রিপোর্ট প্রকাশ করেছে ।  আগ্রহীদের আর্টিকেলটা বিবিসির এই [ ৭ ]  লিঙ্ক থেকে পড়ার পরামর্শ দিচ্ছি । 
শুধু যে নর্থ আমেরিকা ,  তা কিন্তু নয় ।  বিপদ যখন আসে তখন চারদিক দিয়েই যেন আসে ।  এই গ্রেফ্তারের পরপরই ফিফা কেঁপে ওঠে আরো বিভিন্ন দুর্নীতির অভিযোগে ।  এরই পথ ধরে থলের বেড়াল বের হয়ে আসতে শুরু করে দক্ষিণ আফ্রিকা থেকেও ।  ২০১০ সনে দক্ষিণ আফ্রিকাকে বিশ্বকাপ আয়োজনের সুযোগ পাইয়ে দেয়ার ক্ষেত্রেও হয়েছে বিশাল ঘুষ আদান - প্রদান ।  এ বিষয়ে খোদ দক্ষিণ আফ্রিকার প্রধানমন্ত্রীর দপ্তর এবার নড়েচড়ে বসেছে ।  যদিও এটা জানা ছিল যে ওইবার বিশ্বকাপ অফ্রিকাতেই হবে কিন্তু সেটা কোন দেশে হবে সেই নির্বাচনেই মূলত দুর্নীতিটা হয়েছে ।  আজই ফিফা স্বীকার করেছে ১০ মিলিয়ন ডলার ঘুষ আদান - প্রদান হয়েছিল দক্ষিণ আফ্রিকার অনুরোধে  [ ৮ ]  ।     
যদিও ব্ল্যাটারের বিরুদ্ধে সরাসরি কোন প্রমাণ পাওয়া যায় নি এখন কিন্তু বিবিসি জানায় তার বিরুদ্ধেও তদন্ত চলবে ।  ব্ল্যাটার নিজেও এটা জানতো ।  তাই এবার নির্বাচনে আবার জেতার পর প্রথম সে দুর্নীতির বিরুদ্ধে যুদ্ধ ঘোষণা করে ।  কিন্তু বিবিসি এবারও খুঁচিয়ে বের করে যে এবারের নির্বাচনেও ব্ল্যাটার জিতেছে মূলত আফ্রিকার ভোটের জোরে ।  অফ্রিকায় দুর্নীতি এবং আফ্রিকার ভোটের জোর  -  এই দুইয়ের মধ্যে একটা যোগসূত্র তুলে ধরার পরোক্ষ চেষ্টা ছিল হয়তো মিডিয়ার ।  এই নিয়ে বিবিসির বিস্তারিত প্রতিবেদন পাওয়া যাবে এখানে  [ ৯ ]  । 
ফলে নির্বাচনে জেতার পরও ব্ল্যাটারের পক্ষে লড়াই চালিয়ে যাওয়া ক্রমেই কঠিন হয়ে পড়ছিল ।  যদিও একটা সপ্তাহই মাত্র কেটেছে কিন্তু চারদিক থেকে খারাপ খবর ক্রমেই ব্ল্যাটারকে ঘিরে ধরছিল ।  ব্ল্যাটার কোন ভাবেই নির্বাচন থেকে সরে দাঁড়াবেন না বলে যেই হুঙ্কার মাত্রই সাতদিন আগে দিয়েছিলেন ,  সেটা এখন রীতিমত এক যুগ আগের কথা বলে মনে হচ্ছে !  যেই ব্ল্যাটারকে একটা সময় মনে হচ্ছিল মচকাবে তবু ভাংবে না ,  সে - ই আজ নতজানু হয়ে পদত্যাগ করতে বাধ্য হলো ।  কেন পদত্যাগ করছেন সে বিষয়ে তিনি সংক্ষেপে জানিয়েছেন ,   " My mandate does not appear to be supported by everybody .  "   [ ১০ ]  ।  তবে অবস্থাদৃষ্টে যেটা মনে হচ্ছে ,  ব্ল্যাটারের বিরুদ্ধে প্রমাণ পাওয়া কঠিন হবে না সুইস এবং মার্কিন পুলিশের পক্ষে ।  হয়তো তারা খুব কাছেই পৌঁছে গিয়েছে এবং সে কারণেই ব্ল্যাটার পদত্যাগ করলেন ।  এই লেখা যখন লিখে শেষ করে এনেছি তখনই প্রকাশিত হয়েছে বিবিসির এই ব্রেকিং নিউজ : 


Fifa ' s Sepp Blatter  ' under investigation in US '   [ ১১ ]  ! 

দেখা যাক আগামী ২৪ ঘণ্টায় কী কী ঘটে ।  যেভাবে পুলিশ ঘাটতে শুরু করেছে তাতে ব্ল্যাটারের পক্ষে সম্ভবত  ' বাহিরে '  থাকাও আর হয়ে উঠবে না ।  
পুনশ্চ :  ঘটনা যেটাই হোক ,  ইংল্যান্ডে আজ উৎসব লেগেছে ।  ইংল্যান্ডের ফুটবল এ্যাসোসিয়েশন এটাকে স্বাগতম জানিয়েছে ।  কেউ কেউ বিজয়ও বলছে ।  বিবিসি লাইভ ফিড চালু করেছে ।  কে কী বলছে সব ঐ ফিডে সাথে সাথে প্রকাশিত হচ্ছে !   [ ১২ ] 
তথ্যসূত্র : 
 [ ১ ]  http :  /  / en . wikipedia . org / wiki / International _ Football _ Association _ Board
 [ ২ ]  http :  /  / news . bbc . co . uk / 1 / hi / sport / football / 68281 . stm
 [ ৩ ]  https :  /  / books . google . co . uk / books ? id = MSRGAQAAQBAJ
 [ ৪ ]  http :  /  / www . amazon . co . uk / Foul - Secret - Bribes - Rigging - Scandals / dp / 0007208111 
 [ ৫ ]  http :  /  / news . bbc . co . uk / sport1 / hi / football / 1974333 . stm
 [ ৬ ]  http :  /  / news . bbc . co . uk / sport1 / hi / football / 9269849 . stm
 [ ৭ ]  http :  /  / www . bbc . co . uk / news / world - europe - 32897066
 [ ৮ ]  http :  /  / www . bbc . co . uk / news / world - africa - 32973049
 [ ৯ ]  http :  /  / www . bbc . co . uk / news / world - africa - 32928984
 [ ১০ ]  http :  /  / www . bbc . co . uk / sport / 0 / football / 32982449
 [ ১১ ]  http :  /  / www . bbc . co . uk / news / world - us - canada - 32986950
 [ ১২ ]  http :  /  / www . bbc . co . uk / sport / live / 32888180

২ জুন ২০১৫
মিল্টন কিন্স ,  ইংল্যান্ড






অশরণ  ( ছোটগল্প ) 




কামরুল হাসান নিতান্তই এক সাধারণ দর্শন মানুষ ।  গুলশানের এক স্টুডিওতে কাজ করেন ,  ফটো ডেভলোপারের কাজ ।  সকাল থেকে রাত পর্যন্ত সারা দিন কাজ করে রাতে বাসায় ফেরেন ।  খেতে খেতেই স্ত্রী মিতার সাথে দু ' চারটা যা কথা হয় ।  একমাত্র মেয়ে কণা ।  গতমাসে বয়স চোদ্দ হলো ।  কামরুল হাসান বুঝতে পারেন মেয়েকে সময় দেয়া উচিত ,  কিন্তু সে সময়টা তার হয়ে ওঠে না ।  সারাদিনের ক্লান্তির পর রাতটা ঘুমিয়ে আবার সকালে থেকে কাজ ।  জীবনটা তার কাছে নিতান্তই যান্ত্রিক এক অবকাঠামো । 

অথচ তার অতীত এমন ছিল না ।  ছাত্রজীবনে ফটোগ্রাফিতে খুব শখ ছিল ।  ছুটে চলতেন দেশের বিভিন্ন স্থানে ।  গ্রাম বাংলার ছবি তুলতে তুলতে তার ক্যামেরা ক্লান্ত হয়ে যেত তবু মানুষটা ঠিকই নূতন উদ্দীপনায় আরো নূতন নূতন জায়গায় ছুটে বেড়াতেন ।  ক্যামেরা বন্দি করতেন অনিন্দ্য সুন্দর সব দৃশ্য ।  কিন্তু যখন সংসারের দায়িত্ব কাঁধে এলো ,  সময়ের প্রয়োজনে ধীরেধীরে বদলে যেতে শুরু করলেন ।  এককালের দুরন্ত ফটোগ্রাফার কামরুল হাসান হয়ে গেলেন আজকের আটপৌরে ফটো ডেভলোপার কামরুল হাসান । 
তবে এসব নিয়ে তার কোন আফসোস নেই ।  জীবনের কাছে তার চাওয়া পাওয়া অনেক কম ।  মেয়েটা বড় হচ্ছে ,  ভালো ছেলে দেখে বিয়ে দিতে হবে; এই তার একমাত্র চিন্তা ।  বৃদ্ধ বয়সে দুই বুড়া - বুড়ির কেটে যাবে কোন ভাবে; সেটা নিয়ে তার ভাবনা হয় না ।  
 “ এ্যাই শোনো !  টিফিনের বক্সটা তুমি ফেলে গেছো ।  ”  পেছন থেকে মিতা দৌড়ে আসে ।  কামরুল হাসান সকাল সকাল রাস্তা ফাঁকা থাকতেই গুলশান চলে আসে ।  কালা চাঁদপুর থেকে গুলশান কাছে হলেও একটু বেলা হলেই যে ভিড়টা শুরু হয় ,  তাতে অনেক সময় লেগে যায় সামান্য পথটুকু আসতে ।  তাড়াহুড়ায় তিনি প্রায়ই টিফিন বক্সটা ফেলে চলে আসেন ।  তখন সারাটা দিন মনটা উদাস হয়ে থাকে ।  এই আটপৌরে জীবনে দৃশ্যমান ভালোবাসার যখন সুযোগ নিতান্তই বিরল ,  তখন মিতার রান্না করে দেয়া সামান্য শাক - মাছটুকুই কামরুল হাসানের কাছে ভালোবাসায় ছোঁয়া হিসেবে অনুভূত হয় ।  
 “ আজ একটু আগে আগে আসতে পারবা ?  ”  মিতা অনুনয়ের স্বরে জিজ্ঞেস করে ।  
 “ কেন ,  কী হইছে ?  ” 
 “ অনেক দিনতো ভালো মন্দ রান্না করি না ।  মেয়েটা বলল আজ পাঙ্গাশ মাছ খেতে ইচ্ছা করছে ।  তাই ভাবলাম রাতে রান্না করবো ।  তুমি আসলে এক সাথে খাবো ।  ” 
 “ আচ্ছা ,  চেষ্টা করবো ।  ” 
কামরুল হাসান ঘড়ি দেখেন ।  আটটা বাজে ।  দেরি হয়ে যাচ্ছে ।  তাই দ্রুত টিফিন বক্সটা নিয়ে বের হয়ে পড়েন ।  
স্টুডিও খোলার পর থেকেই আজ ভিড়টা একটু বেশী নজরে আসছে ।  কামরুল হাসান ঠিক অনুমান করতে পারছেন না কী এমন হলো যে হঠাৎ করে দেশ সুদ্ধ মানুষের ফোটো ডেভলোপ করানোর দরকার পড়ল ।  ডিজিটালের যুগে এখন এমনিতেই মানুষ ফটো ডেভলোপ কম করে ।  ছবি যখন কম্পিউটারেই দেখা যায় ,  তখন সেটা আবার পয়সা খরচ করে ডেভলোপ করানোর কী দরকার ?  
তবে আজকের চিত্র একটু ভিন্ন লাগছে ।  ডেস্কে বসে স্টুডিওর মালিক করিম সাহেব হাসি মুখে অহেতুক ক্লান্ত এবং বিরক্ত হবার ভান করছেন ।  কামরুল হাসান বোঝেন ,  আসলে মনেমনে সে ঠিকই খুশি হচ্ছে ।  পকেটে পয়সা ঢুকলে সে রাজা হোক আর সাধু  –  সবাই খুশি হয় । 
হাতের কাজগুলো সারতে সারতে দুপুর হয়ে গিয়েছিল ।  কামরুল হাসান টিফিন বক্সটা নিয়ে যেই বসেছেন অমনি করিম সাহেব সহাস্যে এগিয়ে আসেন । 
 “ কী কামরুল মিয়া !  খাওয়া দাওয়া করো ?  ” 
কামরুল হাসান হাসেন ।  কিছু বলেন না ।   “ কামরুল মিয়া ”  ডাকটা তার নিতান্তই অপছন্দ ।  এর মাঝে একটা তাচ্ছিল্যের লেশ আছে ।  যেন সব সময় বোঝাচ্ছে তুমি একজন অধস্তন ।  তাছাড়া হাতে খাবারের বক্স নিয়ে কেউ ক্রিকেটের উইকেটকিপিং করে না ।  তাই এ প্রশ্নের জবাব দেয়াটা প্রয়োজনীয় মনে হলো না তার ।  
করিম সাহেব আরো খানিকটা বিগলিত হয়ে বললেন ,   “ বৌ এর রান্না ,  সবার কাছেই অমৃত লাগে ।  কী বলো ?  ” 
এবারও কামরুল হাসান হাসেন ।  তরকারিতে লবন কম হয়েছে ।  অমৃত না মৃত লাগছে ঠিক বুঝতে পারছেন না ।  তবে এটা ঠিকই বোঝেন ,  এই বুড়োটার কোন মতলব আছে ।  না হলে এভাবে খাতির করতো না । 
আর দু ’ চার কথা পরই মতলবটা বের হয়ে আসে ।  আজকে অর্ডার পড়েছে বেশি ।  তাই করিম সাহেব কামরুল হাসানকে একটু রাত করে থাকতে বলেন ।  এই অতিরিক্ত সময়ের জন্য কোন বাড়তি টাকা নেই ।  সেজন্যই ঐ খাতিরটুকু জরুরী ছিল ।  এটো হাতটা ধুতে ধুতে কামরুল হাসান জানতে চান এত অর্ডার পড়ার কারণ কি ?  করিম সাহেব সহাস্যে বলেন ,   “ আরে মিয়া !  তুমিতো কোন খবরই রাখো না ।  কালকে ভেলেন্টাইন্স ডে ছিলনা ?  ” 
আগের দিনের হাতের কাজ শেষ করতে করতে বিকেল পার হয়ে গেলো ।  নূতন ছবি নিয়ে বসতে বসতে সন্ধ্যা ।  মেশিনে ছবিগুলো বের হয়ে আসছিল আর কামরুল হাসান সেগুলোকে এক করে করে রাখছিলেন ।  হঠাৎ কিছু ছবি দেখে তিনি স্তব্ধ হয়ে যান ।  ছোটছোট ছেলে মেয়েদের ছবি ।  কেউ আলো - আধারীতে ,  কেউ গাড়িতে ।  বেপরোয়া ছবি ।  ছেলেগুলো মেয়েগুলোকে জড়িয়ে ধরে আছে ।  কেউ কেউ আরো বেশী করছে ।  বন্ধুরা সেটার ছবি তুলছে ।  কিছু কিছু ছবি দেখে মনে হচ্ছে যারা করছে তারা ছবি তোলা দেখে আরো মজা পাচ্ছে ।  
কামরুল হাসান আগের ছবিগুলো বের করেন ।  ভালো ভাবে দেখেন এবার ।  কিছু ছবিতে বেশ বড়বড় ছেলেদের সাথে স্কুল - কলেজের বাচ্চা মেয়েদের দেখা যায় ।  কামরুল হাসান ভাবেন এদের বাবা - মা কি জানে তারা কী করছে ?  ছেলেগুলো বেপরোয়া ,  কামুক ।  তাদের হাত কোথায় কোথায় যাচ্ছে তারাও লক্ষ্য করছে না ।  বন্ধুরা হাসাহাসি করে ছবি তুলে নিচ্ছে ।  একটা অন্য জগৎ ।  পুরোই একটা অজানা জগৎ কামরুল হাসানের জন্যে ।  ধোঁয়ায় আচ্ছন্ন হয়ে থাকা একেকটা লাউঞ্জে কেউ সিসা খাচ্ছে ,  কেউ অন্য কিছু ।  
কামরুল হাসানের কপালে বিন্দু বিন্দু ঘাম জমে ।  তিনি আতঙ্কিত হন ।  সব ছেলেমেয়ে যে সমাজের উচ্চবিত্ত শ্রেণী থেকে এসেছে তা কিন্তু নয় ।  প্রায় সব শ্রেণীর মানুষই দেখা যায় ছবিগুলোতে ।  এসব জায়গায় যেতে কত টাকা লাগে ?  কামরুল হাসানের স্বল্পজ্ঞান তাঁকে উত্তর দেয় না কিন্তু তিনি বোঝেন ভালই টাকা লাগে ।  কিন্তু তবুও সবাই ছুটছে ।  শিল্পপতির ছেলে বা দুর্নীতির সিরিঞ্জ দিয়ে দেশকে চুষে খাওয়া আমলার ছেলেকে দেখে রক্তপানি করা কোন এক খেটে খাওয়া বাবার ছেলেমেয়েও ওখানে ছুটে এসেছে ।  এটা যে এখন  “ স্যোসাল স্ট্যাটাস ”  ।  আসতে যে তাদের হবেই ! 
তাড়াতাড়ি হাতের কাজ শেষ করে কামরুল হাসান ছবিগুলো এ্যানভেলাপে ভরে সাজিয়ে রাখেন ।  তারপর স্টুডিও বন্ধ করে ঘড়ির দিকে তাকিয়ে দেখেন রাত গভীর হয়ে গিয়েছে ।  মিতা আগে আগে বাড়ি যেতে বলেছিল ।  সেটাতো হলোই না বরং আরো দেরি হয়ে গেলো আজ ।  
কামরুল হাসান দ্রুত একটা রিক্সা ডেকে তাতে উঠে পড়েন ।  বাতাসের ঝাপটা এসে তার মুখে লাগছিল ।  আশেপাশে কোথাও বৃষ্টি হয়েছে ।  বাতাসে বৃষ্টির গন্ধ ।  তিনি চোখ বন্ধ করে শরীরটা রিক্সার সিটের সাথে এলিয়ে দেন ।  সারা দিনের ধকলে ক্লান্তিতে ঘুম চলে এসেছিল ।  হঠাৎ নিজের বাসার কাছে চলে আসায় মনটা চনমনে হয়ে ওঠে ।  রিক্সাভাড়া মিটিয়ে দিয়ে বাসার দরজায় নাড়া দিতেই ভেতর থেকে কণা চিৎকার করে ,   “ মা ,  মা ,  বাবা আসছে ।  ” 
কামরুল হাসান মেয়ের চোখের দিকে তাকিয়ে থাকেন ।  কী অপরিসীম মমতা নিয়ে মেয়েটা বাবার জন্যে না খেয়ে অপেক্ষা করছিল ।  মাত্র চোদ্দ বছর মেয়েটার ।  ডেভলোপ করে আসা ছবির ঐ মেয়েগুলোর মতই ।  কথাটা ভাবার সাথেসাথেই তার ভেতরটা আবার কেঁপে ওঠে ।  কামরুল হাসান এগিয়ে গিয়ে মেয়েকে জড়িয়ে ধরেন ।  কণা বা মিতা কেউই বোঝে না কী হলো ।  কিন্তু কামরুল হাসান আরো শক্ত করে জড়িয়ে রাখেন ।  তার মনে হয় ,  তার ছোট্ট পৃথিবীটার প্রতি অনেকগুলো হায়েনা লোলুপ দৃষ্টিতে তাকিয়ে আছে ।  তাই তিনি যতটুকু পারা যায় দুহাত প্রসারিত করে তার পৃথিবীটাকে আড়াল করে রাখেন । 

২২ সেপ্টেম্বার ২০১১
ঢাকা ,  বাংলাদেশ






বিশ্বকাপ রাগবি আড্ডা



গত ৯ সেপ্টেম্বর শুরু হয়েছে রাগবি বিশ্বকাপ ।  মোট ২০টি দল চারটি পুলে বিভক্ত হয়ে লড়াই করছে একে অপরের সাথে ।  যদিও মাত্র কয়েকটা দল বাদে বাকি দলগুলো মাত্র একটা করে ম্যাচ খেলেছে ,  কিন্তু তাতেই উত্তেজনার পারদ উঠে পড়েছে অনেক উপরে । 
ডিফেন্ডিং চ্যাম্পিয়ান দক্ষিন আফ্রিকার সাথে ওয়েলস - এর ম্যাচটা শেষ হয়েছিল ১৭ - ১৬ পয়েন্টে অর্থাৎ ওয়েলস মাত্র এক পয়েন্টের জন্যে পরাজিত হয় ।  অথচ ওয়েলসকে একটা নিশ্চিত গোল থেকে রেফারী বঞ্চিত করেছে যা টিভি রেফারীকে দিলে পরিষ্কার হয়ে যেত ।  এই গোলটি হলে ওয়েলস পেত আরো তিন পয়েন্ট যা তাদের জয়কে নিশ্চিত করতো অনায়াসে ।  কিন্তু রেফারীর একগুঁয়ে আচরণের কারণে শেষ পর্যন্ত তা হয় নি ।  এটা নিয়ে ওয়েলস রাগবির সর্বোচ্চ সংস্থা IRB  - এর কাছে দেন - দরবার করার চেষ্টা করেছিল কিন্তু শেষ পর্যন্ত সহানুভূতি ছাড়া আর কিছুই জোটে নি ।  
অন্যদিকে ইংল্যান্ডের সাথে আর্জেন্টিনার ম্যাচটা হয়ে উঠেছিল দারুণ প্রতিদ্বন্দ্বিতাপূর্ণ ।  এই দুই বৈরী রাজনৈতিক প্রতিপক্ষের ম্যাচে ৭০ মিনিট পর্যন্ত আর্জেন্টিনা এগিয়ে থেকেও শেষ ১০ মিনিটে হেরে যায় ইংল্যান্ডের কাছে ।  এবারের বিশ্বকাপ শুরু আগে আগে ইংল্যান্ডের প্রস্তুতি ছিল অসাধারণ ।  কিছুদিন আগে লন্ডন ছিলাম সপ্তাহ খানেক ।  তখন দেখেছিলাম ইংলিশ পত্রিকাগুলো প্রতিদিন বিভিন্ন প্রতিবেদন এবং সাম্প্রতিক তথ্য - উপাত্তের মাধ্যমে দাবি করছে এবারের ইংল্যান্ড দল তাদের হারানো গৌরব ফিরে পেতে যাচ্ছে ।  কিন্তু আর্জেন্টিনার সাথে তাদের প্রথম ম্যাচ দেখে তেমনটা মনে হলো না ।  তবে এবারের আসরের হটফেভারিট নিউজিল্যান্ডের শুরুটা ছিল উড়ন্ত ।  তারা ৪১ - ১০ পয়েন্টে টোঙ্গোকে হারিয়ে বিশ্বকাপ শুরু করেছে ।  স্কটল্যান্ডও রোমানিয়ার বিরুদ্ধে দারুণ সূচনা করেছে ।  একই সাথে ফ্রান্সের সূচনা জাপানের সাথে ছিল নজর কাড়া ।  
এত এত খবরের মধ্যে সবচেয়ে বড় যে খবর সেটা একটু আগে ঘটে গিয়েছে ।  আরেক হটফেভারিট অস্ট্রেলিয়াকে আয়ারল্যান্ড হারিয়ে দিয়েছে ১৫ - ৬ পয়েন্টে ।  আয়ারল্যান্ডের ডেডবল স্পেশালিস্ট আছে দুজন  –  স্যাক্সটন এবং ও ' গারা ।  কিন্তু ম্যাচে জায়গা পায় তাদের একজনই ।  ফলে তাদের মধ্যে সব সময় একটা প্রতিযোগিতা লেগে থাকে ।  আজকের ম্যাচে কোচ তাদের দুজনকেই খেলালো এবং পুরো ১৫ পয়েন্টই এনে দিল তারা দুজন ।  হয়তো আগামী ম্যাচগুলোয় আইরিশদের গেইমপ্ল্যান এমনই থাকবে ।  
এবার সম্ভাব্য কোয়ার্টার ফাইনালিস্ট সম্পর্কে ধারণা করা যাক ।  তার আগে বর্তমান অফিশিয়াল রাগবি Ranking টা তুলে ধরি ,  তাহলে দলগুলোর শক্তি সম্পর্কে ধারণা স্পষ্ট হবে ।  ১ .  নিউজিল্যান্ড ,  ২ .  অস্ট্রেলিয়া ,  ৩ .  দক্ষিন আফ্রিকা ,  ৪ .  ইংল্যান্ড ,  ৫ .  ফ্রান্স ,  ৬ .  ওয়েলস ,  ৭ .  স্কটল্যান্ড ,  ৮ .  আয়ারল্যান্ড ,  ৯ .  আর্জেন্টিনা ,  ১০ .  সামোয়া ।  
পুল - এ থেকে শুরু করছি ।  যেহেতু এই পুলে নিউজিল্যান্ড রয়েছে তাই সম্ভাব্য পুল চ্যাম্পিয়ান নিয়ে কোন সন্দেহের অবকাশ নেই ।   তবুও অতি আশাবাদীরা চোখ রাখতে পারেন ২৪ সেপ্টেম্বরের নিউজিল্যান্ড বনাম ফ্রান্স ম্যাচের দিকে ।  ঐদিনই মূলতঃ নির্ধারিত হয়ে যাবে পুল চ্যাম্পিয়ান এবং রানার্স আপ ।  পুল - বি থেকে কে চ্যাম্পিয়ান হতে যাচ্ছে সেটা বলা খুবই কঠিন ।  ১ অক্টোবর ইংল্যান্ড এবং স্কটল্যান্ডের ম্যাচের বিজয়ী হবে এতটুকু অনুমান করে নেয়া যায় যদি না আর্জেন্টিনা বড় ধরনের দুর্ঘটনা না ঘটিয়ে বসে ।  আর যদি ঘটিয়েই বসে ,  তাহলে নিশ্চিত ভাবে পুলটা চরম জমজমাট হয়ে যাবে ।  তবে হিসেবের সুবিধার জন্যে শক্তিমত্তার ক্রম অনুসারে আমরা ধরে নেই ইংল্যান্ড চ্যাম্পিয়ান এবং স্কটল্যান্ড রানার্স আপ হবে ।  পুল - সি থেকে অস্ট্রেলিয়া চ্যাম্পিয়ান হবার পূর্ণ নিশ্চয়তা থাকার পরও আজকের ম্যাচে আয়ারল্যান্ডের কাছে হেরে গিয়ে সেই অবস্থান প্রায় হারিয়ে ফেলেছে ।  এই পুল থেকে অন্য যে দলটা আয়ারল্যান্ডকে হারালেও হারাতে পারতো ,  তারা ছিল যুক্তরাষ্ট্র কিন্তু তাদের ইতিমধ্যে আয়ারল্যান্ড হারিয়ে দিয়েছে ।  ফলে পচা শামুকে পা না কাটলে এই পুল থেকে আয়ারল্যান্ড চ্যাম্পিয়ান এবং অস্ট্রেলিয়া রানার্স আপ হতে যাচ্ছে ।  সর্বশেষ পুল ,  অর্থাৎ পুল - ডি থেকে দক্ষিন আফ্রিকা চ্যাম্পিয়ান এবং ওয়েলস রানার্স আপ হবে মোটামোটি নিশ্চিত ।  
এরকম যদি হয় অবস্থা তাহলে কোয়ার্টার ফাইনালগুলো হবে অনেকটা এমন : 
প্রথম কোয়ার্টার ফাইনাল :  আয়ারল্যান্ড বনাম ওয়েলস ।   ( সম্ভাব্য বিজয়ী আয়ারল্যান্ড ) 
দ্বিতীয় কোয়ার্টার ফাইনাল :  ইংল্যান্ড বনাম ফ্রান্স  ( সম্ভাব্য বিজয়ী ?  বলা মুশকিল !  ) 
তৃতীয় কোয়ার্টার ফাইনাল :  দক্ষিণ আফ্রিকা বনাম অস্ট্রেলিয়া  ( সম্ভাব্য বিজয়ী দক্ষিণ আফ্রিকা ) 
চতুর্থ কোয়ার্টার ফাইনাল :  নিউজিল্যান্ড বনাম স্কটল্যান্ড ।   ( সম্ভাব্য বিজয়ী ?  নিশ্চিত ভাবে নিউজিল্যান্ড )          
এভাবে যদি শেষ হয় কোয়ার্টার ফাইনাল ,  তাহলে সেমিফাইনাল দুটো হবে এমন : 
প্রথম সেমিফাইনাল :  আয়ারল্যান্ড বনাম ইংল্যান্ড অথবা ফ্রান্স  ( সম্ভাব্য বিজয়ী ?  যে কেউ জয়ী হতে পারে এই ম্যাচে ।  ) 
দ্বিতীয় সেমিফাইনাল :  দক্ষিণ আফ্রিকা বনান নিউজিল্যান্ড  (  ডিফেন্ডিং চ্যাম্পিয়ান দক্ষিণ আফ্রিকার সাথে  হোস্ট নিউজিল্যান্ড  –  এটাই মূলতঃ এবারের বিশ্বকাপের ফাইনাল ।  এখানে যে জয়ী হবে সেই জিতে নেবে এবারের বিশ্বকাপ ।  আমার ধারণা সেটা হতে যাচ্ছে নিউজিল্যান্ড ।  ) 
ফাইনাল :  নিউজিল্যান্ড বনাম আয়ারল্যান্ড / ইংল্যান্ড / ফ্রান্স  ( বিজয়ী ?  নিউজিল্যান্ড ।  ) 
এই হচ্ছে আমার অনুমান ।  যদি আপনার ভিন্ন কোন মত থাকে ,  তাহলে প্রকাশ করুন কমেন্টে এবং এগিয়ে নিন আলোচনা ।  চলতে থাকুক বিশ্বকাপ রাগবি ,  চলতে থাকুক আমাদের আড্ডা ।  
অনুমানের সচিত্র ছক : 







ডাবলিনের ডায়েরী  -  ২১  ( শেষ পর্ব )   [ প্রথম খণ্ড ] 





 “ When I die ,  Dublin will be written in my heart .  ”  
James Joyce



কিছু কিছু শহর রয়েছে যেগুলো আমাদের হৃদয়ে গেঁথে যায় ।  তখন আমরা যেখানেই থাকি ,  যাই করি ,  সে শহরকে মনে পড়ে ।  সে শহরের মানুষগুলো ,  তাদের সাথে কাটানো আনন্দের মুহূর্তগুলো ,  ব্যস্ত - ফাঁকা রাস্তাগুলো ,  হঠাৎ ওঠা দমকা হাওয়া যা এক সময় খুব বিচ্ছিরি লাগতো ,  পাড়মাতালের গায়ে পড়ে মাতলামী করা ,  এমন কি তিক্ত মুহূর্তগুলোকেও মিস করতে শুরু করি আমরা ।  এই মিস করার যে অনুভূতি ,  সেটার জন্ম একটা বোধ থেকে ।  এমন একটা বোধ যা কৃত্রিম নয় ,  যা মানুষের গড়ে তোলা নয় ।  এটা স্বতস্ফূর্ত ভাবে তৈরি হয় হৃদয়ে ।  এই বোধ একেকটা শহরের সাথে আমাদের আত্মার সম্পর্ক জুড়ে দেয় ।  আমরা তখন যেখানেই থাকি না কেন ,  মন সেই শহরকে খুঁজে ফেরে প্রতিনিয়ত । 

দু্ঃখজনক হলেও সত্য ,  আমার জীবনে এরকম কোন শহর ছিল না ।  এর একটা অন্যতম কারণ হয়তো এই যে আমার শৈশব কেটেছে বিভিন্ন শহরে ।  আমার জন্ম চট্টগ্রামে ।  পুলিশ কর্মকর্তা বাবার চাকুরী সূত্রেরই সেখানে জন্ম ।  জন্মের তিন মাস না কাটতেই বাবা পাবনা জেলায় বদলী হয়ে যান ।  তারপর দুই বছর পর পটুয়াখালী এবং আরো দুই বছর পর ঢাকা ।  আমরা চার বছর ঢাকা ছিলাম ।  ১৯৯১ সনে বাবা বদলী হলেন চাপাই নবাবগঞ্জে এবং তারপর মাদারীপুর ,  খুলনা ,  বরিশাল ও রাজশাহী হয়ে ১৯৯৯ সনে মাধ্যমিক পরীক্ষা শেষে ফিরে এলাম আবার ঢাকায় ।  সেই থেকে ঢাকায় থাকা পরবর্তী আট বছর ।  এই আট বছরে দুই বছর কাটে উচ্চমাধ্যমিকের ছাত্র হিসেবে নটরডেম কলেজে ,  পাঁচ বছর কাটে ব্যাচেলর এবং মাস্টার্সের ছাত্র হিসেবে ইস্ট ওয়েস্ট বিশ্ববিদ্যালয়ে এবং পরবর্তীতে প্রায় এক বছর কাটে কম্পিউটার বিজ্ঞান ও প্রকৌশলের শিক্ষক হিসেবে উত্তরা বিশ্ববিদ্যালয়ে ।  পুরো সময়টা বিভিন্ন প্রতিষ্ঠানে ক্লাবিং - এর সাথে জড়িত ছিলাম ।  ফলে ছাত্র এবং শিক্ষক জীবনকে আমি শেষ বিন্দু পর্যন্ত উপভোগ করার সুযোগ পেয়েছি ।  জীবনে ঘাত ,  প্রতিঘাত এবং সংঘাত এসেছে প্রচুর ।  কঠিন বাস্তবতাকে সরাসরি প্রত্যক্ষ করারও সুযোগ হয়েছে ।  ২০০৬ সনে বাবাকে হারাই ।  তবুও জীবন চলতে থাকে ।  জীবনের এই চলার পথে উত্তাল সাগরে পাশে পেয়েছি পরিবারকে ,  বন্ধুদের ,  ভালোবাসার মানুষকেও; কিন্তু তবুও কেন যেন ঢাকার সাথে আমার সেই নাড়ির টানটা প্রতিষ্ঠা হয় নি ।  একটা শহর যে একটা মানুষের জীবনে বিশেষ কিছু হতে পারে সেটা বোঝার এবং উপলব্ধি করার মত সেই বোধটাই হয়তো আমার মনে তখনও সৃষ্টি হয় নি । 
তবে হ্যা ,  সেই বোধ একটু একটু করে সৃষ্টি হতে শুরু করে ২০০৭ সনের শেষ দিকে এসে ।  মানুষের জীবনে কিছু কিছু পরিবর্তন হয় খুব অদ্ভুত এবং অপ্রত্যাশিত ভাবে ।  তেমনই একটা পরিবর্তন আমার ডাবলিনে আসা ।  আমি যখন প্রাণপণ চেষ্টা করছিলাম লন্ডনের কোন একটা ভালো বিশ্ববিদ্যালয়ে স্কলারশিপ পাবার ,  তখন অনেকটা অপ্রত্যাশিত ভাবে আমি কম্পিউটার বিজ্ঞানে মাস্টার্স করার জন্যে স্কলারশিপ পাই ট্রিনিটি কলেজ ,  ইউনিভার্সিটি অব ডাবলিন - এ ।  কিছুদিন পরই ইলেক্ট্রিকাল ইঞ্জিনিয়ারিং - এ পড়ার জন্যে স্কলারশিপ পাই ডাবলিন সিটি ইউনিভার্সিটিতে ।  আরো কিছুদিন পর পাই আইরিশ সরকারের রাষ্ট্রিয় স্কলারশিপ ।  ট্রিনিটির প্রতি আমার একটা অন্যরকম আবেগ কাজ করতে শুরু করেছিল যখন আমি প্রথম বিশ্ববিদ্যালয়টার ক্যাম্পাস দেখেছিলাম ।  তাছাড়া রেপুটেশনের দিক থেকেও ট্রিনিটি এগিয়ে ।  তাই কোন রকম দ্বিতীয় চিন্তা না করেই ট্রিনিটিতে পড়তে চলে আসি ।  
আমার এখনও স্পষ্ট মনে আছে ,  প্রথম যেদিন ডাবলিন এসে নামলাম তখন তাপমাত্রা ছিল ৬ ডিগ্রী ।  লাগেজ হারিয়ে কনকনে শীতের রাতে কোথায় যাবো বুঝতে পারছিলাম না ।  সারা রাত এয়ারপোর্টের লাউঞ্জে ঘুমিয়ে ভোর ছয়টায় বেরিয়েছিলাম ডাবলিনের মুক্ত আকাশে ।  সেই শুরু ।  তারপর কেটে গিয়েছে প্রায় চার বছর ।  সেদিন ভোরে বেরিয়ে সরাসরি চলে আসি ট্রিনিটিতে ।  যেহেতু শীতের সময় সূর্য ওঠে প্রায় আটটার সময় ,  তাই তখনও বেশ অন্ধকার ছিল ।  আমাকে যখন বাসটি অপরূপা ট্রিনিটির গেইটে নামিয়ে দিয়ে গিয়েছিল ,  তখন অবাক হয়ে ভাবছিলাম স্বপ্নও মাঝে মাঝে সত্যি হয় ! 
আমার ডাবলিন জীবনের প্রথম দুই বছর কাটে লেখাপড়ার মাঝেই ।  স্কলারশীপের টাকাটা নিয়মিত এসে জমা হতো ব্যাংক একাউন্টে ।  ফলে অর্থনৈতিক কোন চিন্তা আমার ছিল না ।  প্রথম তিন মাস কাটাই ৪৪০ ইউরো মাসিক ভাড়ায় থাকা একটা সিঙ্গেল কিন্তু তুলনামূলক ভাবে বড় রুমে ।  বাসাটা ছিল ডাবলিন ৩ এলাকার সমুদ্রের পাড়ে ক্লনটার্ফ সংলগ্ন ভেরনন এ্যভিনিউতে ।  সারাদিন থাকতাম ল্যাবে ।  ক্যাফে থেকে আইরিশ স্টু বা এ ধরনের কিছু খেয়ে নিতাম ।  আর সন্ধ্যার পর দোকান থেকে রোল ,  পটাটো ওয়েজেস অথবা চিকেন ফিলেট কিনে নিয়ে আসতাম ।  দুই বেলা খেতাম ।  মাঝে মাঝে তাও না ।  
এক অদ্ভুত জীবন কাটাচ্ছিলাম আমি ।  প্রথম একমাস প্রতিদিন বাসায় ফিরে আমার রুমের দরজাটা বন্ধ করতে করতে নিজেকে বলতাম  “ আরেকটা দিন শেষ হলো ”  আর মনে মনে ভাবতাম এভাবে আর কত দিন ?  আমার সাথে বাসায় থাকতো একটা পোলিশ ছেলে এবং তার ফিলিপিনো গার্লফ্রেন্ড ।  ঠিক পাশের রুমে ছিল একটা ঘানার ছেলে ।  নিচে থাকতো একটা ফ্রেন্চ কাপল ।  কারো সাথেই আমি খুব একটা কথা বলতাম না ।  বিছানার উপর ল্যাপটপটা রেখে মুভি দেখা এবং দেশে ফোনে কথা  -  এই ছিল আমার কাজ ।  পোলিশ ছেলেটার রুমের দরজায় বড় বড় ক্ষত চিহ্ন দেখে অবাক হয়েছিলাম ।  ঘানার ছেলেটা বলল ,   “ কিছু দিন থাকো ,  তাহলেই বুঝতে পারবে এর কারণ ।  ”  বেশী সময় লাগে নি ,  এর মাঝে একদিন শুনলাম তাদের ভয়াবহ ঝগড়ার শব্দ ।  রীতিমত মেয়েটা ছেলেটাকে এবং ছেলেটা মেয়েটাকে মারতো ।  তাদের এই মারামারির সময় এটা - ওটা ছুড়ে মারার কারণেই দরজার ঐ দশা হয়েছে ।  আমি কিছু বলি না ।  চুপচাপ নিজের রুমে সময় কাটাতে থাকি ।  
একদিন ঘানার ছেলেটা আমাকে নিয়ে গেলো ডাবলিন মস্ক - এ ।  তারপর থেকে নিয়মিত যেতে লাগলাম ।  প্রতি শুক্রবার আমি মসজিদে যেতাম দশটার সময় ।  ওখানে দারুণ খাওয়া পাওয়া যেত ।  আমি খেয়ে নিতাম প্রথমে ।  তারপর কোরআনের বাংলা অনুবাদ নিয়ে বসতাম ।  খুঁটিয়ে খুঁটিয়ে পড়তাম সুরাগুলো এবং সেগুলোর ব্যাখ্যা ।  সব ব্যাখ্যা আমি মেনে নিতে পারতাম না ।  তখন নিজের হাইপোথেসিস দাঁড় করাতে শুরু করলাম ।  দেখলাম একটা অনুবাদে আমার কাজ হচ্ছে না ।  তাই বিভিন্ন নাম করা অনুবাদকের অনুবাদ কিনে পড়তে লাগলাম ।  একদিনের ঘটনা বলি ।  এখানে বাসে বা ট্রেনে অনেকেই বই পড়ে ।  এ্যামেরিকার ওয়াশিংটন থেতে প্রকাশিত কোরআনের অনুবাদের একটা পেপারব্যাক সংস্করণ রয়েছে ।  আমি মাঝে মাঝে সেটা বাসে পড়তাম ।  সেদিনও ১৩০ রুটের বাসের একদম শেষ সিটে বসে অন্যান্য দিনের মত পড়ছিলাম ।  হঠাৎ দেখি আমার ঠিক উল্টো দিকে মুখোমুখি বসা এক ভদ্রমহিলা অবাক হয়ে আমার বই - এর নাম পড়ার চেষ্টা করছেন ।  তার মুখের অভিব্যক্তি ব্যাখ্যা করা কঠিন ।  সেখানে বিস্ময় ছিল ,  ভয় ছিল ,  কিছুটা সম্ভ্রমও ছিল ।  আমি শুধু হেসেছিলাম ।  
ঐ বাসায় বেশী দিন থাকা হয় নি ।  কম ভাড়ার বাসা খুঁজে রীতিমত ডাবলিন থেকে অনেক দূরে ডাবলিন  –  ২৪ এলাকার বেলিকুলেনে চলে যাই ।  ৩০০ ইউরো মাসিক ভাড়ায় একটা অতি ছোট রুম নেই ।  রুমটা এতটাই ছোট ছিল যে বেড থেকে নেমে আমি শুধু কম্পিউটারের টেবিলে বসতে পারতাম ।  ফাঁকা কোন জায়গা ছিল না ।  আমার সাথে ঐ বাসায় আরো থাকতো হাঙ্গেরিয়ান কাপল পিটার এবং ওর গার্লফ্রেন্ড মার্থা ।  বাসায় একটা ডাবল বেডরুম খালি পড়েছিল কিন্তু কেউ ভাড়া নিচ্ছিল না ।  তাতে অবশ্য পিটার বা মার্থার মাথা ব্যাথা ছিল না ।  ওরা আয় করতো অনেক ।  তাই বাসাটাকে নিজেদের মত করে গুছিয়ে নিয়েছিল ।  আমি আনেকটা সাবলেট - এর মতই থাকতাম ওদের সাথে ।  
২০০৮ সনের মার্চ মাস ।  আমি জীবনে প্রথম রান্না করি ।  ইউটিউব ঘেঁটে ভাত এবং মুরগি রান্নার রেসিপি বের করে রান্না করে ফেলি ।  খেতে যে খুব ভালো হয়েছিল তা নয় ।  তবে প্রথম রান্না হিসেবে খারাপ হয় নি ।  মাঝে মাঝে মার্থাও আগ্রহ দেখাতো আমাদের উপমহাদেশের খাবারের প্রতি ।  ঝাল খেতে না পারলেও ,  ঝাল খাবার চেষ্টায় ত্রুটি ছিল না ।  মাঝে মাঝেই চেখে দেখতো আমার রান্না করা খাবার ।  আবার কখনও কখনও ওদেরটাও আমাকে খেতে অনুরোধ করতো ।  মার্থার রান্না করা একটা এ্যাপেল জুস ছিল ।  সেটা সে প্রায়ই করতো ।  এবং করলে সব সময়ই পিটারের পাশাপাশি আমার জন্যে করতো এবং রুমে এসে দিয়ে যেতো ।  সে সময়গুলোর কথা মনে পড়লে এখনও অনেক মিস করি ওদের ।  
একবার ১৮ দিনের জন্যে পিটার হাঙ্গেরি গেলো ।  মার্থা এবং আমি বাসায় একা থাকতাম ।  এক রাতে হঠাৎ দরজায় নক করার আওয়াজ পেলাম ।  দেখি মার্থা দাঁড়িয়ে আছে ।  চোখ লাল ।  জিজ্ঞেস করলাম ,  কী হয়েছে ?  সে জানালো পিটারকে খুব মিস করছে ।  আমি অবাক হয়ে সম্ভমের চোখে তাকিয়ে রইলাম মেয়েটার দিকে ।  তারপর মার্থা বললো আমি কি তোমার রুমে আসতে পারি ?  আমি বললাম আসো ।  কিন্তু আমার রুমতো অনেক ছোট ।  বসলে বিছানায় বসতে হবে ।  মার্থা তাতেই রাজি হয়ে এসে বিছানায় বসলো ।  তারপর প্রায় দুঘণ্টা গল্প করলাম ।  মূলতঃ আমার প্রচেষ্টা ছিল মেয়েটাকে স্বাভাবিক করা ,  ওর লোনলিনেসটা কাটানো ।  তাই মার্থাকে ওদের সম্পর্কের বিষয়ে জিজ্ঞেস করলাম ।  মার্থাও আনন্দের সাথে গল্প বলতে লাগলো ।  ছয় বছরের সম্পর্ক ।  ওদের দেশে একটা চমৎকার হৃদ রয়েছে ।  সেখানে এক বিকেলে পিটার মার্থাকে প্রোপোজ করে ।  মেয়েটা যখন আমাকে গল্প বলছিল তখন ওর চোখেমুখের উচ্ছ্বাস দেখেই বুঝতে পারছিলাম সে কতটা আনন্দিত ছিল ।  সেদিন অনেকক্ষণ গল্প করে মার্থা চলে যায় ।  পরদিন সকালে সে আমার রুমে এসে আবার নক করে ।  তারপর বলে ,   “ তুমি কি আমার সাথে শপিং - এ যাবে ?  আমার একা শপিং করতে ভালো লাগে না ।  ”  ভেবে দেখলাম আমারও কিছু জিনিস শপিং করতে হবে ।  তাই রাজি হয়ে গেলাম ।  কিন্তু শপিং - এ গিয়ে বুঝলাম মার্থা একা শপিং করে অভ্যস্ত না ।  ওর স্বভাব ছিল সে শপিং করবে এবং একজন সেটা বয়ে নেবে ।  সব সময় কাজটা পিটার করতো ।  কিন্তু তার অবর্তমানে মার্থা ব্যাগগুলো আমার হাতে ধরিয়ে দিতে শুরু করলো ।  প্রথমে একটু বিরক্ত লাগলেও পরে আমার মজাই লাগছিল ।  
যাইহোক ,  এভাবে কেটে যাচ্ছিল আমার জীবন ।  ৭৪ রুটের বাস ধরে বাসা থেকে ল্যাব এবং ল্যাব থেকে বাসায় যাওয়া ।  সিনেওয়ার্ল্ডে মুভি দেখা এবং ফুটবল ম্যাচ ।  মন্দ ছিল না জীবন ।  সমস্যা ছিল একটাই ,  আমার এলাকাটা ছিল খুব নিরিবিলি ।  জাঙ্কিদের উপদ্রব ছিল কিছুটা ।  তারা মাঝে মাঝে গাড়ি থেকে মাথা বের করে গালাগাল করতো ।  কখনও বা আরেকটু বেশী ।  একদিনের ঘটনা ,  আমি বাসের জন্যে স্টপেজে দাঁড়ানো ।  হঠাৎ দেখি একটা কারে কিছু টিনএইজার যাচ্ছে ।  তারা আমার সামনে দিয়ে যাবার সময় আমাকে উদ্দেশ্য করে কিছু কটুক্তি করে ।  আমি বরাবরের মত পাত্তা দেই না ।  চুপচাপ দাঁড়িয়ে থাকি ।  কিছুক্ষণ পর দেখি তারা আবার উল্টা দিক থেকে ঘুরে আসছে ।  তারপর একজন মুখে পানি নিয়ে গাড়ির জানালা দিয়ে মাথা সহ শরীরটা বের করে এনে সরাসরি আমার মুখে পানিগুলো ছিটিয়ে দিয়ে যায় ।  মুহূর্তে আমি হতবাক হয়ে যাই ।  সেই প্রথম আইরিশদের ব্যবহার আমাকে ব্যথিত করেছিল ।  তবে এটাকে আমি বিচ্ছিন্ন ঘটনা হিসেবে ধরে ভুলে যাওয়াই শ্রেয় মনে করি কিন্তু মাঝে মাঝে সেটা কাঁটার মত বিধতে লাগলো বুকে ।   
আরো কিছুদিন কেটে যায় ।  হঠাৎ একদিন মার্থা বলল ওর বান্ধবী গ্যাব্রিয়ালা এসে আমাদের সাথে থাকবে ।  মেয়েটা সিঙ্গেল ছিল কিন্তু রিলেশনে যেতে ইন্টারেস্টেড ।  মার্থা আমাকে বেশ কয়েকবার বলল আমার কোন বন্ধু যদি রিলেশনে যেতে চায় তাহলে যেন গাব্রিয়ালার সাথে পরিচয় করিয়ে দেই ।  আমি দেখলাম ঝামালেয় জড়িয়ে কাজ নেই ।  তাই মুখে চেষ্টা করবো বললেও সাহায্যের তেমন কোন আগ্রহ দেখালাম না ।  একদিন মার্থা এসে আমাকে বলে ,  বাংলাদেশি ছেলেরা বয়ফ্রেন্ড হিসেবে খুব ভালো ।  শুনেতো আমি অবাক ?  জিজ্ঞেস করলাম এই হাইপোথেসিস - এর কারণ কী ?  তারপর সে জানালো তার এক বান্ধবী বাংলাদেশি এক ছেলের সাথে সম্পর্কে আছে ।  সেই বলেছে ।  বাংলাদেশি ছেলেরা খুব কেয়ারিং এবং  অনেস্ট ।  মার্থা এটাও জানালো সেই ছেলে তার গার্লফ্রেন্ডকে নিয়ে বাংলাদেশে যাবে কিছুদিন পর ।  আমি  মুখে কিছু বলি না কিন্তু মনেমনে আতঙ্কিত হই ।   
হঠাৎ একদিন দেখি গ্যাব্রিয়ালা খুব মনোযোগ দিয়ে বাসা পরিষ্কার করছে ।  আমাদের বাসায় বাথরুম ছিল তিনটা যার একটা পিটার - মার্থা ,  একটা আমি এবং একটা গ্যাব্রিয়ালা ব্যবহার করতো ।  সেদিন দেখি সে এসে আমার বাথরুমও ক্লিন করে দিচ্ছে ।  জিজ্ঞেস করলাম ,  কী হয়েছে ।  সে জানালো একটা স্প্যানিশ ছেলের সাথে তার সম্পর্ক হবার সম্ভাবনা সৃষ্টি হয়েছে ।  সেই ছেলে আজ বাসায় খেতে আসবে ।  সেজন্যে এত আয়োজন ।  সেই শুরু ,  এরপর কয়েক মাস মেয়েটাকে দেখলাম ভালোবাসায় ডুবে থাকতে ।  ছেলেটা মাঝে মাঝেই এসে মেয়েটার সাথে থাকতো ।  কখনও মেয়েটা থাকতো ওর বাসায় ।  চারদিকে একটা অন্যরকম ভালো লাগার পরিবেশ দেখতে পেলাম ।  আমরা সবাই অনেক সুখী ছিলাম তখন ।  
তারপর নেমে এলো রিসেশন ।  এ্যামেরিকা থেকে শুরু হয়ে ভয়াবহ গতিতে রিসেশন এসে ধাক্কা দিল কেলটিক টাইগার খ্যাত ইকোনমিক ব্যুমে থাকা আইরিশ অর্থনীতিকে ।  হুড়মুড় করে ভেঙ্গে পড়লো এখানকার জনজীবন ।  ব্যাংকগুলো দেউলিয়া হতে শুরু করলো ।  প্রতিদিন পত্রিকার পাতায় দেখতে পাই  হাজার হাজার মানুষ বেকার হয়ে যাচ্ছে ।  চারদিকে একটা আতঙ্ক ।  অর্থনীতিবিদরা রাজনীতিবিদদের দোষ দিচ্ছেন ,  রাজনীতিবিদরা অর্থনীতিবিদদের ।  এরকম সময়ে একদিন পিটার এসে আমাকে বলল ওদের জব চলে গিয়েছে ।  ওরা আর আয়ারল্যান্ড থাকতে পারছে না ।  তাই বাড়িটা ছেড়ে দেবে ।  আমিও বুঝি ওদের অবস্থা ।  তাই অন্যত্র বাড়ি খোঁজা শুরু করলাম ।  এরই মাঝে মার্থা এসে জানালো ওর বান্ধবী বাংলাদেশে গিয়েছিল ।  সেখানে তার শাশুড়ী খুবই খারাপ ব্যবহার করতে শুরু করে ।  গরমে এবং ডায়েরিয়াতে মেয়েটা অসুস্থ হয়ে পড়লে ওকে হসপিটালে ভর্তি করে দিয়ে ছেলেটা গায়েব হয়ে যায় ।  তারপর অনেক কষ্টে মেয়েটা আবার আয়ারল্যান্ড ফিরে আসে ।   তারপর মেয়েটা সবাইকে বলেছে বাংলাদেশী ছেলেরা খুব খারাপ ।  কখনওই যেন এদের সাথে সম্পর্কে না যায় ।  আমি কিছু বলি না ।  শুধু শুনে যাই ।          
রিসেশসের কারণে বাড়ি ভাড়া তখন চরম ভাবে কমে গিয়েছে ।  আমি মাত্র ৩৫০ ইউরো দিয়ে একটা বিশাল আকৃতির  ( সবাই বলতে ট্রিপল রুম )  রুম নিলাম ডাবলিন ৫ এর আরটেইন সংলগ্ন এলাকায় ।  এর মাঝে মার্থা এবং পিটার হাঙ্গেরি চলে যায় ।  আমার পুরোনো বাসায় গ্যাব্রিয়ালাই একা ছিল ।  আমি নূতন বাসায় ওঠার দুই দিনের মাথায় সে আমাকে টেক্সট পাঠায় ,  ইন্টারনের বিলটা দিয়ে আসার জন্যে ।  সেও বাসা ছেড়ে দিবে ।  সাথে এটাও লিখলো ,   “ আইএ্যাম টোটালি ব্রোকেন ”  ।  আমি দ্রুত টাকা তুলে দিতে গেলাম পুরোনো বাসায় ।  বেশ কয়েকবার বেল বাজানোর পর দেখি গ্যাব্রিয়ালা এসে দরজা খুলে দিল ।  স্মোকি আইজ মেকআপে মেয়েটা অন্যরকম সুন্দর লাগছিল তখন ।  কিন্তু সেই চোখে কান্নার কারণে মেকআপের কালো রং চোখের পানির ধারার সাথে নেমে এসেছে ।  আমি জিজ্ঞেস করলাম ,  কী হয়েছে ?  গ্যাব্রিয়ালা জানালো ওর বয়ফ্রেন্ডের কোন জব নেই এখন ।  তাই সে স্পেন ফিরে যাবে ।  ফলে গ্যাব্রিয়ালার সাথে সম্পর্ক রাখা আর তার পক্ষে সম্ভব হবে না ।  ওরা দুজন দুজনকে ভালোবাসে ।  কিন্তু বাস্তবতার কারণে ওদের মিউচুয়ালি সেপারেট হতে হচ্ছে ।  কথাটা শুনে আমার কেমন লাগছিল আমি বলে বোঝাতে পারবো না ।  আবাক হয়ে দেখছিলাম অর্থনৈতিক মন্দা শুধু বাজারেই ধস নামায় নি ,  মানুষের ভালোবাসাকেও আঘাত করেছে ।  পরিবেশ এত গুমট ছিল যে আমি আর দাঁড়িয়ে থাকতে পারছিলাম না ।  দ্রুত বিলের টাকাটা দিয়ে বেরিয়ে আসতে যাই ।  তখন গ্যাব্রিয়ালা জানালো ,  সে আজ শেষ বারের মত তার বয়ফ্রেন্ডের সাথে দেখা করবে একটু পর ।  তারপর হাঙ্গেরি চলে যাবে ।  আমি যেন যোগাযোগ রাখি ।  আমি হাসি কিন্তু সেটা আদৌ হাসি হয়েছিল কিনা সন্দেহ আছে ।  আমি গ্যাব্রিয়ালাকে হাগ দেই ,  তারপর বেরিয়ে আসি ।  আসার ঠিক আগ মুহূর্তে আমি আবার দেখলাম দুটো চোখ যেখানে মেকআপের কালো গড়িয়ে পড়েছে পানির সাথে ।  অদ্ভুত সুন্দর দুটো চোখ ।  অদ্ভুত ব্যাথাতুর দুটো চোখ ।  আমি রাস্তায় বের হয়ে গ্যাব্রিয়ালার পাঠানো ম্যাসেজটা ডিলিট করতে গিয়ে আবার পড়ি ,   “ আইএ্যাম টোটালি ব্রোকেন ”  ।  আমার বুকের ভেতরটা কেমন যেন করে ওঠে ।  আমি ডিলিট বাটন থেকে হাতটা সারিয়ে ফেলি ।  ম্যাসেজটা আজও ডিলিট করা হয় নি ।   ( আগামী খণ্ডে সমাপ্ত হবে ) 

২ সেপ্টেম্বর ২০১১
ডাবলিন আয়ারল্যান্ড । 






তারেক মাসুদ  –  যে মানুষটার সাথে দেখা করার স্বপ্ন কোন দিন পূরণ হবে না



তারেক মাসুদ ।  চলচিত্র নির্মাতা ।  অথচ তাঁর কোন কমার্শিয়াল ফিল্ম নেই ।  চাইলেই তিনি বানাতে পারতেন ।  সুখ্যাতি ছিল আন্তর্জাতিক পর্যায়ে ।  তাঁর অধিকাংশ ছবির প্রযোজক ছিলেন তাঁরই স্ত্রী ক্যাথরিন মাসুদ ।  সুযোগ ,  যশ এবং খ্যাতিকে ব্যবহার করে কড়ি কড়ি টাকা আয় করতে পারতেন ।  কিন্তু তিনি তা করেন নি ।  এক অন্য রকম মানুষ ছিলেন এই তারেক মাসুদ ।  আজীবন তাঁর কর্মক্ষেত্র ছিল বিকল্প ধারার স্বল্প ও পূর্ণদৈর্ঘ্য চলচিত্র বানানো ।  পূর্ব বাংলায় যদি আজ পর্যন্ত কারো মাঝে সত্যজিৎ - এর ছায়া দেখা গিয়ে থাকে ,  সেটা অবশ্যই তারেক মাসুদ ।  অত্যন্ত বেদনার্ত হৃদয়ে সেই মানুষটাকে নিয়ে লিখতে বসে সবগুলো  “ কাল ”  অতীতে ব্যবহার করতে হচ্ছে ।  কারণ আজ মানুষটাই অতীত । 
মাটির ময়না বানানোর আগেই তাঁর নাম শুনেছিলাম ।  কিন্তু তিনি পরিচিতির চূড়ায় পৌঁছেন এই চলচিত্রের মাধ্যমে ।  কান চলচিত্র উৎসবে যখন মাটির ময়না প্রদর্শনীর জন্যে মনোনীত হয় সেটাই ছিল আমাদের চলচিত্র জগতের জন্যে অনেক বড় একটা সংবাদ ।  যারা চলচিত্র সম্পর্কে সাধারণ খোঁজ খবর রাখেন ,  তারা জানেন যে  “ কান ফিল্ম ফেসটিভেল ”  হচ্ছে বিশ্বের সবচেয়ে মর্যাদাপূর্ণ ফেসটিভেল ।  কান - এর এ্যাওয়ার্ড অস্কার ,  গোল্ডেন গ্লোব বা বাফটার থেকে অনেক বেশী মর্যাদাপূর্ণ ।  সেই চলচিত্র উৎসবে বিশ্বের সেরা চলচিত্রের সাথে প্রতিযোগিতায় নামার আগেও দিয়ে আসতে হয় কঠিন পরীক্ষা ।  সেই পরীক্ষা অতিক্রম করে এবং প্রতিযোগিতা করে যখন তারেক মাসুদ ছিনিয়ে আনলেন ইন্টারন্যাশনাল ফিল্ম ক্রিটিক্স এ্যাওয়ার্ড ,  সেটা আমাদের জন্যে হয়ে দাঁড়াল এক বিরল অর্জন ,  এক অভাবনীয় সম্মান ।  পরবর্তীতে মাটির ময়না বাংলাদেশের ইতিহাসে প্রথম ভিনদেশী ভাষার ছবি হিসেবে অস্কারের জন্যে পাঠানো হয় ।  
আমার জীবনের অন্যমত বৃহৎ বিস্ময়গুলোর একটির মুখোমুখি হলাম আমি এরপরই ।  দেশের জন্যে এত সুনাম এবং সম্মান বয়ে আনা চলচিত্রটি বাংলাদেশে  “ নিষিদ্ধ ”  হয়ে রইলো ।  কারণ এর গল্পে রয়েছে তথাকথিত  “ স্পর্শকাতর ”  বিষয়বস্তু !  কেটে যেতে থাকে সময় ।  মাটির ময়না আমার আর দেখ হয় না ।  বেশ কয়েক বছর পর একদিন টিভির পর্দায় একটা চলচিত্র দেখে আমি থমকে দাঁড়াই ।  একদম শুরু থেকে না দেখায় নামটা জানতাম না ।  যত দেখছিলাম ,  ততই আমি গোগ্রাসে গিলছিলাম ।  ক্যামেরার যাদু কাকে বলে এবং কত প্রকার  –  তারই প্রদর্শনী চলছিল ।  মুগ্ধ এবং বাকরুদ্ধ হয়ে আমি দেখছিলাম আর বারবার নিজেকে প্রশ্ন করছিলাম এটা কোন চলচিত্র ?  খানিক পর বিজ্ঞাপন বিরতীতে যাওয়ার সময় নাম দেখলাম  –  মাটির ময়না ।  সেই শুরু ।  আমি তারেক মাসুদের ভক্ত হয়ে গেলাম সারা জীবনের জন্যে ।  
যুক্তরাষ্ট্রের স্বনামধন্য বিশ্ববিদ্যালয় কার্নেগী মেলন - এর কম্পিউটার বিজ্ঞানের অকালে ঝরে যাওয়া অধ্যাপক র‌্যান্ডি পাউশ তাঁর  “ দ্যা লাস্ট লেকচার ”  - এ বলেছিলেন ,  মৃত্যুর আগে তুমি তোমার শৈশবের স্বপ্নগুলোকে পূর্ণ করো ।  কথাটা অভাবনীয় ভাবে আমার মনের গভীরে রাখা চিন্তার সাথে মিলে যায় ।  আমার শৈশবের স্বপ্ন তিনটি ,  এক .  পিহেইচডি করবো ,  দুই .  এমন কিছু উপন্যাস লিখবো যা মানুষের হৃদয়ে স্থান করে নেবে অনেক দিনের জন্যে এবং আমাদের মুক্তিযুদ্ধ নিয়ে একটি চলচিত্র বানাবো ।  শেষের স্বপ্নটা এই তিন স্বপ্নের মধ্যে সবচেয়ে বড় ।  যারা আমাকে ছোটবেলা থেকে চেনে ,  তারা জানে আমি সব সময় বলি আমি বড় হলে চলচিত্র নির্মাতা হবো ।  আমার বন্ধুদের  “ জীবনের আদর্শ ”  কে এই প্রশ্ন করা হলে কেউ বলতো মহানবী  ( সঃ )  ,  কেউ বলতো বঙ্গবন্ধু অথবা কেউ বলতো বাবা / মা ।  কিন্তু আমি সব সময় বলতাম এবং এখনও বলি  “ সত্যজিৎ রায় ”  ।  আমাদের ঢাকা বাসায় আমার ঘরে ঠিক খাটের সামনে সত্যজিৎ রায়ের একটা ছবি টাঙ্গানো রয়েছে ।  আমি প্রতিদিন সেখানে তাকাতাম এবং  অফসোস করতাম ।  গুরুকে ভালো করে বোঝার আগেই তিনি আমাদের ছেড়ে চলে গেছেন ।  যে আমার আদর্শ তার সাথে দেখা হবার কোন সুযোগ তিনি রাখেন নি ।  কিন্তু যখন মাটির ময়না দেখলাম এবং এর পর একে একে তারেক মাসুদকে বিভিন্ন সৃষ্টির মাধ্যমে জানতে শুরু করলাম ,  তখন মনেমনে বলতাম গুরুকে কোন দিন দেখার সুযোগ হয় নি ,  কিন্তু হয়তো গুরুই এবার এপার বাংলায় এসেছেন ।  একদিন  তাঁর  ( তারেক মাসুদ )  সাথে দেখা করতেই হবে ।  
এই তো কয়েকদিন আগের ঘটনা ।  আমার ভালোবাসার মানুষকে স্কাইপে গল্প করতে করতে মজা করে বলছিলাম আমি চলচিত্র বানাবো এবং সে হবে আমার প্রযোজক ।  অনেকটা ক্যাথরিন মাসুদ এবং তারেক মাসুদের মত ।  স্পষ্ট মনে আছে ,  গত পরশুদিন ট্রাম লাইনের পাশে হাঁটতে হাঁটতে হঠাৎ তাদের কথা ভাবতে শুরু করলাম ।  ভাবছিলাম ,  তাদের পরিচয় হয়েছিল কী করে ?  সেখান থেকে কী করে প্রণয় এবং পরিণয় ?  সত্য বলতে কী ,  আমার অজান্তেই এই যুগল আমার কাছে একটা স্বপ্নের যুগল হয়ে গিয়েছিল ।  বন্ধুদের সাথে কথা বলতে গেলে আমার কথায় মাঝে মাঝেই তাঁরা চলে আসেন ।  তারেক মাসুদকে আমি ব্যক্তিগত ভাবে চিনি না ।  শুধু তাঁর সৃষ্টি দেখেছি ।  আর মনেমনে বলেছি একদিন না একদিন আমি তাঁর সাথে দেখা করবো ।  সময় চলে যায় নি ।  এখনোতো তরুণই তিনি ।  
তারেক মাসুদ তার স্বপ্নের চলচিত্র বানানোর প্রস্তুতি নিচ্ছিলেন ।  এত বড় ব্যাপ্তিতে বাংলাদেশে আজ পর্যন্ত কোন চলচিত্র নির্মিত হয় নি ।  ৪৭ - এর দেশভাগ ,  ৫২ - এর ভাষা আন্দোলন ,  ৬৯ - এর গনঅভ্যুত্থান এবং ৭১ - এর মহান মুক্তিযুদ্ধ নিয়ে নির্মানের প্রস্তুতি নিচ্ছিলেন তিনি  “ কাগজের ফুল ”  ।  সেজন্যে ভোরে ভোরে লোকেশন দেখতে গিয়েছিলেন ঢাকার অদূরে ।  ঘণ্টাখানেক সেখানে থেকে ফেরার পথে মানিকগঞ্জে সড়ক দুর্ঘটনায় সব শেষ ।  তারেক মাসুদ ,  কাগজের ফুল  –  সব ,  সব শেষ ।  
তারেক মাসুদ ,  আপনি এটা কী করলেন ?  আপনার সাথে দেখা করার জন্যে অনেক অনেক স্বপ্ন নিয়ে অপেক্ষা করছিল এক তরুণ ।  একটাবার ,  শুধু একটাবার আপনার সাথে দেখা করার সুযোগ খুঁজছিল সে ।  এপার বাংলার সত্যজিৎ বলে সে আপনাকেই মনে করতো ।  অথচ আপনি তাকে এবং অন্য সবাইকে ফাঁকি দিয়ে অকালে চলে গেলেন ?  খুব কষ্ট হচ্ছে ,  খুব ।  বারবার মন বলছে ,  কেন এমন হয় ?  কেন ,  কেন ,  কেন ?  
তারেক মাসুদের সাথে দেখা হবার যে স্বপ্ন ,  তা আর কোন দিন পূরণ হবে না ।  

১৪ অগাস্ট ২০১১
ডাবলিন ,  আয়ারল্যান্ড । 






ডাবলিনের ডায়েরী  -  ২০



আজ সকালটা কেমন যেন এলোমেলো ।  রোববার ।  তেমন কোন কাজ নেই ।  শুয়ে - বসে - স্কাইপে কথা বলেই কাটানো ।  একটু আগে শাওয়ার নিয়ে এসে ল্যাপটপের সামনে বসতেই বন্ধু দিবসের পোস্টগুলো চোখে পড়লো ফেইসবুকে ।  সাথে সাথে সা .  ইন ব্লগ থেকে ২০০৮ সনের এই লেখাটা বের করে পড়লাম ।  তারপর কিছু সময় চুপচাপ বসে রইলাম ।  কেমন যেন স্মৃতিকাতর হয়ে উঠলাম । 
ডায়েরী লেখা হয় না কত দিন !  আসলে কিছুই লেখা হয় না ।  অথচ এক সময় কত লিখতাম ।  আয়ারল্যান্ড আসার পর আমার ব্লগ লেখা শুরু ।  একাকিত্ব থেকে মূলতঃ সূচনা ।  লিখতাম ,  নিজের কথা ।  ঘটে যাওয়া ঘটনা ।  মজার কিছু ।  জীবনটা অন্যরকম ছিল তখন ।  একটা অন্যরকম আবেগ ,  অন্য চোখে পৃথিবীকে দেখা ।  তারপর ধীরেধীরে পাশ্চাত্যের সভ্যতায় মিশে যাওয়া এবং এক সময় যাযাবরের বলা সেই কালজয়ী কথাটাই সত্য হলো ।  আবেগের স্থলে কেবল বেগকে খুঁজে পেলাম ।  ছোটা ,  জীবনের পেছনে ছোটা ।  অহর্নিশ দৌড়াতে লাগলাম ।  মাস্টার্সের পড়াশোনা ,  পিহেইচডি ' র আবেদন ,  রিজেকশন ,  আবেদন ,  আবার রিজেকশন ,  থিসিস সাবমিশন ,  ভাইভা ,  আবার পিহেইচডি ' র আবেদন ,  স্কলারশিপ পাওয়া .  .  .  .  ।  আমি দৌড়াচ্ছি তো দৌড়াচ্ছিই ।  হঠাৎ আজ সকালে থমকে দাঁড়ালাম ।  তারপর লক্ষ্য করলাম জীবন থেকে চারটি বছর হারিয়ে গিয়েছে ।  ২০০৮ সনে লিখেছিলাম  “ নয় মাস হয়ে গিয়েছে অথচ মনে হচ্ছে এইতো সেদিন এসেছি ”  ।  আজ তিন বছর নয় মাস পর মনে হচ্ছে আমি যেন চার শতাব্দী পার করে এসেছি !  
বিদায়ের ঘণ্টা শুনতে পাই বাতাসে ।  মনটা কেমন যেন করে ।  শহরটার প্রতি একটা মায়া পড়ে গিয়েছে ।  প্রতিদিন ভোরে ঘুম থেকে উঠে শাওয়ার নিয়ে দৌড়ে বেরিয়ে যাই অফিসে যাবার উদ্দেশ্যে ।  ট্রামগুলো আমার পাশ দিয়ে অলস শরীর নিয়ে বিকট শব্দে চলে যায় ।  আমি হাঁটতে থাকি ।  তাকিয়ে দেখি দোকানগুলো তখনও পুরোপুরি খোলে নি ।  কিছু খুলেছে ।  কিছু আধ খোলা; আবার কিছু তালাবদ্ধ ।  দৃশ্যটা অদ্ভুত সুন্দর ।  জীবনে কখনও মুভি বানালে এই ডাবলিন শহরে শুটিং করবো অবধারিত এবং তখন আমার দেখা এই সকালগুলোকে গল্পে তুলে ধরবো ।  লিফি নদীর উপরের একেকটা ব্রিজ ,  ও ' কনেল স্ট্রিটের স্পায়ার ,  ডাবলিন বাস ,  মেট্রো রেইল ডার্ট  –  সবকিছু আমাকে টেনে ধরে তাদের সাথে আমার জড়িয়ে থাকা স্মৃতি দিয়ে ।  তবুও আমি মনকে শক্ত করে বলি ,  আমায় যেতে হবে ।  অনেক অনেক দূরে কেউ আমার জন্যে অপেক্ষা করছে ।  তার প্রতিক্ষাকে আমি আর দীর্ঘতা দিতে চাই না ।     
এই আয়ারল্যান্ডে আসার পেছনে আমার একটা প্রেমের সম্পর্ক আছে ।  ২০০৭ সনে উইকিপিডিয়াতে কাজ করতে গিয়ে আমি ট্রিনিটি কলেজ ডাবলিনের আর্টিকেলটা দেখতে পাই ।  তারপর গুগল ঘেঁটে বিশ্ববিদ্যালয়ের ক্যাম্পাসটা দেখে আমি মন্ত্রমুগ্ধে হয়ে যাই ।  প্রথম দর্শনে প্রেম যাকে বলে ঠিক তাই ।  সাথে সাথে আমি নিজেকে বলি আমি এখানে পড়তে চাই ।  তারপর আবেদন করা ,  স্কলারশিপ পাওয়া এবং পড়তে আসা ।  সব যেন স্বপ্নের মত একে একে সত্য হয়ে গেলো ।  প্রথম যেদিন আমি এসে ক্যাম্পাসের সামনে বাস থেকে নামি ,  তখন ভোর সাড়ে ছয়টার মত বাজে ।  অন্ধকার চারদিকে ।  সেই অন্ধকারে আমি ট্রিনিটির ফ্রন্ট গেইটে দাঁড়িয়ে অন্য রকম একটা অনুভূতি পেয়েছিলাম ।  অনেকটা যেন লং ডিসটেন্স রিলেশনের পর প্রেমিকার সাথে প্রথম দেখা হওয়ার মত ।  তারপর ধীরেধীরে মিশে গেলাম এই ক্যাম্পাসে ।  চোখের সামনে প্রকৃতির রং বদলাতে লাগলো ।  শীত গিয়ে বসন্ত এলো ।  রঙে রঙে রঙ্গিন হয়ে উঠলো ট্রিনিটি ।  তারপর এলো সামার ।  তারপর আবার কনকনে শীত এবং স্নো ।  একেকবার ট্রিনিটিকে একেক রকম লাগতো ।  প্রতি বছর লক্ষ লক্ষ পর্যটক আসে ক্যাম্পাসটা দেখতে ।  সম্প্রতি ফ্রোবস ম্যাগাজিন একটি প্রতিবেদন প্রকাশ করেছে যেখানে তারা বিশ্বের সুন্দর ক্যাম্পাসগুলোর একটা তালিকা করেছে ।  সেখানে ট্রিনিটি এসেছে ৬ষ্ঠ ।  

ট্রিনিটি বিষয়ক আরেকটা বিষয় এখানে লিখে রাখি ।  গত সপ্তাহে একটা মেইল পেলাম আমাদের কলেজ ইমেইল - এ ।  তারা জানালো ,  ইয়াশরাজ ফিল্ম স্যুটিং - এ আসবে ডাবলিনে ।  তাদের মূল স্যুটিং স্পট ট্রিনিটি ।  সালমান খান এবং ক্যাথরিনা কাইফ ট্রিনিটির ছাত্রছাত্রী হিসেবে  “ এক থা টাইগার ”  মুভিতে অভিনয় করবে ।  ছবির স্যুটিং করার অনুমতি দেয়া হয়েছে এক শর্তে ।  সালমান - ক্যাথরিনাকে ট্রিনিটির ওরিয়েন্টেশনে অংশ নিতে হবে এবং কিছু ক্লাস করতে হবে  ( অন্তর্জাতিক ছাত্রদের জন্যে পরিচিতি মূলক ক্লাস )  ।  কিন্তু আফসোস ,  ট্রিনিটির পরবর্তী ওরিয়েন্টেশন হবার ঠিক আগের সপ্তাহেই আমি আয়ারল্যান্ড ছেড়ে চলে যাবো ।  হয়তো শেষ পর্যন্ত মুভিতেই দেখতে হবে ওদের ।  কাবুল এক্সপ্রেস ,  নিউ ইয়র্ক ইত্যাদি মুভির ডায়রেক্টর কবির খানের মুভি ।  আশা করছি হাস্যকর একটা বলিউড ফিল্ম হবে না শেষ পর্যন্ত । 
রোজা চলছে এখন ইউরোপে ।  ১৮ ঘণ্টার রোজা ।  রীতিমত প্রাণ বেরিয়ে যাওয়ার মত অবস্থা ।  নিয়মিত রোজা করতাম না তাই ।  তবে এবার রোজা রাখতে শুরু করলাম এবং একটা দুর্দান্ত রেকর্ড গড়ে ফেললাম ।  ইফতার হয় রাত নয়টা বিশের কাছাকাছি সময় ।  তাই ডিনারের আর প্রয়োজন পড়ে না ।  একবারে রাত তিনটায় সেহেরী খেয়ে ফেলি ।  একদিন রাতে সেহেরীতে খাবার জন্যে গরুর মাংশ ,  ভাত ইত্যাদি রেডি করে রেখে ঘুমোতে গেলাম ।  গরুর মাংসগুলো দেখতে খুব সুস্বাদু লাগছিল ।  মনেমনে তাদের দেখে কল্পনা করে নিয়েছিলাম কী করে ভোররাতে তাদের চর্বণ করবো !  কিন্তু হায় ।  মোবাইল সাইলেন্ট থাকায় আর এ্যালার্ম বাজে নি ।  ফলে সকালে ঘুম থেকে উঠে দেখি কটকটে রোদ ।  বিরস বদনে কিচেনে গিয়ে দেখি মাংসগুলো আমার দিকে তাকিয়ে হাসছে ।  সাথে সাথে জেদ চেপে গেলো ।  নিজেকে বললাম আজ ২৪ ঘণ্টার রোজা রাখবো ।  যেমন ভাবা তেমন কাজ ।  এক ইফতার থেকে আরেক ইফতার পর্যন্ত কিছু না খেয়ে আমি দিব্যি দিন পার করে দিলাম ।  অবাক করা হলেও সত্য ,  তেমন কষ্ট হয় নি ।  পরদিন যখন সেহেরীর সময় এ্যালার্ম বাজলো ,  তখন আর উঠতে ইচ্ছে করছিল না ।  ফলে আবার একটা ২৪ ঘণ্টার রোজা রাখলাম ।  কিন্তু এর পরই বঙ্গদেশ থেকে আমার প্রিয়তমার হুঙ্কার শুনতে পেলাম ,   “ তুমি যদি আরেকবার এই কাজ করো ,  তাহলে কিন্তু আমিও ২৪ ঘণ্টার রোজা রাখা শুরু করবো ।  ”  অতঃপর ব্যাক টু রেগুলার রুটিন ।  সেহেরী খেয়ে রোজা রাখা শুরু ।  
আজ তথাকথিত বন্ধু দিবস ।  সবাই একে অপরকে উইশ করছে ।  দেখতে ভালই লাগে ,  কিন্তু আমার একটা ছোট্ট সমস্যা আছে ।  আমি বাবা - মা - ভালোবাসা - বন্ধুত্বকে দিবসের মধ্যে আটকে ফেলাকে সমর্থন করতে পারি না ।  আমার কাছে এই দিবসগুলো নিতান্তই মিডিয়া এবং কর্পোরেটদের সৃষ্টি মনে হয় ।   একবার চিন্তা করুন ,  আপনার এবং আপনার বন্ধুদের পাঠানো টেক্সট ম্যাসেজ থেকে বাংলাদেশের মোবাইল অপারেটরদের কাল কত টাকা অতিরিক্ত মুনাফা হয়েছে ।  হল - মার্ক এবং আর্চিজের কতগুলো কার্ড বিক্রি হচ্ছে ।  পিজ্জাহাট বা কেএফসিতে কতগুলো অর্ডার অতিরিক্ত পড়েছে !  অথচ এই একদিনের উইশে কি আপনি বন্ধুত্বকে অনেক মহান করে ফেললেন ?  ভালোবাসার মানুষকে নিয়ে ফাইভ স্টার হোটেলের ড্যান্স ফ্লোর মাতিয়ে এসে কি ভালোবাসাকে অমরত্ব দিলেন ?  নাহ ,  কোনটাই না ।  এই দিবসগুলো বন্ধু বা ভালোবাসা দিবস বটে ,  তবে সেটা আপনার আমার পকেটের সাথে কর্পোরেটদের একাউন্টের ভালোবাসা এবং সেই ভালোবাসাও আবার এক তরফা ।  আমাদের পকেট থেকে টাকাটা তাদের একাউন্টে যাওয়া ।  তাদের থেকে আমরা কিছুই পাবো না ।  পিজ্জা হাট বলবে না বন্ধু দিবসে যত পিজ্জা খাও সব ফ্রি কিম্বা গ্রামিনফোন বলবে না এই দিনে তোমার বন্ধুকে যত ফোন করো সব কল ফ্রি ।  একুশ শতকের চরিত্রহীন মিডিয়ার সাহায্য নিয়ে তারা আপনাকে আমাকে নাচাবে এবং দিন শেষ আমাদের নিঃস্ব করে ছেড়ে দিবে ।  আসুন ,  তাদের কথায় কান না দিয়ে বন্ধুত্ব ,  ভালোবাসা এবং পারিবারিক সম্পর্কগুলোকে আমরা স্থান দেই সবার উপরে এবং ৩৬৫ দিন ।  
৭ অগাস্ট ২০১১
ডাবলিন ,  আয়ারল্যান্ড । 






একজন রুমানা মঞ্জুর শুধুই একজন রুমানা মঞ্জুর নয়





অনুরোধ করবো লেখাটা পড়ার আগে আপনার পক্ষে বা বিপক্ষের মতামতগুলোকে ১৫ মিনেটের জন্যে তুলে রাখুন ।  আসুন আমরা একটা নিরপেক্ষ দৃষ্টিকোন থেকে বিষয়টিকে দেখার চেষ্টা করি । 


১
গত কিছুদিন কাজের চাপ একটু বেশী ছিল ।  অনলাইন থেকে খবরের কাগজ পড়ার সময় হয়ে ওঠে নি । তবু দেশে কী হচ্ছে ,  না হচ্ছে সেটা ফেইসবুকের হোমপেইজ থেকে দেখে নিচ্ছিলাম মাঝে মাঝে ।  খবরটা চোখে পড়েছিল দিনের বেলাতেই ।  তবে বিস্তারিত পড়া হয় নি ।  সন্ধ্যায় বাসায় ফিরে ল্যাপটপ ওপেন করে স্কাইপ থেকে বাংলাদেশে গার্লফ্রেন্ডকে কল দিলাম ।  কথা বলতে বলতে হঠাৎ সে বলল , 
 “ পিংকী আপুর  ( আমার ছোটবোন )  ফেইসবুক স্ট্যাটাস দেখেছো ?  ” 
আমি অন্যমনস্ক ভাবে বললাম ,   “ না ।  কেন ?  কী লিখেছে ?  ” 
 “ আপু লিখেছে ,  জীবনে এই প্রথম বিয়ে নামক ব্যাপারটাকে ভয় পেলাম ।  ” 
আমি অন্যমনষ্ক ভাবে হাসি ।  কোন উত্তর দেই না ।  তবে তখনও বুঝতে পারি নি এই স্ট্যাটাসের অন্তর্নিহিত অর্থ ।  আমার মনোযোগ তখন ফেইসবুকে শরতশিশির আপুর শেয়ার করা একটা ভিডিওর প্রতি নিবদ্ধ ।  ভয়ঙ্কর ,  ভয়াবহ একটা ক্লিপ ।  ঢাকা বিশ্ববিদ্যালয়ের শিক্ষিকা রুমানা মঞ্জুরকে তাঁর স্বামী শারীরিক নির্যাতন করেছেন ।  সেটার রিপোর্ট ।  
আমার গার্লফ্রেন্ডকে ক্লিপটার কথা বলার পর সে সাথে সাথে বলল ,   “ হ্যা ,  দেখেছি ।  মুখের অংশটা ব্লার করা ছিল ।  আম্মু এটা দেখে অনেক টেন্সড ।  ” 
আমি যে লিঙ্কটা দেখছিলাম সেটায় কোন কিছু ব্লার করা নেই ।  তাই অল্প একটু দেখেই বন্ধ করে দিতে বাধ্য হলাম ।  একটা পত্রিকা থেকে পড়লাম নাকের উপরের অংশ কামড়ে ছিঁড়ে ফেলেছে ।  আঙ্গুল দিয়ে চোখ উপড়ে ফেলার চেষ্টা করা হয়েছে ।  একটা চোখ ইতিমধ্যে নষ্ট হয়ে গিয়েছে ।  আরেকটাকে রক্ষা করা যাবে কিনা সে ব্যাপারে ডাক্তাররা নিশ্চিত নয় ।  
আমি যখন নিউজটা পড়ছিলাম তখন আমার গার্লফ্রেন্ড এ প্রসঙ্গেই কথা বলে যাচ্ছিল ।  বলতে বলতে হঠাৎ একসময় বলল ,   “ জানো ,  আমার খুব ভয় হয় ।  ” 
সাথে সাথে আমি পাথর হয়ে গেলাম ।  আমাকে কোন প্রশ্ন করা হয় নি ।  তাই আমার উত্তর দেয়ারও কোন প্রয়োজন নেই ।  কিন্তু আসলে কি তাই ?   “ আমার খুব ভয় হয় ”  নামক এই আপাত সাধারণ বাক্যটা কি আমাদের এক চরম বাস্তবতার মুখোমুখি এনে দাঁড় করিয়ে দিচ্ছে না ?  একজন নারী যে বিয়ের মাধ্যমে শুধু একটা নূতন সম্পর্কই শুরু করে না ,  একটা নূতন জীবনও শুরু করে  –  সে কোন নিশ্চয়তায় একটা ছেলের বুকে নির্ভাবনায় মাথা রাখবে ?  রুমানা মঞ্জুরও তো সেভাবেই মাথা রেখেছিল ।  সংসার করেছিল ।  তাঁদের একটা সন্তানও আছে ।  তারপরও যদি এমন নির্মমভাবে পাশবিক অত্যাচারের মধ্য দিয়ে যেতে বাধ্য হয় তাহলে কি ভয় পাওয়াটাই স্বাভাবিক নয় ?  আমার নিজেরও ছোটবোন আছে ।  সেকি ভবিষ্যতে বিয়ের পর নিরাপদ থাকবে ?  প্রশ্নগুলো আমার মাথায় ঘুরতে শুরু করে ।  আর সাথে সাথেই আমি অনুভব করি একজন রুমানা মঞ্জুর শুধুই একজন রুমানা মঞ্জুর নয় ।  তিনি আমার মা ,  আমার ছোটবোন ,  আমার গার্লফ্রেন্ড  –  সবার পক্ষ থেকে পুরুষের কাছে একজন নারীর নিরাপত্তার প্রশ্নটি তুলে ধরেছেন ।  

২
মাত্র একদিন পরই আমি আবিষ্কার করলাম ঘটনার ভয়াবহতা আসলে রুমানা মঞ্জুরের ক্ষতবিক্ষত মুখেই সীমাবদ্ধ নয় ।  এর ভয়াবহতা ছড়িয়ে পড়েছে সমাজের প্রতিটা স্তরে স্তরে ।  প্রথমতঃ অপরাধীকে খুঁজে বের করতে পুলিশের সময় লাগলো সপ্তাহ খানেক ।  তাও আদালতের কারণদর্শানোর নোটিশ জারির পরই কেবল সেটা সম্ভব হলো ।  একটা দেশের সর্বোচ্চ আদালতকে যখন একজন নারী নির্যাতনকারীকে ধরার জন্যে আদেশ দিতে হয় ,  তখন সে দেশের আইন প্রণয়নকারী সংস্থাগুলোর কার্যকারিতা নিয়ে প্রশ্ন তোলা যেতেই পারে ।  
তবে এর থেকেও ভয়াবহ হলো ধরা পড়ার পর একটা নরপশু যে মিথ্যে বর্ণনা দিল তা বিশ্বাস করে নির্যাতিত নারীর বিরুদ্ধে আপপ্রচার শুরু করা ।  ফেইসবুক ,  টুইটার এবং ব্লগগুলোতে যেভাবে এক শ্রেনীর মানুষ নরপশুটার পক্ষ নিতে শুরু করলো ,  তাতে মনে হলো একজন হাসান সাইদকে আমরা দেখতে পাচ্ছি ।  কিন্তু এরকম হাজার হাজার হাসান সাইদ আমাদের সমাজে ঘাপটি মেরে রয়েছে ।  তারা শিক্ষিত ,  ভালো চাকরী করে ।  দেখে শুনে হাজার বেছে একটা মেয়েকে বিয়ে করবে ।  তারপর বেরিয়ে আসবে তাদের ভেতরের হাসান সাইদ ।  তারা তাদের স্ত্রীকে নির্মম নির্যাতন করে মৃত্যু - পথযাত্রী করবে এবং অন্য হাসান সাইদরা এসে বলবে ,   “ একটা মানুষতো এমনি এমনি এমনটা করতে পারে না ।  নিশ্চয় কোথাও কোন সমস্যা রয়েছে ।  ”  নির্যাতিত নারীর নষ্ট হয়ে যাওয়া চোখটা তাদের সুস্থ থাকা চোখ দিয়েও দেখবে না বরং তারা যুক্তি দিয়ে এই পাশবিক আচরণকে ব্যাখ্যা করার চেষ্টা করবে ।  এ যেন এক চেইন রিএ্যাকশন ।  সমাজের জন্যে এক ক্যানসার !  
আপাতত বিষয়টা এখানে থামিয়ে রাখছি ।  আবার ফিরে আসবো এই প্রসঙ্গে লেখার শেষ ভাগে । 

৩
রুমানা মঞ্জুরের ডাক নাম হেমা ।  তার স্কুল জীবনের এক বান্ধবীর ব্লগ থেকে পড়লাম ,  হেমা এবং হাসানের বিয়ের অনেক আগে থেকে ভালোবাসার সম্পর্ক ছিল ।  বুয়েটে ইলেক্ট্রিকাল ইঞ্জিনিয়ারিং পড়তো ছেলেটা ।  মেধাবী সে বটেই ।  তা না হলে প্রথমতঃ বুয়েটে এবং তার উপর ইলেক্ট্রিকালে চান্স পেত না ।  কিন্তু পরের গল্প উল্টে যায় ।  হাসান পড়ালেখা শেষ করে বের হতে পারে না  ( অনেকের ধারণা হাসান বুয়েট থেকে পাশ করা ইঞ্জিনিয়ার ।  আসলে তথ্যটা ভুল ।  )  ।  আর হেমা ঢাকা বিশ্ববিদ্যালয় থেকে দারুণ ফলাফল করে ইন্টারন্যাশনাল রিলেশনের শিক্ষিকা রুমানা মঞ্জুর হিসেবে আত্মপ্রকাশ করেন ।  তবে সেখানেই তাঁর থেমে যাওয়া নয় ।  তিনি ম্যাকগিল এবং টরোন্টোর পরই ক্যানাডার ৩য় সেরা বিশ্ববিদ্যালয় ব্রিটিশ কলম্বিয়াতে বৃত্তি নিয়ে পড়তে যান ।  আর এই পড়তে যাওয়াই তাঁর জন্যে কাল হয় ।   
আসুন আমরা এর পরের ঘটনা দুজনের বক্তব্য থেকে আলাদা আলাদা করে দেখার চেষ্টা করি : 
রুমানা মঞ্জুর যে বক্তব্য দিয়েছেন তার সারসংক্ষেপ হচ্ছে তাঁর স্বামী হাসান সাইদ বর্তমানে বেকার ।  সে স্ত্রীর অতিরিক্ত সাফল্য মেনে নিতে পারছে না ।  তাই স্ত্রী মাস্টার্সের থিসিস জমা দেয়ার ঠিক আগ মুহূর্তে পরিবারের সাথে সময় কাটাতে দেশে আসার পর আর তাকে বিদেশে যেতে দিতে চাচ্ছিল না ।  এই ঘটনার পরিপ্রেক্ষিতেই সে পাশবিক আক্রমণ চালায় স্ত্রীর উপর ।  আক্রমণের সময়ও রুমানা মঞ্জুর তাঁর বাবার বাড়িতে ছিলেন ।  
এখানে কোন কোন কথাগুলো সম্ভাব্য মিথ্যা হতে পারে ?  হাসান সাইদ বেকার ।  এটা প্রমাণিত হয়েছে ।  সে থাকে শশুরবাড়ীতে ,  এটাও সত্য ।  সে পাশ - না - করা - ইঞ্জিনিয়ার ।  এটা বাস্তবতা ।  রুমানা মঞ্জুর যদি মিথ্যে বলে থাকে তাহলে সেটা হবে তার সাফল্যের প্রতি তার স্বামীর ঈর্ষা ।  
হাসান সাইদ অভিযোগ করেছে রুমানা পরকীয়া করছিল এক ইরানী ছেলের সাথে ।  সেই ঘটনার জের ধরে রুমানা তাকে ঘুমের ওষুধ খাইয়ে হত্যা করতে চেয়েছিল ।  ঘুমের ওষুধের প্রতিক্রিয়ায় হাসানের দৃষ্টি শক্তি প্রায় নষ্ট হয়ে গিয়েছে ।  অতঃপর সে রুমানার ফেইসবুক থেকে সেই ইরানী ছেলেকে খুঁজে বের করে আনফ্রেন্ড করতে গেলে দুজনের ধস্তাধস্তি হয় ।  আরেক বর্ণনায় হাসান বলেছে ,  রুমানা তার মুখের এমন অবস্থা নিজেই করেছে; এমন কি চোখও নিজেই উপড়ে ফেলেছে ।  তবে সবচেয়ে বড় যে অভিযোগ হাসান করে সেটা হলো ,  সে নাকি তার এক বন্ধু মারফত খবর পায় রুমানা ক্যানাডায় একা থাকে ,  বাঙালী কমিউনিটি থেতে দূরে থাকে এবং তার আচরণ সন্দেহজনক । 
একটু লক্ষ্য করলেই দেখবেন হাসানের বর্ণনায় অনেক ফাঁক রয়েছে ।  এমন কি ক্ষেত্র - বিশেষে তার বর্ণনার ধরন অপ্রকৃতস্থ ।  রুমানা যার চোখ নষ্ট করে দিয়েছে সে ফেইসবুক থেকে একজনকে খুঁজে বের করে আনফ্রেন্ড করলো কী করে ?  সাংবাদিকদের এই প্রশ্নের জবাবে সে বলেছে  “ আতশী কাচ দিয়ে ”  ।  অত্যন্ত অবাস্তব হলেও যদি ধরে নেই রুমানা নিজের চোখ নিজে উপড়ে ফেলেছে ,  তবু সে নিজের নাক নিজে কী করে কামড়ালো সে প্রশ্ন থেকেই যায় ।  এগুলো নিয়ে কথা বলার আসলে তেমন কোন প্রয়োজন নেই ।  স্বাভাবিক বোধবুদ্ধি সম্পন্ন মানুষমাত্রই এটা বুঝবে এগুলো নিজেকে বাঁচানোর জন্যে হাসান বলছে ।  তবে যে প্রসঙ্গটা নিয়ে মানুষ কথা বলতে শুরু করেছে এখন ,  সেটা হলো পরকীয়ার বিষয়টা ।  
এখানে আমার নিজের একটা অভিজ্ঞতা শেয়ার করছি ।  আমি গত সাড়ে তিন বছর আয়ারল্যান্ডের রাজধানী ডাবলিনে থাকি ।  আমার এই ক্ষুদ্র অভিজ্ঞতায় দেখেছি এখানের বাঙালী কমিউনিটির একটা প্রিয় এবং আলোচিত কাজ হচ্ছে একজন আরেকজনের বিরুদ্ধে কথা ছড়ানো  ( কাছের মানুষের কাছে শুনেছি যুক্তরাজ্য এবং ক্যানাডায়ও একই চিত্র )  ।  আয়ারল্যান্ডে আমি আইরিশ সরকারের বৃত্তি নিয়ে পড়তে এসেছিলাম ।  এখানে আমার কাজ করার প্রয়োজন ছিল না ।  বিশ্ববিদ্যালয় - বাসা - সিনেমা - স্পোর্সবার - বিশ্ববিদ্যালয় ।  এই ছিল আমার জীবন ।  পড়া শেষে আমি আয়ারল্যান্ড ছেড়ে চলে যাবো ।  আনন্দের স্মৃতিগুলো মনে রাখবো ।  তিক্তগুলো ভুলে যাবো ।  এই আমার উদ্দেশ্য ।  ফলে আমি বাঙালী কমিউনিটিকে এড়িয়ে গিয়েছি সযত্নে ।  বাসা শেয়ার করেছি ইউরোপিয়ানদের সাথে; অধিকাংশ সময় মেয়েদের সাথে ।  আমরা এক সাথে পার্টি করেছি ,  ঘুরেছি ,  ফান করেছি ।  এখন যদি কোন বাঙালী ভাই আমার বিরুদ্ধে অভিযোগ করে আমার আচরণ সন্দেহজনক ,  সেটাকে কীভাবে দেখবেন আপনারা ?  আমার চারিত্রিক সার্টিফিকেট নিতে বাঙালী কমিউনিটিতে যেতে হবে ?  যদি তাই হয় ,  তাহলে সেই সার্টিফিকেটের আমার দরকার নেই ।  রুমানাও একই কাজ করেছিল ।  আমি খুব ভালোভাবে বুঝি কেন সে এটা করেছিল ।  
রুমানার এই বাঙালী কমিউনিটিকে বর্জন করাটা অনেক পুরুষের কাছে  “ সন্দেহের কারণ ”  হয়ে দাঁড়িয়েছে ।  যদি আমরা ধরেও নেই রুমানা পরকীয়াই করছিল ,  তবু কি সেটা খুব বড় অন্যায় হয়ে যেতো ?  আমি অনেককে বলতে শুনেছি রুমানার আজকের অবস্থার কারণ সে নিজেই !  কিন্তু কেন ?  একটা মেয়ে যদি কোন ছেলের সাথে আর সম্পর্কে না থাকতে চায় ,  তাহলে সেটা কি অন্যায় ?  সম্পর্ক ভেঙ্গে দেয়া তার অধিকার ।  তার উপর এমন একজন স্বামী যে নিয়মিত তার উপর অত্যাচার করছে এবং তার সাফল্যে ঈর্ষান্বিত  ( হাসানের বক্তব্য খণ্ডানোর পর রুমানার অভিযোগই সত্য বলে মনে হয় )  ,  তাকে ছেড়ে অন্যের প্রতি দুর্বল হওয়াটা খুবই স্বাভাবিক ।  অথচ এর করণে  ( যদি রুমানা পরকীয় করে থাকে ,  তবে আমি বলছি না করেছে )  আজ রুমানার সাথে যা ঘটলো তাকে এক শ্রেনীর পুরুষরা কত সুন্দর জাস্টিফাই করে ফেললো !  একবারও ভাবলো না হাসান কিন্তু দিব্যি তার সুস্থ - সুন্দর চেহারা নিয়ে বসে রয়েছে ।  
হাসান সাইদের সমর্থন যারা করছেন ,  সেই মানুষগুলোর প্রতি আমার একটাই প্রশ্ন ,  এই ঘটনা যদি আজ আপনার বোনের সাথে ঘটতো ,  তাহলে কি ঠিক এভাবেই আপনারা আপনার বোনের নরপশু স্বামীকে সমর্থন করতে পারতেন ?     

৪
লেখাটার একদম শেষে চলে এসেছি ।  এখনও আমার কানে বাজছে সেই কথাটা ,   “ আমার খুব ভয় হয় ”  ।   আমি এই ভয় কী করে দূর করবো ?  আমি কি আমাকে চিনি ?  আমি বদলে যাবো না তো ?  রুমানাতো হাসানকে ভালোবেসেই বিয়ে করেছিল ।  তবে তার কেন এই পরিণতি হলো ?  হাসানের ভেতরের পশুটা যেভাবে বেরিয়ে এলো সেভাবে কি আমার ভেতর থেকেও একটা পশু বেরিয়ে আসবে ?  যদি ধরে নেই আমি আমাকে নিয়ন্ত্রণ করতে পারবো ,  তবু আমি কী করে বিশ্বাস করবো আমার ছোট বোনের সাথে এমনটা ঘটবে না ?  যারা আজ রুমানার স্বামীকে সমর্থন দিচ্ছে ,  আমার ছোটবোনের হবু - বরও যে তাদের দলভুক্ত নয় আমি সেটা কী করে বুঝবো ?  
প্রশ্নগুলো মাথার মধ্যে এলোমেলো আঘাত করছে ।  এটা বাস্তবতা ।  প্রশ্নগুলো আসবেই ।  আর সেজন্যেই একজন রুমানা মঞ্জুর শুধুই একজন রুমানা মঞ্জুর থাকে না ।  সে আপনার - আমার বোনে পরিণত হয় ।   

১৬ জুন ২০১১
ডাবলিন ,  আয়ারল্যান্ড । 






অবরুদ্ধ আর্তনাদ





একটা বিষয় আমাকে খুব খোঁচাচ্ছিল ।  শেষ পর্যন্ত আর থাকতে না পেরে এ গল্পটা লিখলাম ।  এটা একটা বিষয় ভিত্তিক লেখা ।  একটা সুস্পষ্ট ঘটনার পরিপ্রেক্ষিতে এই গল্পের অবতারণা ।   -  লেখক ।  


১
নাজনিন দ্রুত টাকাগুলো গুনে টিনের কৌটায় ভরে রাখে ।  পাশে তখনও পড়ে ছিল ভাঙ্গা মাটির ব্যাঙ্কটা ।   চারদিকে ছড়িয়ে ছিটিয়ে আছে ভাঙ্গা টুকরাগুলো ।  সব কেমন যেন এলোমেলো ।  
এমন সময় হঠাৎ রুম্পা এসে বলল ,   “ কী রে দিদি ?  জমানো টাকা নিয়ে কই যাস ?  ” 
নাজনিন ভাঙ্গা অংশগুলো পরিষ্কার করতে করতে বলল ,   “ কোথায় আবার যাবো ?  পরে সুযোগ মত ভাঙতে পারি কিনা ঠিক নাই ।  তাই আগেই ভাঙলাম ।  এখন এই টিনের কৌটায় থাকলো ।  দরকার মত বের করতে পারবো পরে ।  ” 
রুম্পা তবুও নাছোড়বান্দা ।  হাসতে হাসতে বলল ,   “ কেন ?  রফিক ভাই কি তোকে নিতে আসবে না ?  এমন সময় তোকে দূরে রেখে থাকতে পারবে সে ?  ” 
নাজনিন এবার রুম্পার দিকে তাকায় ।  তারপর মনেমনে হাসে ।  রুম্পা চটাস চটাস কথা শিখছে ।  বয়স মাত্র চোদ্দ অথচ কথা বলে বড়দের মত ।  
 “ আমাকে ছাড়াতো সে ভালই আছে ।  এক মাস হতে চলল ,  কিন্তু কোন খবর নাই ।  ”  
নাজনিনের উত্তরে কিছুটা অনুযোগ এবং কিছুটা কষ্টও ছিল ।  চোদ্দ বছরের রুম্পাও সেটা বোঝে ।  তাই বলল ,   “ না রে দিদি ।  রফিক ভাইতো ঢাকায় এখন ।  গতকাল আসাদ ভাই বলছিল ওখানে নাকি অবস্থা খুব খারাপ ।  তুই চিন্তা করিস না ।  দেখবি হয়তো দুই - এক দিনের মধ্যে চলে আসবে ” 
নাজনিন অবাক হয়ে দেখতে থাকে রুম্পা বড়দের মত করে কথা বলছে ।  ওর দুচোখ ভর্তি মায়া ।  এত মায়া বোনটার চোখে এলো কোথা থেকে ?  নাজনিনের কেমন যেন লাগে ।  তাই আর বোনের সামনে দাঁড়ায় না ।  রান্না ঘরে চলে যায় । 
যদিও নাজনিন রুম্পাকে বলেছিল রফিক খবর নেয় নি ।  কিন্তু আসলে তা সত্য নয় ।  নিয়েছিল খবর ।  তবে মাত্র একবার ।  রফিকের বন্ধু আসাদ থাকে নাজনিনদের পাশের বাড়িতে ।  এক ছেলেকে দিয়ে হাতে হাতে আসাদের কাছে চিঠি পাঠিয়েছিল রফিক ।  ডাকে পাঠালে সেই চিঠি পৌঁছে কিনা সে বিষয়ে রফিকের সন্দেহ ছিল ।  তাই এই ব্যবস্থা ।  পরে আসাদ নাজনিনকে সেই চিঠি দিয়েছিল ।  সেখানে রফিক লিখেছিল ,   “ বৌ ,  চিন্তা করবা না ।  কয়েকদিন পরেই আসতেছি ।  শেখ সাহেবকে পশ্চিমারা ঘুরাচ্ছে ।  ওরা মনে হয় সৈন্য আনতেছে ।  শেখ সাহেবও হয়তো বুঝতে পারতেছেন ।  কিন্তু কিছু করার নাই ।  কেমন যেন সব কিছু আটকে গেছে ।  মনে হচ্ছে এইবার কিছু একটা হবে ।  ”  ১৭ তারিখে লেখা এই চিঠিটার পর এক সপ্তাহ কেটে গিয়েছে ।  রফিক আসে নি বা আর খোঁজ নেয়ার চেষ্টা করে নি ।  
২
রাতে খেতে বসে নাজনিনের বাবা আজহার হোসেন বিগলিত গলায় বললেন ,   “ বুঝলা কন্যারা ,  কৈ মাছের উপর কোন মাছ নাই ।  আল্লাহপাক কী অসীম কুদরত দিয়ে এই মাছ বানাইছেন ।  দেখ এর পেটের দিকে কাঁটা আর কাঁটা ।  অথচ পিঠের দিকে কোন কাঁটা নাই ।  বড় বড় মাছ ধরে আনো ।  দেখবা সব মাছের পিঠে কাঁটা ,  পেটে নাই ।  এই মাছে উল্টা ।  ” 
রুম্পা বলল ,   “ কেন বাবা ?  রূপচান্দা মাছে তো পিঠে - পেটে কোথাও কাঁটা নাই ।  ” 
আজহার হোসেন মেয়ের কথায় বিরক্তবোধ করলেন ।  মাছটা খেতে সুস্বাদু হয়েছে তাই একটু প্রশংসা করছিলেন ।  কিন্তু এখন মেয়ে সেটা নিয়ে তর্ক বাধাচ্ছে ।  তবে এটা ভেবে তিনি খুশিও হলেন যে মেয়ে বুদ্ধিমতী হয়েছে ।  কথার পিঠে চট করে একটা যুক্তি দেয়া চাট্টিখানি কথা নয় ।  
 “ মা জননী ,  তোমার কথাও ঠিক ।  তবে একেবারে কাঁটা ছাড়া মাছ খাওয়া ঠিক না ।  মাছে কাটা থাকবে ।  সেটা বাইছা খাবা ।  এটা দুনিয়ার নিয়ম ।  খাওয়াও তোমারে শিক্ষা দিবে ।  বেহেস্তি খাওয়া অন্য জিনিস ।  আল্লাহপাক তোমারে এমন জিনিস খাওয়াবে যা চাবানোও লাগবে না ।  আপনাআপনি পেটে যাবে ।  তবে দুনিয়ার জন্য ঐ নিয়ম না ।  এইখানে কষ্ট করে বাঁচতে হয় ।  তাই আমাদের প্রতিদিনের কাজেও সেটার প্রকাশ থাকা দরকার ।  ” 
নাজনিন এতক্ষণ বাবা এবং বোনের কথা শুনছিল ।  কিন্তু এবার আর থাকতে না পেরে বলল ,   “ বাবা ,  এটা তো তোমার স্কুল না ।  এখানে তুমি হেডমাস্টারও না ।  এটা তোমার ঘর ।  আমরা তোমার মেয়ে ,  ছাত্রী না ।  ” 
আজহার হোসেন আবারও বিগলিত গলায় বললেন ,   “ মা - রে ,  বিশ্বজোড়া পাঠশালা মোর সবার আমি ছাত্র ।   এই দুনিয়ায় সব সময় আমরা কিছু না কিছু শিখছি ।  এখানে সবাই আমরা সবার ছাত্র ।  দেখলি না ঐ কৈ মাছটার কাছ থেকে একটু আগে কী শিখলাম আমি ?  ” 
নাজনিন দীর্ঘশ্বাস ফেলে ।  বাবাকে কিছু বলে লাভ হবে না ।  সেটা সে বোঝে ।  ওর মা মারা গিয়েছেন যখন নাজনিন ছোট ।  সেই থেকে ওদের তিন জনের পরিবার ।  গত ডিসেম্বরে নাজনিনের বিয়ে হয়েছে রফিকের সাথে ।  এখনও নাজনিনকে তুলে নেয় নি ।  রফিক ঢাকায় এম . এ .  পড়ছে ।  পড়া শেষে একটা চাকরি পেলেই নাজনিনকে ঢাকায় নিয়ে যাবে ।  আপাতত সে বাবার বাড়িতেই আছে । 
নাজনিনকে চুপ করে থাকতে দেখে ওর বাবা বললেন ,   “ আমার বড় কন্যা কি কোন কারণে চিন্তিত ?  ” 
নাজনিন কিছু বলার আগেই রুম্পা হাসতে হাসতে বলল ,   “ দিদি দেশ নিয়ে চিন্তিত ।  ” 
 “ দেশ নিয়ে চিন্তার কিছু নাই ।  এই দেশ মুসলমানের দেশ ।  ভাইয়ে ভাইয়ে বিবাদ লাগছে ।  মিটে যাবে ।  এর আগেও এমন হইছে ।  আবারও হবে ।  এটারে বলে রাজনীতি ।  ” 
 “ তোমার জামাই বলছিল এবার নাকি পরিস্থিতি খুব খারাপ ।  পশ্চিম থেকে সৈন্য আসতেছে ।  ”  নাজনিন নিচু গলায় বলল ।   
তবে নাজনিনের কথায় আজহার হোসেন বিরক্ত হলেন ।  তাই বললেন ,   “ সৈন্য আনতেছে তো কী হইছে ?  মনে রাখবা ওরা সাচ্চা দিল মুসলিম ।  পশ্চিমারা বাঙালীদের মত মুখে মুসলিম না ।  সাধারণ মানুষের ঐ সৈন্যদের ভয় পাবার কোন কারণ নাই ।  ” 
বাবার কথায় নাজনিন কোন জবাব দেয় না ।  কিন্তু ওর মন বলছিল বাবা যতই কারণ নাই বলুক ।  কারণ অবশ্যই আছে ।  না হলে পশ্চিমা সৈন্য এই দেশে কেন আসছে ?                         
৩
২৭ তারিখ সব কিছু কেমন যেন স্থবির হয়ে গেলো ।  সেদিন ছিল শনিবার ।  বিকেলের পর থেকে সবার মুখে মুখে শোনা যেতে লাগলো ঢাকায় আর্মি নেমেছে ।  গোলা - গুলি হয়েছে অনেক ।  পরিস্থিতি খুব খারাপ ।  নাজনিন খুব চিন্তিত হয়ে পড়লো ।  ওর চিন্তাকে আরো বাড়িয়ে দিল সন্ধ্যার পর রেডিওতে এক আর্মি আফিসারের দেয়া ঘোষণায় ।  মেজর জিয়া নামের সেই অফিসার কয়েকবার রেডিওতে বললেন যে শেখ সাহেব নাকি স্বাধীনতার ডাক দিয়েছেন ।  কিন্তু কেউ কেউ আবার বলাবলি করতে লাগলো শেখ সাহেবকে ধরে পশ্চিমে নিয়ে যাওয়া হয়েছে ।  কার কথা যে বিশ্বাস করবে সেটাই বোঝা কষ্টকর হয়ে দাঁড়াল । 
বিভিন্ন পক্ষের কথা শোনার পর আজহার হোসেন মেয়েদের বললেন ,   “ এই সব গুজবে কান দিয়ে লাভ নাই ।  আমরা আমাদের মত থাকবো ।  রাজনীতির প্যাচ ,  বড় প্যাচ ।  সেটা তোমরা বুঝবা না ।  ”  
তবে নাজনিন লক্ষ্য করলো ওর বাবা মুখে স্বাভাবিক থাকার কথা বললেও তার চেহারায় চিন্তার ছাপ পড়েছে ।  তিনি চিন্তিত ।  কোন বিশেষ কারণে তিনি চিন্তিত ।  
সেদিন রাতেই দশ - বারো জন সৈন্যের একটা দল নিয়ে এক মেজর এলো নাজনিনদের গ্রামে ।  থাকার জন্যে তারা বাড়ি খুঁজছিল ।  শেষ পর্যন্ত হেডমাস্টার সাহেবের বাড়িটাই তাদের মনে ধরল ।  আজহার হোসেন বসার ঘরটায় মেজর সাহেবের থাকার ব্যবস্থা করে দিলেন ।  বারান্দা আর বসার ঘরের পাশেরটায় সৈন্যদের থাকারও ব্যবস্থা হলো ।  
রাত একটু গভীর হলে আসাদ এসে আজহার হোসেনকে বলল রফিক খবর পাঠিয়েছে যেন নাজনিন এবং রুম্পাকে অন্য কোথাও পাঠিয়ে দেন ।  পশ্চিমা আর্মির ব্যবহার ভালো ঠেকছে না ।  কিন্তু আজহার হোসেন কথাটা কানে তুলনে না ।  তিনি বিরক্ত হয়ে বললেন ,   “ এরা সবাই মুসলিম ।  সকল মুসলিম ভাই - ভাই ।  আমার মেয়েরা ওদের কাছে বোনের মত ।  ” 
আসাদ তবুও আবার অনুরোধ করতে যাচ্ছিল ।  কিন্তু ওকে থামিয়ে দিয়ে আজহার হোসেন বললেন ,   “ দেখো ,  সমস্যাটা পশ্চিমাদের নিয়ে না ।  সমস্যটা তোমাদের নিয়ে ।  তোমরা নাকি এক হয়ে ভারত যাচ্ছ ট্রেনিং নিতে ?  রফিকও যাচ্ছে তাই না ?  নাকি চলে গেছে ?  ” 
আসাদ আর কোন কথা বলে নি ।  দূরে নাজনিন চুপচাপ দাঁড়িয়ে সব শুনছিল ।  
৪
পরদিন সকাল থেকে পশ্চিমা আর্মির সেবা করতে করতে নাজনিন এবং রুম্পা ক্লান্ত হয়ে পড়লো ।  তাদের জন্যে রুইমাছ ,  কৈ মাছ ,  গরুর গোশতো ভূনা সহ আরো বিভিন্ন খাওয়া রান্না করতে হচ্ছিল ।  আজহার সাহেব বারবার রান্নাঘরে গিয়ে বলছিলেন ,   “ কন্যারা ,  এরা দেশের সেবক ।  আমাদের নিরাপত্তার জন্য এদের পাঠানো হয়েছে ।  দুনিয়ার কোন প্রান্ত থেকে এরা এসেছে !  এদের সেবা করা আমাদের কর্তব্য ।  ” 
নাজনিন বাবার কথার কোন উত্তর দেয় নি ।  যেভাবে বাবা বলছিল ,  সেভাবেই কাজ করে যাচ্ছিল ।  রুম্পা খাওয়া - দাওয়া নিয়ে সৈন্যদের দিয়ে আসছিল ।  এর মাঝে মেজর সাহেব আজহার হোসেনের সাথে দাবা খেলতে বসল ।  প্রথম দুইবার খুব দ্রুত সে হেরে গেলো ।  তারপর তৃতীয় বার খেলতে বসল খুব মনোযোগ দিয়ে ।  খেলতে খেলতে আজহার হোসেনকে ইংরেজিতে বলছিল ,   “ তোমরা বাঙালীরা দেখতে হাবাগোবা হলেও তোমরা অনেক চালাক ।  তোমাদের চেহারা দেখে বিচার করলে ভুল হবে ।  ” 
আজহার হোসেন মেজরের কথায়  “ হা হা ”  করে হাসছিল ।  কিন্তু বুঝতে পারে নি এই কথার আসল অর্থ কী ।  
বিকেলের দিকে খবর আসতে লাগলো সৈন্যরা নাকি বিভিন্ন বাড়িতে লুটপাট করেছে ।  আজহার হোসেন বিশ্বাস করলেন না ।  নাজনিন এবং রুম্পাকে বললেন ,   “ এগুলা সব বানানো কথা ।  মেজর দেখছো কীভাবে ইংরেজি বলে ?  জন্মাইছে পাঠানের ঘরে ।  আসলে তো সাহেব ।  এরা গ্রামে - গঞ্জে লুটপাট করবে ?  আমাকে কি পাগলে পাইছে যে বিশ্বাস করবো ?  ” 
সন্ধ্যার পর পেছনের দরজা দিয়ে চুপিচুপি আবার আসাদ এলো ।  এবার আসাদ আর অনুরোধ নিয়ে আসে নি ।  সে এসেছে নাজনিন এবং রুম্পাকে নিয়ে যেতে ।  নৌকা অপেক্ষা করছে ঘাটে ।  ওদের নিয়ে চরের দিকে চলে যাবে আসাদ ।  পশ্চিমারা মরুভূমির মানুষ ।  পানিতে তারা খুব একটা পারবে না ।  এই জন্যে চরে যাওয়ার ব্যবস্থা করেছে আসাদ ।  
কিন্তু আজহার হোসেন কিছুতেই মেয়েদের ছাড়বেন না ।  তিনি চিৎকার করে বললেন ,   “ আমার মেয়েদের ভালো আমি বুঝবো ।  তোমাদের এখানে আসতে হবে না ।  ”  তাঁর হাপানীর সমস্যা ছিল ।  উত্তেজনায় তাঁর হাপানীর টান উঠে গেলো ।  
আসাদ দেখলো পরিস্থিতি খারাপ ।  তাই সে আর কিছু না বলে বের হয়ে যায় ।  কিন্তু নাজনিনদের বাড়ির আসে পাশেই ঘুরতে থাকে ।  আসাদ বুঝতে পারছিল সময় ঘনিয়ে এসেছে ।  হয়তো আজ রাতেই কিছু একটা ঘটবে ।  
৫
মধ্য রাতে মেজর সাহেব হুইস্কির বোতল খুললেন ।  আজহার হোসেনের ব্যাপারটা ভালো লাগছিল না ।  মুসলমান মদ খাবে ,  এটা কেমন কথা ?  কিন্তু মেয়েদের বললেন উল্টা কথা ।   “ বুঝলা মায়েরা ,  সাহেব মানুষ ।  সাহেবদের এইসব ছাড়া মানায় না ।  তাছাড়া ,  জিনিসটা খারাপ না যদি সীমিত খাওয়া হয় ।  আরব জমানায়ও খাওয়া হতো ।  ” 
নাজনিন বাবার কথায় বিরক্ত হয়ে বলল ,   “ বাবা ,  ওদের সাফাই গেয়ে তুমি আর একটা কথাও বলবা না ।  এদের আচরণ আমার একদম সুবিধার লাগছে না ।  পশ্চিম পাড়ার আশরাফ চাচাকে নাকি এরা মেরে ফেলছে ।  মালতীদের বাড়ি ঘর জ্বালিয়ে দিছে ।  তুমি তো কিছুই বিশ্বাস করছো না ।  এরা ঘরে বসে খাসির রেজালা খাচ্ছে আর বাইরে মানুষ মারছে ।  ” 
আজহার হোসেন কোন কথা বলতে পরলেন না ।  এই প্রথম তাকে অনেক ভীত দেখালো ।  
আরেকটু রাত গভীর হবার পর মেজর সাহেবের মাতলামি চুড়ান্ত পর্যায়ে পৌঁছল ।  এক সময় এসে মেয়েদের ঘরের দরজায় ঘা দিতে লাগলেন ।  রুম্পা ঘুমিয়ে গিয়েছিল ।  নাজনিন উঠে দেখলো রীতিমত দরজায় লাথি চালাচ্ছে সে ।  সমস্যা হচ্ছে এই ঘরে অন্য কোন দরজা নেই ।  তাই ওদের বের হতে হলে  ঐ দরজা দিয়েই বের হতে হবে ।  
দরজায় লাথি দেয়ার শব্দ শুনে নাজনিনের বাবা তাঁর ঘর থেকে বের হয়ে আসেন ।  তিনি গিয়ে মেজরকে উর্দুতে বললেন ,   “ কী হয়েছে স্যার ?  এটা আমার মেয়েদের ঘর ।  ” 
সেটা শুনে মেজর একটা কুৎসিত হাসি দিয়ে বলল ,   “ সেই জন্যই তো যাচ্ছি ।  তোমার দুইটা জোয়ান মেয়ে আছে ঘরে আর আমরা বাইরে বসে আঙ্গুল চুষবো ?  ” 
আজহার হোসেন বিস্মিত চোখে তাকিয়ে রইলেন মেজরের দিকে ।  এই লোকটার সাথেই সকালে কথা হয়েছে ।  নিতান্তই ভদ্র মানুষ ।  অথচ এখন কী সব বলছে ? 
এর মধ্যে মেজর হুঙ্কার দিয়ে তার কয়েকটা সেপাইকে ডেকে বলল ,   “ দরজা ভাঙ্গ ।  তারপর দুইটারেই ধরে আমার রুমে দিয়ে যাও ।  ” 
পশ্চিমা পাঞ্জাবী সেপাইদের লোভাতুর চোখ চকচক করে উঠল ।  মাল টেনে টাল হয়ে থাকা মেজর যে খুব বেশী কিছু করতে পারবে না সেটা বুঝতে তাদের সমস্যা হয় না ।  এরপর পুরা রাততো ওদের জন্যে পড়েই আছে !  
নাজনিন ভেতর থেকে শুনতে পাচ্ছিল রাইফেলের বাট দিয়ে দরজার উপর আঘাত করার শব্দ ।  দরজা ভাঙ্গা হচ্ছে ।  এরপর কী হবে ?  নাজনিন অনুভব করছিল সে যেন নিঃশ্বাস নিতে পরছে না ।  রাইফেলের বাটের শব্দে রুম্পাও ঘুম থেকে উঠে পড়েছিল ।  নাজনিন দ্রুত দৌড়ে গিয়ে টিন খুলে টাকাগুলো বের করে শাড়ির আঁচলে বেধে নেয় ।  তারপর দিশেহারার মত এদিক সেদিক তাকাতে থাকে ।  হঠাৎ ভেতর থেকে ওরা দুই বোন শুনতে পায় আজহার হোসেন সেপাইদের বাধা দিচ্ছে দরজা ভাংতে ।  অনুনয় - বিনয় করছে ।  তাতে যেন সেপাইদের অট্টহাসি আরে বেড়ে যাচ্ছিল ।  এক সময় আজহার হোসেন পাগলের মত চিৎকার করতে শুরু করলেন ।  কী বলছিলেন ঠিক বোঝা যাচ্ছিল না ।  হঠাৎ দরজায় রাইফেল - এর বাট চালানোর শব্দ কমে এসে ধস্তাধস্তির শব্দ শোনা গেলো ।  
 “ বাবা কি মারামারি করতেছে ওদের সাথে ?  ”  রুম্পা ভীত গলায় নাজনিনকে জিজ্ঞেস করে ।  কিন্তু নাজনিন কিছু বলতে পারে না ।  ওরা চুপ ।  বাইরে ধস্তাধস্তি হচ্ছে ।  তারপর এক সময় বিকট শব্দে গুলির আওয়াজ হলো ।  সাথে সাথে আজহার হোসেনের আর্তচিৎকারে প্রকম্পিত হলো পুরো বাড়ি ।  নাজনিন তাকিয়ে দেখলো রুম্পা ভয়ে কাঁপছে ।  কথা বলতে পারছে না ।  গো গো করে ওর মুখ দিয়ে শব্দ বের হচ্ছে ।      
ঘটনার আকস্মিকতায় ওরা যখন অসাড় হয়ে বসে ছিল ,  তখন হঠাৎ করে প্রচণ্ড একটা রাইফেলের বাটের আঘাতে দরজা খুলে ভেঙ্গে পড়লো ।  সাথে সাথে নাজনিন রুম্পার হাত ধরে টান দিল ।  কিন্তু রুম্পা একটুও নড়ল না ।  নাজনিন আবারও রুম্পার হাত ধরে টান দিয়ে দরজা বরাবর দৌড় দেয় ।  কিন্তু এবারও রুম্পা একটুও নড়ে না ।  কেমন বোধহীন মানুষের মত রুম্পা দাঁড়িয়ে ছিল ।  দুইটা সেপাই নাজনিনকে ধরতে আসলে নাজনিন ওদের জোরে ধাক্কা দিয়ে সোজা দৌড় দেয় বাবার ঘরের দিকে ।  তারপর ভেতর থেকে দরজা আটকে দেয় ।  এই ঘর দিয়ে পেছন দিয়ে বেরিয়ে যাবার দরজা আছে ।  সেপাইরা সেটা জানতো না ।  তাই ওরা এই ঘরের দরজা ভাঙ্গা শুরু করে ।  সেই সুযোগে নাজনিন পেছনের দরজা খুলে বেরিয়ে যায় ।  
বাড়ি থেকে বেরিয়ে আসার সাথে সাথে নাজনিন দেখতে পায় আসাদ আরো কয়েকজনকে নিয়ে আড়ালে অপেক্ষা করছে ।  নাজনিনকে দেখতে পেয়েই ওরা ছুটে আসে ।  নাজনিন কোনক্রমে আসাদের উপর শরীরের ভরটা ছেড়ে দিয়ে বলছিল ,   “ রুম্পা ,  রুম্পা .  .  .  ”  ।  তারপর আর কিছু মনে নেই নাজনিনের ।  
৬
চল্লিশ বছর পর ।  ২০১১ সনের মার্চ মাস ।  ধানমন্ডির একটা বহুতল ভবনের পঞ্চম তলায় নাজনিন দাঁড়িয়ে ছিল বারান্দায় ।  নাজনিনের ছেলে এখন সরকারী আমলা ।  অবস্থা বেশ ভালো ।  বৌ - মেয়ে নিয়ে সুখের সংসার ।  নাজনিন এসেছে মাসখানেকের জন্যে বেড়াতে ।  
নাজনিনের নাতনী তাসফিয়া বন্ধুদের নিয়ে খেলা দেখতে যাবে মাঠে ।  বিশ্বকাপের কোয়ার্টার ফাইনাল খেলা ।  ওয়েস্ট ইন্ডিজ বনাম পাকিস্থান ।  চোদ্দ বছরের তাসফিয়া একগালে বাংলাদেশ আর অন্য গালে পাকিস্থানের পতাকা এঁকেছে ।  ওর মা ওকে সাজিয়ে দিচ্ছিল ।  
সাজ শেষে তাসফিয়া নাজনিনের কাছে এসে বলল ,   “ দাদু ,  আমাকে কেমন লাগছে ?  ” 
নাজনিন অবাক হয়ে তাকিয়ে দেখে তাসফিয়ার দুই চোখ ভর্তি মায়া ।  এত মায়া কোথা থেকে এলো ?  
তাসফিয়া আবার বলল ,   “ আজকে আমরা সবাই পাকিস্থান ।  পাকিস্থানের পতাকা নিয়ে আমরা খেলা দেখতে যাবো ।  তুমি টিভিতে দেখো ।  আমাকে দেখাতেও পারে !  ” 
নাজনিন নাতনীর হাত ধরে বলল ,   “ দাদু ভাই ,  পাকিস্থানকে সমর্থন করবা ?  তাও ওদের পতাকা নিয়ে ?  মাসটা কিন্তু মার্চ মাস ।  ” 
নাজনিনের কথায় তাসফিয়া বিরক্ত হয় ।  তাই বেরিয়ে যেতে যেতে বলল ,   “ খেলার সাথে কেন তোমরা রাজনীতিকে মেশাও ?  প্লিজ ,  খেলাটাকে খেলার মত দেখতে শেখো ।  ” 
তাসফিয়া চলে গেলে নাজনিন আবার গিয়ে বারান্দায় দাঁড়ায় ।  রোদটা আজকে চরম কটকটে ।  সেই রোদের দিকে তাকিয়ে থাকতে থাকতে নাজনিন ফিরে যায় আবার চল্লিশ বছর আগের স্মৃতিতে ।  আসাদ নাজনিনকে নিয়ে গিয়েছিল চরে ।  পরে সেখান থেকে বিভিন্ন জায়গায় নয় মাস ঘুরে ঘুরে শেষ পর্যন্ত ফিরে এসছিল আবার ওদের গ্রামে ।  কিন্তু রফিক আর ফিরে আসে নি ।  কোথাও কোন এক অজানা যুদ্ধে রফিক শহীদ হয়েছিল ।  রুম্পাকেও নাজনিন আর কোন দিন দেখতে পায় নি ।  লোকমুখে শুনেছিল রুম্পার নগ্ন দেহ ভেসে উঠেছিল ওদের বাড়ির পাশের পুকুরে ।  পরে ওকে কবর দেয়া হয় অন্য লাশের সাথে ।  এরপর কিছুদিন নাজনিন একা ছিল ওদের বাড়িতে ।  কিন্তু একটা যুবতী মেয়ের পক্ষে এভাবে একা থাকা সম্ভব নয় ।  তাই আসাদ যখন বিয়ের কথা তোলে ,  তাতে নাজনিন আর অমত করে নি । 
টেলিভিশন থেকে প্রচণ্ড চিৎকারের শব্দ আসছে ।  নাজনিন বসার ঘরের বড় টিভিটার দিকে তাকায় ।  গ্যালারীতে পাকিস্থানের পতাকা হাতে বাংলাদেশের তরুণ - তরুণীদের উল্লাস দেখতে পায় ।  ওয়েস্ট ইন্ডিজের কেউ হয়তো আউট হয়েছে ।  তাতে বাংলাদেশের ছেলেমেয়েরা গগন বিদারী চিৎকারে মাতিয়ে তুলেছে মিরপুর স্টেডিয়াম ।  সেদিকে নাজনিন কিছু সময় তাকিয়ে থাকে ।  তারপর নিজের অজান্তেই একটা দীর্ঘশ্বাস ফেলে ।  নাহ ,  ভুল বললাম ।  একটা অবরুদ্ধ আর্তনাদ । 

২৬ মার্চ ২০১১
ডাবলিন ,  আয়ারল্যান্ড । 






বাংলাদেশি মিডিয়ার বিশ্বকাপ রিপোর্টিং এবং কিছু তিক্ত অনুভূতি



গত কিছু দিন মিডিয়ার একটা বিশেষ আচরণ লক্ষ্য করলাম ।  তারা যে কোন উপায়ে বাংলাদেশের ক্রিকেটারদের সমালোচনা করতে পারলেই বিগলিত হচ্ছে ।  অনেকটা যেন  “ বাংলাদেশ দলের সমালোচনা ”  এখন হটকেক ।  যে কোন ভাবে ক্রিকেটারদের খেলা ,  আয় বা তাদের ব্যক্তিগত বিষয় নিয়ে কাদা ছোড়াছুঁড়ি করতে পারলেই তারা একটা সীমাহীন অসুস্থ আনন্দ অনুভব করছে ।  
ওয়েস্ট ইন্ডিজের সাথে পরাজয়ের পর বাংলাভিশন টিভি চ্যানেল চতুরতার সব সীমা পরিসীমা অতিক্রম করেছিল বাংলাদেশ দলের অধিনায়কের আয়ারল্যান্ডের সাথের খেলার পর দেয়া সাক্ষাৎকার ওয়েস্ট ইন্ডিজের সাথে খেলার পর দেখিয়ে ।  বাংলাভিশনের সানজিদ আহমেদের করা রিপোর্টটায় দেখানো হয় সাকিব কৌতুকপূর্ণ স্বরে বলছে তারা  “ ইচ্ছে করে আউট হয়েছে ”  এবং  “ ভালো খাবার ছিল লাঞ্চে ”  সেই কারণে আউট হয়েছে ।  নিজ দেশের সাংবাদিকদের সাথে কৌতুক সাকিব করতেই পারে ।  তাছাড়া আয়ারল্যান্ডের সাথে টানটান উত্তেজনার পর জয় পেয়ে নিজেকে রিল্যাক্স করার জন্যেও সেটা সে করে থাকতে পারে ।  কিন্তু সেটাকে এমন ভাবে উপস্থাপন করা হলো যেন মনে হয় ৫৮ রানে ওয়েস্ট ইন্ডিজের বিপক্ষে গুটিয়ে যাওয়ার কারণ ভালো লাঞ্চের জন্যে ইচ্ছে করে আউট হয়ে যাওয়া !  এ ধরনের রিপোর্টিং মোটেও গঠনমূলক সাংবাদিকতা নয় ।     
banglanews24 অনলাইন পত্রিকাটি আমি মাঝে মাঝে পড়ি ।  সেদিন হঠাৎ তাদের একটা নিউজে চোখ আটকে গেলো ।  সাকিব দর্শকদের উদ্দেশ্যে মধ্যমা প্রদর্শন করছে  –  এরকম একটা ছবির পরিপ্রেক্ষিতে তারা একজন সাবেক ক্রিকেটারের লেখা একটা খোলা চিঠি প্রকাশ করেছে ।  যে ছবি নিয়ে করা রিপোর্ট ,  সেই ছবিটাই সেখানে দেয়া হয় নি ।  ফলে ইন্টারনেটে খোঁজ লাগাতে হলো এবং এক সময় সেই ছবিটা পেয়েও গেলাম ।  কিন্তু ছবিটা রীতিমত এ্যামেচার ফটোগ্রাফ এবং সাকিব যে মধ্যমা দেখাচ্ছে ,  সেটা কি আদৌ দর্শকদের নাকি নিজের সহ খেলোয়াড়দের সাথে মজা করতে দেখাচ্ছে বোঝা গেলো না ।  অথচ সেটা একটা রিপোর্ট হলো এবং সেই সাথে সাকিবের ইংল্যান্ডে ফ্ল্যাট কেনা সহ আরো বিভিন্ন অপ্রাসঙ্গিক বিষয়ও স্থান পেলো ।  তবে সবচেয়ে মজার ব্যাপার যেই প্রাক্তন ক্রিকেটার এই চিঠিটা লিখলেন ,  তিনি নিজের নামটা প্রকাশ করলেন না ।  আর এই একটা কারণেই পুরো বিষয়টা আমার কাছে মনে হলো সাকিবকে আক্রমন করার হীন চেষ্টা ছাড়া আর কিছু নয় ।   
প্রতিদিন প্রথম আলোর উৎপল শুভ্র এমন সব রিপোর্ট করছেন যা দলের জন্যে মন্দ ছাড়া ভালো বয়ে আনবে না ।  জানি না তিনি ইচ্ছে করে করেন কিনা ,  কিন্তু তার লেখায় সব সময় বাংলাদেশের খেলোয়াড়দের মুখোমুখি করিয়ে দেয়ার প্রবণতা লক্ষ্য করি ।  কখনও সাকিব বনাম মাশরাফি ,  কখনও সাকিব বনাম আশরাফুল আবার কখনও আশরাফুল বনাম ক্রিকেট বোর্ড ইত্যাদি ।  বিশ্বকাপের মধ্যেও এ ধরনের রিপোর্ট দেখছি ।  স্বভাবতই প্রশ্ন জাগে ,  এটা কি উদ্দেশ্য প্রণোদিত ?  বিশ্বের বিভিন্ন মিডিয়া তাদের দলেরও সমালোচনা করে ।  কিন্তু সেটা সময়মত ।  একটা চলমান বিশ্বকাপের মাঝে নয় ।  যতই আলোচিত - সমালোচিত হোক না কেন ,  প্রথম আলো এখনও প্রচুর মানুষ পড়ে ।  অন্তত তাদের পাঠক সংখ্যার কথা মাথায় রেখে হলেও দায়িত্ববোধ নিয়ে রিপোর্টিং করা উচিত ।   ( প্রথম আলোর রিপোর্টিং নিয়ে এর আগেও লিখতে বাধ্য হয়েছিলাম )  ।   
এবার আসা যাক কয়েক দিন আগের ঘটনায় ।  নিউজিল্যান্ড বনাম পাকিস্থানের খেলা ছিল সেদিন ।  পাকিস্থানের বিপক্ষে যে দলই খেলুক না কেন ,  আমি তাদের সমর্থক ।  ফলে সেদিন নিউজিল্যান্ডের সমর্থক ছিলাম ।  এক বাসায় বেড়াতে যাওয়ার কারণে নিউজিল্যান্ডের ব্যাটিং - এর শেষের অংশ মিস করেছিলাম ।  ভেবেছিলাম হয়তো টেনেটুনে নিউজিল্যান্ড দু ' শ রান করবে ।  কিন্তু পরে চ্যানেল আই - এর স্ক্রিনে স্কোর দেখলাম তিনশ ছাড়িয়ে গিয়েছে ।  অবাক না হয়ে পারলাম না ।  ফলে বিস্তারিত জানার জন্যে খবরের অপেক্ষায় থাকলাম  ( অন্য বাসায় গিয়ে বলতে পারছিলাম না চ্যানেল আই বদলে খেলা দিন )  ।  যাইহোক ,  এক সময় খবর শুরু হলো ।  বিভিন্ন খবরের পর বিশ্বকাপ ক্রিকেট নিয়ে বিশেষ আয়োজনও শুরু হলো ।  কিন্তু একি ?  বিশ্বকাপ ক্রিকেটের নিউজ শীর্ষক তাদের মূল আয়োজনের প্রথম নিউজ অবধারিত ভাবে হবার কথা ছিল ঐ সময়ে চলমান নিউজিল্যান্ড বনাম পাকিস্থান ম্যাচের রিপোর্ট ।   অথচ সেটা না দিয়ে তারা দেখাতে শুরু করলো প্রথম আলো পত্রিকায় সাকিবের কলাম লেখা বন্ধ করে দিয়েছে বাংলাদেশ ক্রিকেট বোর্ড  –  সেটা নিয়ে বিস্তারিত রিপোর্ট ।  বেশ কিছু সময় ধরে সেই রিপোর্ট দেখানোর পর বিরতীতে গেলো চ্যানেল আই এবং তারপার তারা খেলার নিউজ দিল ।  সেদিন নিউজিল্যান্ড শেষ ২৪ বলে ৯০ এর উপর রান তুলেছিল ।  অথচ এরকম একটা নিউজকে ছাপিয়ে কী করে সাকিবের কলাম লেখা বন্ধের খবর সংবাদের মূল রিপোর্ট হয়ে গেলো আমার মাথায় ঢুকলো না । 
সবশেষে আজ সকালের একটা সদ্য প্রকাশিত রিপোর্টের উল্লেখ করে লেখাটা শেষ করছি ।  গতকাল অসাধারণ টানটান উত্তেজনা পূর্ণ খেলায় বাংলাদেশ ইংল্যান্ডকে পরাজিত করেছে তাদের গ্রুপ ম্যাচে ।  এটা আপনি আমি সবাই জানি ।  কিন্তু আমি যদি আপনাকে বলি আসলে তা ঘটনে নি !  বাংলাদেশ আশা জাগিয়েও হেরে গিয়েছে সেই ম্যাচে !  কেমন লাগবে আপনার শুনতে ?  নাহ ,  আমি মজা করছি না ।  ঠিক এটাই কালের কণ্ঠ রিপোর্ট করেছে ।  নাগপুর থেকে তাদের রিপোর্টার নোমান মোহাম্মদ লিখেছে ,   


ভারত - দক্ষিণ আফ্রিকা দুই দলের সামনেই অভিন্ন সমীকরণ ।  হুম ,  প্রোটিয়াদের সমীকরণটা পাল্টে যেত কাল ইংল্যান্ডের বিপক্ষে বাংলাদেশ জিতলে ।  সম্ভাবনা জাগিয়েও বাংলাদেশ তা করতে না পারায় তাই একরকম নির্ভার হয়েই আজ খেলতে নামবে দক্ষিণ আফ্রিকা ।  

খুব সহজেই বোঝা যাচ্ছে রিপোর্টটা বাংলাদেশের ৮ উইকেট পড়ে যাওয়ার পর লিখে ফেলা হয়েছিল ।  নোমান মোহাম্মদ ধারেই নিয়েছিলেন যে বাংলাদেশ হেরে গিয়েছে ।  এমন কি পরে তার রিপোর্টে এই লাইনটা ঠিক করারও সে প্রয়োজন বোধ করে নি কিম্বা সে বাংলাদেশের খেলাই দেখে নি ।  অন্তত খেলা দেখে থাকলে এই ভুল হবার কথা না ।  কাল বাংলাদেশে যেভাবে বিজয় মিছিল হয়েছে ,  তাতে কেউ যদি  “ আমি জানতাম না ”  বলে এরকম একটা ভুল করে ,  তবুও সেটা রীতিমত অপরাধের পর্যায়ে পড়বে ।  তার থেকেও বড় ব্যাপার ,  যাকে দায়িত্ব দিয়ে পাঠানো হয়েছে বিশ্বকাপ নিয়ে রিপোর্ট করতে ,  সে নিজের দেশেরই খেলার ফলাফল জানে না ।  এই হচ্ছে আমাদের দেশের রিপোর্টিং - এর নমুনা ।  
লিখতে থাকলে তিক্ত অভিজ্ঞতা অনেক লেখা যাবে ।  আমি থাকি আয়ারল্যান্ডে ।  তিন বছর পর দেশে এসেছিলাম ষোল দিনের জন্যে ।  আগামী কাল চলে যাব ।  অথচ গত পনের দিনে রিপোর্টিং - এর নামে যা যা দেখলাম ,  তাও নিজের দেশের বিপক্ষে; অবাক না হয়ে পারি নি ।  হতাশ হয়েছি ।  ভীষণ হতাশ ।  একটা ম্যাচ খারাপ খেললেই ক্রিকেট দলকে যেভাবে গাল - মন্দ করা শুরু করছে মিডিয়া তাতে মনে হচ্ছে কিছুদিন পর দল নির্বাচনের দায়িত্বও হয়তো তারা চেয়ে বসবে ।  মিডিয়ার পাশাপাশি কিছু দর্শকও যে ধরণের ব্যবহার শুরু করেছে তা মেনে নেয়া যায় না ।  অথচ একটা কথা কোন ভাবেই অস্বীকার করতে পারবে না কেউ  –  ৭১ - এর পর আমাদের জাতীয় জীবনে দল - মত নির্বিশেষে সবাই এক হয়ে উদযাপন করা মুহূর্তগুলোর প্রায় সবগুলোই ক্রিকেটারদের হাতে রচিত ।  অতএব আসুন তাদের অনুপ্রাণিত করি ।  অবশ্যই আমরা তাদের ভুলগুলোর সমালোচনা করবো ।  কিন্তু সেটা একটা চলমান বিশ্বকাপের মাঝে নয় ।  আসুন প্রতিজ্ঞা করি বাংলাদেশের সাথে আছি ,  থাকবো ।  বাংলাদেশ জিতলেও ,  বাংলাদেশ হারলেও ।  
১২ মার্চ ২০১১
ঢাকা ,  বাংলাদেশ ।  
 ( আমার ব্লগার জীবনে বাংলাদেশে বসে লেখা এটাই আমার প্রথম ব্লগ পোস্ট !  সচলেও এটা আমার পূর্ণ সচল হিসেবে প্রথম পোস্ট !  ) 






দ্বীপান্তরী নাবিকের আর্তনাদ



আটলান্টিকের পাড়ে শীতের রাতগুলো
ঝুপ করে নেমে আসে; কালো কুয়াশার চাদরে
আপাদমস্তক ঢেকে যেন কোন ফেরারী আসামী । 
তারপর একটু একটু করে গভীর থেকে গভীরতর হতে হতে
গ্রাস করে নিতে থাকে মহাকালের বুক থেকে
ঝরে যাওয়া একেকটি দিন ।  
ক্ষয়িষ্ণু সেই রাতগুলোয় উষ্ণ চিমনির পাশে
নীরবে ,  একাকী বসে এক দ্বীপান্তরী নাবিক ভাবে
ভীরু চোখে তাকিয়ে থাকা  “ সেই ”  বালিকার কথা । 
হায় মহাকাল ,  এখানেই তোমার ব্যর্থতা;
তুমি সব কিছু অতীত করে দিতে পারো
শুধু স্মৃতিগুলো ছাড়া ।  তুমি কি দেখতে পাও – 
কারো স্মৃতিতে ,  অস্তিত্বে ,  আর্তনাদে;
প্রতিটা কল্পনার সোপান জুড়ে
তোমার অজর ভ্রূকুটিকে বৃদ্ধাঙ্গুলি দেখিয়ে
বেঁচে থাকে সেই বালিকা; বর্তমানের বুকে ।  
তার নূপুর পরা নগ্ন পায়ের ধ্বনি
তার শরীরের গন্ধ; তার ওষ্ঠের উষ্ণ স্পর্শ
মহাকালের বুকে চাবুক চালিয়ে জানান দেয় – 
সে অতীত হয় নি; কালান্তে সে কেবলই বর্তমান ।  
তাই তো আটলান্টিকের পাড়ে শীতার্ত রাতে
দ্বীপান্তরী সেই নাবিকের বুকে
হাজার বছর ধরে ,  হাজার রাতের কান্নায়
বেঁচে থাকে ,  বেঁচে থাকবে
ভীরু চোখে তাকিয়ে থাকা  “ সেই ”  বালিকা ।   
১ ডিসেম্বর ২০১০  ( রাত ১টা ১৬ মিনিট ) 
আটলান্টিকের পাড়ে ,  এক শীতের রাতে
আয়ারল্যান্ড দ্বীপ হতে ।  







ব্রোকেন হার্ট তরুণ ,  ফরাসী তরুণীদ্বয় এবং হার্টব্রেকার



একদিনের ঘটনা ,  হঠাৎ মুভি দেখার ইচ্ছে জাগলো ।  ব্যাপারটা এমন না যে কালে - ভাদ্রে মুভি দেখি ।  আগে মাসে কম করে হলেও ২০টা মুভি সিনেমায় গিয়ে দেখা হতো ।  এখনও সংখ্যাটা দশের মধ্যে আছে ।  তবে মাঝে কিছুদিন দশ - বছরের - প্রেমিকা - কর্তৃক - ছ্যাক - প্রাপ্ত হইয়া মুভি দেখাই বন্ধ করে দিয়েছিলাম ।  তারপর মনে হলো আবার মুভি দেখা শুরু করবো ।  কী আছে জীবনে ?  ভগ্ন হৃদয় নিয়ে মুখ থুবড়ে ঘরে পড়ে থাকার কোন মানে হয় না ।  অতঃপর আবার সিনেমামুখী হওয়া ।  
বক্স অফিসে দাঁড়িয়ে আছি ।  ঠিক বুঝতে পারছি না কোন মুভি দেখবো ।  সিনেওয়ার্ল্ড ডাবলিন - এ সতেরটা স্ক্রিনে সারাদিন মুভি চলে ।  মনেমনে ঠিক করলাম এখন যে মুভিই শুরু হচ্ছে ,  সেটাই দেখবো ।  কাউন্টারে উপবিষ্ট হাস্যজ্জল তরুণীকে যে কোন একটা মুভির টিকেট দেয়ার কথা বলায় সে  “ হার্টব্রেকার ”  নামের একটা মুভির টিকেট দিল ।  আহ !  মুভির নাম দেখেই বুকের মধ্যে ব্যথা শুরু হলো !  মানুষ এখন লং ডিসটেন্স প্রেম করে ।  আমি রিয়েল প্রেম করে লং ডিসটেন্সে ছ্যাকা খাই ।  তারপর আমার ভাগ্যে যে মুভি পড়ে সেটার নাম হয় হার্টব্রেকার ।  পোড়া কপাল একেই বলে ।  
যাইহোক ,  থিয়েটারে গিয়ে বসলাম ।  একসময় মুভি শুরুও হলো ।  কিন্তু আমি কিছু বুঝি না ।  কথা বার্তা সব আরবীতে বলছে ।  বুঝলাম নায়ক অতি পারঙ্গম ।  আরব আমিরাতের মরুভূমিতে তিনি কথাবার্তা সব আরবীতে বলছেন ।  নীচে ইংরেজী সাব - টাইটেল ।  বুঝতে অসুবিধা হচ্ছে না ।  আহ ,  কত নাটক করে আরেকজনের হৃদয় ভাঙছেন নায়ক ।   অতঃপর পেমেন্ট নিয়ে তারা ইউরোপে উড়াল দিলেন ।  মনে মনে বললাম ,  এই বেলায় সাব - টাইটেল পড়া বন্ধ করার সময় এসেছে ।  কিন্তু হায় !  নায়ক এবার এমন করে কথা বলে কেন ?  প্রথমে ভাবলাম এটা কি খুব কঠিন কোন ইংরেজীর এ্যাকসেন্ট ?  তা তো হবার কথা না ।  আইরিশ এ্যাকসেন্ট যখন জলবৎতরলং হয়ে গিয়েছে ,  এক অস্ট্রেলিয়ান এ্যাকসেন্ট ছাড়াতো আর কিছু আমার কাছে দুর্বোধ্য লাগার কথা না ।  নাহ ।  এটা ইংরেজীই না ।  নিচে তখনও সাব - টাইটেল চলছে !  
আমি আড় চোখে লক্ষ্য করলাম আমার ঠিক পাশে উপবিষ্ট দুই তরুণী দারুণ মজা করে মুভি দেখছে ।  দেখতে দেখতে নিজেদের মধ্যে হেসে গড়িয়েও পড়ছে ।  অন্ধকার থিয়েটারে স্ক্রিনের আলো এসে মাঝে মাঝে তাদের মুখে পড়ছে ।  সেই আলোয় আমি তাদের দেখছি আর মনেমনে বলছি ,   “ ধুর ছাই !  বাংলাদেশী মেয়ের পেছনে জীবনের সুবর্ণ দশটা বছর নষ্ট করলাম ।  এর থেকে ইউরোপিয়ান মেয়ের সাথেই প্রেম করলে ভালো হতো ।  ”  পরক্ষণে অবচেতন মন আমাকে বলে ,   “ নিয়াজ আস্তে ।  ট্রেন মিস হয়েছে বলে এখন যে কোন গন্তব্যের ট্রেনে উঠে পড়লে চলবে না ।  ”  আমি মনকে একটা ধমক দিয়ে থামিয়ে দেই ।  তারপর মুখে অমায়িক একটা হাসি নিয়ে  ( যদিও দরকার ছিল না ।  অন্ধকারে সেই হাসি দেখা যাচ্ছিল না )  ঠিক পাশের মেয়েটাকে জিজ্ঞেস করলাম , 
 “ এই মুভিটা কোন ভাষার ?  ” 
 “ এটা ফ্রেন্চ মুভি ।  ”  হাসি হাসি মুখে মেয়েটা উত্তর দেয় ।  
আমি চোখ গোল গোল করে চিন্তা করতে থাকি ।  কিন্তু হার্টব্রেকার কী করে ফ্রেন্চ শব্দ হয় সেটা আমার মাথায় ঢোকে না ।  এর মাঝে লক্ষ্য করলাম মেয়ে দুজনও দুর্বোধ্য ভাষায় কথা বলছে ।  সাথে সাথে মনে হলো ,  আরে ,  এরা কি তবে ফরাসী ?  ফরাসী তরুণী !  আর যায় কোথায় ?  সাথে সাথে  “ যা আছে কপালে ”  জপ করতে করতে প্রশ্ন করা শুরু করলাম ।  কিছু বুঝতে না পারলে ,  এমন কি ক্ষেত্র বিশেষে বুঝতে পারলেও ।  এক এশিয়ান ছেলে কত আগ্রহী হয়ে ফরাসী মুভি দেখছে ।  এই উৎসাহকেই উদ্দীপ্ত রাখতে কিনা জানি না ,  তারাও আমাকে সোৎসাহে ঘটনা বোঝানো শুরু করলো ।  শুরু হলো মুভি দুই জায়গায় ।  অন স্ক্রিন এবং অফ স্ক্রিন ।  অন স্ক্রিনে নায়িকা একজন কিন্তু অফ স্ক্রিনে দুই জন ! 
প্রিয় পাঠক ,  মুভি চলতে থাকুক ।  আমরা এই ফাঁকে অন্য প্রসঙ্গে একটু কথা বলি ।  প্রসঙ্গ মেয়েদের হ্যান্ডব্যাগ ।  মেয়েরা সব সময় বড় একটা হ্যান্ডব্যাগ নিয়ে কেন ঘোরে সেটা ছিল আমার বাল্যকালের অন্যতম কৌতূহল ।  নিজে বড় হতে হতে সেই রহস্য ঘুচতে শুরু করে; ইউরোপ আসার পর পরিষ্কার হয় ।  ২৪ ঘণ্টা যদি আপনি একটা মেয়ের সাথে কাটান ,  দেখবেন ২৪ ঘণ্টাই তার শরীর থেকে পারফিউমের গন্ধ বের হচ্ছে ।  আপাতদৃষ্টিতে কথাটা জ্বালানি ছাড়া বিদ্যুৎ উৎপাদন করে নিউটনের তাপ গতিবিদ্যার প্রথম সূত্রকে ভুল প্রমান করার মত শোনায় বটে ,  কিন্তু ঘটনা সত্য ।  শাহারা মরুভুমিতে ঘুরতে যান ।  ঘণ্টা দুইয়েকের মধ্যে আপনার একাকার অবস্থা হয়ে যাবে ।  কিন্তু আপনার সঙ্গিনী তখনও ব্যাপক স্টাইলের সাথে তার সুগন্ধি ছড়ানো শরীর এলিয়ে প্রকৃতি দেখতে থাকবে ।  আপনি হয়তো ভাবতে পারেন এই সুগন্ধি ছড়ানোর মূল ক্রেডিট পারফিউমের কিন্তু আমি বলবো আপনি ভুল ।  সব ক্রেডিট আসলে হ্যান্ডব্যাগের ।  ঐ হ্যান্ডব্যাগে যে কত কী থাকে ,  খুলে না দেখলে বিশ্বাস করা যায় না ।  বলাবাহুল্য ,  পারফিউম তার অন্যতম ।  বুদ্ধিমান পাঠক হয়তো ধরে ফেলেছেন পারফিউম বিষয়ক এত কথা কেন বলছি ।  হ্যা ,  আমার পাশে উপবিষ্ট তরুণীদ্বয়ের পারফিউমের গন্ধে তখন চারপাশ মঃ মঃ করছিল ।  অনেকটা যেন দুই মিটার ব্যাসের একটা বৃত্ত তৈরি করে তার মধ্যে তারা বসে ছিল ।  তার উপর ফরাসী পারফিউম !  সবিস্তারে বলার প্রয়োজন দেখি না ।  আমি পঞ্চ ইন্দ্রিয়ের তিনটা ইন্দ্রিয়কে প্রবল ভাবে ব্যবহার করতে থাকি ।  চোখ দিয়ে মুভি দেখি ,  কান দিয়ে তাদের বর্ণনা শুনি ,  আর নাক দিয়ে পারফিউমের গন্ধ নেই ।  বর্ণনা শুনতে শুনতে আবার মাঝে মাঝে পাশেও তাকাই ।  সময়টা দারুণ কাটছিল ।  
এদিকে যত সময় যেতে থাকে তত একটা জিনিস উপলব্ধি করতে শুরু করি ।  সেটা হলো ,  পৃথিবীতে আকর্ষণ জিনিসটা খুব ঠুনকো ।  বিশেষতঃ নারীর আকর্ষণ ।  একদিকে মাত্র আধ ঘণ্টার মধ্যে আমি ফরাসী তরুণীদের ব্যাপারে আকর্ষণ হারিয়ে ফেলি; অন্যদিকে খুব হালকা চালে শুরু হওয়া মুভিটা হঠাৎ করে আমার দৃষ্টিকে প্রবল ভাবে আকর্ষণ করতে শুরু করে ।  একটা জায়গায় নায়ককে এক ফরাসী মেয়ের সাথে ইংলিশ তরুণের সম্পর্ক ভাঙতে পাঠানো হয় ।  নায়ক অনেক খুঁজেও ছেলেটার কোন খুঁত বের করতে পারে না ।  এত পার্ফেক্ট একটা ছেলের সাথে সম্পর্ক ভাঙা এক রকম অসম্ভব ।  শেষ চেষ্টা হিসেবে নায়ক গেলো এক দামী রেস্তোরায় যুগলের ডিনারের দিন ভিক্ষুকের ছদ্মবেশে পর্যবেক্ষণ করতে ।  জানালার বাহির থেকে বাইনাকুলার দিয়ে অনেক সময় দেখার পর নায়ক ছেলেটার একটা খুঁত বের করলো ।  সে উচ্ছিষ্ট খাওয়াগুলো প্যাক করে নিয়ে যাচ্ছিল ।  সেটা দেখে নায়ক আর্কিমিডিসের মত ইউরেকা স্টাইলে লাফিয়ে ওঠে ।  এই ইস্যুকেই ব্যবহার করে এদের সম্পর্ক ভাঙ্গা হবে বলে যখন সে ঠিক করে তখন দেখে তারা  ( যুগল )  বের হয়ে আসছে ।  নায়ক দ্রুত তার ভিক্ষাবৃত্তিতে মনোযোগ দেয় ।  কিন্তু ছেলেটা উল্টা নায়কের দিকেই আসে ।  তারপর সেই উচ্ছিষ্ট খাবারের প্যাকটা ভিক্ষুক ছদ্মবেশী নায়কের হাতে দেয় ।  বয় ফ্রেন্ডের এই উদারতা দেখে মেয়েটা গলে যেতে থাকে আর নায়ক পাথরের মূর্তি হয়ে তাকিয়ে থাকে তাদের দিকে ।  ছবির ঠিক এই জায়গাটায় এসে আমি প্রবল ভাবে একটা পাঞ্চ অনুভব করি ।  হঠাৎ মনে হয় মুভিটা তো দারুণ ইন্টারেস্টিং ।  আর ঠিক সেই সময় থেকে পাশে বসা মেয়েদের আমি প্রায় ভুলেই যাই ।  
এরপর গোগ্রাসে গিলতে শুরু করলাম হার্টব্রেকার ।  অহোমান ডুহিস  ( Romain Duris )  নামের একজন ফরাসী অভিনেতা প্রধান পুরুষ চরিত্র তথা আমাদের হার্টব্রেকার হিসেবে অভিনয় করেছে ।  পাতলা লিকলিকে শরীরের ডুহিস যখন হাঁটে সেটার মাঝে যেন এক ধরনের কৌতুক লুকানো থাকে যা ঠিক ভাষায় বর্ণনা করা সম্ভব না ।  পুরো মুভিতে তার অসাধারণ অভিনয় কেবল মুগ্ধতাই ছড়ায় ।  অন্য দিকে মূল নারী চরিত্রে অভিনয় করেছে ফরাসী গায়িকা এবং মডেল ভেনিসা পাগাদি  ( Vanessa Paradis )  ।   নিজের ভালোবাসা থেকে নিজের অজান্তে বিচ্যুত হতে থাকা এক নারীর ভূমিকায় ভেনিসাও ছিল অনন্য ।  পুরো মুভিতে ডুহিস - ভেনিসার কেমিস্ট্রিটা চোখে পড়ার মত ছিল ।  একেবারে শেষের দিকে একটা লং ড্রাইভ এবং নাচের দৃশ্য রয়েছে যেটা আমার মনে দারুণ ভাবে দাগ কেটে যায় ।  ইমোশনের সাথে কমেডির অপূর্ব মিশ্রণে নির্মিত মুভিটা খুব সহজেই দর্শক হৃদয়ে স্থান করে নেয়া যোগ্যতা রাখে ।  শুধু দর্শক নয় ,  সমালোচকদেরও হৃদয়ও জয় করতে পেরেছে বেশ ভালো ভাবে ।  রোটেন টমাটোর ৭৭ শতাংশ ক্রিটিক্স মুভিটার পক্ষে রায় দিয়েছে ।  আর এভাবেই মাত্র আট মিলিয়ন ইউরো বাজেটে নির্মিত মুভিটা রিলিজের সাথে সাথে ৩৫ মিলিয়ন আয় করে নেয় ।  শুধু তাই না ,  হিট করার সাথে সাথে মুভিটার কপিরাইট যুক্তরাষ্ট্র থেকে কিনে নেয়া হয়েছে এর হলিউড ভার্সন বানানোর জন্যে ।  তবে সেটা আসতে সময় লাগবে ।  সেই ফাঁকে মূল ফরাসী ছবিটা দেখে নিলে কেউ ঠকবেন না হলফ করে বলতে পারি । 
মুভি শেষ হবার পর থিয়েটার থেকে বের হয়ে আসি ।  এসকেলেটর দিয়ে নামতে নামতে দেখি আমার সামনে হাঁটছে সেই দুই ফরাসী তরুণী ।  আমাকে দেখে তাদের একজন একটু হাসি দেয় ,  আমিও পাল্টা হাসি ।  তারপর সিনেওয়ার্ল্ড থেকে বের হয়ে আসি ।  পেছনে ফেলে আসি অনেক অনেক দুষ্টামি আর দুই ফরাসী তরুণীকে; কিন্তু হৃদয়ে করে নিয়ে আসি হার্টব্রেকার ।  সেদিন সন্ধ্যায় ডাবলিনের পথে পথে হাঁটছিলাম আর ভাবছিলাম ,  আসলেই কি জীবনটা এমন হয় ?  ঠিক সিনেমার মত ।  হলে মন্দ হতো না ।  ঠিক যেভাবে হার্টব্রেকারে নায়ক নায়িকাকে বলে ,   “ তুমি ঐ ছেলেকে বিয়ে করে ফেলো ”  ,  আমিও সেভাবে একজনকে বলেছিলাম ।  পার্থক্য এতটুকু ,  নায়িকা নায়কের কাছে ফিরে এসেছিল কিন্তু আমার জীবনের নায়িকা আসে নি । 
২১ নভেম্বর ২০১০
ডাবলিন ,  আয়ারল্যান্ড






যুক্তরাজ্যের সাধারণ নির্বাচন ২০১৫ পর্যবেক্ষণ





যুক্তরাজ্যের সাধারণ নির্বাচনের ফলাফল ঘোষণা শেষের দিকে চলে এসেছে ।  মূলতঃ চারটা এলাকা বা দেশ নিয়ে যুক্তরাজ্য গঠিত ।  এগুলো হচ্ছে ইংল্যান্ড ,  স্কটল্যান্ড ,  নর্দার্ন আয়ারল্যান্ড এবং ওয়েলস ।  এর মধ্যে ওয়েলস এর সাথে ইংল্যান্ডে সম্পর্কটা খুবই গভীর ।  সে কারণে ইংল্যান্ড এবং ওয়েলস এর আইন ,  ক্রিকেট বোর্ড বা এরকম অনেক কিছুই এক সাথেই পরিচালিত হয়  ( যদিও ওয়েলস এর একটা দুর্বল পার্লামেন্ট রয়েছে )  ।  আবার নর্দার্ন আয়ারল্যান্ডের পরিস্থিতিটা একদমই ভিন্ন ।  ওখানে বেলফাস্ট এগ্রিমেন্টের পর থেকে পাওয়ার শেয়ারিং সরকার ব্যবস্থা প্রতিষ্ঠিত হয়েছে ।  দেশটার ফার্স্ট মিনিস্টার মূলত দুইজন থাকে ।  একজন আসে ক্যাথলিক বা ন্যাশনালিস্টদের মধ্য থেকে এবং অন্যজন আসে প্রোটেস্টেন্ট বা ইউনিয়নিস্টদের থেকে নির্বাচিত হয়ে ।  এ কারণে ওখানকার রাজনীতিতে ওখানকার দলগুলোরই প্রাধান্য চোখে পড়ে ।  তবে জাতীয় নির্বাচনে সবচেয়ে বড় ভূমিকা রাখে মূলত ইংল্যান্ড এবং স্কটল্যান্ডের দলগুলো ।  যুক্তরাজ্যের প্রধান দুই দল হচ্ছে কনজার্ভেটিভ এবং লেবার ।  এছাড়া তৃতীয় শক্তি হিসেবে আছে লিব ডেম যারা গতবার কনর্জাভেটিভের সাথে মিলে সরকার গঠন করে ।  কনজার্ভেটিভ প্রধান ডেভিড ক্যামেরন বর্তমান বিট্রিশ প্রধানমন্ত্রী এবং লিব ডেমের প্রধান নিক ক্লেইগ উপ - প্রধানমন্ত্রী ।  এই শেষের পদটা মূলত কোয়ালিশনকে সফল করার জন্যেই তৈরি করা ।  এটা কোন নিয়মিত পদ নয় ।  অন্যদিকে লেবারের প্রধান এড মিলিব্যান্ড যিনি প্রধানমন্ত্রী হবার দৌড়ে সামিল হয়েছেন এবারের নির্বাচন জিতে । 


প্রায় সারা রাত এবং পরে আবার ভোর থেকে বিবিসির সামনে থেকে নির্বাচনের ফলাফল অনুসরণ করলাম ।  সাধারণত বিবিসি এ সময় বিভিন্ন নেতাদের স্টুডিওতে নিয়ে আসে অথবা তাদের নিজ নিজ এলাকায় প্রতিনিধি পাঠিয়ে ইন্টারভিউ নেয় ।  এই ইন্টারভিউগুলোও একটা বাস্তবসম্মত ধারণা দেয় কী হতে যাচ্ছে বা কার কী অবস্থান রয়েছে সে বিষয়ে ।  গতকাল সারা দিন ব্রিটিশ মিডিয়া প্রচার করেছে এবারের নির্বাচন হতে যাচ্ছে গত এক দশকের মধ্যে সবচেয়ে  ' ক্লোজ কনটেস্ট '  ।  বিবিসি ইঙ্গিত দিয়ে রেখেছিল আগেই ,  কোন দল মেজরিটি পাবে না এবার এবং একটা ঝুলন্ত পার্লামেন্ট হতে যাচ্ছে ।  এছাড়া নির্বাচনের বহু আগে থেকেই লোকমুখে শোনা যাচ্ছিল কনর্জাভেটিভ আর ক্ষমতায় আসতে পারবে না এবং চোখ বন্ধ করে লেবারই ক্ষমতায় আসবে ।  যদি মেজরিটি না পায় ,  তবু অন্য কোন দলের সাথে মিলে সরকার গঠনে তারা সক্ষম হবে ।    নির্বাচন যত এগিয়ে আসতে থাকে এই ধারণা তত বদলে যেতে থাকে ।  নির্বাচনের ঠিক আগের রাতের জরিপে দেখা যায় ৩৪ শতাংশ ভোট পড়বে কনর্জাভেটিভের দিকে আর ৩৩ শতাংশ লেবারের দিকে ।  কিন্তু ভোট গ্রহণ শেষে প্রকাশিত  ' এক্সিট পোল '  অবিশ্বাস্য এক চিত্র তুলে ধরে ।  বিবিসি খুবই জোর দিয়ে সারা রাত প্রচার করতে থাকে যে কনজার্ভেটিভ ৩১৬ আসন পেতে যাচ্ছে ।  সেই সাথে তারা এটাও জানায় যে স্কটল্যান্ড থেকে স্কটিশ ন্যাশনালিস্ট পার্টি ৫৯ আসনের মধ্যে ৫৮টা - ই জিতে যাবে !    
কনজার্ভেটিভের ঝানু রাজনীতিবিদ তেরেসা মে আসেন মধ্য রাতে বিবিসিতে ইন্টারভিউ দিতে লন্ডনের স্টুডিওতে ।  তাঁকে না না ভাবে প্রশ্ন করা হয় তাদের সম্ভাব্য বিজয় নিয়ে কিন্তু ভদ্রমহিলা কিছুতেই তারা জিততে যাচ্ছেন স্বীকার করেন নি ।  এমন কি তাঁকে এই প্রশ্নও করা হয়েছে ,  তারা তো মেজরিটি পেতে যাচ্ছে ,  তখন কি লিব ডেমকে সাথে রাখার আর প্রয়োজন আছে !  সে প্রশ্নও তিনি হেসে এড়িয়ে যান ।  এর অন্যতম কারণ ছিল  ( সম্ভবত )  গতবারের এক্সিট পোল যেখানে ভুল চিত্র বেরিয়ে এসেছিল  ( সংশোধনীঃ গতবারের এক্সিট পোলও আসলে সঠিক ছিল ।  নিচের কমেন্ট অংশ দ্রষ্টব্য )  ।  তাই এবার তারা সাবধানতা অবলম্বন করছেন ।  অন্যদিকে লেবারের নেতারা বার বার বলছিলেন এক্সিট পোল নিতান্তই একটা প্রাথমিক ধারণা এবং মূল ফলাফল ভিন্ন হতে বাধ্য ।     
যত রাত গড়িয়েছে ,  তত লেবারের নেতাদের চোখে - মুখে হতাশা বেড়েছে আর কনর্জাভেটিভের জয় সুনিশ্চিত হয়েছে ।  এক্সিট পোলের ৩১৬ আসনের প্রিডিকশনকে ছাপিয়ে গিয়ে তারা ।  এই ব্লগ পোস্ট লেখার সময়ই ৩২৫ আসন পেয়ে গিয়েছে ।  এখনও আরো ১২ আসনের ফলাফল আসা বাকি আছে ।  মেজরিটির জন্যে তাদের লাগবে আর মাত্র একটা আসন ।  অন্যদিকে লেবার ২২৮ আসনে এসে ভোর থেকে আটকে থেকে কিছুক্ষণ আগে ২৩০ হয়েছে ।  তবে পরিস্থিতি বিবেচনা করে মনে হচ্ছে এক্সিট পোলের প্রিডিকশনও তারা অর্জন করতে পারবে না ।    
স্কটল্যান্ড থেকে এর আগে ইতিহাসে সর্বোচ্চ ৬টা আসন পাওয়া স্কটিশ ন্যাশনালিস্ট পার্টি  ( SNP )  শেষ পর্যন্ত জিতেছে ৫৬টা আসন ।  এছাড়া একটা করে আসন জিতেছে লেবার ,  কনজার্ভেটিভ এবং লিব ডেম ।  স্কটল্যান্ড বরাবরই লেবারের ঘাটি বলে পরিচিত ।  এক সময় স্কটিশ মাফিয়া শব্দযুগলও দাড়িয়ে গিয়েছিল স্কটিশ লেবারের দাপটের কারণে ।  অনেকেই হয়তো জানেন না ,  টনি ব্লেয়ার বা গর্ডন ব্রাউন ,  তাঁরা দুজনেই স্কটিশ ছিল ।  কিন্তু সেই ঘাটি ধীরে ধীরে এমন ভাবে দখল করেছে SNP যে লেবার এবারের নির্বাচনে পেলো মাত্র একটা আসন !  
স্কটিশ লেবারের প্রধান জিম মার্ফি নিজে নির্বাচনে হেরে গিয়ে সরাসরি জাতীয় মিডিয়াতে তার হতাশা ব্যক্ত করেছেন ।  এই জিম মার্ফি সম্পর্কে কিছু কথা না বললেই নয় ।  স্কটল্যান্ডের স্বাধীনতার জন্যে যে রেফারেন্ডাম আনা হয়েছিল ,  সেটার মূলত  ' না '  ভোটের প্রচরণায় ছিলেন সদাহাস্যজ্বল এই জিম মার্ফি ।  যেদিন ঐ রেফারেন্ডামের ফলাফল দিল ,  সেদিনও সারারাত বিবিসির সামনে বসে ফলাফল অনুসরণ করেছিলাম ।  স্বাধীনতার পক্ষে প্রচার চালানো SNP এর নেতাদের হতাশার চেহারার পাশাপাশি এই জিম মার্ফির হাসি সেদিন বাধ ভেঙ্গেছিল ।  অথচ কয়েক মাস যেতেই তার দলের শুধু ভরা ডুবিই হলো না ,  তিনি নিজেও হেরে গেলেন তার নির্বাচনি আসন থেকে ।  এই ঘটনার অন্যতম কারণ হতে পারে এই যে ,  স্কটল্যান্ডের মানুষ যারা যুক্তরাজ্য থেকে আলাদা হতে চায় নি ,  তারা  ' না '  ভোট দিয়েছিল বটে কিন্তু তারা লেবারকে সমর্থন দেয় নি ।  তারা যুক্তরাজ্যের ভেতরে থেকে নিয়ন্ত্রণ নিতে আগ্রহী ছিল ।  তাই যখন সাধারণ নির্বাচন এলো ,  তখন  ' হ্যা '  ভোটাররা SNP কে সমর্থনতো দিলোই ,  সাথে ঐ  ' না '  ভোটাররাও SNP কে নির্বাচিত করে ওয়েস্টমিনস্টারে পাঠানোর ব্যবস্থা করলো ।  জিম মার্ফি এবং তার দল লেবার মাঝখানে পুরোপুরি ধরাশায়ী হলো ।  গতরাতে লেবারের ভরা ডুবির বিষয়টা ব্যাখ্যা করতে গিয়ে বিবিসিতে একজন বলছিল ,  লেবারের পরাজয়ের জন্যে ইংল্যান্ড এবং স্কটল্যান্ডের ন্যাশনালিজম দায়ী ।  কারণ স্কটরা লেবারকে বিশ্বাস না করে SNP এর উপর ভরসা করেছে আর ইংলিশরাও কনজার্ভেটিভকেই তাদের নিজেদের দল হিসেবে চিহ্নিত করেছে ।  মাঝখানে লেবারের প্রতি কারো আর ভরসা নেই ।    
এবারের নির্বাচনে শুধু যে লেবারের ভরাডুবি হয়েছে ,  তা কিন্তু নয় ।  লিব ডেমও শোচনীয় ভাবে হেরেছে এবার ।  গতবারের তুলনায় ৪৭টা আসন কম পেয়েছে তারা এবার ।  শুধু তাই নয় ,  তাদের দলীয় প্রধান এবং উপ - প্রধানমন্ত্রী নিক ক্লেইগ শেফিল্ডের নিজের আসন থেকে জিততে পারে নি  ( সংশোধনীঃ নিক ক্লেইগ আসলে জিতেছে ।  এটা একটা তথ্যগত ভুল ছিল ।  নিচে কমেন্ট অংশে এ বিষয়ে ব্যাখ্যা রয়েছে )  । 
যদিও উপরের আলোচ্য বিষয়গুলো বাংলাদেশের জন্যে সরাসরি তেমন কোন সুখবর বয়ে আনে না; কিন্তু তবুও এবারের নির্বাচেনে কিছু ইতিবাচক বিষয় বাংলাদেশের জন্যেও ছিল ।  এবার আমরা তিনজন বাংলাদেশি বাংশোদ্ভূত এমপি পেয়েছি হাউজ অব কমন্সে; তিনজনই লেবার থেকে ।  বঙ্গবন্ধুর নাতনী এবং বাংলাদেশের প্রধানমন্ত্রী শেখ হাসিনার ছোটবোন শেখ রেহানার মেয়ে টিউলিপ রেজওয়ানা সিদ্দিক অবাঙালী এলাকা হ্যাম্পস্টেড অ্যান্ড কিলবার্ন থেকে নির্বাচনে দাড়িয়ে জয়ী হয়েছেন ।  এই আসনটা থেকে গতবারও লেবার জিতেছিল ।  মাত্র ৪২ ভোটের ব্যবধানে জেতা আসনটা গত নির্বাচনে সবচেয়ে কম ভোটে জেতা আসন ছিল যে কোন দলের জন্যে ।  এরকম পরিস্থিতিতে কনজার্ভেটিভ ব্যপক ভাবে চেষ্টা চালিয়েও শেষ পর্যন্ত পরাজীত হলো টিউলিপের কাছে ।  লন্ডনেরই আরেকটি আসন ইলিং সেন্ট্রাল অ্যান্ড অ্যাকট ।  এই আসনকে বলা হয়ে থাকে লন্ডনের অন্যতম কঠিন আসন ।  এখান থেকে লেবারের হয়ে জয়ী হয়েছেন রূপা হক ।  এছাড়া গতবারের নির্বাচিত এমপি রুশনারা এবারও নির্বাচিত হয়েছেন ।  তিনি পূর্ব লন্ডনের বেথনাল গ্রিন অ্যান্ড বো আসনের এমপি হয়েছেন ।  এই তিন নারীর মাধ্যমে হাউজ অব কমন্সে বাংলাদেশের কণ্ঠস্বর পৌছে যাক ,  সেই প্রত্যাশা করি ।        
লেখাটা শেষ করছি একটা বিশেষ আলোচনা দিয়ে ।  পোস্টের একদম উপরে সংযুক্ত ছবিটা লক্ষ্য করুন ।  যুক্তরাজ্যে এবারের নির্বাচনে একটা বিশেষ দিক তুলে ধরেছে এই ছবি ।  হলুদ আসনগুলো SNP এর আর নীলগুলো কনজার্ভেটিভের ।  SNP প্রায় সব আসন জিতে নিয়েছে স্কটল্যান্ড থেকে ।  অন্যদিকে কনর্জাভেটিভ বিশাল বিজয় পেয়েছে ইংল্যান্ডে  ( ওয়েলস সহ )  কিন্তু স্কটল্যান্ডে তারা কোনক্রমে একটা আসন জিততে পেরেছে; তাও স্কটিশ বর্ডার থেকে ।  গভীরে ঢোকার সুযোগই পায় নি ।  আবার SNP ইংল্যান্ড থেকে কিছুই জেতে নি ।  এই ফলাফল স্পষ্ট ইংগিত দেয় একটা আসন্ন ভাঙ্গনের ।  গত বছরের রেফারেন্ডামে স্কটল্যান্ড স্বাধীন হতে না পারলেও SNP আগেই জানিয়েছে তারা আবারও রেফারেন্ডাম আনবে ।  আর যদি সেটা হয় ,  তাহলে ভবিষ্যতে স্কটল্যান্ড আর ইংল্যান্ড এক সাথে থাকার সম্ভাবনা খুব কম ।  সেজন্যে একজন বিবিসিতে কৌতুক করে গতরাতে বললেন ,   ' ডেভিড ক্যামেরন - ই কি হতে যাচ্ছে United Kingdom এর সর্বশেষ প্রধানমন্ত্রী ?  '  কিম্বা এটাও হতে পারে ,  SNP আর চায় না স্কটল্যান্ডকে স্বাধীন করতে ।  বরং ভবিষ্যতে তারা শক্তিশালী আসন করে নিতে চায় ওয়েস্টমিনস্টারে ! 



পুনশ্চ :  লেখাটা শেষ করতে করতে কনজার্ভেটিভের ৩২৬ আসন হয়ে গিয়েছে ।  ডেভিড ক্যামেরন আবারও সরকার গঠন করতে যাচ্ছে ।  লেবারের এড মিলিব্যান্ড এবং লিব ডেমের নিক ক্লেইগ দলের নেতার পদ থেকে ইস্তফা দিয়েছেন ।  এই মাত্র বিবিসি আরো জানালো স্কটল্যান্ড থেকে SNP এর নেতারা উড়ে যাচ্ছেন সরকার গঠনের অনুষ্ঠানে ।  অবস্থাদৃষ্টে যেটা মনে হচ্ছে ,  মেজরিটি পেলেও SNP কে সাথে রাখতে আগ্রহী কনজার্ভেটিভ । 


সম্পূর্ণ নির্বাচনের ফলাফল এখানে দেখুন : 
http :  /  / www . bbc . co . uk / news / election / 2015 / results

৮ মে ২০১৫   
মিল্টন কিন্স ,  ইংল্যান্ড






হ্যালোউইন – এর সাতকাহন




২০০৭ সনে যখন আমি আয়ারল্যান্ড আসি তখনও বাংলাদেশে হ্যালোউইন - এর চলটা এতটা ছিল না যতটা এখন দেখা যায় ।  অন্তত ফেইসবুকের কল্যাণে এখন দেখতে পাচ্ছি তরুণ - তরুণী ,  কিশোর - কিশোরী এমন কি শিশুরাও বেশ হ্যালোউইন উজ্জাপন করছে ।  তবে হ্যালোউইনের প্রেক্ষাপট ,  ইতিহাস এবং ঐতিহ্য অনেকেরই জানা নেই ।  এটা কতকটা অনিচ্ছা আর কতকটা এ বিষয়ে লেখালেখী না হওয়ার কারণে হয়েছে ।  প্রথমটা বদলানোর সাধ্য আমার নেই ,  তবে দ্বিতীয়টার একটা আংশিক সমাধান দেয়ার প্রয়াস নেয়া যেতে পারে । 
প্রেক্ষাপট : 
ব্রিটিশ আইলস সংলগ্ন এলাকায় ছয়টা জাতি রয়েছে যাদের বলা হয় কেলটিক  ( স্কটিশ উচ্চারণ সেলটিক ,  Celtic )  নেশন ।  এই ছয় জাতি হচ্ছে  ( ছবিতে রং দিয়ে চিহ্নিত করা হয়েছে )   –  আয়ারল্যান্ড  ( সবুজ )  ,  স্কটল্যান্ড  ( নীল )  ,  ওয়েলস  ( লাল )  ,  আইল অব ম্যান  ( বাদামী )  ,  কর্নওয়াল  ( হলুদ )  এবং ব্রিটানি  ( কালো )  ।    এদের মধ্যে কর্নওয়াল হচ্ছে যুক্তরাজ্যের চারটা দেশের একটি ইংল্যান্ডের সবচেয়ে দক্ষিন - পশ্চিমে অবস্থিত একটা কাউন্টি ,  ব্রিটানিয়া ফ্রান্সের পশ্চিমতম এলাকা ,  আইল অব ম্যান একটা ছোট দ্বীপ যাদের বর্তমান রাজনৈতিক স্ট্যাটাস হচ্ছে  “ ব্রিটিশ ক্রাউন ডিপেনডেন্সি ”  ,  অর্থাৎ তাদের পররাষ্ট্র নীতি এবং সেনাবাহিনী যুক্তরাজ্য নিয়ন্ত্রণ করলেও অন্য সব ক্ষেত্রে তারা স্বাধীন এবং তারা যুক্তরাজ্যের অফিশিয়াল অংশ নয় ।  স্কটল্যান্ড এবং ওয়েলস যুক্তরাজ্যের চারটা দেশের দুটি ।  আয়ার‌ল্যান্ড বিভক্ত দুই ভাগে ,  নর্দার্ন আয়ারল্যান্ড এবং রিপাবলিক অব আয়ারল্যান্ড  ( সবুজ ছবিতে ধূসর রেখা দিয়ে সীমানা দেখানো হয়েছে )  ।  এদের মধ্যে নর্দার্ন আয়ারল্যান্ড যুক্তরাজ্যের চারটা দেশের একটি এবং রিপাবলিক অব আয়ারল্যান্ড একটি সার্বভৌম রাষ্ট্র ।    
এই কেলটিক জাতিগুলোর রয়েছে নিজস্ব আচার - আচরণ এবং উৎসব ।  এ রকমই একটা কেলটিক উৎসবের নাম Samhain  ( গেইলিক শব্দ ।  আইরিশ গেইলিক উচ্চারণ হবে সা - উইন ।  স্কটিশ গেইলিকেও উচ্চারণটা কাছাকাছি )  ।  এ উৎসবটা বছরের আলোকিত অংশের সমাপ্তি শেষে অন্ধকার অংশে প্রবেশের সূচনা নির্দেশ করে ।  সা - উইন শব্দটা এসেছে প্রাচীন আইরিশ  ( Old Irish )  থেকে ।  যার ইংরেজি অর্থ হচ্ছে  ' End of Summer '  ।  অক্টোবরের ৩১ তারিখ থেকে নভেম্বরের ১ তারিখ পর্যন্ত গ্রীষ্মের সমাপ্তি হিসেবে এই উৎসব পালন করা হতো ।  এটাকে বাংলাদেশের নবান্নের সাথে তুলনা করা যায় কেননা এটা একটা  “ হার্ভেস্ট ফেস্টিভেল ”  - ও বটে ।  অনেক ঐতিহাসিকের মতে এ উৎসব কেলটিক নববর্ষ উজ্জ্বাপনের উৎসবও ,  কেননা নভেম্বর থেকে তাদের ক্যালেন্ডারে নূতন বছর শুরু হতো ।    
এ উৎসবের আরেকটা বিশেষ দিক ছিল মৃত আত্মাদের আগমন ।  কেলটিক অধিবাসীরা মনে করতো ৩১ অক্টোবর এবং ১ নভেম্বরের মাঝে যে রাত ,  সেটা বছরের আলোকিত এবং অন্ধকার অংশের মাঝে একটা সীমানা যেখান দিয়ে খুব সহজে অন্যজগতের অধিবাসী তথা মৃত আত্মারা আমাদের জগতে চলে আসতে পারে ।  তারা বিশ্বাস করতো এই আত্মাদের কেউ কেউ ভালো ,  আবার কেউ কেউ খুব খারাপ ।  এই খারাপ আত্মাদের থেকে নিজেদের রক্ষা করার জন্যে তারা এই দিনে আত্মার ছদ্মবেশ নিত ।  অর্থাৎ বিভিন্ন মুখোশ এবং পূর্ণাঙ্গ পোশাকে নিজেদের ঢেকে তারাও মৃত আত্মা সেজে যেতো ।  এছাড়া চলতো বনফায়ার এবং বিভিন্ন রিচুয়ালস ।  পরবর্তীতে একেকটা কেলটিক জাতি তাদের মত করে এই উৎসবে যোগ করেছে নূতনত্ব ।  যদিও এটা কেলটিক উৎসব ,  তবে বেশী জনপ্রিয় ছিল আয়ারল্যান্ড এবং স্কটল্যান্ডে - এ ।  ফলে এই দুই জাতির সংযোজন ছিল মুখ্য ।  যেমন আইরিশ দ্বীপের জনপ্রিয় স্পিরিট জ্যাক - ও - ল্যানটার্ন  ( jack - o '  - lantern )  ছাড়া এই উৎসবই কল্পনা করা যায় না ।  এছাড়া ট্রিক - অর - ট্রিট বলে একটা খেলা রয়েছে যেটা যুক্ত কয়েছে স্কটল্যান্ড থেকে ।  এই খেলায় বাচ্চারা মুখোশ এবং পোশাকে নিজেদের ঢেকে বিভিন্ন বাড়ি বাড়ি গিয়ে খাবার এবং টাকা তোলে ।    
সা - উইন এর পাশাপাশি এই সময়ে আরেকটি উৎসব পালিত হতো ক্রিস্টিয়ান ধর্মাবলম্বী রাষ্ট্র সমূহে ।   এ উৎসবকে বলা হতো অল সেইন্টস ডে ।  জগতের যাবতীয় জানা এবং অজানা সেইন্ট দের স্মরণে এই উৎসব পালিত হতো নভেম্বরের ১ তারিখে ।  এই উৎসবেরই অন্য নাম ছিল  “ অল হ্যালোস ”  ।  পরবর্তীতে  “ অল হ্যালোস ”  এবং  “ সা - উইন ”  একত্রিত হয়ে নূতন যে উৎসবের সৃষ্টি করে তার নাম  “ হ্যালোউইন ”  ।  এখানে উল্লেখ্য যে অল সেইন্টস ডে ধর্মীয় উৎসব হলেও হ্যালোউইন কোন ধর্মীয় উৎসব নয় এবং এটা জাতি - ধর্ম নির্বিশেষে সবাই পালন করে থাকে ।    
বিস্তৃতি : 
যদিও হ্যালোউইন - এর সূচনা আয়ারল্যান্ড এবং স্কটল্যান্ড থেকে তবে বর্তমানে এই উৎসব ছড়িয়ে পড়েছে সারা পৃথিবীতে ।  প্রথমে সম্পূর্ণ বৃটেনে এবং তারপর বৃটেন সংলগ্ন মেইনল্যান্ড ইউরোপে ।  তবে সবচেয়ে গুরুত্বপূর্ণ বিস্তার ঘটে নর্থ এ্যামেরিকায় তথা যুক্তরাষ্ট্র এবং ক্যানাডায় ।  এই দুই দেশে হ্যালোউইন ছড়িয়ে পড়ায় কালক্রমে বিশ্বব্যাপী ছড়িয়ে পড়ে এই উৎসব ।   
১৮৪৫ থেকে ১৮৪৯ সন পর্যন্ত আয়ারল্যান্ডে চলে  “ গ্রেট ফেমিন ”  বা  “ আইরিশ পটাটো ফেমিন ”  ।  এই দুর্ভিক্ষে আয়ারল্যান্ডের প্রায় এক মিলিয়ন মানুষ মারা যায় এবং আরো এক মিলিয়ন মানুষ দেশ ছেড়ে অন্যত্র চলে যেতে বাধ্য হয় ,  যার মধ্যে অন্যতম ছিল যুক্তরাষ্ট্র ।  এ সময় আয়ারল্যান্ড থেকে যুক্তরাষ্ট্রে চলে যাওয়া মানুষগুলো নিঃস্ব ছিল কিন্তু খালি হাতে যায় নি ।  তারা সাথে করে নিয়ে গিয়েছিল তাদের সংস্কৃতি যা আজকের আধুনিক এ্যামেরিকার সংস্কৃতিকে করেছে যথেষ্ট সমৃদ্ধ ।  তাদের নিয়ে যাওয়া দুটো জনপ্রিয় ফেস্টিভেলের একটা সেইন্ট পেট্রিক্স ডে এবং অন্যটা হ্যালোউইন ।  ১৮৭০ সনে স্কটিশরা প্রথমে ক্যানাডা এবং পরে ইমিগ্রেন্ট হয় যুক্তরাষ্ট্রে ।  তারা তখন নিয়ে আসে হ্যালোউইনের তাদের সংস্করণ ।   এভাবে ধীরে ধীরে আটলান্টিকের পূর্ব পাড় থেকে হ্যালোউইন পৌঁছে যায় পশ্চিম পাড়ে ।    
বর্তমানে হ্যালোউইন এশিয়ার দেশগুলোতেও ঘটা করে পালিত হচ্ছে ।  এমন কি বাংলাদেশের ছেলেমেয়েদেরও হ্যালোউইন পালন করতে দেখছি ।  হয়তো সংখ্যায় নিতান্তই নগণ্য ,  তবু পালিত হচ্ছে ।    
ঐতিহ্য : 
হ্যালোউইনের অন্যতম ঐতিহ্য বাড়ি সাজানো ।  এ সময় বাড়ির দরজায় কাপড় দিয়ে বানানো আত্মার ছবি টাঙ্গানো ,  বাড়ির সামনে আত্মার প্রতিকৃতি বানানো এবং আত্মার জন্য তোরণ ইত্যাদি তৈরি করা এক ধরণের রেওয়াজ ।  হ্যালোউইনের এক মাস আগে থেকেই বাচ্চারা শুরু করে দেয় তাদের তোরজোড় ।  অক্টোবরের শেষ নাগাদ দেখতে দেখতে পুরো এলাকা হয়ে উঠে উৎসবমুখর ।  আমার বাসার চারপাশে এখন শুধু ভূত আর ভূত !  প্রতিটা বাসার সামনেই কিছু না কিছু রয়েছে ।  আমি সাধারণত গভীর রাতে বাড়ি ফিরি ।  তখন ভূতগুলোর সাথে মাঝে মাঝে কথা বলি ।  বেশ লাগে কিন্তু !     
যাইহোক ,  হ্যালোউইনের সবচেয়ে জনপ্রিয় আত্মা জ্যাক - ও - ল্যানটার্ন ।  একে বলা যেতে পারে হ্যালোউইনের প্রতীক ।  পামকিন কেটে তৈরি করা এই ভূত বা আত্মা ছাড়া হ্যালোউইন যেন কল্পনাই করা যায় না ।  এই ভূতকে নিয়ে রয়েছে দারুণ সব গল্প - গাঁথা ।  এর অন্যতম একটা এখানে শেয়ার করছি ।  জ্যাক ছিল আয়ারল্যান্ড দ্বীপের একজন মদ্যপ এবং অলস কৃষক ।  এক রাতে দ্বীপের কোন এক কান্ট্রিসাইডের রাস্তা ধরে মদ্যপ অবস্থায় চলছিল জ্যাক ।  এমন সময় সে রাস্তায় শুয়ে থাকা একটা শয়তানকে পা দিয়ে মাড়িয়ে দেয় ।  আর যায় কোথায় ?  শয়তান তখনই তাকে হেল - এ নিয়ে যেতে উদ্যত হয় ।  জ্যাকও বুঝতে পারে তার সময় শেষ হয়ে এসেছে ।  তাই সে শেষ ইচ্ছা স্বরূপ শয়তানকে অনুরোধ করে তাকে যেন পাবে নিয়ে মদ্যপানের সুযোগ দেয়া হয় ।  শয়তান সরল বিশ্বাসে (  !  )  সেই অনুরোধ রক্ষা করে ।  কিন্তু জ্যাক পাবে গিয়ে মদ খেতে খেতে এক ফন্দি আঁটে ।  প্রচুর পান শেষে যখন বিল আসে তখন জ্যাক শয়তানকে বলে এবার বিল দাও ।  কিন্তু শয়তান কোথা থেকে টাকা পাবে ?  শেষে জ্যাক শয়তানকে বুদ্ধি দেয় যে তুমি একটা রৌপ্যমুদ্রায় পরিণত হও ।  আমি সেটা দিয়ে বারটেন্ডারকে বিল পরিশোধ করে ফিরে আসছি ।  শয়তানও এই বুদ্ধিতে রাজী হয়ে যায় ।  এরপর সে যখন কয়েনে পরিণত হয় ,  তখন জ্যাক তাকে পকেটে ভরে বন্দি করে ফেলে ।  জ্যাকের পকেটে একটা ক্রুশ ছিল যার কারণে শয়তান আর বের হতে পারছিল না ।  তখন শয়তান জ্যাকের সাথে এই চুক্তি করে যে জ্যাক যদি তাকে ছেড়ে দেয় তাহলে জ্যাককে সে ১০ বছর জীবন দান করবে ।  জ্যাকও সেই মত রাজি হয়ে শয়তানকে মুক্ত করে দেয় ।    
দশ বছর কেটে যায় ।  হঠাৎ একদিন জ্যাক দেখে সেই শয়তান আবার এসে হাজির হয়েছে ।  জ্যাক বুঝে এবার আর নিস্তার নেই ।  তবু সে শেষ চেষ্টা স্বরূপ শয়তানকে অনুরোধ করে সে একটা আপেল খেতে চায় ।  শয়তান বোকার মত এবারও রাজী হয়ে যায় ।  তারপর নিজেই গাছে চড়ে আপেল পাড়তে উঠে ।  জ্যাক তখন তার ক্রুশ নিয়ে গাছের গোড়া সিল করে দেয় যাতে শয়তান কোন দিন আর গাছ থেকে না নামতে পারে ।  শয়তান আবারও কাকুতি মিনতি করে জ্যাকের সাথে চুক্তি করতে চায় ।  এবার জ্যাক বলে তাকে কোন দিনই আর শয়তান হেলে নিতে পারবে না ,  এই শর্তে মুক্তি মিলবে ।  শয়তান রাজী হয় ।    আরো বেশ কিছু বছর পর জ্যাক মারা যায় ।  তখন জ্যাকের আত্মা আনন্দের সাথে হ্যাভেনে ঢুকতে গেলে তাকে দ্বার রক্ষী ঢুকতে বাধা দেয় ।  তাকে কারণ দেখানো হয় ,  সে পৃথিবীকে এত এত মদ্যপান এবং খারাপ কাজ করেছে যে তাকে হ্যাভেনে ঢুকতে দেয়া যাবে না ।  এবার জ্যাকের আত্মা যায় হেলে ।  কিন্তু শয়তান যেহেতু তাকে কথা দিয়েছিল ,  তাই সেও আর হেলে ঢুকতে দেয় না জ্যাককে ।  ফলে জ্যাকের আত্মাকে ভালো এবং মন্দের মাঝামাঝি একটা ফাঁকা জায়গায় বন্দি করা হয় এবং সেখানে জ্বালিয়ে দেয়া হয় কয়লার আগুন যাতে সে চলা ফেরার জন্য দেখতে পারে ।  সেই থেকে জ্যাককে আমরা দেখতে পাই একটা বৃত্তাকার বস্তুর মধ্যে লালচে - কমলা আলোয় বন্দি হয়ে থাকতে ।  
হ্যালোউইন - এর সময়  “ ট্রিক - অর - ট্রিট ”  একটা খুবই জনপ্রিয় খেলা ।  স্কটল্যান্ড থেকে এ খেলার উৎপত্তি হলেও এটা এখন সব স্থানেই খেলে থাকে বাচ্চারা ।  তারা আত্মার ছদ্মবেশ নিয়ে বিভিন্ন বাসায় যায় এবং খেলার ছলে হুমকি দেয় / ভয় দেখায়  ( ট্রিক )  এবং ছেড়ে দেয়ার শর্ত স্বরূপ খাবার অথবা টাকা দাবি করে  ( ট্রিট )  ।    
খাবার এবং পোশাক : 
হ্যালোউইনের খাবারের তালিকাটা বেশ মজার এবং বৈচিত্রপূর্ণ ।  বার্মব্র্যাক হ্যালোউইনের অন্যতম ঐতিহ্যবাহী খাবার যা এসেছে আয়ারল্যান্ড থেকে ।  এছাড়াও আয়ারল্যান্ড থেকে আরো এসেছে ম্যাশপটাটো দিয়ে বানানো কলক্যান্যান ।  ক্যান্ডি এ্যাপেল হ্যালোউইনের অন্যতম প্রতীক যার উৎপত্তি মূলতঃ নর্থ আমেরিকায় ।  তবে এর একটা ব্রিটিশ সংস্করণ রয়েছে যাকে বলা হয় টফি এ্যাপেল ।  ক্যান্ডি কর্ন এবং ক্যান্ডি পামকিনও এসেছে নর্থ এ্যামেরিকা থেকে ।  এছাড়াও সোল কেক হ্যালোউইনের জন্যই তৈরি একটা বিশেষ খাবার ।    
হ্যালোউইনের সবচেয়ে জনপ্রিয় পোশাক সম্ভবত কঙ্কাল !  কালো কাপড়ের উপর কঙ্কাল আঁকা এক ধরণের কস্টিউম রয়েছে যা পড়লে মনে হয় যেন একটা কঙ্কাল হাঁটছে ।  এছাড়া ভ্যাম্পায়ার ,  ভূত ,  যাদুকর ইত্যাদি সাজার অনেক ধরণের পোশাক রয়েছে ।  মোট কথা হ্যালোউইনের পোশাক মানেই লিভিং - ডেডদের কস্টিউমের মাধ্যমে প্রকাশ করা ।   
উপসংহার : 
এ্যামেরিকান ঐতিহাসিক কেলি তার ১৯১৯ সনের  “ দ্যা বুক অব হ্যালোউইন ”  গ্রন্থে লিখেছেন ,   “ The taste in Hallowe ' en festivities now is to study old traditions ,  and hold a Scotch party ,  using Burn ' s poem Hallowe ' en as a guide; or to go a - souling as the English used .  In short ,  no custom that was once honored at Hallowe ' en is out of fashion now .  ”  মজার ব্যাপার হলো কেলি ম্যাসিচুসেটের যে শহরে থাকতেন সেখানে ৪ , ৫০০ আইরিশ ,  ১ , ৯০০ ইংলিশ এবং ৭০০ স্কটিশ থাকতো ।  ফলে তার চারপাশের পুরো এলাকাটাই ছিল একটা বৃটিশ আইলস !   
মোটামোটি হ্যালোউইন সম্পর্কে ছোটখাটো একটা লেকচার দিয়ে ফেললাম ।  কিছু ভুল হয়ে থাকলে সংশোধন করে দেবেন আশা করি ।  সবশেষে একটাই কথা বলবো ,  হ্যালোউইনের সাথে এখন আর কোন ধর্মীয় উৎসব সম্পৃক্ত নেই ।  এটা এখন জনমানুষের উৎসব ।  কেলটিক নেশনদের ছাড়িয়ে ছড়িয়ে পড়েছে সারা পৃথিবীতে ।  আসুন ,  আপনি আমিও অংশ নেই এই নির্মল আনন্দে ।  হ্যাপি হ্যালোউইন ।  ভৌ .  .  .  .  .  !      
৩১ অক্টোবর ২০১০
ডাবলিন ,  আয়ারল্যান্ড । 






টনি ব্লেয়ার ,  ডিম - জুতা এবং প্রথম আলো



গত শনিবারের ঘটনা ।  সকাল থেকে আলস্যের কারণে বিছানা ছাড়া হচ্ছিল না ।  প্রথমতঃ উইকএন্ড ,  তার উপর প্রচণ্ড বৃষ্টি ।  ব্রিটিশ আইলস - এ বৃষ্টি প্রধানতঃ ঝিরঝিরে প্রকৃতির ।  কিন্তু গত কয়েকদিন আয়ারল্যান্ডের রাজধানী শহর ডাবলিনে সেটা রীতিমত মুশলধারে হতে শুরু করেছে ।  ফলে বিছানায় শুয়ে বৃষ্টির শব্দ শুনতে শুনতে একটা রোম্যান্টিক পরিবেশ উপভোগ করছিলাম ।  হঠাৎ মনে হলো একটু পত্রিকা পড়ি ।  কী হচ্ছে এই দেশে তার একটু খোঁজ খবর নেয়া দরকার ।  
ল্যাপটপটা ওপেন করে অনলাইন পত্রিকার পাতা খুলতেই বড় বড় হেডলাইন চোখে পড়লো  –  সাবেক ব্রিটিশ প্রধানমন্ত্রী টনি ব্লেয়ারকে উদ্দেশ্য করে ডাবলিনে ডিম এবং জুতা নিক্ষেপ ।  তিনি সকালে এসেছেন ডাবলিনে তার সদ্য প্রকাশিত গ্রন্থের মোড়ক উন্মোচন এবং অটোগ্রাফ প্রদান অনুষ্ঠানে অংশ নিতে ।  প্রথম ৩০০ ক্রেতাকে তিনি অটোগ্রাফ দেবেন ।  সেজন্যে তার ভক্তরা সকাল থেকে লাইন দিয়ে এখানকার অন্যতম বড় লাইব্রেরী  “ এসন ”  - এ ভিড় করে আছেন ।  তবে ভিড় অন্য আরেকটা দলও করেছিল ।  তারা হলো প্রতিবাদী একটা গোষ্ঠী যারা স্লোগান দিচ্ছিল টনি ব্লেয়ারকে ফিরে যাওয়ার ।  ইরাক যুদ্ধে তার ভূমিকার জন্যে এই প্রতিবাদ ।  প্রতিবাদের এক পর্যায়ে ব্লেয়ারের উপর তারা ডিম এবং জুতা নিক্ষেপ করে যদিও সেগুলো তাকে আঘাত করতে পারে নি ।  পরিস্থিতি নিয়ন্ত্রণে আনতে পুলিশ আয়ারল্যান্ডের প্রধান সড়ক ও '  কনেল স্ট্রিট যান চলাচলের জন্য বন্ধ করে দেয় এবং ট্রামের রেড লাইনের সব ট্রামের যাত্রা বাতিল করে ।  এত ঝামেলা স্বত্বেও ব্লেয়ার হাসি মুখে বই - এর মোড়ক উন্মোচন করেন ,  অটোগ্রাফ দেন এবং নর্দার্ন আয়ারল্যান্ড এবং ইরাকে শান্তি প্রতিষ্ঠায় তার ভূমিকার কথা উল্লেখ করেন যেটা তার গ্রন্থেও তিনি লিখেছেন ।  ব্লেয়ারের এই বক্তব্য নিয়ে পরে পক্ষে - বিপক্ষে আলোচনা হয়েছে আয়ারল্যান্ডে ,  তবে সে ঘটনা এই লেখার সাথে সম্পর্কযুক্ত নয় তাই সেদিকে যাচ্ছি না ।  আমি ভাবছিলাম আর আফসোস করছিলাম যে আমার বাসার এত কাছে  ( ডার্ট তথা ডাবলিনের মেট্রো ,  টিউব যেটাই বলেন ,  তাতে ১২ মিনিটের রাস্তা )  ব্লেয়ারকে ডিম - জুতা মারা হলো আর সে ঘটনা আমি দেখতে পারলাম না ।  কিছুদিন আগে আর্জেন্টিনা বনাম রিপাবলিক অব আয়ারল্যান্ডের খেলার সবচেয়ে দামী টিকেট কিনে একদম কাছ থেকে মেসিকে দেখে এসেছিলাম ।  আর এই ঘটনাতো পুরোপুরি ফ্রিতে ।  ইশ ,  এই সুযোগ জীবনে কি আর আসবে ?  যাহোক ,  একটা ভিডিও ক্লিপ লেখার শেষে সংযুক্ত করেছি ।  সেখান থেকে পরিস্থিতির কিছু চিত্র দেখা যাবে ।  
এরপর রবিবার শবে ক্বদর নিয়ে ব্যস্ত ছিলাম ।  সোমবার একটা কলেজে আমি ক্লাস নেই ,  সেখান থেকে ফিরে এসে রাতে যেই ল্যাপটপ ওপেন করে বসেছি ,  দেখি হিমু ভাই একটা লিঙ্ক শেয়ার করেছেন ফেইসবুকে ।  প্রথম আলোর সম্পাদকীয় বিভাগে  “ বাঘা তেতুল ”  ব্যানারে এ বিষয়ে একটি লেখা ।  লেখকের নাম সৈয়দ আবুল মকসুদ ।  বাংলাদেশের বুদ্ধিজীবীদের বিষয়ে আমার সুবিশেষ ধারণা নেই ।  তাই আমি ভদ্রলোককে চিনি না ।  লেখক পরিচিতিতে দেয়া রয়েছে তিনি গবেষক ,  প্রাবন্ধিক এবং কলাম লেখক ।  তাকে চেনার দৌড় আমার এতটুকুই ।  
লেখাটা পড়তে শুরু করলাম ।  লেখার শুরুতেই ধাক্কা খেলাম যখন লেখা দেখি  “ ঘটনাটি ঘটেছে আলফ্রেড নোবেলের এলাকায় :  স্ক্যানডিনেভিয়ার এক মহানগরে ”  ।  আলফ্রেড নোবেল কবে আয়ারল্যান্ডে জন্মালো সেই হিসেব মেলাতে গিয়ে না হেসে পারলাম না ।  তাছাড়া পুরো লেখায় কোথাও কোন দেশে বা কোন শহরে ঘটেছে ঘটনাটা সে বিষয়ের উল্লেখ নেই ।  এলাকা হিসেবে উল্লেখ করা হয়েছে স্ক্যানডিনেভিয়া ,  অথচ ঘটনা ঘটেছে ব্রিটিশ আইলস - এ ।  বুঝতে অসুবিধা হলো না স্ক্যানডিনেভিয়া এবং ব্রিটিশ আইলস যে ইউরোপের দুটো ভিন্ন ভৌগোলিক এলাকা সে বিষয়ে লেখকের কোন ধারণা নেই ।  তিনি আরো লিখেছেন ,   “ অনুষ্ঠানে প্রবেশ করতেই পচা টমেটো ও ডিমেই যে তাঁর কাপড় নষ্ট হয়েছে তা - ই নয় ,  তাঁর কান ,  চোয়াল ও থুঁতনি ঘেঁষে মিসাইলের মতো ছুটে গেছে ছেঁড়া জুতা ”  ।  ব্লেয়ারকে উদ্দেশ্য করে ডিম মারা হয়েছিল বটে ,  তবে পঁচা টমেটো কোথা থেকে এলো ?  লেখকের কল্পনা প্রসূত ?  হতে পারে ।  তাছাড়া এই ডিমে ব্লেয়োরের কাপড় কখন নষ্ট হলো সেটাও ভেবে পেলাম না ।  সব পত্রিকাতেই লিখেছে ডিম - জুতা  ( ছেঁড়া জুতা নয় কিন্তু !  )  কোনটাই ব্লেয়ারকে আঘাত করতে পারে নি ।  বরং বিভিন্ন টিভি রিপোর্টে দেখলাম তিনি দিব্যি হাসি হাসি মুখে বই হাতে নিয়ে পোজ দিচ্ছেন ।  অথচ বাংলাদেশের একটা পত্রিকার সম্পাদকীয়তে এমন কথা কেমন করে এলো ?  এরা কি আদৌ কোন কিছু জেনে লিখে নাকি কান - কথা শুনে একটা কিছু লিখে ফেলে ?  লেখক নাকি গবেষক !  পৃথিবীর সবচেয়ে সহজতম গবেষণা (  !  )  তথা গুগল সার্চ দিলেও তিনি বিস্তারিত ঘটনাটা পেয়ে যেতেন ।  নাকি প্রথম আলোর কলাম লেখকদের  “ যেমন খুশি তেমন লেখার ”  অধিকার রয়েছে ?  প্রথম আলো কি সব কিছু বদলে দেয়ার স্লোগান দিয়ে সংবাদকেও বদলে দিতে শুরু করলো এখন ? 
লেখাটায় তীব্র ভাবে ব্লেয়ারকে আক্রমন করা হয়েছে ।  বুঝতে অসুবিধা হয় না লেখকের ব্লেয়ারের উপর রাগ রয়েছে যা সেখানে ঝরে পড়েছে ।  ইরাক যুদ্ধে ব্লেয়ারের ভূমিকায় আমি নিজেও অসন্তুষ্ট ।  তার দেশের মানুষরাও বিষয়টাকে ভালো ভাবে নেয় নি ।  তার সমালোচনা হতেই পারে ।  কিন্তু সেটা এমন ভাবে কেন যে ভুল তথ্য এবং কল্পনা মিশ্রিত বর্ণনায় হতে হবে ?  বদলে দাও ,  বদলে যাও স্লোগান নিয়ে প্রথম আলো কোন পথে হাঁটছে সেটা ভেবে দেখার এখন সময় এসেছে । 
৭ সেপ্টেম্বর ২০১০
ডাবলিন ,  আয়ারল্যান্ড ।  
ঘটনার ভিডিও : 







ডাবলিনের ডায়েরী  –  ১৯



আজব এক দেশ এই আয়ারল্যান্ড ।  শীত - গ্রীষ্ম - বর্ষা  –  তিন ঋতু যেন এক সাথে শুরু হয়েছে এবারের সামারের শেষ দিকে এসে ।  সকালে সূর্য ওঠার পর থেকে গরম শুরু হয় ।  সেটা বাড়তে বাড়তে দুপুর ৪টার মধ্যে অসহনীয় পর্যায়ে পৌছে যায় ।  আমি একটা ভকেশনাল কলেজে ডিপ্লোমা কোর্সের আইটির খণ্ডকালীন শিক্ষক হিসেবে কাজ করি ।  সেখানে ক্লাস নেই ইভনিং - এ ।  ক্লাস শুরু হয় ৫টা থেকে ।  তাই আমাকে ৪টার সময় বাসা থেকে বের হতে হয় এই গরমের মধ্যে ।  লেদারের জ্যাকেটটা গায়ে দেয়াতো দূরে থাক ,  হাতে ধরে রাখলেও হাত ঘামাতে থাকে ।  কিন্তু উপায় নেই ।  সন্ধ্যা নয়টায় সূর্য ডুবে গেলে ঝুপ করে শীতটা এসে ঘিরে ধরে ডাবলিন শহরকে ।  তার সাথে সমুদ্র পাড়ে অবস্থিত বলে ,  তীব্র বাতাস করতে শুরু করে ।  ছাত্রদের ক্লাস শেষ করে ,  হাতের কাজ গুছিয়ে বের হতে হতে রাত সাড়ে ১০টা বেজে যায় আমার প্রতিদিন ।  ফলে শীতটা তখন হাড়েহাড়ে টের পাই ।  কোন ভাবেই আর মেলাতে পারি না ঠিক সকালেই কী অসহনীয় গরম ছিল !  তার উপর এই দ্বীপ দেশে বছরে মনে হয় ২০০ দিনের বেশী বৃষ্টি হয় ।  মাঝে কিছু দিন বৃষ্টি বন্ধ ছিল ।  সেটা উসুল করতেই হয়তো এখন বলা - নেই - কওয়া - নেই যখন তখন শুরু হচ্ছে বৃষ্টি ।  
প্রকৃতির যন্ত্রণার পাশাপাশি আরেক যন্ত্রণা সহ্য করতে হয়েছে গত কয়েক মাস ।  আমি কম্পিউটার বিজ্ঞানে M . Sc করছিলাম ট্রিনিটি কলেজ ডাবলিন - থেকে ।  দুই বছরের পরিশ্রমকে দুই মলাটে আবদ্ধ করে গত অক্টোবরে থিসিস জমা দেই রিভিউর জন্যে ।  এরপর প্রতিক্ষার পালা শুরু হয় ভাইভার তারিখের ।  কিন্তু হায় ,  সেদিন আর আসে না ।  শেষ পর্যন্ত ফেব্রুয়ারির মাঝামাঝি গ্রাজুয়েট স্ট্যাডিজ জানায় আমার থিসিস মাত্র রিভিউ করতে ইন্টারনাল এবং এক্সটারনাল এক্জামিনারের  কাছে পাঠানো হয়েছে !  পরবর্তীতে তাঁরা সেটা রিভিউ শেষ করে মে - এর শেষের দিকে ডিপার্টমেন্টে ভাইভার তারিখ চেয়ে পাঠান ।  কিন্তু ততদিনে বিশ্বকাপ আর সামারে বেড়ানোর আয়োজনে সবাই এতই ব্যস্ত যে দুই এক্জামিনার ,  চেয়ার এবং আমার সুপারভাইজারকে একই সময় উপস্থিত করা যায় এমন তারিখ পাওয়া গেলো না ২১ জুলাই - এর আগে ।  মনে মনে ভাবলাম দেরি যখন হয়েছে তখন আরেকটু হোক ।  বিশ্বকাপটা শেষ করে তবেই প্রস্তুতি নিতে শুরু করলাম ভাইভার জন্যে ।  ইতিমধ্যে ইন্টারনাল এক্জামিনার আমার সুপারভাইজারকে জানালো আমি যেন প্রেজেন্টেশন তৈরি না করি ।  তারা সরাসরি প্রশ্ন - উত্তর পর্বে চলে যেতে চান ।  বিষয়টা নিতান্তই উদ্ভট লাগলো আমার ।  তবে সুপারভাইজার বলল এক্জামিনারদের ঘাটানোর দরকার নেই ।  যেভাবে চাচ্ছে সেভাবেই হোক ।  
ভাইভার দিন ভয়ে ভয়ে গিয়ে কম্পিউটার বিজ্ঞান বিভাগের সেমিনার হলে বসলাম ।  কিছুক্ষণ পর ইন্টারনাল এক্জামিনার এলো ।  হাই - হ্যালোর পর সে আমাকে টেবিলগুলোকে  “ ফ্রেইন্ডলী ওয়ে ”  - তে সাজাতে তাকে সাহায্য করতে বলল ।  আমি উঠে যেই হাত লাগালাম ,  দেখি সে চোখদুটো গোল গোল করে কী যেন দেখছে বাইরে ।  তারপর ছুটে বাইরে চলে গেলো এবং একটু পরই ফিরে এসে আমাকে বলল ,   “ তোমার ভাইভার দারুণ সূচনা হয়েছে ।  এটা ভুল কক্ষ ”  ।  তার বলার ধরণ দেখেই আমার আত্মা শুকিয়ে গেলো ।  সেমিনার হলের পাশেই ছিল কনফারেন্স রুম ।  ওখানে চেয়ার ,  এক্সটারনাল এবং আমার সুপারভাইজার অপেক্ষা করছিল ।  আমি এতটাই নার্ভাস ছিলাম যে লক্ষ্যই করি নি তারা কখন হেঁটে ওখানে গিয়েছে ।  
তখনও দশটা বাজে নি ,  তাই দুই এক্জামিনার সিগারেট খেতে বাইরে যায় ।  আমার সুপাইভাইজার খুবই বন্ধুভাবাপন্ন ।  এই ফাঁকে সে দৌড় দিয়ে সবার জন্যে প্লাস্টিকের গ্লাস এবং মিনারেল ওয়াটার কিনে নিয়ে আসে ।  এরকম সময় চেয়ার আমাকে বলে আমি যেন প্রেজেন্টেশন সহ প্রস্তুত হতে শুরু করি ।  আমি একটু অস্বস্তির সাথে জানালাম আমার কাছে কোন প্রেজেন্টেশন নেই ।  চেয়ারের চোখ গোল হয়ে গেল ।  সাথে সাথে আমার সুপারভাইজার ব্যাকআপ দিয়ে বলে ,   “ এক্জামিনাররা জানিয়েছে কোন প্রেজেন্টেশন না আনতে ”  ।  দেখা গেলো চেয়ারের চোখ আবার স্বাভাবিক হলো ।  আমিও স্বস্তির নিশ্বাস ফেললাম ।  ঠিক দশটার সময় চেয়ার ঘোষণা করলো দুপুর চারটা পর্যন্ত রুম বুকিং দেয়া আছে ।  একটার সময় বিরতী নেয়া হবে ।  ডিপার্টমেন্টের পক্ষ থেকে সবার জন্যে লাঞ্চের ব্যবস্থা করা হয়েছে ।  এরপর চাইলে আবার ভাইভা চলতে পারে ।  এই কথা শুনে প্রথমবারের মত আমার শীরদাড় বেয়ে একটা শীতল স্রোত নেমে গেলো ।  মনে হলো যেন আজ আমি শহীদ হতে চলেছি !       
দুই এক্জামিনারের হাতে স্পাইরাল বাউন্ডিং করা আমার থিসিস ।  আমার হাতে একটা ।  চেয়ারের ল্যাপটপে PDF সংস্করণ খোলা ।  আমরা মুখোমুখি বসা ।  আমার সুপারভাইজার আমার পাশে বসা ।  তারপর শুরু হলো ভাইভা ।  পরবর্তী ২ ঘণ্টা ৩৮ মিনিট প্রশ্নবাণে ভেসে গেলাম ।  তিনটা প্রশ্নে উত্তর আমি দিতে পারি নি  –  এক .  TCP ফাস্ট রিট্রান্সমিশনে যাওয়ার আগে কেন ঠিক তিনটা ডুপ্লিকেট এ্যাক পর্যন্ত অপেক্ষা করে  ( দুইটা বা চারটা নয় ,  কেন ঠিক তিনটা !  )  ?  দুই .  শুধু IEEE 802 . 11 - এ না ,  ইথারনেটেও নাকি ইন্টারফিয়ারেন্স হয়ে থাকে ।  এটা কী ধরণের ইন্টারফিয়ারেন্স এবং সেটা কেন হয় ?  তিন .  TCP - এর রিট্রান্সমিশন টাইমার ক্যালকুলেশনে জ্যাকবসনের ইকুয়েশনের ভেরিয়েন্স ব্যবহার করা একটা ভার্সন আছে ।  সেই ইকুয়েশনটা কী ?   ( এই ইকুয়েশনটা আমি অনেকবার পড়েছি ।  কিন্তু কোনদিন হুবহু মুখস্ত করার চেষ্টা করি নি )  ।  যাইহোক ,  এই তিনটা প্রশ্নের উত্তর দিতে শুরু করেছিলাম কিন্তু এক সময় দেখি সুবিধা করতে পারছি না ।  তাই  “ আমি উত্তর জানি না ”  বলে হার স্বীকার করে নেই ।  এগুলো ছাড়া অন্য প্রায় সব উত্তরেই এক্জামিনাররা খুশি হয় ।  তাদের কিছুকিছু সমালোচনা আমি বিনাবাক্য ব্যয়ে মেনে নেই ।  এক সময় শেষ হয় ভাইভা ।  কিছু ছবি এবং লেখালেখীর কারেশন সাপেক্ষে তারা থিসিস এ্যাকসেপ্ট করে ।  আমিও নিশ্বাস ছেড়ে বাঁচি  –  ১০টায় শুরু হওয়া ভাইভা শেষ হয় ১২টা ৩৮ মিনিটে ।  ৪টা পর্যন্ত যে চলে নাই তাতেই আমি ব্যাপক খুশি ।  আমার সুপারভাইজার গুটিগুটি অক্ষরে ১২ পৃষ্ঠা  ( ৬ পাতার এদিক - ওদিক )  নোট তুলেছেন ।  এছাড়া দুই এক্জামিনার মেইল করে এবং ফরমাল ভাবে তাদের কমেন্ট এবং কারেশনের রিকম্যান্ডেশন পাঠিয়েছেন পরে সপ্তাহেই ।  এখন আগামী কয়েক মাসের মধ্যে কারেশকনগুলো করে ,  এক্জামিনারদের দেখিয়ে থিসিসের হার্ড কপি জমা দিলে তবেই নামের পরে M . Sc  ( Computer Science )  ,  Trinity College Dublin লেখার যোগ্যতা অর্জন করবো । 
 ( অফটপিক :  এই লেখা যখন শুরু করেছিলাম ,  তখন বাইরে বেশ ঝকঝকে আবহাওয়া ছিল ।  কিন্তু এখন ঝুপঝুপ করে বৃষ্টি হচ্ছে ।  হায়রে আইরিশ ওয়েদার !  )           
অনেক টেকনিকাল কথা - বার্তা লিখে পাতা ভরিয়ে ফেলেছি ।  এবার একটু অবেগের কথায় আসি ।  আমি এখন যেই বাসায় থাকি সেটা ভাড়া নিয়েছি একবছর আগে ,  গত সামারে ।  প্রথম যখন বাসা দেখতে আসি তখন এক বৃদ্ধের সাথে আমার পরিচয় হয় ।  ঠিক পাশের বাসায় থাকেন ।  একাকী জীবন কাটান ।  একটা কুকুর আছে  -  লেইডী ।  সেই তাঁর জীবনের একমাত্র বন্ধু ।  প্রথম দিনই আমি লক্ষ্য করি বৃদ্ধের বয়স অনেক হলেও বেশ শক্ত সমর্থ ।  তারপর এই বাসায় উঠে আসার পর থেকে তার সাথে আমার সুন্দর একটা সম্পর্ক গড়ে ওঠে ।  বাগান করা ,  লেইডীর সাথে খেলা আর প্রতিবেশীদের সাথে গল্প করাই তার কাজ ।  মাঝেমাঝেই আমি জিজ্ঞেস করতাম ,   “ স্যার কেমন আছেন ?  কেমন কাটছে জীবন ?  ”  ইত্যাদি ।  কুকুর আমি খুব ভয় পাই ।  কিন্তু তাঁর কুকুর লেইডীর সাথে আমার দারুণ সখ্যতা ।  লেইডীও আমাকে বেশ পছন্দ করে ।  এভাবে কেটে যায় একটা বছর ।  ভাইভার কারণে আমি কিছুদিন ব্যস্ত থাকায় তার সাথে কথা হয় নি ।  গতকাল হঠাৎ শুনি আগের রাতে তিনি মারা গিয়েছেন ।  অনুভূতিটা কেমন হলো ঠিক বলে বোঝাতে পারবো না ।  বিকেলের মধ্যে আত্মিয়রা সব জড়ো হতে শুরু করলো ।  যার বাড়ির লনটা সব সময় ফাঁকা থাকতো ,  সেখানটা লোকে লোকারণ্য ।  সবার কালো পোষাক ।  লাশের গাড়ি এলো পড়ন্ত বিকেলে ।  সেটায় চড়ে মি .  প্যাট চলে গেলেন ।  আর কোন দিন তিনি ফিরে আসবেন না ।  
এখনও তাঁর বাড়ির সামনে অনেক অনেক গাড়ি ।  একটু আগে বৃষ্টি ভেঙ্গে সবাই কোথা থেকে যেন ফিরে এলো ।  গাড়ি থেকে ফুল নামালো ।  হয়তো শেষকৃত্যের পরও আজ আবার কোন অনুষ্ঠান ছিল ,  সেখান থেকেই ফিরলো ।  নাতি - নাতনীরা হাইস্কুল - কলেজ পড়ুয়া ।  ওরা খিলখিল করে হাসছে আর গল্প করছে ।  এক তরুনীকে কাঁদতে দেখলাম ।  বয়ফ্রেন্ড বা হাসবেন্ড ধরণের কেউ মাথায় ছাতা ধরে সান্ত্বনা দিচ্ছিল ।  অদ্ভুত লাগছে বাড়িটাকে ।  বেঁচে থাকতে যার বাড়িতে কোন মানুষ দেখি নি ,  আজ তার ঘরে জনতার ভীড় !  লেইডীকে দেখলাম একটু আগে ।  অসহায়ের মত রাস্তায় আর মাঠে হাটছে ।  এখন লেইডীর সাথে কে খেলবে ?  কে বল ছুড়ে দেবে আর সেটা লেইডী ক্ষিপ্র গতিতে ছুটে গিয়ে মুখে করে নিয়ে আসবে ?  জীবনটা খুব অদ্ভুত ।  খুব অল্প সময়েই বদলে যায় সবকিছু । 
মন খারাপ লাগছে খুব ।  চারদিকে কেমন যেন অবসাদ ।  কয়েকজন মিলে ঠিক করেছি সবকিছু থেকে একটা ব্রেক নেব ।  অগাস্টের ২ তারিখ সোমবার  “ অগাস্ট ব্যাঙ্ক হলি ডে ”  ।  ফলে পরিকল্পনা করেছি আগামীকাল যাবো আয়ারল্যান্ডের উল্টা দিকে রিং অব কেরি এবং ডিঙ্গেল দেখতে ।  ডিঙ্গেল হচ্ছে ইউরোপের একদম পশ্চিমতম সীমানা  ( দূরের দ্বীপ আইসল্যান্ডকে বাদ দিলে )  ।  এরপর উন্মুক্ত আটলান্টিক মহাসাগর; যার পর আবার পাড়ের দেখা পাওয়া যায় ক্যানাডার নিউফাওন্ডল্যান্ডে । 
জীবনটা অনেক ভারী লাগে ইদানিং ।  একে হালকা করা দরকার ।  ডিঙ্গেলের সেই সমুদ্র পাড়ে দাঁড়িয়ে কিছু সঞ্জীবনী শক্তি নিয়ে আসবো ভাবাছি ,  যা দিয়ে আগামী কিছু দিন চলার শক্তি পাবো হয়তো ।  
৩০ জুলাই ২০১০
ডাবলিন ,  আয়ারল্যান্ড । 
ডাবলিনের ডায়েরী সিরিজ  -  এখানে রয়েছে আগের পর্বগুলো






বিশ্বকাপ ফুটবল :  গ্রুপ পর্যায়ের শেষ ম্যাচের আগে এক স্লাইস কাঁটা - ছেঁড়া  -  ২  ( গ্রুপ ই  –  গ্রুপ হেইচ রিভিউ ) 



গত কিস্তিতে লিখেছিলাম প্রথম চারটা গ্রুপের রিভিউ ।  কিছুক্ষণ আগে তাদের খেলাও শেষ হয়ে গিয়েছে ।  ঘটনা আর নাটকীয়তায় ভরপুর সেসব খেলা নিয়ে নক - আউট পর্বের খেলা শুরুর আগে রিভিউ আসবে ।  তার আগে চলুন অন্য যে চারটা গ্রুপ আছে তাদের অবস্থা একটু দেখে নেই ।  এই চার গ্রুপে ব্রাজিল এবং ইটালী ছাড়াও রয়েছে নেদারল্যান্ডস ,  পর্তুগাল এবং স্পেন ।  এই পর্বের রিভিউতে বিশেষ ভাবে উল্লেখ করার চেষ্টা করবো দুটো দারুণ খেলা যেখানে ফুটবলকে ছাপিয়ে রেসলিং এবং হকি মাঠ দখল করে নিয়েছিল ! 
গ্রুপ ই - এর রিভিউ
বিশ্বকাপ মানেই আমাদের চোখে আর্জেন্টিনা এবং ব্রাজিল ।  পত্রিকার পাতায় তাদের গুনগানই বেশী শোনা যায় ।  আর ব্রিটিশ মিডিয়ার লাফ - ঝাপের কারণে ইংল্যান্ডও মাঝে মাঝে মিডিয়ার পাদপ্রদীপে চলে আসে  –  সেটা খেলে হোক বা না খেলেই ।  জার্মানীও আসে মাঝে মাঝে ।  হালের স্পেন বা পর্তুগালও আলোচনার টেবিলটা বেশ খানিকটা দখল করে রাখে ।  এত এত আলোচনার মাঝে ইউরোপের আরেকটি শক্তিশালী দল যে একটু একটু করে এগিয়ে যাচ্ছে সামনের দিকে সেটা নজর এড়িয়ে গিয়েছে অনেকের ।  দলটি নেদারল্যান্ডস ।  প্রথম ম্যাচে ডেনমার্ককে ২ - ০ গোলে হারানোর পর দ্বিতীয় ম্যাচে তারা জাপানকে হারিয়েছে ১ - ০ গোলে ।  গত দুই খেলায় অন্তত একটা ম্যাচে ইউরোপের পাওয়ার হাউজগুলোকে ভোগান্তি পোহাতে হয়েছে ।  ইংল্যান্ড এবং ইটালী প্রথম দুই ম্যাচেই ড্র করেছে ।  জার্মানী হেরেছে সার্বিয়ার কাছে ,  স্পেন হেরেছে সুইজারল্যান্ডের কাছে ,  ফ্রান্স ড্র করেছে উরুগুয়ের সাথে আর হেরেছে মেক্সিকোর কাছে  ( ষোলকলা পূর্ণ করেছে শেষ খেলায় দক্ষিণ আফ্রিকার কাছে হেরে )  ,  পর্তুগাল ড্র করেছে আইভরি কোস্টের সাথে ।  কিন্তু নেদারল্যান্ডস জিতে নিয়েছে দুটো ম্যাচই ।  ৬ পয়েন্ট নিয়ে তাদের পরের রাউন্ড ইতিমধ্যে নিশ্চিত হয়ে গিয়েছে ।  শেষ ম্যাচে পয়েন্ট টেবিলের তলানিতে থাকা ক্যামেরুনের সাথে খেলা ।  সেটা থেকে ১ পয়েন্টও যদি অর্জন করতে পারে তাহলেই তারা গ্রুপ চ্যাম্পিয়ান হয়ে যাবে ।  অন্য দিকে জাপান এবং ডেনমার্ক ৩ পয়েন্ট নিয়ে যথাক্রমে দ্বিতীয় এবং তৃতীয় স্থানে রয়েছে ।  এক্ষেত্রে জাপানের গোল গড় ভালো ।  তারা একটা গোল দিয়েছে এবং একটা গোল হজম করেছে ।  কিন্তু ডেনমার্ক দুই গোল করার সাথে সাথে তিন গোল হজম করেছে ।  ফলে  - ১ গোল গড় নিয়ে তারা একটু সমস্যায় আছে ।  শেষ খেলা তাদের জাপানের সাথে ।  সেখানে যদি জাপান ড্র করে ,  তাহলেই পরের রাউন্ডে চলে যাবে ।  আর ডেনমার্ককে সেই স্বপ্ন দেখতে হলে জয় ছাড়া বিকল্প নেই ।  এখন দেখার বিষয় সেটা ডেনমার্ক করতে পারে কিনা ।  
গ্রুপ এফ - এর রিভিউ
 “ ডিফেন্ডিং চ্যাম্পিয়ান ”  ,   “ বর্তমান চ্যাম্পিয়ান ”  ইত্যাদি শব্দযুগল যে কোন টুর্নামেন্টেই বেশ আলোচিত হয় ।  সেটা হওয়াটাই স্বাভাবিক ।  কিন্তু এবার কি তেমন একটা শুনতে পাচ্ছেন ?  আসলে এই শব্দগুলো ব্যবহার করতে এবার মিডিয়া লজ্জা পাচ্ছে ।  চার বছর আগে যখন ইটালী খুড়িয়ে খুড়িয়ে ফাইনালে গিয়ে দিব্যি কাপটা জিতে নিল ,  এই লজ্জার তখন থেকে শুরু ।  মিডিয়ায় বিভিন্ন দলের সম্ভাব্যতা নিয়ে আলোচনা হচ্ছে কিন্তু ইটালীকে সবাই অন্তরালেই রেখে দিচ্ছে ।  আর সেই ব্যবহারকে সম্মান দেখিয়ে ইটালীও একের পর এক ড্র করে চলেছে ।  প্রথম ম্যাচে পিছিয়ে পড়েও শেষ পর্যন্ত ১ - ১ গোলে প্যারাগুয়ের সাথে ড্র করতে পেরেছিল ।  আর এর পরের ম্যাচেতো রীতিমত লজ্জার মাথা খেয়েছে ।  বিশ্বকাপের অন্যতম অনভিজ্ঞ দল  ( এটা তাদের দ্বিতীয় বিশ্বকাপ ,  এর আগে খেলেছে ১৯৮২ সনে )  নিউজিল্যান্ডের সাথে পিছিয়ে পড়ে শেষ পর্যন্ত পেনাল্টি থেকে গোল করে ড্র করে ।  পেনাল্টিটা না পেলে হয়তো পরের পর্বে যাওয়ার স্বপ্ন দেখা ওখানেই শেষ হয়ে যেত ।  এই গ্রুপ থেকে প্যারাগুয়ে ৪ পয়েন্ট নিয়ে শীর্ষে আছে ।  তারা ইটালীর সাথে ড্র করা ছাড়াও স্লোভাকিয়াকে ২ - ০ গোলে পরাজিত হরেছে গত খেলায় ।  ইটালী এবং নিউজিল্যান্ড ২ পয়েন্ট নিয়ে যৌথ ভাবে দ্বিতীয় স্থানে আছে  ( তাদের গোল গড়ও সমান  –  ২টা দিয়েছে ,  ২টা খেয়েছে )  ।  শেষ ম্যাচে ইটালী খেলবে দূর্বল স্লোভাকিয়ার বিরুদ্ধে ।  সেখানে যদি তারা জয় পায় তবে ৫ পয়েন্ট নিয়ে পরের রাউন্ডে চলে যাবে ।  অন্য খেলায় প্যারাগুয়ে নূন্যতম ড্র করলেই পরের রাউন্ড নিশ্চিত ।  সেক্ষেত্রে কে হবে গ্রুপ চ্যাম্পিয়ান সেটা নির্ধারিত হবে গোল গড়ে যেখানে প্যারাগুয়ে এগিয়ে আছে দুই গোলে ।  আর যদি প্যারাগুয়ে জিতে যায় তাহলে আর এত হিসেব কষার প্রয়োজন পড়বে না ।  সরাসরি তারা গ্রুপ চ্যাম্পিয়ান হয়ে যাবে ।  
গ্রুপ জি - এর রিভিউ
এবেরর বিশ্বকাপের ডেথ গ্রুপ এটা ।  উত্তর কোরিয়া বাদে গ্রুপের অন্য তিনটা দলই দারুণ খেলে ।  এই মুহূর্তে বিশ্বের সেরা পাঁচ জন ফুটবলারকে যদি বেছে নিতে বলা হয় তাহলে যাদের নাম আসবে তাদের তিনজনই খেলে এই গ্রুপে !  এখানে আছে কাকার ব্রাজিল ,  রোনাল্দোর পর্তুগাল এবং দ্রগবার আইভরি কোস্ট ।  ফলে ম্যাচগুলোও হচ্ছে টানটান উত্তেজনার ।  পর্তুগাল এবং আইভরি কোস্টের খেলায় কেউ কাউকে হারাতে পারে নি ।  গোল শূন্য ড্র হয় সেই ম্যাচ ।  অন্য দিকে প্রথম ম্যাচে ব্রাজিল এবারের বিশ্বকাপের সবচেয়ে নীচু র‌্যাঙ্কিং - এর দল উত্তর কোরিয়াকে ২ - ১ গোলে হারায় ।  খেলার শেষ দিকে একটা ভয় ঢুকে গিয়েছিল অনেক ব্রাজিল সমর্থকদের যে ম্যাচটা হয়তো উত্তর কোরিয়া ড্র করেও ফেলতে পারে ।  ফলে ব্রাজিলের সামর্থ নিয়ে প্রশ্ন থেকেই গিয়েছিল ।  সেটাকে দূর করতে আইভরি কোস্টের সাথে ব্রাজিলের বিশেষ কিছু করে দেখানোর প্রয়োজন ছিল ।  
গত ২০ জুন ব্রাজিল মুখোমুখি হয় আইভরি কোস্টের ।  আইভরির দলনায়ক দ্রগবা সেদিন প্রথম থেকেই খেলার জন্যে প্রস্তুত ছিল ।  শুরুর দিকে ম্যাচটা বেশ উপভোগ্য ছিল ।  আক্রমণ এবং পাল্টা আক্রমণে ভরপুর একটা খেলার ইঙ্গিত বহন করছিল ।  ২৫ মিনিটে লুইস ফ্যাবিয়ানো যে গোলটা দেয় সেটা রীতিমত চোখের জন্য একটা ট্রিট ছিল ।  ক্ষিপ্র গতিতে আইভরির ডিফেন্ডারদের কাটিয়ে ডানদিকের বার বরাবর ভেতরে ঢুকে পড়ে সে ।  তারপর কিপারের সামনে গিয়ে সরাসরি তাকায় মাটির দিকে ।  রিপ্লেতে দেখা যায় ফ্যাবিয়ানো তার পাকে বলের নীচে একটু বেশী করে ঢুকিয়ে শট নেয় যা কিপারের মাথার উপর দিয়ে গিয়ে সরাসরি গোলে ঢুকে পড়ে ।  এই গোলের পর আইভরি কোস্টের খেলায় ফাউল করার প্রবণতা বেড়ে যায় ।  তারা এমন কিছু ভয়ঙ্কর ফাউল করতে থাকে কিছু ব্রাজিলিয়ান খেলোয়াড়ের পায়ে যার মাধ্যমে জোড়া পা ভাঙ্গার ঘটনা ঘটতে পারতো আন্তত দুইবার ।  অথচ একবারও লাল কার্ড বের হয়ে আসেনি রেফারীর পকেট থেকে ।  এরই মধ্যে ব্রাজিল পেয়ে যায় তাদের দ্বিতীয় গোল ৫০ মিনিটে ।  আবারও লুইস ফ্যাবিয়ানো ।  তবে এবার সে দুই - দুই বার হ্যান্ডবল করে গোলটা দেয়ার আগে ।  অবস্থাদৃষ্টে মনে হচ্ছিল এসোসিয়েশন ফুটবলের খালাতো ভাই রাগবী ফুটবলকেই হয়তো এখন সবাই অনুসরণ করছে ।  দুই একবার হাতে বল লাগলে খেলা থামানোর চিন্তা কেউ করে না ,  এমন কি রেফারীও না !  ৬২ মিনিটে ব্রাজিল তৃতীয় গোল করে খেলাটায় শেষ পেরেক ঠুকে দেয় ।  ৭৯ মিনিটে দ্রগবা হেড থেকে গোল করে এক গোলের ব্যবধান কমিয়ে আনে ।  উল্লেখ্য যে মেসি ,  রুনী ,  কাকা ,  রোনাল্দো এবং দ্রগবা  –  এই পাঁচ খেলোয়াড়ের বিশ্বকাপে গোল ক্ষরা নিরসনের পথে এটাই প্রথম স্কোর ।   
তবে আসল নাটক শুরু হয় এরপর ।  আইভরি কোস্টের খেলোয়াড়রা তখন ফুটবল ছেড়ে রেসলিং শুরু করে দিয়েছে ।  ৮৫ মিনিটে আইভরির মারামরি আর নাটকের মধ্যে কাকা হালকা কথা কাটাকাটি করতে গেলে সোজা হলুদ কার্ড দেখিয়ে তাকে রেফারী ।  খেলা তখনও থেমে আছে ।  ঠিক কী হচ্ছে মাঠে বোঝার চেষ্টা করছিলাম ।  হঠাৎ আইভরির আব্দুল কাদের কাকার কাছে ছুটে আসে ,  কাকা হাত তুলে নিজেকে ধাক্কার থেকে বাঁচায় এবং সাথে সাথে কাদের হাত দিয়ে মুখ চেপে ধরে মাটিতে পড়ে কাতরাতে শুরু করে ।  অথচ কাকার হাত তার মুখেই লাগেই নি ।  এই ঘটনা ৮৮ মিনিটে ।  বল তখন কাকার থেকে বেশ দূরে ছিল এবং রেফারী সেখানে দাঁড়ানো ছিল ।  ফলে সে ভালো করে বোঝেই নি কী হয়েছে ।  তবে রেফারীর বোঝারও তেমন আগ্রহ দেখা গেলো না ।  সে কাকাকে আবার তিন মিনিটের ব্যবধানে আবার হলুদ কার্ড তথা লাল কার্ড দেখিয়ে মাঠ থেকে বের করে দেয় ।  এরপর মাঠের উত্তেজনা আরো বাড়তে থাকে ।  তবে ভাগ্য ভালো এই রেসলিং ম্যাচ আর একটু পরই শেষ হয়ে ।  বলাবাহুল্য ,  এবারের বিশ্বকাপের সবচেয়ে বাজে দৃষ্টান্ত হয়ে থাকলো এই ম্যাচটা ।          
আগের ম্যাচটা যদি বাজে হয় তো পর দিন পর্তুগাল এবং উত্তর কোরিয়ার ম্যাচটা ছিল হাস্যকর ।  প্রায় দুই হালী গোল হয়েছে সেদিন ।  ফাইনাল স্কোর দেখে এক সময় বুঝতে অসুবিধা হচ্ছিল বিশ্বকাপটা কি ফুটবলের নাকি হকির !  প্রথমার্ধের খেলায় পর্তুগাল ১ - ০ গোলে এগিয়ে ছিল ।  উত্তর কোরিয়ার ডিফেন্ড করা দেখে মনে হচ্ছিল তারা ব্রাজিলের মত পর্তুগালের সাথে হয়তো নূন্যতম রেখে দেবে ব্যবধান ।  কিন্তু দ্বিতীয়ার্ধে তারা হুড়মুড় করে ভেঙ্গে পড়ে ।  গুনে গুনে ছয় বার তাদের গোলে বল ভরে দেয় পর্তুগাল ।  আরো মজার ব্যাপার ,  সাতটা গোল হয়েছে অথচ কোন হ্যাট্রিক নেই ।  এই সাত গোল ছয় পর্তুগিজের পা থেকে এসেছে ।  উল্লেখ্য যে এই ম্যাচে গোল করে রোনালদো তার বিশ্বকাপের গোলের খাতা খুলতে সক্ষম হয় যেটা এখন পর্যন্ত খুলতে পারে নি মেসি ,  রুনী অথবা কাকা ।  
এই গ্রুপে বর্তমানে ব্রাজিল সবচেয়ে সুবিধাজনক অবস্থানে রয়েছে ।  সরাসরি দুটা ম্যাচ জিতে তারা ইতিমধ্যে নাম লিখিয়েছে পরের রাউন্ডে ।  এখন দেখার বিষয় তারা গ্রুপ চ্যাম্পিয়ান হতে পারে কিনা ।  শেষ ম্যাচে ব্রাজিল মুখোমুখি হবে পর্তুগালের ।  এখানে পর্তুগাল জিতে গেলে তারা ৭ পয়েন্ট নিয়ে গ্রুপ চ্যাম্পিয়ান হবে কিন্তু হেরে গেলে হিসেবটা অন্য রকম হয়ে যাবে ।  সেক্ষেত্রেও তাদের সম্ভাবনা বেশী কেননা সাত গোলের বিজয় তাদের গোল গড় আকাশে তুলে দিয়েছে ।  পর্তুগাল যদি ১ - ০ গোলে হারে তাহলে আইভরি কোস্টকে ৮ - ০ গোলে হারাতে হবে উত্তর কোরিয়াকে যা প্রায় অসম্ভব বলেই মনে হচ্ছে ।  অতএব ,  এটা ধরে নেয়া যায় যে ব্রাজিল এবং পর্তুগালই এই গ্রুপ থেকে পরের রাউন্ডে যাচ্ছে । 
গ্রুপ হেইচ - এর রিভিউ
এই গ্রুপটা এখনও বেশ উন্মুক্ত আছে ।  এখান থেকে স্পেন ,  সুইজারল্যান্ড এবং চিলির মধ্যে যেকোন তিনটা দল পরের রাউন্ডে যেতে পারে ।  নিজেদের প্রথম ম্যাচে সুইজারল্যান্ডের কাছে হেরে স্পেনের অবস্থা বেশ নড়বড়ে হয়ে গিয়েছিল ।  কিন্তু পরের ম্যাচেই হন্ডুরাসকে ২ - ০ গোলে হারিয়ে তারা আবার ফিরে এসেছে ফর্মে ।  ১৭ এবং ৫১ মিনিটে ভিলার করা দুই গোলের সুবাদেই এই বিজয় ।  আজই পত্রিকায় দেখলাম স্পেনের কোচ হুঙ্কার দিয়েছেন তাদের হালকা ভাবে না নিতে ।  এক ম্যাচ জিতেই এত লাফ - ঝাঁপ একটু দৃষ্টিকটু তবে দলটা যখন স্পেন যারা গত এপ্রিলেও বিশ্বের এক নাম্বার দল ছিল  ( বর্তমানে দুই নাম্বার দল )  ,  হুঙ্কারটা একদম উড়িয়েও দেয়া যায় না ।  
পরের রাউন্ডে ব্রাজিলকে এড়াতে  ( ধরে নিচ্ছি ব্রাজিল - পর্তুগাল ম্যাচ অন্তত ড্র হবে অথবা ব্রাজিল জিতবে )  স্পেনের জন্যে গ্রুপ চ্যাম্পিয়ান হওয়াটা জরুরী ।  তা না হলে বিশ্বের এক এবং দুই নাম্বার দল মুখোমুখি হয়ে পড়বে দ্বিতীয় রাউন্ডেই ।  সেই পথে তাদের বড় বাধা চিলি ।  এই চিলি প্রথম এবং দ্বিতীয় খেলায় ১ - ০ গোলে যথাক্রমে হন্ডুরাস এবং সুইজারল্যান্ডকে হারিয়ে বর্তমানে গ্রুপের শীর্ষে অবস্থান করছে ।  শেষ খেলায় চিলি - স্পেন দ্বৈরথই বলে দেবে কে হতে যাচ্ছে ব্রাজিলের প্রতিপক্ষ ।  তবে সুইজারল্যান্ডকেও হিসেবের বাইরে রাখাটা ঠিক হবে না ।  শেষ খেলায় যদি তারা দুর্বল হন্ডুরাসকে দুই গোলের ব্যবধানে হারাতে পারে তাহলে বাদ পড়ে যাবে চিলি এবং স্পেনের খেলার পরাজিত দল ।  আর যদি সুইজারল্যান্ড ব্যবধানটা একটু বড় করতে পারে তাহলে হয়তো তারা গ্রুপ চ্যাম্পিয়ানই হয়ে যাবে ।  অতএব ,  এই গ্রুপে এখনও অনেক যদি - তবে রয়েছে দলগুলোর ভাগ্যে ।  শেষ পর্যন্ত কী হয় সেটা দেখার জন্য অবশ্যই চোখ রাখুন টিভির পর্দায় । 
গ্রুপ পর্যায় শেষ হতে আর বাকী মাত্র দুই দিন ।  এরপর শুরু হবে  “ আসল ”  বিশ্বকাপ ।  নক আউট পর্ব ।   একদল হাসবে তো আরেক দল কেঁদে বিদায় নিবে বিশ্বকাপ থেকে ।  ধীরে ধীরে ছোট হতে থাকবে দল সংখ্যা ।  ষোল থেকে আট ,  তারপর চার এবং দুই ।  সবশেষে কাপটা হাতে নেবে একটা মাত্র দল  –  এটাই নিয়তি ।  কে সেই বীর ?  দেখার জন্যে আমাদের অপেক্ষা করতে হবে আরো কিছুদিন ।  এর মাঝে বিভিন্ন খেলার রিভিউ নিয়ে মাঝে মাঝেই চলে আসবো আপনাদের কাছে ।  জমিয়ে তুলুন আড্ডা ,  জমতে থাকুক বিশ্বকাপ ।  
২৩ জুন ২০১০
ডাবলিন ,  আয়ারল্যান্ড । 






গ্রুপ পর্যায়ের শেষ ম্যাচের আগে এক স্লাইস কাঁটা - ছেঁড়া  -  ১  ( গ্রুপ এ  –  গ্রুপ ডি রিভিউ ) 



কিছুদিন আগে বিশ্বকাপ কবে শুরু হবে সেই প্রহর গুনতে গুনতে অস্থির হয়ে যাচ্ছিলাম অথচ এখন কিনা দেখতে দেখতে দুটা করে ম্যাচ খেলা শেষ হয়ে গিয়েছে সব দলের !  আগামী কাল থেকে শুরু হতে যাচ্ছে গ্রুপ পর্যায়ের শেষ ম্যাচগুলো ।  এক্ষেত্রে একটা বিষয় বিশেষ ভাবে লক্ষণীয় যে প্রতিটা গ্রুপের শেষ ম্যাচ একই সাথে চলবে ।  এটা ফিফার কনভেনশন ,  সব বড় বড় টুর্নামেন্টে এমনটাই হয় ।  কোন দল  যাতে পরে খেলার বিশেষ সুবিধা নিতে না পারে অথবা নিজেদের খেলা দিয়ে অন্য দলের পরবর্তী পর্বে যাওয়ার পথে ইচ্ছাকৃত ভূমিকা রাখতে না পারে ,  সেজন্যে এই রীতি ।  কিন্তু তবুও দলগুলো আগের দুই খেলা থেকেই বেশ খানিকটা হিসেব কষে নিতে পারবে শেষ ম্যাচে মাঠে নামার আগে ।  আসুন ,  আমরাও তাদের দুই খেলাকে কাঁটা - ছেঁড়া করে কী হচ্ছে বা কী হতে পারে  –  সেটা নিয়ে চায়ের কাপে ঝড় তুলি ।  আজ লিখছি প্রথম কিস্তি ।  গ্রুপ এ থেকে গ্রুপ ডি পর্যন্ত প্রথম চারটা গ্রুপের রিভিউ আছে এখানে ।  আগামী ২৩ তারিখ দ্বিতীয় কিস্তিতে পরের চারটা গ্রুপের রিভিউ প্রকাশিত হবে ।  
গ্রুপ এ - এর রিভিউ
গ্রুপ এ - তে ১৯৯৮ সনের বিশ্ব চ্যাম্পিয়ান এবং গতবারের রানার্স আপ ফ্রান্সের বর্তমান অবস্থা চরম শোচনীয় ।   প্রথম ম্যাচে উরুগুয়ের সাথে গোল শূন্য ড্র করার পরও তাদের অবস্থান বেশ মজবুত ছিল কেননা গ্রুপের অন্য খেলায় মেক্সিকো দক্ষিণ আফ্রিকার সাথে ১ - ১ গোলে ড্র করেছিল ।  কিন্তু পরের ম্যাচে মেক্সিকোর সাথে তারা যা করলো ,  এরপর তাদের দেশে ফেরত যাওয়ার পর ঢোকার সুযোগ মেলে কিনা তা নিয়ে সন্দেহ দেখা দিয়েছে !  যারা বিশ্বকাপের কোয়ালিফাইং রাউন্ডের খোঁজখবর রাখতেন তারা হয়তো জানেন ফ্রান্সের মূল পর্বে খেলতে আসা কত বড় বিতর্কিত ছিল ।  থিয়েরী অঁরির পরপর দুই - দুইবার হাত দিয়ে বল হ্যান্ডেল করে দেয়া পাস থেকে ফ্রান্স গোল করে রিপাবলিক অব আয়ার‌ল্যান্ডকে প্লে - অফে হারিয়ে বিশ্বকাপের টিকেট পায় ।  অঁরি আবার বীরদর্পে সেটা স্বীকারও করেছিল ম্যাচ শেষে এবং এরপর মাস খানেক তা নিয়ে বিতর্ক চলতে থাকে ।  শেষ পর্যন্ত ফিফার সর্বোচ্চ স্তরে বিষয়টা উপস্থান করা হয় যদিও ফলাফল পরিবর্তন হয় নি ।  ডিসিপ্লিনারি কমিটি অঁরিকে নিয়ে একটু ঘাটাঘাটি করেছিল বটে তবে সেই ফলও ফ্রান্সের অনুকূলে যায় ।  মাঝ দিয়ে সুইডিশ রেফারী মার্টিন হ্যানসন গাল খেয়ে মানে - অভিমানে রেফারী জীবনের ইতি ঘটিয়ে ফুটবল থেকে অবসর নেন ।  
যাইহোক ,  গত ১৭ জুন ছিল এত নাটক করে বিশ্বকাপে আসা ফ্রান্সের সাথে মেক্সিকোর খেলা ।  শুরু থেকেই দুই দলের আক্রমণ আর পাল্টা আক্রমণে খেলাটা জমে উঠার ইঙ্গিত দিচ্ছিল কিন্তু তবুও প্রথমার্ধ কাটে গোল শূন্য ।  দ্বিতীয়ার্ধের ৬৪ মিনিটে মেক্সিকোর হার্নান্দেজকে অফ সাইডের ফাঁদে ফেলার চেষ্টা করে ফ্রেন্চ ডিফেন্স ।  কিন্তু উল্টা নিজেরাই বোকা হয়ে যায় যখন লাইন্সম্যান হার্নান্দেজকে অন সাইড ঘোষণা করে পতাকা অবনমিত রেখে ।  ক্ষিপ্র গতির এই মেক্সিকান স্ট্রাইকার প্রথমে উল্টা হয়ে বলটা দেখতে দেখতে দৌড়ে অরক্ষিত ফ্রেন্চ ডি - বক্সের দিকে চলে আসে ।  তারপর অসাধারণ টেকনিকে বলটাকে প্রথমে নিজের পায়ে নেয় ,  এরপর ফেন্চ কিপারকে এক ডজে বোকা বানিয়ে কাটিয়ে আরো  সামনে চলে আসে ।  তখন তার সামনে ফাঁকা নেট ।  তবে গতি বেশী থাকায় নিজেকে নিয়ন্ত্রণ করাটা কঠিন হচ্ছিল ।  তাছাড়া এভাবে দৌড়াতে থাকলে গোল পোস্ট ছাড়িয়ে যেত সে পরবর্তী সেকেন্ডেই ।  এরকম অবস্থায় অসাধারণ কায়দায় ,  অনেকটা যেন গাড়ি ব্রেক করার মত করে থেমে ,  কোনাকুনি শটে বলটাকে ফাঁকা জালে পাঠিয়ে দেয় ।  এক কথায় দেখার মত একটা গোল ।  শুধু এই একবারই নয় ,  পুরো খেলাতেই হার্নান্দেজের ঝলক চোখে পড়ার মত ছিল ।  যারা ম্যানচেস্টার ইউনাইটেড - এর ভক্ত তাদের জন্যে সুখবর হলো এই ২২ বছরের তরুণ ম্যানইউ এর ইতিহাসে প্রথম মেক্সিকান হিসেবে এই মৌসুমে যোগ দিতে যাচ্ছে ।  
ঐ এক গোলেই মেক্সিকোর জয় তখনও নিশ্চিত হয়নি ।  ফ্রান্স মরিয়া হয়ে চেষ্টা করছিল গোল শোধ দিতে ।  তবে অবাক বিস্ময়ে তাকিয়ে দেখছিলাম স্টার লাইন আপ নিয়ে কী অসহায় ভাবে ফ্রান্সের আক্রমণগুলো মাঠে মারা যাচ্ছে ।  রিবেরী  ( বায়ার্ন মিউনিখ )  ,  এ্যানেলকা  ( চেলসি )  ,  এ্যাভরা  ( ম্যানইউ )  ,  অঁরি  ( বার্সিলোনা )  ,  গালাস  ( আর্সেনাল )  ,  আবিদাল  ( বার্সিলোনা )  ,  মলুডা  ( চেলসি )   –  প্রথম বন্ধনীর ক্লাবগুলোর নাম দেখলেই বোঝা যায় কত শত ইউরো - পাউন্ড এদের দাম ।  অথচ আফসোস ,  এত এত দামী পা থেকে একটা গোল বের হয়ে এলো না ।  উল্টা ৭৮ মিনিটে মেক্সিকান মিডফিল্ডার পবলো বেরেইরা বল নিয়ে সবাইকে কাটিয়ে আবার ভেতরে ঢুকে যায় ।  কোনাকুনি ভাবে তখন সামনে শুধু কিপার ।  এ অবস্থায় আবিদাল তাকে ফাউল করে ফেলে দেয় ।  আর যায় কোথায় !  রেফারী কোন রকম চিন্তা ছাড়াই পেনাল্টি দেয় ।  আবিদালের ভাগ্য ভালো হলুদ কার্ডের উপর দিয়ে এই যাত্রা সে রক্ষা পায় ।  পরবর্তীতে পেনাল্টি থেকে ব্ল্যানকো গোল করে মেক্সিকোর ২ - ০ গোলের জয় নিশ্চিত করে ।  ম্যাচ শেষে ম্যান অব দ্যা ম্যাচের পুরস্কার পায় হার্নান্দেজ ।  উল্লেখ্য যে এই খেলায় মূল একাদশে অঁরিকে না রাখায় এবং এ্যানেলকার উপর ভরসা করায় ফ্রান্সের কোচের ব্যাপক সমালোচনা করে ফ্রেন্চ মিডিয়া ।  
এই খেলায় হেরে ফ্রান্সের বিদায় প্রায় নিশ্চিত হয়ে গিয়েছে ।  গ্রুপের অন্য খেলায় উরুগুয়ে ৩ - ০ গোলে  দক্ষিণ আফ্রিকাকে পরাজিত করে ।  শেষ খেলায় দক্ষিণ আফ্রিকার সাথে ফ্রান্সের ফলাফল যাইহোক না কেন ,  উরুগুয়ে এবং মেক্সিকো যদি ড্র করে তাহলেই তারা দুই দল চলে যাবে পরবর্তী রাউন্ডে ।  আর যদি যেকোন একটা দল জেতে এবং ফ্রান্স পাঁচ গোলের ব্যবধানে দক্ষিণ আফ্রিকাকে হারায় ,  তবেই একমাত্র ফ্রেন্চদের সম্ভাবনা তৈরি হবে ।  
গ্রুপ বি - এর রিভিউ
গ্রুপ এ - তে যত নাটক ,  গ্রুপ বি - তে ঠিক তার উল্টা চিত্র ।  প্রায় একতরফা ভাবে গ্রুপ চ্যাম্পিয়ান হতে যাচ্ছে আর্জেন্টিনা ।  অথচ এই আর্জেন্টিনা বিশ্বকাপে খেলবে কিনা সেটা নিশ্চিত ছিল না বাছাই পর্বের শেষ দিন পর্যন্তও !  এ দলটায় তারার অভাব নেই ।  বার্সিলোনার মেসিকে নিয়ে কিছু বলার প্রয়োজন দেখি না ।  এই মুহূর্তে বিশ্বের সেরা ফুটবলার সে ।  সাথে আছে ম্যানসিটির তুমুল ফর্মে থাকা সেন্ট্রাল ফরোয়ার্ড তেভেজ ,  রিয়াল মাদ্রিদের ইগুয়াইন ,  লিভারপুলের রড্রিগাস এবং ম্যাশিরনো ,  ইন্টার মিলানের মিলিতো এবং ওয়াল্টার স্যামুয়েল ।  এরা সবাই নিজ নিজ ক্লাবের পক্ষে বেশ নজর কাড়া খেলা দেখালেও যখনই তারা আর্জেন্টিনার হয়ে খেলতে শুরু করে তখনই কেন যেন পালহীন নৌকায় পরিণত করে দলটাকে ।  সর্বশেষ কোপা আমেরিকার ফাইনালে তারা ব্রাজিলের কাছে শোচনীয় ভাবে ৩ - ০ গোলে পরাজিত হয় ।  আর বিশ্বকাপ বাছাই পর্বে তাদের প্রদর্শনী ছিল  “ সেই রকম ”   –  বলিভিয়ার কাছে ৬ - ১ গোলে ,  ইকুয়েডরের কাছে ২ - ০ গোলে ,  ব্রাজিলের কাছে ৩ - ১ গোলে ,  প্যারাগুয়ের কাছে ১ - ০ গোলে এবং চিলির কাছে ১ - ০ গোলে পরাজয় তাদের প্রায় ছিটকে দিয়েছিল মূল পর্ব থেকে ।  শেষ পর্যন্ত বাছাই পর্বের শেষ দিনে উরুগুয়েকে ১ - ০ গোলে পরাজিত করে সরাসরি বিশ্বকাপের টিকেট হাতে নেয় তারা ।  কিন্তু বিশ্বকাপে এসেই সেই দল গেলো পুরোপুরি পাল্টে ।  প্রথম খেলায় নাইজেরিয়ার বিপক্ষে নূন্যতম গোলের ব্যবধানে জয় পেলেও খেলেছিল তারা অসাধারণ ।  সেদিন নাইজেরিয়া তাদের গোলকিপারের অসাধারণ দৃঢ়তায় ব্যবধান এত কম রাখতে পেরেছিল ।  ঐ খেলায় মেসির অন্তত তিনটা গোলের সুযোগ যেভাবে প্রতিহত হয়েছে তা সম্ভাব্যতার সূত্রদের সার্থকতাকে ওলোট - পালট করে দেয়ার জন্যে যথেষ্ট !  
তবে পরের খেলায় দক্ষিণ কোরিয়ার বিপক্ষে তারা ৪ - ১ গোলের বড় জয় পায় ।  অথচ দক্ষিণ কোরিয়া কিন্তু সেদিন খারাপ খেলে নি ।  ডাবলিনের এক বাংলাদেশী ভাই - এর বাসায় প্রজেক্টার লাগানো হয়েছিল বিশ্বকাপ উপলক্ষ্যে ।  সেখানে খেলা দেখার আমন্ত্রণ ছিল আমার ।  যথাসময়ে গিয়ে দেখি হৈচৈ পড়ে গিয়েছে খেলা দেখা নিয়ে ।  আমি ইংল্যান্ডের সমর্থক হলেও ভালো খেলা সব সময় উপভোগ করি ।   ওখানে প্রায় সবাই আর্জেন্টিনার সমর্থক ছিল ।  তাই আমি ইচ্ছা করেই দক্ষিণ কোরিয়াকে সমর্থন করতে থাকি ।  শুরুতে কোরিয়া বেশ সমান তালে খেলে গিয়েছে ।  ১৭ মিনিটে আর্জেন্টিনার একটা কর্নার কিক পোস্টের সামনে জটলার মধ্যে দাঁড়ানো কোরিয়ান পার্ক চু - ইয়াং এর পয়ের উপর এসে পড়ে ।  মজার ব্যাপার ইয়াং কিন্তু চুপচাপ দাঁড়িয়েই ছিল ,  এমন কি পাও চালায় নি  –  শুধু এক কদম সামনে এগিয়ে ছিল ।  বলটা নাটকীয় ভাবে তার পায়ের উপর এসে পড়ে সোজা জালে ঢুকে যায় ।  মুহূর্তে আর্জেন্টাইন শিবির উল্লাসে ফেটে পড়ে আর কোরিয়ানরা হতবাক হয়ে যায় ।  আরো খানিকটা পরে খেলার ৩৩ মিনিটে মেসির পাস এলোমেলো হেডে আকাশে ঘুরে আন - মার্কড ইগুয়াইন এর কাছে আসে যে সম্ভবত চুলচেরা বিশ্লেষণে অফসাইডেই ছিল ।  ইগুয়াইন কিপারের প্রায় মুখের সামনে থেকে হেড করে আর্জেন্টিনার লিডকে ২ - ০ করে দেয় ।  
খেলা চলতে থাকে ।  প্রথামার্ধের অতিরিক্ত সময়ে ,  খেলায় যখন একটু ঢিলে আমেজ ,  তখন আর্জেন্টাইন সেন্টার ব্যাক মার্টিন ডেমিচেলিস অনেকটা অন্যমনস্ক ভাবে একটা পাস ধরে কিপারকে আবার ব্যাক পাস দিতে যায় ।  কিন্তু এ সময় অনেকটা ভূতের মত ডেমিচেলিসের পেছন থেকে আবির্ভাব হয় কোরিয়ান লি চুং ইয়াং - এর ।  চুং ইয়াং বলটা কিপারের কাছে যাওয়ার আগেই ক্ষিপ্র গতিতে ডেমিচেলিসকে পাশ কাটিয়ে ধরে ফেলে এবং এগিয়ে আসা আর্জেন্টাইন কিপারের শরীরের উপর দিয়ে সোজা জালে পাঠিয়ে দেয় ।  এই গোলটা নিয়ে পরবর্তীতে অনেক বিশ্লেষণ হয়েছে ।  মোটামোটি সবাই একমত যে ডিফেন্সের এই করুণ অবস্থার উন্নতি ঘটাতে না পারলে বড় দলগুলোর সাথে আর্জেন্টিনাকে ভুগতে হবে ।  
দ্বিতীয়ার্ধের খেলা শুরু হলে কোরিয়ার দাপট স্পষ্ট হয়ে উঠে ।  একেকবার মনে হচ্ছিল যেন কোরিয়া সমতা নিয়ে আসবে ।  কিন্তু একের পর এক কোরিয়ান আক্রমণ গোল মুখে গিয়ে ব্যর্থ হয়ে যাচ্ছিল ।  তবে এটাও ঠিক এ জন্যে আর্জেন্টাইন ডিফেন্সকে সাধুবাদ দেয়া যায় না কেননা বিপজ্জনক ভাবে ঢুকে পড়েও গোল করতে না পারাটা কোরিয়ানদের বিফলতা ছিল ,  আর্জেন্টাইন সফলতা নয় ।  এভাবে খেলা যখন শেষের দিকে ,  তখন ৭৬ মিনিটে হঠাৎ করে তীব্র গতিতে মেসি বল নিয়ে বাম পাশ দিয়ে কোরিয়ান ডিফেন্স ভেঙ্গে ঢুকে পড়ে ।  মেসি কিপারের ঠিক সামনে গিয়ে শট নিলে সেটা কিপার হাত দিয়ে প্রতিহত করে ।  কিন্তু বেচারার দুর্ভাগ্য ,  বলটা গিয়ে আবার মেসির পায়ে পড়ে ।  এবার মেসি আবার শট নিলে সেটা সাইড বারে লেগে ডান দিকে সরে যায় ।  প্রিয় পাঠক ,  অনুমান করুন বলটা কার পায়ে গিয়ে পড়ে ?  হ্যা ,  আবারও ইগুয়াইন ।  ঠিক আগের গোলের সময় যেখানে সে ছিল ,  এবারও সেখানে দাঁড়ানো ।  এবারও পুরোপুরি আন - মার্কড এবং আবারও অফসাইড এবং এবারও লাইন্সম্যানের পতাকা অবনমিত !  আলতো টোকায় বলটা জালে পাঠিয়ে দিতে রিয়াল মাদ্রিদের এই স্ট্রাইকার কোনই ভুল করে নি ।  খেলার ৮০তম মিনিটে আবার আর্জেন্টিনা বাম পাশ থেকে আক্রমণ করে এবং তিনজন আন - মার্কড আর্জেন্টাইন খেলোয়াড় তখন ডান দিকে একই সারিতে দৌড়ে ভেতরে ঢুকছে  –  কোরিয়ান ডিফেন্সের ভয়াবহ করুণ চিত্র ।  আবারও বলটা ইগুয়াইনের কাছে যায় ,  প্রায়  ( একটু পেছনে )  আগের দুটা গোলের জায়গা থেকেই কিপারের মুখের সামনে হেড করে সে হ্যাট্রিক করে ফেলে ।  আর্জেন্টিনা ৪  –  দক্ষিণ কোরিয়া ১  –  স্কোর লাইন যতটা একতরফা দেখাচ্ছে ততটা কিন্তু নাও হতে পারতো ।  তবে নিঃসন্দেহে আর্জেন্টিনা যোগ্য দল হিসেবেই জিতেছে ।  ম্যান অব দ্যা ম্যাচ ইগুয়াইন ।  
বি গ্রুপের অন্য খেলায় গ্রীস নাইজেরিয়াকে হারায় ।  খেলার ১৬ মিনিটে নাইজেরিয়া গোল করে লিড নেয় ।  কিন্তু ৩৩ মিনিটে ,  বল যখন সাইড লাইনের বাইরে ,  নাইজেরিয়ার সানি কাইটা সম্পূর্ণ অকারণে  ( কোন রাগারাগি পর্যন্ত হয়নি )  গ্রীসের একজনকে লাথি মারে ।  সাথে সাথে তাকে লাল কার্ড দেখিয়ে মাঠ থেকে বের করে দেয়া হয় ।  এ সময় সানি কাইটা অবাক হবার ভান করে যে প্রতিক্রিয়া দেখাচ্ছিল তাতে মনে হচ্ছিল দুই - একটা লাথি মাঠে মারাই যায় ।  এতে লাল কার্ড দেখানোর কী আছে ?  !  !  !  এই অপেশাদারী মনভাবের কারণেই মূলতঃ ম্যাচটা শেষ পর্যন্ত হারে নাইজেরিয়া ।   ৪৪ এবং ৭১ মিনিটে ১০ - জনের নাইজেরিয়ার বিরুদ্ধে দুটা গোল করে গ্রীস ২ - ১ গোলে জয় তুলে নেয় ।  
এই গ্রুপে বর্তমানে যে অবস্থা তাতে আর্জেন্টিনা গ্রুপ চ্যাম্পিয়ান এবং দক্ষিণ কোরিয়া গ্রুপ রানার্স আপ হয়ে পরের রাউন্ডে যাওয়ার সম্ভাবনা সবচেয়ে বেশী ।  ইতিমধ্যে দুই খেলায় ৬ পয়েন্ট নিয়ে আর্জেন্টিনা তাদের কাজ অনেকটা সহজ করে রেখেছে ।  অন্য দিকে দুই খেলায় কোরিয়া এবং গ্রীসের সংগ্রহ ৩ পয়েন্ট করে ।  শেষ খেলায় গ্রীস খেলবে আর্জেন্টিনার সাথে যেখানে তাদের জিততে হলে অসাধ্য সাধন করতে হবে ।  এমন কি ড্র করলেও চলবে না কেননা তাহলে অবশ্যই নাইজেরিয়ার কাছে কোরিয়াকে হারতে হবে ,  যেটা আপত দৃষ্টিতে মনে হচ্ছে না সম্ভব হবে ।  
গ্রুপ সি - এর রিভিউ
এই গ্রুপের সবচেয়ে শক্তিশালী দল ইংল্যান্ডের অবস্থা ভয়াবহ করুণ ।  পরপর দুই ম্যাচে ড্র করে তাদের পিঠ এখন দেয়ালে গিয়ে ঠেকেছে ।  আমি নিজে ইংল্যান্ডের সমর্থক ।  আলজেরিয়ার সাথে ম্যাচের আগে তাই প্রস্তুতির অভাব ছিল না ।  ডাবলিনে একটা নাম করা স্পোর্টস বার আছে  –  উলশেড ।  সেখানে গিয়ে নিয়মিত বিগ স্ক্রিনে খেলা দেখি ।  গত মৌসুমের প্রিমিয়ার লিগের গুরুত্বপূর্ণ খেলাগুলো ম্যানইউ - র জার্সি পরে ওখানে গিয়েই দেখেছি ।  সেদিনের ম্যাচের আগেও গিয়ে হাজির হলাম ।  কিন্তু এরপর যা শুরু হলো তাতে বিরক্তি ছাড়া আর কিছু পাওয়ার ছিল না ।  টেনশনে দুইটা ড্রিংস শেষ করলাম ।  বার কয়েক টয়লেটেও গেলাম ।  গলা ফাটিয়ে চিৎকার করে এবং ঝাপাঝাপি করে টেবিলে ড্রিংস ফেলে একাকারও করলাম একবার ।  কিন্তু কাজের কাজ কিছু হলো না ।  গোল আর হয় না ।  শেষ পর্যন্ত গোল শূন্য ড্র হলো খেলাটা ।  জেরার্ড আর ল্যাম্পার্ডের আক্রমণ দেখে মনে হচ্ছিল বাংলাদেশের আলফাজ এবং জয় ফুটবল খেলছে ।  আর ওয়েন রুনী ?  তিনি মাঠে ছিলেন নাকি ?  ওহ ,  হ্যা ছিলেন ।  তবে সেটা খেলা দেখে বোঝা যায় নি ,  বরং মাঠ ছাড়ার সময় তেড়ে গিয়ে ক্যামেরার সামনে দাঁড়িয়ে ইংলিশ সমর্থকদের এক হাত নেয়ার ঘটনায় বোঝা গেলো ।  ইংল্যান্ডের জার্সি গায়ে গত দশ ঘণ্টা রুনীর কোন গোল নেই ।  এই হতাশা আর সমর্থকদের টিটকারি মিলে বেচারাকে অস্থির করে তুলেছিল সন্দেহ নেই ।  তবুও তার মাপের খেলোয়াড়ের কাছ থেকে আরো পরিণত ব্যবহার আশা করা যায় ।  পরদিন অবশ্য ইংলিশ ম্যানেজমেন্ট জোর করে তাকে দিয়ে ক্ষমা চাইয়েছে । 
অন্য দিকে দিনের আরেক খেলায় যুক্তরাষ্ট্র এবং স্লোভেনিয়া দারুণ উপভোগ্য একটা ম্যাচ উপহার দিয়েছে ।  খেলার প্রথমার্ধ দেখে অবাক হচ্ছিলাম এই ভেবে যে যুক্তরাষ্ট্র কী করে ইংল্যান্ডের সাথে আগের ম্যাচ ড্র করলো ?  স্লোভেনিয়ার আক্রমনের মুখে এলোমেলো যুক্তরাষ্ট্র দুই গোল হজম করে বসে ১৩ এবং ৪২ মিনিটে ।  কিন্তু বিরতীর পর যেন অন্য এক যুক্তরাষ্ট্র খেলতে নামে ।  ৪৮ মিনিটে ডনোভ্যানের গোলটা এবারের বিশ্বকাপের চোখ ধাঁধানো গোলগুলোর একটি ছিল ।  সাইডবারের কাছে দাঁড়িয়ে খুবই জটিল এ্যাঙ্গেলে এবং কিপারের ঠিক মুখের সামনে থেকে যেভাবে সে গোলটা করলো সেটা না দেখলে কিছু মিস করা হবে নিঃসন্দেহে ।  তাদের সমতাসূচক গোলটা আসে ৮২ মিনিটে ব্র্যাডলির পা থেকে ।  এর পরপরই তারা আরেকটা গোল করে যেটা ফাউলের দায়ে বাতিল হয়ে যায় ।  কিন্তু পরে রিপ্লেতে দেখা যায় আসলে ফাউল করা হয় নি বরং স্লোভেনিয়ার একজন খেলোয়াড় নিজে নিজেই পড়ে যায় আর রেফারী ভাবে তাকে টেনে ফেলে দেয়া হয়েছে ।  উল্টা গোল না হলে যুক্তরাষ্ট্র পেনাল্টি পেত কেননা তাদের তিনজন খেলোয়াড়কে টেনে ধরে রাখা হয়েছিল ।  ম্যাচ শেষে তাদের কোচকে বেশ আনন্দিত মনে হলো ।  ০  –  ২ গোলে পিছিয়ে থেকে যে ২  –  ২ গোলে ম্যাচ ড্র করতে পেরেছে সেটাই তার কাছে বড় মনে হচ্ছিল ।  তার হাসি দেখে আইরিশ টিভির বিশ্লেষকরা বলছিল সে হয়তো হোটেলে গিয়ে রিপ্লে দেখলে তখন বুঝতে আসলে রেফারী তাদের জয়টা ছিনিয়ে নিয়েছে ! 
বর্তমানে এই গ্রুপ থেকে স্লোভেনিয়া ৪ পয়েন্ট নিয়ে শীর্ষে আছে ।  তাদের পরে যুক্তরাষ্ট্র এবং ইংল্যান্ড ১ পয়েন্ট নিয়ে যথাক্রমে ২য় এবং ৩য় স্থানে রয়েছে ।  তৃতীয় খেলায় যদি ইংল্যান্ড স্লোভেনিয়াকে হারাতে পারে তাহলে তারা সরাসরি ৫ পয়েন্ট নিয়ে পরের পর্বে চলে যাবে ।  অন্য দিকে যুক্তরাষ্ট্র যদি আলজেরিয়াকে হারাতে পারে তাহলে তারাও ৫ পয়েন্ট পাবে এবং পরের পর্বে যাবে ।  সেক্ষেত্রে বাদ পড়ে যাবে শীর্ষে থাকা স্লোভেনিয়া এবং গ্রুপ চ্যাম্পিয়ান নির্ধারিত হবে গোল গড়ে ।  কিন্তু কোন ভাবে যদি স্লোভেনিয়া ইংল্যান্ডের সাথে ড্র করতে পারে তাহলে তারা গ্রুপ চ্যাম্পিয়ান হয়ে যাবে ।  সে ক্ষেত্রে বাদ পড়ার সমূহ সম্ভাবনা থাকবে ইংল্যান্ডের কেননা যুক্তরাষ্ট্রের গোল গড় ইংল্যান্ডের থেকে ভালো ।  
গ্রুপ ডি  –  এর রিভিউ
অন্যান্য ইউরোপিয়ান দলের এবারের বিশ্বকাপের রীতি ধরে রাখতেই কিনা ,  শেষ পর্যন্ত এই গ্রুপ থেকে জার্মানীও করুণ পরিণতি বরণ করলো ,  অন্তত এক খেলার জন্যে ।  প্রথম ম্যাচে অস্ট্রেলিয়াকে ৪ - ০ গোলে বিধস্ত করা দল পরের ম্যাচেই হেরে গেলো সার্বিয়ার কাছে ০ - ১ গোলে ।  যতই বলা হোক খেলা থেকে রাজনীতিকে দূরে রাখা উচিত ,  কিন্তু যখন বিষয় এসে যায় বৈরী ইতিহাসের তখন আর সেটা রক্ষা করা সম্ভব হয় না ।  নব্বইয়ের দশকে ইউগোস্লাভিয়া ভেঙ্গে যে ছয়টা  ( বর্তমান সময়ের কসভোকে ধরলে সাতটা )  আধুনিক রাষ্ট্র জন্ম নিয়েছিল তার একটি সার্বিয়া ।  প্রথম এবং দ্বিতীয় বিশ্বযুদ্ধ  –  দুবারই জার্মানী কর্তৃক নির্যাতিত হয়েছিল এই দেশটি ।  তাই এক কালের রণক্ষেত্রের শত্রুকে এদিন ফুটবল মাঠে পেয়ে সার্বিয়ানরা হয়তো রোমাঞ্চিত ছিল  –  অন্তত আইরিশ ধারাভাষ্যকার তিনজন যেন তাই প্রতিষ্ঠা করে ফেলল !  আর তাদের সাথে একাত্মতা ঘোষণা করে খেলার রেফারীও প্রথম থেকে শুরু করলো গুলি ছোড়ার মত করে হলুদ কার্ড ছোড়া ।  ১২ মিনিটে ক্লোসেকে একটা অহেতুক হলুদ কার্ড দেখাল ।  যদিও ক্লোসে পেছন থেকে ট্যাকেল করেছিল কিন্তু রিপ্লেতে দেখা গেলো সে আসলে ফাউল করে নি বরং পড়ে যাওয়ায় তার পা লেগে যায় সর্বিয়ান খেলোয়াড়ের পায়ে ।  একটু পরই ১৮ এবং ১৯ মিনিটে পরপর দুই জন সার্বিয়ান  –  ইভানোভিচ এবং কলারভকে হলুদ কার্ড দেখিয়ে দিল ।  সমতা করতেই হয়তো ২২ এবং ৩২ মিনিটে জার্মানীর কেডিরা এবং লাহমকেও হলুদ কার্ড দিল ।  খেলা দেখছিলাম আইরিশ ন্যাশনাল টিভির অনলাইন ভার্সন থেকে ।  যখনই অনলাইনে খেলা দেখি তখনই ফেইসবুকে সহ ব্লগার সাবিহ ওমরের সাথে আমার স্ট্যাটাসে কমেন্ট চালাচালি চলতে থাকে ।  ওমর জার্মানীর ফ্যান ।  সেদিন তার স্ট্যাটাস ছিল অনেকটা  “ আমাকেও না আবার হলুদ কার্ড দেখায় ”  বা এই ধরণের ।  খেলাটাকে যখন কমেডি বানিয়ে ফেলেছে রেফারী তখন আমি গিয়ে ওমরের সাথে স্ট্যাটাসে কমেন্ট চালাচালি শুরু করলাম ।  হঠাৎ দেখি ওমর কমেন্ট করেছে ,  ক্লোসেকে লাল কার্ড দেয়া হয়েছে !  দ্রুত স্ট্রিমিং - এ ফিরে গেলাম ।  ঘটনা সত্যি  –  ৩৭ মিনিটে তাকে দ্বিতীয় হলুদ কার্ড তথা লাল কার্ড দেখান মহামান্য কার্ড বিশেষজ্ঞ রেফারী ।  ক্লোসে নিতান্তই ভদ্রলোক ।  তাই খুব একটা উচ্চবাচ্চ করে নি ।  কেবল বিস্ময় মাখা হাসিটা বোঝাচ্ছিল সে কতটা অবাক হয়েছে এই সিদ্ধান্তে ।  
যাইহোক ,  ঠিক কী করেছিল ক্লোসে সেটা বোঝার চেষ্টা করছি যখন তখনই গোল !  ১০ জনের জার্মানীর বিরুদ্ধে ৩৮ মিনিটে করা সার্বিয়ার প্রথম আক্রমণ থেকেই গোল ।  যারা গোলটা দেখেন নি তাদের অবশ্যই অনলাইনে সার্চ দিয়ে গোলটা দেখা উচিত ।  সার্বিয়ার জোভানোভিচ কিপারের মুখের উপর লাফ দিয়ে শুন্যে থাকা অবস্থায় নব্বই ডিগ্রী কোনে  ( শুন্যে ভাসমান অবস্থায় অত্যন্ত কঠিন একটা এ্যাঙ্গেল )  কিক করে তাদের দেশের জন্যে ঐতিহাসিক গোলটা করে ।  উল্লেখ্য যে জার্মানীকে দেয়া এটাই সর্বিয়ার ইতিহাসের প্রথম গোল । 
খেলা এগিয়ে চলতে থাকে ।  এ সময় ১০ জনের জার্মানী বেশ দাপটের সাথেই আক্রমণ করছিল কিন্তু আসল যে উদ্দেশ্য সেটায় তারা সফল হতে ব্যর্থ হচ্ছিল বারবার ।  শেষ পর্যন্ত ভাগ্য দেবী মুখ তুলে তাকায় জার্মানীর দিকে এবং তারা ৬০ মিনিটে পেনাল্টি পায় ।  কিন্তু হায় !  দুর্ভাগ্য যেদিন তাড়া করে সেদিন মনে হয় শেষ দেখে ছাড়ে ।  পোডোলস্কির নেয়া শটটা ডান দিকে ঝাঁপিয়ে পড়ে রুখে দেয় সার্বিয়ান কিপার ।  এরপর আর কোন দিকেই গোল সংখ্যা বাড়ে নি ।  তবে হলুদ কার্ডের মহড়া ঠিকই চলছিল ।   ৫৭ এবং ৫৯ মিনিটে দুইজন সার্বিয়ানকে এবং ৭৩ মিনিটে আরো একজন জার্মানকে কার্ড দেখানো হয় ।  ফলে পুরো ম্যাচে মোট আটটা হলুদ কার্ড এবং একটা লাল কার্ড প্রদর্শিত হয় । 
তবে এই পরাজয়ে জার্মানীর খুব একটা ক্ষতি হয়েছে বলা যায় না ।  তারা এখনও গ্রুপ চ্যাম্পিয়ান হতে পারবে যদি শেষ ম্যাচে ঘানাকে পরাজিত করতে পারে ।  কেননা পরদিন গ্রুপের অন্য খেলায় ঘানা অস্ট্রেলিয়ার সাথে ১ - ১ গোলে ড্র করে ।  সেই খেলায় অস্ট্রেলিয়া ১১ মিনিটে গোল করে এগিয়ে যায় কিন্তু ২৫ মিনিটে ঘানা পেনাল্টি থেকে সমতা ফিরিয়ে আনে ।  বর্তমানে ঘানার পয়েন্ট ৪ এবং জার্মানী ও সার্বিয়ার ৩ ।  যদি জার্মানী শেষ খেলায় ঘানাকে হারায় এবং সার্বিয়া অস্ট্রেলিয়াকে হারায় তাহলে এরা দুই দল চলে যাবে পরের রাউন্ডে  –  গোল গড়ে এগিয়ে থাকায় সে ক্ষেত্রে জার্মানী বিশেষ সুবিধা পাবে ।  কিন্তু যদি জার্মানীর সাথে ঘানার খেলা ড্র হয় এবং সার্বিয়া জিতে যায় ,  তাহলে জার্মানী নক আউট হয়ে যাবে ।  অতএব বুঝতেই পারছেন প্রিয় পাঠক ,  অবস্থা দারুণ টানটান এই গ্রুপে ।  আগামী তেইশ তারিখের খেলার পরই এই জটের সমাধান হবে ।      
এই ছিল মোটামোটি প্রথম চারটা গ্রুপের অবস্থা ।  পরের চার গ্রুপের খেলায়ও ঘটেছে দারুণ সব নাটক ।  ব্রাজিল বনাম আইভরি কোস্টের রেসলিং ম্যাচ অথবা পর্তুগালের গোল বন্যা  –  সব থাকবে দ্বিতীয় কিস্তির লেখায় ।  দুই দিন অপেক্ষার অনুরোধ করে আজ এখানেই বিদায় নিচ্ছি ।   
২১ জুন ২০১০
ডাবলিন ,  আয়ারল্যান্ড । 






বিশ্বকাপ ফুটবল :  কী হতে যাচ্ছে সে বিষয়ে ভবিষ্যদ্বাণী



ভবিষ্যদ্বাণী ব্যাপারটা খুব একটা সুবিধার নয় ।  অধিকাংশ ক্ষেত্রে না ফলার সম্ভাবনা থাকে প্রবল ।  তবুও এ বিষয়ে আমার সুতীব্র আকর্ষণ ।  প্রতি বছর অস্কারের আগে একটা করে পোস্ট দেই সম্ভাব্য বিজয়ীদের নিয়ে ।  খুব যে মেলে তা কিন্তু নয় ।  তবে ভবিষ্যদ্বাণীর সবচেয়ে বড় সুবিধা হচ্ছে ঘটনা ঘটে গেলে কেউ আর এসে ঘেঁটে দেখে না আসলে মিলল কিনা ।  লক্ষ্য করে থাকবেন যে কোন ধরণের খেলার বড় কোন আসরের আগে অথবা নির্বাচনের সময় অথবা কোন বিশেষ ঘটনার আগে অমুক বিশ্বসেরা জ্যোতিষী ,  তমুক গণক কত কিছু বলে ।  পত্রিকায় ফলাও করে ছাপাও হয় সে সব কথা ।  কিন্তু ঘটনা ঘটে যাওয়ার পর আর পত্রিকার পাতায় দেখা যায় না তথা কথিত বিশ্বসেরা গণকদের কী কী আসলে ঘটল না তার বিস্তারিত ফরমান ।  সমাজে নিত্য জীবন যুদ্ধে ব্যস্ত থাকা মানুষদেরও অত আগ্রহ থাকে না এটা নিয়ে পরে আবার চায়ের কাপে ঝড় তোলার ।  ফলে  “ ফাঁকে নাম কামিয়ে নেয়া ”  গণকরাও দিব্যি টিকে থাকে নিজেদের ব্যবসায় ।  
যাইহোক ,  লেখার থেকে মনে হয় ভূমিকা বড় হয়ে যাচ্ছে ।  অতএব এবার মূল কথায় আসছি ।  আজ আমিও সেসব গণকদের মত ভবিষ্যৎ গণনা করতে বসেছি ।  আমার গণনার বিষয় এবারের চলমান বিশ্বকাপ ।  দুটো গ্রুপ বাদে অন্য সব গ্রুপের মাত্র একটা করে খেলা শেষ হয়েছে ।  এরই মধ্যে কে কীভাবে চ্যাম্পিয়ান হতে যাচ্ছে সে বিষয়ে মন্তব্য করা রীতিমত ছেলেমানুষী ।  তবে এটাও ঠিক কয়েকটা খেলা হয়ে যাওয়ার পর যখন ছকটা সবার চোখের সামনে পরিষ্কার হয়ে যাবে ,  তখন ভবিষ্যদ্বাণী করাটা নিতান্তই হাসির খোরাক হওয়ার নামান্তর ।  অতএব যা বলার এই বেলাতেই বলে শেষ করছি ।  
গ্রুপ এ থেকে কে কে পরের রাউন্ডে যাচ্ছে সেটা মোটামোটি একটা ধারণা এখনই করা যাচ্ছে ।  যেহেতু দুইটা খেলা হয়ে গিয়েছে ,  অতএব এখানে চিত্রটা অনেকটা পরিষ্কার ।  শেষ খেলায় উরুগুয়ে এবং মেক্সিকো যদি ড্র করে তাহলে ফ্রান্স দক্ষিন আফ্রিকার বিপক্ষে জিতলেও কোন কাজ হবে না ।  সে ক্ষেত্রে পয়েন্ট সমান হলেও গোল গড়ে উরুগুয়ে গ্রুপ চ্যাম্পিয়ান এবং মেক্সিকো গ্রুপ রানার্স আপ হয়ে পরের রাউন্ডে চলে যাবে ।  কিন্তু বিধিবাম হবে যদি এদের যে কেউ হেরে বসে এবং ফ্রান্স পাঁচ বা ততধিক গোলের ব্যবধানে দক্ষিন আফ্রিকাকে হারায় ।  তবে আমার ধারণা উরুগুয়ে অথবা মেক্সিকো ,  কেউই অতিরিক্ত চাপ নিয়ে খেলবে না এবং ড্র - তেই সন্তুষ্ট থাকবে ।  অর্থাৎ উপপাদ্য দাড়াচ্ছে এরকম  –  গ্রুপ এ থেকে উরুগুয়ে চ্যাম্পিয়ান এবং মেক্সিকো রানার্স আপ হতে যাচ্ছে ।  
গ্রুপ বি থেকে আর্জেন্টিনা ইতিমধ্যে পরের রাউন্ড প্রায় নিশ্চিত করে ফেলেছে ।  শেষ খেলায় ২০০৪ সনের  “ কৌতুক - রসাত্মক ইউরোপিয়ান চ্যাম্পিয়ান ”  গ্রীসকে তারা বিধ্বস্ত করতে যাচ্ছে সেটা আর বলার অপেক্ষা রাখে না ।  অন্য খেলায় দক্ষিণ কোরিয়া যদি নাইজেরিয়াকে হারাতে পারে অথবা গ্রীসের হারের সাপেক্ষে ড্র করে ,  তাহলে তারা হবে গ্রুপ রানার্স আপ ।  কিন্তু যদি নাইজেরিয়া দক্ষিণ কোরিয়াকে নূন্যতম ব্যবধানেও হারিয়ে দেয় ,  তাহলে পাশার দান উল্টে যাবে এবং গোল গড়ে  ( নাইজেরিয়া :   - ১ এবং দক্ষিণ কোরিয়া :   - ২ হবে )  তারা পরের রাউন্ডে চলে যাবে ।  তবে আমার ভবিষ্যদ্বাণী বলছে সেটা সম্ভব হবে না ।  অর্থাৎ আর্জেন্টিনা হতে যাচ্ছে গ্রুপ বি এর চ্যাম্পিয়ান এবং দক্ষিণ কোরিয়া রানার্স আপ । 
গ্রুপ সি আমার ব্যাপক পছন্দের গ্রুপ ।  এখানেই রয়েছে আমার ফেভারিট ইংল্যান্ড ।  অবস্থাদৃষ্টে তারা খুব একটা ভালো নেই এই মুহূর্তে ।  যুক্তরাষ্ট্রের সাথে ড্র করায় তাদের প্রথম ম্যাচের সম্বল এক পয়েন্ট ।  তবে আগামী কাল যে তারা দুর্বল আলজেরিয়াকে হারাতে যাচ্ছে সে বিষয়ে খোদ ইংল্যান্ড বিদ্বেষীরাও দ্বিমত করবে না ।  অন্য খেলায় স্লোভেনিয়াকে সম্ভবত যুক্তরাষ্ট্র হারিয়ে দেবে ।  অনেকে যুক্তরাষ্ট্রকে দুর্বল দল ভাবছেন ।  যে দেশে ফুটবলকে ফুটবল হিসেবেই চেনে না মানুষ  –  সবাই বলে সকার  –  সে দেশ আর কত ভালো হবে ,  এমন একটা মনোভাব অনেকে পোষন করেন ।  তাদের জন্যে বলে রাখা ভালো যুক্তরাষ্ট্রের এই মুহূর্তে ফিফা র‌্যাংকিং ১৪ এবং তারা বর্তমান কনফেডারেশন কাপ রানার্স আপ যেখানে তারা ফাইনালে ব্রাজিলের বিপক্ষে ২ – ০ গোলে এগিয়ে থেকেও শেষ পর্যন্ত হেরে যায় ।  একটু আগে আলোচনা করে আসা উরুগুয়ে ,  মেক্সিকো ,  নাইজেরিয়া ,  দক্ষিণ কোরিয়া  –  বসাই তাদের নিচে ।  অতএব তারা যে পরের রাউন্ডে যাবে সে বিষয়ে আমার কোন সন্দেহ নেই ।  এই গ্রুপ থেকে ভবিষ্যদ্বাণী করছি ,  ইংল্যান্ড চ্যাম্পিয়ান হবে আর যুক্তরাষ্ট্র হবে রানার্স আপ ।  
গ্রুপ ডি এর যে খেলা দেখলাম তাতে এখানে জটিলতা খুব একটা আসার কথা নয় ।  জার্মানি অবধারিত ভাবে গ্রুপ চ্যাম্পিয়ান হবে ।  ঘানাকে টপকে অন্য কেউ গ্রুপ রানার্স আপ হতে পারবে ,  মনে হচ্ছে না ।  গোল গড়টাও বড় বিষয় হবে যদি সে চেষ্টা অস্ট্রেলিয়া করে ।  অতএব ঘানাকেই  “ নিরাপদ পছন্দ ”  হিসেবে গ্রুপ রানার্স আপ ধরা যায় ।  গ্রুপ ই থেকেও অনেকটা একই ধরণের চিত্র পাওয়ার সম্ভাবনা দেখছি ।  নেদারল্যান্ডস চ্যাম্পিয়ান এবং জাপান রানার্স আপ হবে ।  
গ্রুপ এফ যন্ত্রণা দিবে ।  বলা বেশ কঠিন এখান থেকে আসলে কে যাবে পরের রাউন্ডে ।  খানিকটা ওয়াইল্ড গেস ”  করে বলছি ,  হয়তো শেষ পর্যন্ত ইটালি চ্যাম্পিয়ান হবে আর প্যারাগুয়ে হবে রানার্স আপ ।  নিউজিল্যান্ড অথবা স্লোভাকিয়ার খেলা পরের রাউন্ডে যাওয়ার মত আমার কাছে মনে হয় নি ।  
গ্রুপ জি ।  আহ ,  ডেথ গ্রুপ ।  কে যাচ্ছে পরের রাউন্ডে ?  যুক্তি তর্কে যাবো না ।  মন বলছে বর্তমানে বিশ্বের এক নাম্বার দল ব্রাজিল চ্যাম্পিয়ান হবে এবং পর্তুগাল রানার্স আপ ।  তবে আইভরি কোস্ট যদি অঘটন ঘটাতে পারে ,  তাহলে বরং আমি খুশিই হবো ।  
গ্রুপ হেইচ এখন একটা হাস্য - রসে পরিণত হয়েছে ।  প্রথম ম্যাচেই সুইসদের কাছে হারের পর স্প্যানিয়ার্ডরা পাগল হয়ে থাকবে চিলি আর হন্ডুরাসকে হারাতে ।  বর্তমানে বিশ্বের দ্বিতীয় সেরা দল সেটা যে করতে পারবে সে বিষয়ে আমার সন্দেহ নেই ।  তবে তার পরও গ্রুপে তাদের প্রথম স্থান নিশ্চিত হবে না হয়তো ।  তাই আমার ভবিষ্যদ্বাণী  –  সুইজারল্যান্ড হবে গ্রুপ চ্যাম্পিয়ান এবং স্পেন হবে রানার্স আপ ।  আর এই ঘটনা দ্বিতীয় রাউন্ডেই মুখোমুখি করবে বিশ্বের এক নম্বার দলকে দুই নাম্বার দলের । 
২য় রাউন্ডের খেলা হতে যাচ্ছে অনেকটা এমন : 
উরুগুয়ে বনাম দক্ষিণ কোরিয়া  –  দক্ষিণ কোরিয়া জিতবে । 
ইংল্যান্ড বনাম ঘানা  –  ইংল্যান্ড জিতবে । 
নেদারল্যান্ড বনাম প্যারাগুয়ে  –  নেদারল্যান্ড জিতবে । 
ব্রাজিল বনাম স্পেন  –  ব্রাজিল জিতবে । 
আর্জেন্টিনা বনাম মেক্সিকো  –  আর্জেন্টিনা জিতবে । 
জার্মানী বনাম যুক্তরাষ্ট্র  –  জার্মানী জিতবে । 
ইটালি বনাম জাপান  –  ইটালি জিতবে ।   ( তবে এই খেলাটা প্যারাগুয়ে বনাম জাপানও হতে পারে !  ) 
সুইজারল্যান্ড বনাম পর্তুগাল  –  পর্তুগাল জিতবে এই খেলায় ।  
কোয়ার্টার ফাইনাল অনেকটা এমন হবে : 
ইংল্যান্ড বনাম দক্ষিণ কোরিয়া  –  ইংল্যান্ড জিতবে । 
নেদারল্যান্ড বনাম ব্রাজিল  –  ব্রাজিল জিতবে । 
আর্জেন্টিনা বনাম জার্মানী  -  আর্জেন্টিনা জিতবে । 
ইটালি বনাম পর্তুগাল  –  পর্তুগাল জিতবে ।   ( এই খেলায় প্যারাগুয়ে বা জাপানও খেলতে পারে তবে ফলাফল একই হবে ,  অর্থাৎ পর্তুগাল জিতবে ।  ) 
সেমিফাইনাল অনেকটা এমন হবে : 
ইংল্যান্ড বনাম ব্রাজিল  –  ইংল্যান্ড জিতবে  ( না জিতলে খবর আছে ইংলিশদের ।  ইংল্যান্ডে গিয়ে কষে গালি দিয়ে আসবো !  ) 
অর্জেন্টিনা বনাম পর্তুগাল  –  আর্জেন্টিনা জিতবে ।  
ফাইনাল : 
আর্জেন্টিনা বনাম ইংল্যান্ড  ( অথবা ব্রাজিল ) 
চ্যাম্পিয়ান ? 
অনেকতো ভবিষ্যদ্বাণী করে ফেললাম !  এটা আপাতত না বলি 
পুনশ্চ :  বিশ্বকাপ শেষে এই পোস্টে এসে দেখে যাবো কতটুকু মিলল ।  না মিললেও ক্ষতি নেই ।  এখানে কমেন্টের মাধ্যমে আমরা যুক্তি - তর্ক - আড্ডা জমিয়ে তুলতে পারি ।  দিন শেষে আমাদের সেটাই সবচেয়ে বড় প্রাপ্তি ।  এত বিশ্বকাপ ,  এত চায়ের কাপে ঝড় আসলে কেন ?  কারণ সেই একটাই ।  আড্ডা ।  আসুন ,  আপনার ভবিষ্যদ্বাণীও শেয়ার করুন আমাদের সাথে । 
১৮ জুন ২০১০
ডাবলিন ,  আয়ারল্যান্ড । 






ব্লাডি সানডে  -  ক্ষমাপ্রার্থনা এলো ৩৮ বছর পর



১৯৭২ সনের ৩০ জানুয়ারি ।  নর্দার্ন আয়ারল্যান্ডের ছিমছাম শহর ডেরী ।  স্বাধীনতাকামী আইরিশ রিপাবলিকানদের ঘাটি বলে পরিচিত এই শহর ।  ১৯২২ সনে আইরিশ স্বাধীনতার সময় এক থাবায় আয়ারল্যান্ডের মানচিত্র থেকে এক ষষ্ঠাংশ ভূখণ্ড ইংল্যান্ড কেন্দ্রীক বৃটেনের শাসকরা ছিনিয়ে রাখে ।  স্বাধীনতার জন্য ব্যাকুল থাকলেও সেই অংশে পড়ে যায় ডেরী ।  এর পর থেকে বৃটেনের চোখ সব সময় এই শহরটাকে নজরবন্দী করে রাখতো ।  ব্রিটিশ সরকার জানতো তাদের বিরুদ্ধে জনরোস যদি উঠতে শুরু করে ,  তবে সেটা ডেরী থেকেই হবে ।  আর সেজন্য  “ দ্যা ট্রাবল ”  শুরুর পর থেকে এখানে সেনাবাহিনী নিযুক্ত থাকতো নিয়মিতই ।  ১৯৭২ সনের ৩০ জানুয়ারী এই সেনাবাহিনীই ঘটায় যুক্তরাজ্যের আধুনিক ইতিহাসের সবচেয়ে কলঙ্কময় ঘটনা ।  এদিন ডেরী শহরে ব্রিটিশ সেনাবাহিনীর নির্বিচারে গুলিবর্ষণ নিভিয়ে দিয়েছিল ২৭ - ২৯ টি তাজা প্রাণ ।  দিনটিকে আইরিশ ইতিহাসে বলা হয়  “ ব্লাডি সানডে ”  ।  এত দিন ব্রিটিশ সেনাবাহিনী বলে আসছিল তারা সন্ত্রাসীদের উপর গুলি চালিয়েছিল ।  তবে ৩৮ বছর তদন্তের পর গত কাল ১৫ জুন প্রকাশিত নিরপেক্ষ তদন্তের রিপোর্টে জানানো হয় ব্লাডি সানডেতে মারা যাওয়া সবাই ছিলেন নিরীহ ।  
কী হয়েছিল এই ব্লাডি সানডেতে ?  একটু বিস্তারিত জানার চেষ্টা করা যাক ।  ১৯৭২ সনের ১০ জানুয়ারি ছিল রবিবার ।  সামাজিক এবং অর্থনৈতিক ভাবে উপেক্ষিত নর্দার্ন আয়ারল্যান্ডের মানুষ এদিন ডেরী সিটি কাউন্সিলের কাছে নিজেদের ক্ষোভ প্রকাশের জন্যে সমাবেত হতে শুরু করে ।  তাদের মূল লক্ষ্য ছিল কর্মসংস্থান এবং নাগরিক অধিকারগুলো সংরক্ষণের দাবি জানানো ।  যেহেতু বন্ধের দিন ,  তাই অনেকেই তাদের ছেলেমেয়ে নিয়েও বের হয়েছিল ।  উল্লেখ্য যে সে সময় নর্দার্ন আয়ারল্যান্ড ব্রিটিশ শাসন থেকে স্বাধীনতা চাচ্ছিল ,  তাই তাদের এই দাবির সাথে স্বাধীনতার দাবিও প্রচ্ছন্নভাবে মিশে ছিল ।  তবে এই মুভমেন্ট ছিল শান্তিপূর্ণ এবং কারো কাছে কোন অস্ত্র ছিল না । 
ব্রিটিশ সেনাবাহিনী এই জনতার ঢলকে সাধারণ চোখে দেখতে ব্যর্থ হয় ।  তারা ভারি অস্ত্রে সজ্জিত বহর প্রেরণ করে জনতাকে রুখে দিতে ।  তাদের বাধার মুখে পড়ে জনতাও ক্ষোভে ফেটে পড়ে ।  এর এক পর্যায়ে কিছু তরুণ সেনাবাহিনীর উপর ঢিল নিক্ষেপ করতে শুরু করলে সেনাবাহিনী ঢিলের জবাবে পাল্টা গুলি চালাতে শুরু করে ।  সেদিনের এই বিশেষ ঘটনাগুলো টিভি মিডিয়ায় ধারণ করে রাখা আছে ।  সেখানে দেখা যায় নিরীহ মানুষ হাত তুলে জীবন ভিক্ষা চাচ্ছে অথচ তাদের নির্বিচারে গুলি করে হত্যা করা হচ্ছে ।  পরবর্তিতে প্রমাণিত হয় নিহতদের একজনের কাছেও অস্ত্র ছিল না ।  কীভাবে একেকজন মানুষ মারা গিয়েছিল সেটার বর্ণনা এখানে পাওয়া যাবে  –  ক্লিক করুন ।  
ব্লাডি সানডে আইরিশ সংস্কৃতিতে মিশে আছে ওতপ্রোতভাবে ভাবে ।  ২০০২ সনে পল গ্রিনগ্রাস পরিচালিত ব্লাডি সানডে মুভিতে খুব নিরপেক্ষ ভাবে সেদিনের ঘটনাগুলোকে তুলে ধরা হয়েছে ।  জনপ্রিয় আইরিশ রক ব্যান্ড U2 - এর গাওয়া ব্লাডি সানডে গানটাও এ বিষয়ে রীতিমত  “ ঐতিহাসিক ”  খেতাব পেয়ে গিয়েছে ।  গানটার মিউজিক ভিডিওতে সেদিনের অনেকগুলো ঘটনার ভিডিও ফুটেজ দেয়া আছে ।  আগ্রহী পাঠক নিচের ভিডিও থেকে সেগুলো দেখতে পাবেন । 

সুদীর্ঘ ৩৮ বছর নিহতরা কোন বিচার বা স্বীকৃতি পায় নি ।  যদিও সবাই জানতো তারা নিরীহ ছিল ,  কিন্তু  “ অফিশিয়ালি ”  তাদের কাঁধে সন্ত্রাসীর কলঙ্ক লেগে ছিল তিন যুগের বেশী সময় ধরে ।  তদন্ত চলতে থাকে বছরের পর বছর ।  এরপর ২০১০ সনের ১৫ জুন তদন্তের রিপোর্ট প্রকাশিত হয় যেখানে জানানো হয় সেদিনের হত্যাকাণ্ডের সবাই ছিল অস্ত্রহীন এবং নিরীহ ।  ব্রিটিশ প্রধানমন্ত্রী ডেভিড ক্যামেরন পার্লামেন্টে তদন্তের রিপোর্টটা পড়ে শোনান এবং ব্রিটিশ সরকারের পক্ষ থেকে সবার কাছে ক্ষমা প্রার্থনা করেন  ( বিবিসির ভিডিও )  ।  তবুও আফসোস ,  বৃটেনের মত একটা দেশে জাস্টিস আসতে সময় লাগলো ৩৮ বছর !  
পুনশ্চ :  ২০০৮ সনে ডেরী ভ্রমনে গিয়ে কিছু ছবি তুলেছিলাম ।  সেগুলো এই লিঙ্ক থেকে আগ্রহী পাঠক দেখতে পাবেন ।    
১৬ জুন ,  ২০১০
ডাবলিন ,  আয়াল্যান্ড । 






ইউরোপিয়ান মেয়ে এবং প্রেম - বাণিজ্য



ইউরোপিয়ান মেয়েরা বৌ হিসেবে কতটা আকর্ষনীয়া সেটা জানি না ,  তবে বাদামী চামড়ার ছেলেদের কাছে  “ বিয়ের বাজার ”  - এ তাদের বিশেষ সুনাম অন্য কারণে ।  আজকের কথা নয় ,  আরো কয়েক যুগ আগে থেকেই ইউরোপ - এ্যামেরিকায় সাদা মেয়ে বিয়ে করা নাগরিকত্ব পাবার সবচেয়ে সহজ এবং কার্যকরী উপায় হিসেবে গণ্য হয়ে আসছে ।  ধীরেধীরে সময় বদলাতে শুরু করলে এবং এ ধরণের বিয়ের হার বাড়তে লাগলে দেশগুলোর ইমিগ্রেশনের টনক নড়তে শুরু করে ।  তারপর তারা যে কোন উপায়ে কন্ট্রাক্ট ম্যারেজ প্রতিরোধে বিশেষ ব্যবস্থা নিতে থাকে ।  এ বিষয়কে উপজীব্য করে হলিউড - বলিউডে প্রচুর চলচ্চিত্র তৈরি হয়েছে ।  হাজার হাজার ডলার - পাউন্ড - ইউরো খরচ করে কন্ট্রাক্টে বিয়ে করে ধরা খেয়ে একূল - ওকূল দুকূল হারাতে দেখেছি অনেক বঙ্গদেশীয় বালকদের ।  তবে আজকের লেখার বিষয়বস্তু ভিন্ন  –  টাকার বিনিময়ে বিয়ে নয় বরং ভালোবাসার বিনিময়ে বিয়ে ।  প্রেম এখানে পণ্য ,  প্রেম এখানে বাণিজ্য ।     
সম্প্রতি আয়ারল্যান্ডে খুব বেশী চোখে পড়ছে আমাদের চামড়ার ছেলেদের সাদা মেয়ে নিয়ে ঘুরে বেড়ানো ।  বিষয়টা যে শুধু আমার একারই চোখে পড়ছে তা নয় ,  পরিচিত মহলে আরো কয়েকজনের সাথে কথা বলে জানলাম তারাও লক্ষ্য করেছেন ।  বলাবাহুল্য ,  এতজনের চোখে পড়লে সেটা ঠুলি পরে বসে থাকা ইমিগ্রেশনের চোখেও পড়তে বাধ্য এবং শেষ পর্যন্ত পড়েছেও ।  এরপর যখন সম্প্রতি ইউরোপিয়ান  ( আরো স্পষ্ট করে বললে ইস্ট ইউরোপিয়ান )  দেশগুলোর মেয়েদের বিয়ে করা ছেলেদের পরিসংখ্যান ধরে টান দিয়েছে কর্তৃপক্ষ ,  সেখানে বেরিয়েছে দারুণ এক চিত্র ।  সাম্প্রতিক সময়ে রিপাবলিক অব আয়ারল্যান্ডে ইউরোপিয়ান মেয়েদের বিয়ে করা ছেলেদের তালিকায় যে দেশটি সবার উপরে আছে তাদের নাম  “ পাকিস্থান ”  । 
পাকিস্থানীদের আমি ঢালাও ভাবে গালি দেব না ।  তাদের দেশে তারা কেমন আমি সেটা জানি না; এমন কী কোন দিন আমি পাকিস্থানে যাইও নি ।  অতএব ঢালাও ভাবে গালি দেয়াটা পক্ষপাতদুষ্ট হতে পারে ।  তবে আমার গত পৌনে তিন বছরের আয়ারল্যান্ড জীবনে যা দেখেছি তাতে অন্তত এখানে আসা পাকিস্থানীদের আমার কাছে মনে হয়েছে শেয়ালের মত ধূর্ত ।  স্বার্থের জন্যে তারা যা যা প্রয়োজন সব করতে পারে ।  তাদের ভণ্ডামির একটা ছোট উদাহরণ দিচ্ছি ।  তারা বিয়ার খায় না কারণ ইসলামে মদ খাওয়া বারণ ।  তবে তারা নাইট ক্লাবে যায় ,  মেয়েদের সাথে ডেইট করে এবং যথাসময়ে সেক্সও করে ।  তাদের মতে সেক্স হচ্ছে একটা জৈবিক চাহিদা যা মানুষ হিসেবে মেটাতে হবেই ।  এটা যদি করে তাহলে ইসলামের চোখে মাফ পাওয়া যাবে কিন্তু মদ খেলে নয় ।  তাদের যুক্তিতে আমি মুগ্ধ (  !  )  হই ,  বাকরুদ্ধ হই ।  এই যুক্তিটা একজন বা দুজন দেখালে একটা কথা হতো ।  কিন্তু অবাক করা বিষয় ,  এখানে প্রায় পুরো পাকি তরুণ কমিউনিটি এটা বিশ্বাস করে !  পাকিদের পাশাপাশি উত্তর ভারতীয় ছেলেরাও এমন হয় ।  বিশেষতঃ পাঞ্জাবের ছেলেরা ।  দক্ষিণ ভারতীয় ছেলেরা ,  পশ্চিমবঙ্গের ছেলেরা এবং বাংলাদেশী ছেলেরাও এখানে অবাধ সেক্স লাইফ কাটায়  –  তবে তারা কেউ পাকিদের মত এক সহজে ইউরোপিয়ান মেয়েদের সাথে মিশে যেতে পারে না বা এত সহজে ওয়ান - নাইট - স্ট্যান্ড করতে পারে না ।  
পরবর্তী প্রশ্ন আসবে ,  কেন পারে না ?  ব্যক্তিগত অভিজ্ঞতা থেকে উত্তরটা দিচ্ছি ।  নাইট ক্লাবে গিয়ে  “ ফাজলামী ”  –  “ দুষ্টামী ”  –  “ শয়তানী ”  আমি নিজেও করেছি ।  কিন্তু একটা পর্যায়ের পর ডিগনিটিতে বাধতে শুরু করে ।  কিন্তু পাকিরা এই পর্যায়টা খুব সহজে পার হয়ে যায় ।  আমার বিশ্ববিদ্যালয়ে বাংলাদেশেরই এক ছোট ভাই ছিল  –  নাফিস ।  একদিন ড্যান্স ফ্লোরে ব্রাজিলিয়ান একটা গ্রুপের সাথে এক হয়ে নাচছি ।  হঠাৎ দেখি নাফিস বিয়ারের গ্লাস হাতে নিয়ে এক পাশে দাঁড়িয়ে পুরো ফ্লোরটাকে দেখছে ,  বিশেষতঃ জোড়ায় জোড়ায় আলিঙ্গনাবদ্ধ জুটি যাদের দেখলে মনে হবে প্রেম উপচে পড়ছে অথচ তাদের পরিচয়ের সময়কাল মাত্র পাঁচ মিনিট ।  জিজ্ঞেস করলাম ,   “ কী হয়েছে ?  ”  উত্তরে নফিস বলল ,   “ ভাইয়া ,  নির্লজ্জ হতে হবে ।  তা না হলে একটা সীমার পর আর এগিয়ে যাওয়া যাবে না ।  এ্যাপ্রোচ করতে হবে ,  এগিয়ে গিয়ে মেয়েদের শরীরে আলতো ভাবে হাত দিতে হবে ।  দশটা মেয়েকে এ্যাপ্রোচ করলে একটা মেয়ে পটবে ।  সেটাই লাভ ।  অপমানবোধ থাকলে নাইট ক্লাবে মেয়ে পটানো সম্ভব না ।  ”  বলাবাহুল্য ,  এই তত্ত্বটা পাকিরা অনেক আগেই আবিষ্কার করে ফেলেছিল । 
তবে এ ধরণের ছেলেদের স্ট্যানবাজি ওয়ান - নাইট - স্ট্যান্ড এর মধ্যে সীমাবদ্ধ থাকে নি বরং তারা এটাকে নিয়ে গিয়েছে অন্য এক পর্যায়ে ।  টাকা দিয়ে বিয়ে করার পরিবর্তে প্রেম দিয়ে বিয়ে করা ।  এতে সুবিধা তিনটা  –  প্রথমতঃ টাকা লাগছে না বলে পুরো প্রক্রিয়াটা প্রায় ফ্রিতে সম্পন্ন হচ্ছে ।  তাছাড়া মেয়ে হঠাৎ করে উল্টা পথে হাঁটা দিলে শুধু সময়টাই অপচয় হবে ,  হাজার হাজার ইউরো গচ্চা যাবার ভয় নেই ।  দ্বিতীয়তঃ ইমিগ্রেশনের আটকানোর কোন পথ খোলা থাকছে না ।  তৃতীয়তঃ এই সুযোগে বেশ  “ মাস্তি ”  করে নেয়ার ক্ষেত্র তৈরি হচ্ছে ।  এই প্রতারণার ফাঁদে মূলতঃ পড়ছে ইস্ট ইউরোপিয়ান মেয়েরা ।  এরা একটু আবেগপ্রবণ হয় ।  গরীব দেশের মেয়ে হওয়ার কারণে তারা এখানে এসেছে নূতন জীবনের সন্ধানে ।  তাদের যদি একটু প্রেম - ভালোবাসা দেখানো যায় ,  তারা সহজে গলে যায় ।  দশজনকে দেখালে যদি একজন গলে ,  সেই তো লাভ  –  এটাই যে নীতি ।  প্রেম বাণিজ্যের ধারক এবং বাহক পাকিরা ,  সাথে কিছু ভারতীয় এবং বাংলাদেশী ছেলেরা এ কাজটা দারুণ ভাবে করছে ইউরোপিয়ান পাসপোর্ট পাবার জন্যে ।  পরে পাসপোর্টটা হাতে পাওয়ার সাথে সাথে মেয়েটাকে ছুড়ে ফেলে নিজের মনের মত মেয়ে বিয়ে করে নিচ্ছে ।  তার উপর ইউরোপিয়ান ইউনিয়ান সুবিধাটা আরো বাড়িয়ে দিয়েছে ।  লিথুনিয়া ,  লাটভিয়া ,  পোল্যান্ড ,  হাঙ্গেরী  –  যে দেশেরই মেয়ে বিয়ে করা হোক না কেন আইরিশ পাসপোর্ট এর জন্যে আবেদন করতে পারবে ।  আর আইরিশ পাসপোর্ট মানে সোনার খনি হাতে পাওয়া কেননা এই পাসপোর্ট দিয়ে অ্যামেরিকা এবং ক্যানাডায় বিনা ওয়ার্ক পারমিটে কাজ করা এবং থাকা যায় ।  এক কথায় আইরিশ পাসপোর্ট নর্থ আটলান্টিকের উভয় পাড় একজন মানুষের জন্যে উন্মুক্ত করে দেয় ।  আর সেটা পাবার জন্যেই তারা মরিয়া ।    
এখানে খুব দেখা যায় কালোদের সাথে সাদা মেয়েদের ঘুরতে ।  এর পেছনের অন্তর্নিহিত কারণ বুদ্ধিমান পাঠক মাত্রই বুঝে নিতে পারবেন ।  ছোটছোট টিন এইজ মেয়েরা পর্যন্ত নোংরা কালোদের সাথে যা যা খোলা রাস্তায় করে ,  তারপর বদ্ধ কামরায় তাদের উন্মাদনা কোন পর্যায়ে পৌছায় সেটা সহজে কল্পনা করে নেয়া যায় ।  আমার বিশ্ববিদ্যালয়ের আরেক বাংলাদেশী ছাত্র ধ্রুব প্রায় আফসোস করে বলতো আমরা হচ্ছি  “ মিডল ক্লাস ”   –  না সাদা ,  না কালো ।  এজন্যে আমাদের পাত্তা নেই ।  কিন্তু বর্তমানে যা হচ্ছে তাতে  “ পাত্তা নেই ”  আর বলা যায় না ।  সম্ভবত সাদা মেয়েরা ভাবতে শুরু করেছে উপমহাদেশীয় ছেলেরা বিছানায় উন্মাতাল না হতে পারলেও ভালোবাসার ক্ষেত্রে তারা কালোদের থেকে অনেক এগিয়ে ।  যতই যা কিছু প্রত্যাশা করুক না কেন ,  প্রতিটা মেয়ের সম্ভবত ভালোবাসা পাওয়ার একটা আকাঙ্ক্ষা সব সময় মনে সুপ্ত থাকে ।  আর তাদের সেই কোমল সুপ্ত আকাঙ্ক্ষার ফায়দা তুলতে শুরু করেছে পাকিরা ।  কয়েকদিন আগের ঘটনা ।  হেঁটে যাচ্ছি ডাবলিন শহরের সবচেয়ে ব্যস্ত ব্রিজ  –  ও '  কনেল ব্রিজ  –  এর উপর দিয়ে ।  হঠাৎ কানে আসে একটা মেয়ের কণ্ঠস্বর ,   “ তুমি জানো না ,  তুমি আমার জীবনটা কতটা বদলে দিয়েছো ।  আমি এত সুখ জীবনে পাই নি ।  আমি কী করে তোমাকে বোঝাবো ?  .  .  .  .  ”  ।  মেয়েটা ইংরেজী বলতে পারে না ,  আবার ইংরেজী ছাড়া ভাব প্রকাশের উপায় নেই ।  প্রচণ্ড কষ্ট করে ,  ভয়াবহ ভাঙ্গাভাঙ্গা ইংরেজীতে কথাগুলো বলছিল মেয়েটা ।  অথচ পাশের ছেলেটা একটা কথাও বলছিল না ।  সাথে সাথে আমি নিশ্চিৎ হয়ে যাই সাথে উপমহাদেশীয় ছেলে আছে ।  তাই হাটার গতি কমিয়ে দেই ।  এরপর ফোনটা বের করে ,  যেন কেউ কল করেছে তাই থামছি এভাবে ,  ব্রিজের পাশে দাঁড়াই ।  সাথে সাথে চোখাচুখি হয় ছেলেটার সাথে ।  চোখ নাকি মনের আয়না ।  যদি তাই হয় ,  তবে সেই চোখে আমি  “ চোর ”  দেখতে পেয়েছিলাম ।  সাথে সাথে তাদের পিছু নেই ।  শক্ত করে হাত চেপে ধরে মেয়েটা কথা বলেই যাচ্ছে আর ছেলেটা বারবার ঘুরে পেছন ফিরে তাকায় ,  আমি আছি কিনা সেটা দেখতে !  আমি নিজেকে প্রশ্ন করেছি ,  এত কুণ্ঠা কেন ছেলেটার মনে ?  এই কুণ্ঠা কিন্তু এই একবারই নয় ,  আরো অনেকবার দেখেছি ।  এরকম অগুনতি উদাহরণ দিতে পারবো শুধু মুভি দেখার সময়ের ।  কোন এক বিচিত্র কারণে সাদা মেয়ে পাশে থাকলে এবং আমাদের দেখলেই ছেলেগুলো ছটফট করতে শুরু করে ।  বারবার তাকায় এটা দেখতে যে আমরা তাকাচ্ছি কিনা ।  মনের মধ্যে যদি চোর না থাকে তাহলে এটাতো হওয়ার কথা নয় ।  সেদিন ব্যাঙ্কে গেলাম ।  একটা বাদামী ছেলের সাথে সাদা মেয়ে ।  মেয়েটা অনেক দুষ্টামী করছিল ।  কিন্তু আমাদের দেখার সাথে সাথে ছেলেটা আড়ষ্ট হয়ে গেলো ।  মেয়েটা এত ন্যাকামী করে তার বয়ফ্রেন্ডের সাথে দুষ্টামী করছে অথচ সে বারবার আমাদের দেখে ।  আমরা কি FBI থেকে এসেছি নাকি ?  আজব !   
তবে এর অর্থ কিন্তু এই না যে আমি বলছি না বাদামী চামড়ার ছেলেরা সাদা মেয়েদের সত্যি ভালোবাসে না ।  আমারই পরিচিত এক বাংলাদেশী জুটি আছে যারা প্রচণ্ড সুখি এবং তাদের সম্পর্কে আমি কোন সমস্যা দেখি নি ।  ছেলেটা কখনও মেয়েটাকে তার ধর্ম ছাড়তে বলে নি অথবা কোন বিষয়ে জোর করে নি ।  অথচ সেই পোলিশ মেয়ের মুখ থেকেই শুনেছি তার বান্ধবীরা কী করে নির্যাতিত হয়েছে পাকিদের হাতে ।  তার এক বান্ধবীকে ধর্ম পরিবর্তনের জন্যে রীতিমত শারীরিক নির্যাতন করতো সেই পাকি ।  এজন্যে পোলিশ কমিউনিটিতে এখন ধীরেধীরে এটা ছড়িয়ে গিয়েছে যে পাকি মাত্রই  “ লম্পট ”  ,   “ বদ ”  এবং  “ ধর্মান্ধ ”  হয় ।  কিছু দিন আগে একটা কলেজে বসে গল্প করছিলাম ।  হঠাৎ এক ছেলে আসলো ভর্তি হতে ।  ফর্সা ,  লম্বা ,  জিম করা পেটানো শরীর ।  প্রথমে দেখলে মনে হয় পাকি যদিও পরে পাসপোর্ট দেখে বুঝি ভারতীয় ,  সম্ভবত পাঞ্জাবী ।  কলেজ কর্তৃপক্ষ যখন তার কাছে ইমিগ্রেশন কার্ড  ( আয়ারল্যান্ডে সবাইকে ইমিগ্রেশন থেকে একটা কার্ড দেয় যেখানে ছাপানো এবং চিপের মাধ্যে সংশ্লিষ্ট ব্যক্তির সব তথ্য সংরক্ষিত থাকে )  চাইলো তখন সে তাল বাহানা শুরু করলো ।  এরপর দেখা গেলো তার ইমিগ্রেশন কার্ডই নেই ।  তার ভিসার মেয়াদ শেষ হয়ে গিয়েছে চার মাস আগে ।  সে এই সময়টা এখানে অবৈধ ভাবে থাকছে ।  এমন কি তার কাছে পুরানো ইমিগ্রেশন কার্ডও নেই ,  সেটা পুলিশ নিয়ে গিয়েছে !  কেন পুলিশ নিলো ?  রহস্যের গন্ধ পেয়ে এগিয়ে গেলাম ।  তারপর একে একে বের হতে শুরু করলো না না কাহিনী ।  ছেলে একটা অপ্রাপ্ত বয়স্ক পোলিশ মেয়ের সাথে লিভ টুগেদার করতো ।  কোন ভাবে পুলিশ সেটা টের পেয়ে তাকে ধরে ।  এখন সে পালিয়ে বেড়াচ্ছে ।  সে নাকি বড় উকিল ধরেছে ।  পুলিশকে সে দেখিয়ে দেবে ইত্যাদি ইত্যাদি ।  কথায় বলে চোরের মা বড় গলা ।  সেদিন দেখলামও ।   
তবে বাংলাদেশীরাও যে ধোয়া তুলসী পাতা ,  তা কিন্তু না ।  অন্তত দুটো উদাহরণ আমার চোখের সামনে দেখা যেখানে আমাদের জাতিগত ভাবে অপমানিত হতে হয়েছে ।  আমি একটা হাঙ্গেরীয়ান যুগল  ( মার্থা এবং পিটার )  - এর সাথে বাসা শেয়ার করতাম ।  মেয়েটা আমাকে প্রায়ই বলতো তার বান্ধবী একটা বাংলাদেশী ছেলের সাথে লিভ টুগেদার করছে ।  উপমহাদেশের ছেলেদের মত এত ভালো ছেলে আর হয় না ইত্যাদি ইত্যাদি ।  আমি ব্যাপক ভয়ে থাকতাম ।  একদিন শুনলাম ছেলেটা মেয়েটাকে নিয়ে ঢাকা যাচ্ছে ।  মেয়েটা দারুণ উত্তেজিত ।  অনাগত আনন্দের কথা চিন্তা করে সে তখনই পুলকিত হচ্ছিল ।  এক সময় তারা বাংলাদেশে গেলো ।  সেখানে মেয়েটা ছেলেটার মায়ের অকথ্য ব্যবহারে মানসিক ভাবে বিপর্যস্ত হলো প্রথমে ।  তারপর বাংলাদেশের গরমে সে শারীরিক ভাবে অসুস্থ হয়ে পড়ে ।  মেয়েটাকে হাসপাতালে ফেলে ছেলে এবং তার পরিবার বেশ কিছু দিনের জন্যে পুরোই গায়েব হয়ে যায় ।  এরপর অনেক যন্ত্রণা ভোগ করে এবং ছেলেটাকে হাতে - পায়ে ধরে শেষ পর্যন্ত মেয়েটা আয়ার‌ল্যান্ডে ফিরে আসতে সক্ষম হয় ।  এরপর মেয়েটা ঘোষণা করলো ,   “ বাংলাদেশের মত খারাপ জাতি আর নেই ।  এদের ভুলেও বিয়ে করবা না ।  ” 
দ্বিতীয় উদাহরণে কোন নাম উল্লেখ করবো না কারণ এটা এখানে ব্যাপক আলোড়িত ঘটনা এবং ভদ্রমহিলা আমার কলিগ ।  ভদ্রলোক তরুণ নন ,  বরং কিছুটা বয়স্কই ।  পটিয়েছে সরাসরি শিক্ষিত আইরিশ মেয়েকে ।  বিয়ের পর একটা মেয়ে হয়েছে ।  সুখের সংসার ।  কিন্তু যখনই তার পাসপোর্টটা হয়ে গেলো ,  সাথে সাথে অন্য মেয়েদের সাথে সম্পর্ক স্থাপন করেছে ।  স্ত্রীকে ভালোবাসাতো দূরে থাক ,  এখন নূন্যতম সম্মানও করে না ।  মেয়েকে নিয়ে যাওয়ার জন্যে অনেক চেষ্টা করছে  –  বাংলাদেশে তার মায়ের স্ট্রোক হচ্ছে ,  হার্ট এ্যাটাক হচ্ছে আরো কত কী ।  প্রত্যেকটা কথা শুনলে বোঝা যায় মিথ্যা ।  ভদ্রমহিলা আমার কাছে বার কয়েক পরামর্শ চেয়েছিলেন ।  আমি তার মুখের দিকে তাকিয়ে থাকা ছাড়া কিছু বলতে পারি নি ।  
আমি স্বীকার করছি আমার দেয়া উদাহরণগুলো থেকে কোন সিদ্ধান্তে পৌঁছালে সেটা অতি মাত্রায় সরলীকরণ করা হয়ে যাবে ।  কিন্তু এটাও অস্বীকার করার উপায় নেই যে এই বিচ্ছিন্ন উদাহরণগুলোই মানুষের মনে একটা জাতির প্রতি বিরূপ ধারণা সৃষ্টিতে যথেষ্ট ।  প্রেমকে পাকিদের নেত্রীত্বে কিছু বাদামী করেছে বাণিজ্যের উপকরণ ।  প্রেম নাও ,  পাসপোর্ট দাও  –  এই আজ তাদের স্লোগান ।  সুস্থ চিন্তার মাধ্যমে ভবিষ্যৎ গড়ার যে প্রবণতা সেটা যেন আয়ারল্যান্ডে একদমই মরে যাচ্ছে দিনদিন ।  আজ পাকিদের লাম্পট্যের কারণে ঢালাও ভাবে দোষী করা হচ্ছে উপমহাদেশের ছেলেদের ।  তাদের দেখে আবার উৎসাহীও হচ্ছে বাংলাদেশের ছেলেরা ।   “ পাকিরা পারলে আমরা কেন পরবো না ”  ধরণের একটা অসুস্থ পাল্লা দেয়ার মানসিকতা দেখা যাচ্ছে খোদ আমাদের মধ্যে ।  কিন্তু কেন ?  কী হবে এভাবে পাসপোর্ট নিয়ে ?  জীবনের কি সবটাই ঐ লাল রঙ্গের বইটার জন্যে তুলে রাখা ?  জীবনে কি আর কোনই লক্ষ্য নেই ?  পাকিরা বড় বড় ধর্মের কথা বলে ।  কিন্তু কখনও এটা বলে না যে কথায় আছে ,  মন ভাঙ্গা উপাসনালয় ভাঙ্গার সমান ।  সেটাকে ভেঙ্গে এবং পণ্য বানিয়ে আর যাই করা হোক ,  জীবনে কোন দিন শান্তি পাওয়া সম্ভব নয় ।  
লেখাটা শেষ করবো একটা অনুরোধ দিয়ে ।  বাংলাদেশ থেকে প্রচুর ছেলে প্রতি বছর বিদেশে পড়তে আসছে ।  সুন্দর ভবিষ্যৎ এর কথা চিন্তা করছে তারা ।  প্রত্যাশা করি তাদের চিন্তা যেন সেই লক্ষ্যেই অটুট থাকে ।  তাদের প্রতি অনুরোধ ,  আমাদের কাজ দিয়ে আমরা বাংলাদেশের নাম উজ্জ্বল করতে না পারি ,  অন্তত যেন ম্লান না করে ফেলি সেদিকে যেন লক্ষ্য রাখা হয় সব সময় । 
২০ মে ২০১০
ডাবলিন ,  আয়ারল্যান্ড । 






অন্বেষা  -  ৩য় পর্ব  ( উপন্যাস ) 



আজ লিখে শেষ করলাম অন্বেষার ৩য় পর্ব ।  যারা উপন্যাসটি নিয়মিত পড়ছেন এবং মতামত জানাচ্ছেন ,  তাদের প্রতি রইলো অসংখ্য শুভেচ্ছা ।  আর যারা আজই প্রথম পড়ছেন ,  তারা আগের দুটো পর্ব এখান থেকে পড়তে পারবেন  –  ১ম পর্ব এবং ২য় পর্ব ।  বরাবরের মত আপনাদের মূল্যবান মতামতের অপেক্ষায় থাকলাম । 
অন্বেষা :  ৩য় পর্ব

সকাল থেকে অন্বেষা খুব চুপচাপ ।  বিষয়টা অরিন লক্ষ্য করেছে ।  সকালে দুটা ক্লাস ছিল আজ ।  এখন শেষটা চলছে ।  ব্যস্ততার কারণে জানতে চাওয়া হয় নি কী হয়েছে ।  এখন মার্কেটিং ক্লাসের পেছনের দিকে বসে কথা বলার সুযোগ হওয়ায় অরিন জিজ্ঞেস করে ।  অন্বেষা মাথা নেড়ে বলে কিছু হয় নি । 
 “ ভাব মারিস ?  ”  অরিন বিরক্ত হয় ।  সামনে ম্যাডামের দিকে তাকিয়ে ফিসফিস করে আবার বলে ,   “ কিছুতো হয়েছে আমি বুঝতে পারছি ।  কী হয়েছে সেটা বল ।  ” 
ক্লাস নিচ্ছে নায়লা খান ।  অন্বেষাদের বিশ্ববিদ্যালয়ের প্রথম দিকের ব্যাচের ছাত্রী ছিলেন তিনি ।  এরপর এ্যামেরিকার ইউনিভার্সিটি অব পেনসেলভেনিয়া থেকে MBA করে এসেছেন ।   “ আইভি লীগ ”  - এর হাওয়া লাগার পর থেকে তার কাছে বাংলাদেশের শিক্ষা ব্যবস্থা একদমই  “ যাচ্ছেতাই ”  হয়ে গিয়েছে ।  এদেশে আদৌ লেখাপড়ার পরিবেশ আছে কিনা সেটা নিয়ে তিনি বিশেষ চিন্তিত ।  ভাব দেখে বোঝার উপায় নেই যে বছর তিনেক আগে এখান থেকেই তিনি BBA শেষ করেছিলেন । 
অরিন আবার অন্বেষাকে কিছু একটা বলতে যাচ্ছিল ,  তখনই নায়লা খানের চোখে পড়ে । 
 “ এ্যাই মেয়ে ,  তোমরা কথা বলছ কেন ?  ” 
অন্বেষা মাথা নিচু করে থাকে ,  কিছু বলে না ।  এতে নায়লা খানের মেজাজ আরো গরম হয় । 
 “ কথা বলি ,  গায়ে লাগে না ?  দাঁড়াও ,  ঐ যে ব্যাক - বেঞ্চার ,  উঠে দাঁড়াও বলছি ”  । 
অন্বেষা উঠে দাঁড়িয়ে বলে ,   “ আমরা লেকচারের টপিক নিয়েই কথা বলছিলাম ।  ” 
 “ মিথ্যা কথা ।  তোমার মুখ দেখেই বোঝা যাচ্ছে তুমি মিথ্যা বলছো ।  আমাকে শেখাতে এসেছো ?  আমি আইভি লীগ ভাজি করে রেখে এসেছি আর তুমি আমাকে শেখাও লেকচারের টপিক নিয়ে কেমন করে কথা বলে ?  ” 
এবার অন্বেষার মেজাজা খারাপ হয় ।  বিরক্ত হয়ে বলে ,   “ আচ্ছা ঠিক আছে ,  আমরা প্রেমের গল্প করছিলাম ।  তো কী হয়েছে ?  বের হয়ে যাবো ?  তবু আপনার আইভি লীগ কপচানো থামান ।  ” 
অন্বেষার জবাব শুনে নায়লা খানের মুখে কথা আটকে যায় ।  তোতলাতে তোতলাতে কোনক্রমে বলেন ,   “ তুমি দুই মিডে কত পেয়েছো ?  ” 
 “ পঞ্চাশে আটচল্লিশ এবং পঁয়তাল্লিশ ।  ”  অন্বেষা ভাবলেশহীন গলায় জবাব দেয় । 
 “ আমি দেখে নেব তুমি ফাইনালে কী করে এত মার্কস পাও ।  এখন ক্লাস থেকে সোজা বের হয়ে যাও ।  ” 
অন্বেষা কিছু বলে না ।  বেচারির ভাগ্যটাই এমন যে মিডটার্ম পরীক্ষায় খুব ভালো মার্কস পেয়েও ফাইনালে যে কী হয় ,  দেখা যায় A পাবার পরিবর্তে B +  পেয়ে বসে আছে ।  সে জন্যে ম্যাডামের হুমকি গায়ে মাখে না ।  এমনিতেও B +  পাবে ,  ওমনিতেও B +  আসবে ।  তাই নির্লিপ্ত ভাবে হেঁটে ক্লাস থেকে বের হয়ে চলে আসে । 
অন্বেষা বের হয়ে আসার সাথে সাথে নায়লা খান আবার চিৎকার করে উঠেন ,   “ এ্যাই মেয়ে ।  তুমি বসে আছো কেন ?  তুমিও বের হও ।  ” 
অরিন অবাক হয়ে বলে ,   “ ম্যাডাম আমিতো কিছু করি নি ।  ” 
 “ কর নি মানে ?  এই যে মুখেমুখে তর্ক করছো ?  এখনি বের হয়ে যাও ।  ” 
অরিন দেখলো আর কথা বাড়িয়ে লাভ নেই ।  তাই মেজাজ খারাপ করে বের হয়ে আসে ।  
অন্বেষা তখন চুপচাপ বাইরে দাঁড়িয়ে আছে ।  ওর নির্লিপ্ততা দেখে অরিনের মেজাজ আরো খারাপ হয় । 
 “ কী রে ?  তুই অমন করলি ক্যান ?  নিজেরটার সাথে তুই আমার গ্রেডটারও বারোটা বাজালি ।  আমারতো তোর মত এত মার্কস নাই যে B +  এমনি এমনি পাবো ।  ” 
 “ আমি কী করলাম ?  ” 
 “ বাহ !  তিনি দুধের খুকি ।  জানেই না কী করলো ।  ” 
 “ দেখ অরিন ,  রাগ ঝাড়তে হলে আমার উপর সেটা করতে আসবি না ,  ভেতরের ঐ  * গীটার উপর ঝাড় ।  ” 
অরিন কিছু বলতে গিয়েও আর বলে না ।  ও তখন রাগে কাঁপছে । 
বেশ কিছু সময় কেটে যায় ।  দুজনের কেউ আর কথা বলে না ।  এটাই যেহেতু শেষ ক্লাস ,  তাই বসে থাকারও আর মানে হয় না ।  অন্বেষা ফোন দেয় ওর মাকে । 
 “ গাড়ি কি পাঠিয়েছো ?  আমার ক্লাস শেষ ।  আমি বাসায় আসবো ।  ” 
 “ হ্যা ,  গাড়ি চলে গেছে আরো এক ঘণ্টা আগে ।  শৈলী ফেরদৌসি ম্যাডামের কাছে পড়ছে ।  আসার সময় নিয়ে আসবি ।  ” 
এই আরেক যন্ত্রণা ।  এখন বনানী থেকে যেতে হবে ফেরদৌসি ম্যাডামের বাসায় শৈলীকে নিতে !   “ নাহ ,  পারবো না ।  আমি আসার পর শৈলীকে আনতে পাঠাবো ।  ”  অন্বেষা বিরক্ত হয়ে বলে । 
 “ আমি যেভাবে বলছি সেভাবে করবি ।  আমার গাড়িটা তোর কাছে পাঠানোই ভুল হয়েছিল ।  শৈলীর সামনে ইন্টারমেডিয়েট পরীক্ষা ।  ওকে নিয়ে তারপরই তুই বাসায় আসবি ।  ”  অন্বেষার মা কঠিন মানুষ ।  একবার তিনি যা বলবেন ,  এই জগতে সেটা হতেই হবে । 
 “ আচ্ছা ,  আমি গাড়ি ছেড়ে দিচ্ছি ।  আমি বেবীটেক্সি দিয়েই আসতে পারবো ।  তোমাদের ঐ গাড়ির আমার দরকার নাই ।  ”  অন্বেষাও এবার এক হাত নেয়ার চেষ্টা করে ।  কিন্তু ওর রাগ ধোপে টেকে না মায়ের রাগের সামনে , 
 “ তুই বেবীটেক্সী নিয়ে আস ,  মিশুকে আস ,  ট্রেম্পুতে আস ,  বাসে করে আস আর হেটে আস; আমার কিছু যায় আসে না ।  গাড়ি যেন শৈলীকে না নিয়ে আজকে বাসায় না আসে ।  ”  এই বলেই তিনি ফোন রেখে দেন । 
অরিন দূর থেকে দাঁড়িয়ে অন্বেষা আর ওর মায়ের কথোপকথন  শুনছিল ।  এবার কাছে গিয়ে বলে ,   “ অন্বেষা ,  তোর কোন একটা সমস্যা হয়েছে আমি নিশ্চিত ।  কী হয়েছে তোর ?  এরকম অস্থির হয়ে আছিস কেন ?  ” 
অন্বেষা অরিনের মুখের দিকে কিছুক্ষণ তাকিয়ে থাকে ।  তারপর বলে ,   “ দোস্ত ,  আমি তোকে রাতে ফোন দিব ।  এখন যাই ।  ”  এই বলেই আর কথা না বাড়িয়ে অন্বেষা বের হয়ে পড়ে । 
গাড়ির এসির গ্যাস শেষ হয়ে গেছে ।  এসি কাজ করে না ।  গরমে সেদ্ধ হতে হতে অন্বেষা ফেরদৌসি ম্যাডামের বাসার সামনে এসে পৌঁছায় ।  মে মাসেই এবার যে গরমটা পড়ছে ,  তাতে জনু - জুলাইতে যে কী হবে সেটা ভেবে অন্বেষা আতঙ্কিত হয় । 
শৈলীকে এখনও মোবাইল কিনে দেয়া হয় নি ।  তাই জানারও উপায় নেই কখন পড়া শেষ হবে ।  এভাবে বসে থাকাও বিরক্তিকর ।  সায়েম সবসময় অন্বেষাকে ফোন দেয় ।  অন্বেষা কখনও সায়েমকে কল করে নি ।  তাই সায়েমকে একটা ফোন দেবে কিনা সেটা নিয়ে যখন অন্বেষা ভাবছিল ,  ঠিক তখনই দেখতে পায় শৈলী বের হয়ে আসছে ।  সাথে একটা ছেলে ।  অন্বেষা এক দৃষ্টিতে তাকিয়ে থাকে ।  ছেলেটার সাথে শৈলী বেশ হেসে হেসে কথা বলছে ।  গাড়ির কাছে এসে শৈলী যখন দেখে ভেতরে অন্বেষা বসা ,  তখন ছেলেটার থেকে সরে এসে গাড়িতে উঠে । 
 “ কী রে ?  ছেলেটা কে ছিল ?  ”  অন্বেষা সন্দেহের সুরে বলে । 
 “ কোন ছেলে ?  ” 
 “ কোন ছেলে মানে ?  এতক্ষণ তুই যার সাথে হেঁটে আসছিলি ।  ” 
 “ ওহ !  ওটা অনিক ।  আমরা এক সাথে পড়ি ।  ” 
 “ কোন কলেজে পড়ে ছেলেটা ?  ”  অন্বেষা তখনও ভ্রু কুচকে তাকিয়ে আছে শৈলীর দিকে । 
 “ ঢাকা কলেজে ।  ” 
 “ কবে থেকে পরিচয় ?  ” 
এবার শৈলী অবাক হয় ।   “ আপু তোর কী হয়েছে ?  অনিক আর দশটা ছেলের মতই একটা ছেলে যার সাথে আমি ম্যাডামের বাসায় একই ব্যাচে পড়ি ।  নূতন মোবাইল কিনেছে ।  আমাকে বলছিল কল করতে হবে কিনা ।  ” 
অন্বেষা আর কিছু বলে না ।  বুঝতে পারে আজ সব কিছুতেই বেশী বেশী করছে সে ।  ম্যাডামের সাথে বেয়াদবী করা ,  অরিনের উপর রাগ ,  মার সাথে ঝগড়া কিম্বা শৈলীকে অহেতুক সন্দেহ করা  -  সব কিছুর কেন্দ্রবিন্দু এক চরম অস্থিরতা ,  নিজের দুটো সত্তার মাঝে দ্বন্দ্ব ।  সায়েমের সাথে সেদিনের পর অন্বেষার আরো কয়েকবার কথা হয়েছে ।  প্রতিবারই সায়েম অন্বেষাকে ওর ফ্ল্যাটে যেতে প্রলুব্ধ করেছে ।  এর মধ্যে সবচেয়ে বড় হাতিয়ার হিসেবে ব্যবহার করেছে একটা সারপ্রাইজের কথা ।  সায়েমের ফ্ল্যাটে নাকি অন্বেষার জন্যে একটা চরম সারপ্রাইজ আছে যেটা সায়েম চায় অন্বেষা গিয়ে দেখুক ।  এরকম অর্ধেক কথা অন্বেষা একদমই সহ্য করতে পারে না ।  তাছাড়া অন্বেষা মনে করে সায়েম সিরিয়াস প্রকৃতির ছেলে ।  সে যখন বলেছে সারপ্রাইজ আছে ,  তবে একটা সারপ্রাইজ ওর জন্যে অবশ্যই অপেক্ষা করছে ।  সেটা কী ,  তা না জানা পর্যন্ত আর অন্বেষার শান্তি হচ্ছে না । 
অন্বেষা লক্ষ্য করেছে সায়েম মোটামোটি ওকে কনভিন্স করে ফেলেছে ।  ওর মনের আশি শতাংশ এখন বলছে সায়েমের ফ্ল্যাটে যাওয়া উচিত ।  তবে বাকি বিশ শতাংশ বারবার অনাগত বিপদের সম্ভাবনা মনে করিয়ে দিয়ে সাবধান করে দিচ্ছে অন্বেষাকে ।    
সন্ধ্যায় অন্বেষা অনেক সময় নিয়ে শাওয়ার নেয় ।  তারপর নিজের উপর কিছুটা নিয়ন্ত্রণ এনে টিএন্ডটি ফোন থেকে অরিনকে ফোন দিয়ে সব কথা খুলে বলে ।  এবার অরিন গতদিনের মত প্রতিক্রিয়া দেখায় না ।  সে অন্বেষার থেকে খুঁটিনাটী বিষয়গুলো সব জেনে নেয়ার চেষ্টা করে ।  অরিন বোঝে অন্বেষাকে ছেলেটার সাথে কথা বলতে মানা করাটা বৃথা ।  যেহেতু অন্বেষা ঐ ছেলের ফ্ল্যাটে যাওয়ার জন্যে এক পায়ে দাঁড়িয়ে আছে ,  এ থেকেই অরিন বুঝতে পারে ছেলেটার প্রতি ওর ভালোলাগাটা কোন পর্যায়ে পৌছেছে । 
 “ দেখা যদি করতেই হয় ,  তাহলে সেটা আমাদের ক্যাম্পাসের আশেপাশেও করা সম্ভব ।  হ্যালভেশিয়াতে চলে আসতে বল ।  ” 
 “ সেটাতো সে করতে পারছে না ।  কী কাজে নাকি সে অনেক ব্যস্ত ।  ” 
 “ সে যদি তোকে এতই ভালোবাসে ,  তাহলে এটাইতো আসল সময় পরীক্ষার ।  দেখা যাক সে তার ব্যস্ততাকে এক পাশে রেখে ভালোবাসার সাথে দেখা করতে আসতে পারে কিনা ।  ” 
অন্বেষা বুঝতে পারে অরিন কথাটা খারাপ বলে নি ।  এ দিকটা অন্বেষা কখনও ভেবে দেখে নি ,  তবে ভাবা উচিত ছিল । 
অরিন অন্বেষাকে আরো কিছুক্ষণ বোঝায় ।  সারপ্রাইজ পরে দেখা যাবে ,  আগে দেখা হওয়া জরুরী ।  তাছাড়া প্রথম দিনই একজনের বাসায় চলে যাওয়াটা ভালো দেখায় না ।  তাছাড়া সায়েমের সাথে ওদের পরিচয়ও করিয়ে দিতে বলে ।  সবশেষে ওদের পরিকল্পনা দাঁড়ায় এরকম যে সায়েমকে যেভাবেই হোক NSU - র ক্যাম্পাসে এনে হাজির করবে ওরা । 
রাতে অন্বেষা ফোন দেয় সায়েমকে ।  এই প্রথম অন্বেষা সায়েমকে কল করলো ।  রিং হয়ে হয়ে লাইন কেটে যায় কিন্তু সায়েম ফোন ধরে না ।  অন্বেষা বারবার কল দিতে থাকে কিন্তু কেউ ফোন ধরে না ।  অন্বেষার অস্থির লাগতে শুরু করে কিন্তু কিছুই করার নেই ।  সে রাতে নির্ঘুম অন্বেষা একটু পরপর কল করে ভোর পর্যন্ত চেষ্টা করে সায়েমের সাথে কথা বলার কিন্তু অন্যপাশ থেকে কেউ আর ফোন ধরে নি ।  
একই রাতের ঘটনা ।  আঙ্গুল কাটা জগলু একটা পুরানো গ্যারেজে চেয়ারে বসে টলছিল ।  চোখ দুটো টকটকে লাল হয়ে আছে ।  হাতে গ্লাস ।  মাতালের মত সে গ্লাসের তরল গলায় ঢালছে আর বারবার বলছে ,   “ ভেরি ব্যাড ,  ভেরি ব্যাড ।  ” 
এমন সময় একজন স্যুট - টাই পরা ভদ্রলোক গ্যারেজে ঢোকেন ।  তাকে দেখে জগলুর সাগরেদ আলাউদ্দিন উঠে দাঁড়ায় ।  কিন্তু জগলু তখনও নেশাগ্রস্ত ।  ভদ্রলোক আলাউদ্দিনের দিকে তাকিয়ে ইশারায় জানতে চান ,   “ কয়টা ?  ”  । 
আলাউদ্দিন বাম হাতের কনিষ্ঠা এবং অনামিকা উঁচু করে দেখায় ।  ভদ্রলোক চিন্তিত ভাবে তাকিয়ে থাকেন কিছু সময় ।  তারপর বের হয়ে যান গ্যারেজ থেকে । 
জগলু তখনও মাতালের মত বলে চলেছে ,   “ ভেরি ব্যাড ,  ভেরি ব্যাড ।  ” 







অন্বেষা  -  ২য় পর্ব  ( উপন্যাস ) 



গত ২ মে থেকে লিখতে শুরু করেছি নূতন উপন্যাস অন্বেষা ।  ইচ্ছে আছে প্রতিটা পর্ব প্রথমে সচলায়তনে প্রকাশ করার ।  আজ প্রকাশিত হলো ২য় পর্ব ।  যারা ১ম পর্ব পড়েন নি ,  তারা এখানে ক্লিক করে পড়তে পারবেন । 
অন্বেষা :  ২য় পর্ব
বাংলায় একটা প্রবাদ আছে  “ চোখ গোল গোল করে তাকানো ”  ।  অন্বেষার ধারণা ছিল এই প্রবাদে  “ টেকনিকাল ফল্ট ”  রয়েছে ।  মানুষ চোখ গোল গোল করে তাকাতে পারবে না কারণ তার চোখ উপবৃত্তাকার ।  বড়জোর মানুষ চোখ ডিম্ব ডিম্ব করে তাকাতে পারবে ।  কিন্তু বিশ্ববিদ্যালয়ের ক্যাফেতে বসে অরিনের কাছে সায়েমের কথা বলার সময় অরিন যেভাবে অন্বেষার দিকে তাকিয়ে ছিল তাতে অন্বেষার মনে হচ্ছিল মানুষের এই ডিম্বাকৃতির চোখ কখনও কখনও গোল হলেও হতে পারে । 
 “ তুই আমাকে এটা পরিষ্কার করে বল হঠাৎ এই ছেলের প্রতি এত আগ্রহ দেখাচ্ছিস কেন ?  ” 
প্রশ্নটা খুব কঠিন ।  অন্বেষা জবাব খুঁজে পায় না ।  মাত্র দুই দিন যার সাথে কথা হয়েছে তার প্রতি আগ্রহ দেখানোটা নিতান্তই ছেলেমানুষী ।  তবুও অন্বেষা দেখাচ্ছে ।  হয়তো নিজের ইচ্ছার বিরুদ্ধেই ।  অরিনের প্রশ্নের উত্তরে তাই অন্বেষা  “ ধরি মাছ না ছুঁই পানি ”  ধরণের অবস্থান নেয়ার চেষ্টা করে ,   “ আমার ছেলেটার প্রতি আগ্রহ নেই ।  তবে কিউরিওসিটি আছে ।  ” 
 “ আমারে বাল শিখাইতে আসছিস ?  ”  অরিন চরম বিরক্তি নিয়ে বলে ।   “ তোর কোন রুমে ফিন্যান্স ক্লাস হয় সেটা ছেলেটা জানে বলে এত প্রেম ?  ” 
 “ দোস্ত ,  তুই ব্যাপারটাকে অনেক সিরিয়াসলি নিচ্ছিস ।  প্রেম - ট্রেম কোথা থেকে আসলো ?  আমার কিউরিওসিটি এ জন্যে যে ছেলেটা জানে কোন রুমে ক্লাস ,  কোন কোর্স এবং কোন স্যার ক্লাস নিচ্ছে ।  এত তথ্য সে কোথায় পেলো ?  ” 
 “ অন্বেষা ,  গ্রো আপ ।  ”  এবার অরিন চিৎকার করে উঠে ।   “ এটা জানা কঠিন কিছু না ।  একটু খোঁজ নিলে আর ক্লাস শিডিউলের একটা কপি পেলে যে কেউ বলতে পারবে ।  শুধু তোরটা না ।  আমারটা ,  পোরশিরটা অথবা লিজারটা  -  যে কারোটাই পারবে ।  এটা খুবই তুচ্ছ একটা ব্যাপার ” 
অন্বেষা জানে অরিন যা বলছে সেটা ভুল না ।  তবুও এটা ভাবতে ওর ভালো লাগছে যে ছেলেটা ওর জন্যে কষ্ট করে এসব তথ্য জোগাড় করেছে ।  তারপর যেন নিজের মনের কথাটাকেই প্রতিষ্ঠা করার জন্যে বলে ,   “ তবুও ছেলেটার আগ্রহ আছে বলেই খোঁজ নিয়েছে ।  তুচ্ছ একটা ব্যাপার নিয়ে সে সময় নষ্ট করেছে ।  ” 
 “ সো হ্যোয়াট ?  তোর পেছনে সময় নষ্ট করার ছেলের অভাব কি NSU - তে কম আছে ?  কই ,  তাদের জন্যে তো তোর এত দরদ উথলে পড়ছে না ?  ” 
অন্বেষা এবার হতাশ ভাবে বলে ,   “ আমি সত্যিই জানি না কেন এমন করছি ।  কিন্তু আমার খুব জানতে ইচ্ছে করছে ছেলেটা কে ।  ” 
এবার অরিন একটু নরম হয় ।  তারপর বলে ,   “ ছেলেটা কী করে ?  ” 
 “ কলা ।  কলা তার নেশা এবং পেশা ।  ”  অন্বেষার মুখ উজ্জ্বল হয়ে উঠে আবার । 
পর মুহূর্তে গলার কোমল স্বরটা অরিন হারিয়ে ফেলে আবার ,   “ হ্যোয়াট ?  ব্যানানা !  ব্যানানার ব্যবসায়ী ?  ” 
 “ না দোস্ত ।  এই কলা ,  ঐ কলা না ।  এই কলা মানে আর্ট ।  সে আর্টিস্ট মানুষ ।  ছবি আঁকে ,  ভাস্কর্য বানায় ।  পড়ালেখাও এটা নিয়েই করছে ।  ” 
অরিন এবার সত্যিই বোঝে না এই পাগলীকে কী বলবে ।  অন্বেষার হাতে একটা হাত রেখে বলে ,   “ দোস্ত ,  তোকে তোর বাবা - মা অনেক আদর দিয়ে মানুষ করেছেন ।  গাড়ি ছাড়া তোকে রাস্তায় বের হতে দেন না ।  দেশের সবচেয়ে ব্যায়বহুল প্রাইভেট ইউনিভার্সিটিতে পড়াচ্ছেন ।  মোবাইল চাওয়া মাত্র তোকে মোবাইল কিনে দিয়েছেন ।  এই ক্যাম্পাসেই তাকিয়ে দেখ ,  কয় জনের মোবাইল ফোন আছে ।  আর তুই এমন একটা ছেলের জন্যে পাগলামি করতে শুরু করেছিস যাকে তুই প্রথমতঃ চিনিসই না ।  তার উপর সে তোকে একদিনের জন্যেও হয়তো তোর মত করে চালাতে পারবে না ।  এ সব পাগলামি বন্ধ কর ।  ঐ ছেলে এরপর ফোন দিলে আর কথা বলবি না ।  আজ ,  এখানেই এই টপিকের দ্যা এন্ড ।  ” 
অন্বেষা কিছু বলে না ।  চুপ করে থাকে ।  অরিনও চুপ ।  হঠাৎ যেন চরম নীরবতা নেমে আসে ওদের টেবিলে ।  অন্বেষা অন্যমনস্ক ভাবে তাকিয়ে দেখে সবাইকে । ক্যাফেতে ছেলেমেয়েদের ভিড় ।  কেউ কেউ দল বেধে আড্ডা দিচ্ছে ।  কেউ কেউ আবার জোড়ায় জোড়ায় ।  অন্বেষা লক্ষ্য করে অনেক নূতন মুখ ঢুকেছে এবার ।  যদিও এখনও প্রাইভেট বিশ্ববিদ্যালয় উচ্চবিত্ত এবং উচ্চ - মধ্যবিত্ত সমাজের নাগালেই আবদ্ধ ,  তবে আগামী কয়েক বছরের মধ্যেই হয়তো সবার জন্যে ধীরেধীরে উন্মুক্ত হয়ে যাবে এই বিশ্ববিদ্যালয়গুলোর দ্বার ।  সেটা ভালো হবে নাকি খারাপ সময়ই বলে দেবে ।  তবে এটা ঠিক এই বিশ্ববিদ্যালয়গুলো হয়তো কিছু মেধাকে দেশে ধরে রাখতে পারবে যারা এই সুযোগ না পেলে বিদেশে পাড়ি জমাতো ।  
সেদিন দুপুরে রাযি অন্বেষাকে জানায় একটা সুখবর আছে ।  সেই নাম্বারের যাবতীয় তথ্য বের করে এনেছে সে ।  তবে সমস্যা হচ্ছে ,  ট্রিট না দিলে কিছুই সে বলবে না !  অন্বেষা হচ্ছে অস্থির প্রকৃতির মেয়ে ।  এ ধরণের অর্ধেক কথা শুনলে বেচারির অস্বস্তি লাগতে শুরু করে ।  কিন্তু রাযিও এমন যে এটারই ফায়দা তুলবে সে সব সময় ।  অতঃপর কী আর করা ।  রাযিকে নিয়ে অন্বেষা যায় বুমার্সে ।  তারপর কঠিন গলায় বলে ,   “ সাবধান ,  থ্রি আইটেমের দিকে নজর দিবি না ।  টু আইটেম নিয়ে বস ,  তারপর বল কী কী জানলি ।  ” 
 “ একটা আইসক্রিম হলে ভালো হতো ।  অনেক গরম পড়েছে আজ ।  ” 
অন্বেষা প্রায় চিৎকার করতে গিয়ে হেসে ফেলে ।  তারপর যেই আইসক্রিম আনতে উঠতে যায় তখনই রাযি হাত ধরে বসিয়ে দেয় আবার । 
 “ আমি মজা করছিলাম দোস্ত ।  আর এই ট্রিটটা কেন নিলাম জানিস ?  ” 
 “ কেন ?  ” 
 “ দেখলাম ছেলেটার প্রতি তোর আগ্রহ কত ।  ” 
অন্বেষা হঠাৎ লজ্জা পেয়ে যায় ।  ভাবতে থাকে ,  এসব কী হচ্ছে ওর সাথে ?  কেন এমন পাগলামি করছে ?  কিন্তু উত্তর খুঁজে পায় না ।  তবে এটা বোঝে এসব পাগলামি করতে ওর ভীষণ ভালো লাগছে । 
রাযি অন্বেষাকে একটা কাগজ বাড়িয়ে দেয় ।  তাতে একটা নাম লেখা  -  তাহযিব চৌধুরী এবং একটা ঠিকানা ।  ঠিকানাটা নীলক্ষেত এলাকার ।  একটা ফ্ল্যাটের চার তালায় থাকে হয়তো সায়েম ,  অন্তত ঠিকানা তাই বলছে । 
 “ তুই নিশ্চিত এটাই সেই ছেলের নাম এবং ঠিকানা ?  ” 
রাযি একটু চিন্তিত ভাবে বলে ,   “ ফোনটা অন্য কারো নামে হলে ভুল হতেও পারে ।  তবে চান্স নিতে ক্ষতি কী ?  দেখ মেলে কিনা ।  ” 
অন্বেষাও মাথা নাড়ে ।  দেখা যাক চান্স নিয়ে । 
সায়েমের যে স্বভাব তাতে অন্বেষা ভেবেছিল হয়তো সে আবার একটা ডুব দেবে ।  তারপর বেশ কিছুদিন পর কল দিয়ে খুব স্বাভাবিক ভাবে বলবে ,   “ কেমন আছ ?  ”  ।  তবে এবার সেটা হলো না ।  সায়েম পরদিনই আন্বেষাকে ফোন দিল ।  নাম্বারটা দেখেই অন্বেষা বুঝতে পারলো ওর পালস রেট বেড়ে যাচ্ছে ।  নিজের উপর যথাসম্ভব নিয়ন্ত্রণ এনে ফোনটা ধরেই বলল ,   “ কী খবর তাহযিব চৌধুরী ?  ” 
অন্য দিক থেকে সায়েম একদম চুপ ।  কিছুক্ষণ পর চাপা স্বরে বলল ,   “ আমার নাম জানলে কী করে ?  ”  সায়েমের গলায় বিস্ময়ের লেশ তখনও রয়ে গিয়েছে । 
 “ আপনি স্মার্ট হতে পারেন ,  তাই বলে আমাকে ডাম্ব ভাবার কি কোন কারণ আছে ?  ” 
 “ তাই নাকি ?  আর কী কী জানলে আমার ব্যাপারে ?  ” 
অন্বেষা এবার একটু সময় নিয়ে রহস্য করতে শুরু করে ।  হাতে যখন খুব কম তথ্য থাকে এবং কাউকে সেটা দিয়েই নাচাতে হয় ,  তখন তথ্যগুলো খুব ধীরে ধীরে ছাড়তে হয় । 
 “ আর কী কী আপনি আপনার ব্যাপারে জানতে চান ?  ” 
 “ মনে হচ্ছে আমার সব তথ্য বের করে ফেলেছ ?  ” 
 “ কেন সেটা কী অসম্ভব নাকি ?  ” 
 “ না ,  তা না ।  তবে আমার ধারণা ছিল প্রাইভেট বিশ্ববিদ্যালয়ের ছেলেমেয়েরা ফার্মের মুর্গি হয় ।  স্কুলে যাবার সময় মা যেমন টিফিন রেডি করে দেয় ,  তেমনই বিশ্ববিদ্যালয়ে উঠার পরও চলটা বহাল থাকে ।  তাদের পক্ষে এত তথ্য বের করা একটু বিস্ময়কর ।  ” 
অন্বেষা মনে মনে বলে ,  ওরে নাদান !  প্রাইভেট বিশ্ববিদ্যালয়ের মেয়েদের ,  বিশেষতঃ NSU - এর মেয়েদের এখনও তোমার চেনাই হয় নি ।  তবে মুখে বলে ,   “ নিজেদের খুব স্মার্ট মনে হয় ,  তাই না ?  অথচ বিয়ে করার সময় কিন্তু ঘুরে ফিরে একটা প্রাইভেট বিশ্ববিদ্যালয়ের মেয়েকেই পছন্দ হলো ।  ” 
এবার সায়েম হেসে বলে ,   “ আচ্ছা ,  আমরা পাবলিক - প্রাইভেট নিয়ে ঝগড়া করছি কেন ?  ” 
 “ ঝগড়াতো আমি শুরু করি নি ।  কী আজব !  যে শুরু করেছে ,  সেই বলে কেন ঝগড়া করছি ।  বাসার চারতালার বারান্দা দিয়ে বাইরে তাকিয়ে আসেন একটু ।  পরিষ্কার বাতাস লাগলে মাথার এলোমেলো লজিক ঠিক হবে আবার ।  ” 
 “ আমি চার তালায় থাকি সেটাও জানা হয়ে গিয়েছে তাহলে ?  ” 
অন্বেষা সায়েমের কথার জবাব না দিয়েই আবার বলে ,   “ নীলক্ষেত এলাকার যেই চিপা গলিতে আপনি থাকেন ,  সেখানে বাতাস চলে কিনা সেটাও একটা প্রশ্ন বটে ।  ” 
 “ এ্যাই মেয়ে ,  তুমি এত তথ্য কোথা থেকে পেলে ?  ”  এবার সায়েম নিজেকে আর ধরে রাখতে পারে না । 
 “ বলা যাবে না এখন ।  ”  অন্বেষা আমুদে গলায় জবাব দেয় । 
 “ কেন ?  ” 
 “ কারণ আছে ।  ” 
 “ কী কারণ ” 
অন্বেষা জোরে হাসতে হাসতে বলল ,   “ সেই কারণটাও যে এখন বলা যাবে না ।  ”  অন্বেষার মনে হলো সে দাবার বোর্ডে সায়েমের রাজাকে তাড়া করে করে শেষ পর্যন্ত চেক মেইট করে দিল ।  কয়েকদিন আগে সায়েম যে ভাবটা নিয়েছিল ,  আজ যেন সেটাই সুদে - আসলে ফিরিয়ে দিল অন্বেষা । 
সায়েম আর কিছু বলে না ।  বোঝে মেয়েটা যথেষ্টই বুদ্ধিমতী ।  অন্বেষা আবার খোঁচা দিয়ে বলে ,   “ কী ?  প্রাইভেট বিশ্ববিদ্যালয়ের মেয়েদের থেকে এই ব্যবহার আশা করেন নি ,  তাই না ?  ” 
 “ না ,  তা না ।  তোমাকে ঠিক ফার্মের মুরগী মনে হচ্ছে না ।  ” 
 “ তো কী মনে হচ্ছে ?  ফার্মের দরজা খুলে বের হয়ে যাওয়া মুরগী ?  ”  অন্বেষা নিজের কথায় নিজেই হাসতে থাকে । 
হঠাৎ সায়েম প্রসঙ্গ পাল্টে বলে ,   “ তোমার স্কুল - কলেজ কোনটা ছিল ?  ” 
 “ আমার সম্পর্কেতো আপনি অনেক কিছু জেনেছেন ।  এটা জানেন নি ?  ” 
 “ জানা হয়ে উঠে নি ।  তখন মাথায় ছিল না প্রশ্নটা ।  ” 
 “ হবে বেইলী রোডের দিকের কোন একটা ।  ” 
 “ ওহ ,  ফকিরুন্নেসা ?  ” 
অন্বেষা এবার চেচিয়ে উঠে ,   “ সব NDC ' র শয়তান যে কেন আমার ভাগ্যে পড়ে ।  ” 
 “ আমি কিন্তু নটরডেমের না ।  ” 
 “ ওহ ।  আমাদের ফকিরুন্নেসা সাধারণত নটরডেমের ছেলেরা বলে ।  আমি ভেবেছিলাম আপনিও তাই ।  ” 
 “ নাহ ,  আমি নটরডেমের ছাত্র না ।  তবে আমি যেখানকার ছাত্র সেটা নটরডেম থেকে খুব একটা কমও নয় ।  ” 
 “ তাই নাকি ?  শুনি আপনি কোথাকার ছাত্র ?  ”  অন্বেষা একটু খোঁচার স্বরে বলে । 
 “ ফৌজদার হাট ক্যাডেট কলেজ ।  ” 
 “ কী ?  আপনি ক্যাডেট কলেজের ছাত্র হয়ে চারুকলায় পড়েন ?  ” 
এবার সায়েম বিরক্ত হয় ,   “ ক্যাডেটে পড়লে চারুকলায় পড়া যাবে না ,  এমন যুক্তি তুমি কোথায় পাচ্ছ ?  আমাদের সমাজে ফাইন আর্টসকে অস্পৃশ্যা ভাবা হয় ।  এই মানসিকতার পরিবর্তনের সময় এসেছে ।  তাছাড়া আমি চারুকলায় পড়ি এটা কখনও বলি নি ।  ” 
 “ আচ্ছা বাবা ,  আপনার শিল্পকলাকে আর অস্পৃশ্য ভাববো না ।  কিন্তু আপনি কোথায় পড়েন সেটাতো বলবেন এবার ।  ” 
 “ আমার সম্পর্কে এত কিছু জানো ,  এটা জানো না ?  ”  অন্বেষার প্রশ্ন এবার সায়েম ফিরিয়ে দেয় । 
 “ চ্যালেঞ্জ করছেন ?  আমি যদি চাই ,  দুই দিনে জেনে জানাতে পারবো ।  ” 
 “ আচ্ছা ,  তাহলে চ্যালেঞ্জই থাকল ।  জানা হলে আমাকে বলো ।  ” 
 অন্বেষা বোঝে ,  এই ছেলে যতটা সহজ সরল ভাবে কথা বলে আসলে ততটা না ।  সে কোথায় পড়ে সেটা আবারও লুকিয়ে ফেলার জন্যে এই কাজটা করলো । 
অন্বেষাকে চুপ করে থাকতে দেখে সায়েম প্রশ্ন করে ,   “ কী হলো ?  চুপ করে আছো যে ?  ” 
 “ আপনাকে আমার খুব রহস্যময় মনে হয় ।  ” 
 “ কেন ?  ” 
 “ আপনি আমাকে পছন্দ করেন ,  রীতিমত বিয়ে করতে চান অথচ এখনও নিজেকে সম্পূর্ণ ভাবে আমার সামনে প্রকাশ করেন নি ।  ” 
 “ আসলে আমিতো নিজেকে তোমার কাছে প্রকাশ করতেই চাই ।  তুমি শুধু সুযোগটা গ্রহণ করলেই হয়ে যাবে ।  ” 
 “ সেটা কেমন ?  ”  অন্বেষা অবাক হয়ে জিজ্ঞেস করে । 
 “ আমার ফ্ল্যাটে চলে আসো একদিন ।  আমাকে জেনে যাবে পুরোপুরি ।  ” 
 “ মাথা ঠিক আছে ?  ” 
 “ মাথা ঠিক না থাকার কী আছে এখানে ?  আমি ব্যস্ত থাকি ইদানীং ।  সময় করে কোথাও যাওয়া সমস্যা ।  তুমি চলে আসলে দুজনের জন্যেই সুবিধা ।  তাছাড়া দিনের বেলা আমি একাই থাকি ফ্ল্যাটে ।  যতক্ষণ খুশি থাকতে পারবে ,  গল্প করতে পারবে ।  আমি কাজ করবো ,  তুমি দেখবে ।  ” 
অন্বেষা হঠাৎ অনুভব করে সায়েম আসলে কথাটা সিরিয়াসলি বলছে ,  মজা করে না ।  সাথে সাথেই যেন একটা ইঙ্গিত দেখতে পায় অন্বেষা ।  এটাই কি তবে সায়েমের অন্বেষার সাথে কথা বলার মূল কারণ ?  ভদ্রলোকের মত কথা বলে প্রথমে আকর্ষণ করা ,  নিজেকে প্রতিষ্ঠা করা  -  তারপর একা ফ্ল্যাটে আমন্ত্রণ জানানো ?  আমন্ত্রণটাও এমন ভাবে জানানো হচ্ছে যেন বিষয়টা খুব স্বাভাবিক  -  সকালে উঠে দাত ব্রাশ করার মত ব্যাপার ।   “ একটা ছেলে একটা মেয়েকে একা ফ্ল্যাটে ডাকতেই পারে ।  এতে অবাক হবার কী আছে ”  ধরণের । 
অন্বেষা সায়েমকে কী জবাব দেবে ভেবে পায় না ।  সায়েমও একদম চুপ ।  যেন সে একটা জবাব এখনই চাচ্ছে ।  অন্বেষা জানে জবাবটা অবশ্যই  “ না ”  হওয়া উচিত ।  কিন্তু এই কদিনে সায়েম অন্বেষাকে যেভাবে আকৃষ্ট করেছে ,  তাতে ওর  ভেতর থেকে যেন অন্য এক অন্বেষা বলছে  “ তুমি যাও ,  সায়েমের ফ্ল্যাটে যাও ”  ।  বাস্তবতা এবং প্রলোভন  -  এই দুয়ের মাঝে হঠাৎ অন্বেষার অস্থির লাগে ।  তাড়াতাড়ি সে সায়েমকে বলে ,   “ আমার আরেকটা ফোন আসছে ।  আমি আপনাকে পরে জানাবো ।  ”  তারপর ফোনটা কেটে স্থির হয়ে বসে থাকে কিছুক্ষণ । 
কী হচ্ছে এসব ?  কেন হচ্ছে ?  অন্বেষা বোঝে ওর আবেগ নিজের নিয়ন্ত্রণের বাইরে চলে যেতে শুরু করেছে ।  একে বশে আনতে হবে ,  তা না হলে সামনে সমূহ বিপদ । 
সে রাতে অন্বেষা যখন নিজের সাথে যুদ্ধ করছিল তখন ঢাকার অন্য এক প্রান্তে দুজন মানুষ মুখোমুখি বসে একে অপরের দিকে তাকিয়ে ছিল ।  তাদের মধ্যে একজনের নাম আঙ্গুল কাটা জগলু ।  পুরান ঢাকার কুখ্যাত সন্ত্রাসী ।  একটা মানুষ যে দেখতে এতটা বীভৎস এবং ভয়ঙ্কর হতে পারে সেটা জগলুকে না দেখলে বিশ্বাস করা কঠিন ।  ফুল গাছের ডাল কাটার কাচি দিয়ে মানুষের আঙ্গুল কাটায় জগলুর বিশেষ পারদর্শিতা ।  বলাবাহুল্য ,  নামটা সেখান থেকেই এসেছে । 
জগলুর সামনে যে মানুষটা বসে ছিল সে দেখতে ভদ্র ।  স্যুট - টাই পরা অফিসার শ্রেনীর মানুষ ।  তবে গত চব্বিশ ঘণ্টায় তার উপর দিয়ে যা যা গিয়েছে সেসবের ধকল সামলে সে এখন ক্লান্ত এবং বিধ্বস্ত । 
জগলু একটা প্লাস হাতে নিয়ে লোকটার সামনে গিয়ে দাঁড়ায় ।  তারপর ডান হাতের তর্জনীর নখটা এক টানে তুলে ফেলে ।  চিৎকার দেয়ার সামান্য সুযোগ পায় না লোকটা ।  পেছন থেকে একজন একটা গামছার অংশ বিশেষ তার মুখে ঢুকিয়ে চেপে রাখে ।  গলগল করে আঙ্গুল থেকে রক্ত পড়তে থাকে ।  সে দৃশ্য দেখে জগলু হাসতে হাসতে বলে , 
 “ এইটা সবে শুরু ।  আমার নাম আঙ্গুল কাটা জগলু ।  আমি আঙ্গুল কাইটা মজা পাই ।  তয় তোর আঙ্গুলগুলা অনেক সুন্দর ।  তুই বসের লগে কথা কইলে কাটুম না ।  বাকি তোর ইচ্ছা ।  কী ,  বসরে ডাকমু ?  ” 
তীব্র ব্যথায় নীল হয়ে যাওয়া মুখটা কোনক্রমে উপর নিচে নেড়ে সায় দেয় লোকটা ।  
জগলু হাসে ।  তারপর আস্তে করে একটা থাপ্পড় দিয়ে বলে  “ গুড বয় ”  ।  নূন্যতম দুই শব্দের ইংরেজী বাক্য জগলু দুইটা জানে ।  একটা এই  “ গুড বয় ”  আরেকটা  “ ভেরি ব্যাড ”  ।  শেষেরটা সাধারণত জগলু আঙ্গুল কাটা শেষে বলে ।   ( চলবে ) 






বাংলাদেশ  -  ভারত ম্যাচের আগে চিলে আদৌ কান নিয়েছে কি না নিশ্চিত হয়ে নিন




বিশ্বকাপ জমে উঠেছে ।  সেই সাথে জমে উঠেছে বাংলাদেশ এবং ভারতের সমর্থকদের সোশ্যাল মিডিয়ায় যুদ্ধ ।  আর এই যুদ্ধকে উসকে দিচ্ছে কিছু অনলাইন পত্রিকা যাদের জন্মই হয়েছে যেকোনো উপায়ে মানুষের ক্লিক পেয়ে বিজ্ঞাপনদাতার কাছ থেকে কাঁড়ি কাঁড়ি টাকা পকেটে ঢোকানোর জন্যে ।  এই পত্রিকাগুলোর নামের আগে নিউজ ,  বিডি ,  ২৪ ,  ৭ ইত্যাদির বিশেষ সংযোজন পরিলক্ষিত হয় ।  এরা সাধারণত মানুষের ধর্মীয় এবং রাজনৈতিক অনুভূতি নিয়ে ব্যবসা করে কিন্তু বর্তমান বিশ্বকাপের মৌসুমে দেশপ্রেমকেও তারা নতুন ব্যবসার ক্ষেত্র হিসেবে আবিষ্কার করেছে ।  এরা ইচ্ছা করে মিথ্যে এবং ভ্রান্ত সংবাদ তৈরি করে সেটাকে মানুষের মাঝে ছড়িয়ে দিচ্ছে ।  সংবাদগুলো এমন হয় যে হেডলাইন দেখেই মানুষের মেজাজ চড়ে যায় ।  নিজে গিয়ে নিউজটা পড়ে ,  রাগপ্রকাশের মাধ্যম হিসেবে সেটা শেয়ারও দেয় ।  ফলে একজন থেকে দুইজন এবং এভাবে দুইজন থেকে দশজন হয়ে শত শত মানুষের মধ্যে ছড়িয়ে পড়ে মিথ্যে সংবাদগুলো । 
গত তিন দিনে ফেইবুকে এ ধরনের মিথ্যে সংবাদগুলো দেখে একটা FAQ তৈরি করার প্রয়োজন বোধ করছি ।  তবে প্রশ্নগুলো কিন্তু মোটেও আমার তৈরি না ।  অনেকটা এভাবেই বন্ধু তালিকার মানুষরা অথবা বন্ধুর বন্ধুরা প্রশ্নগুলো রেখেছে তাদের স্ট্যাটাসে ।  আসুন জেনে নেই চিলে কি আদৌ কান নিয়েছে নাকি কান কানের জায়গাতেই আছে ! 

১ )  প্রশ্ন :  ভাই ,  শুনলাম বাংলাদেশ - ভারত ম্যাচে নাকি দুইটা আম্পায়ারই ভারতের ? 

উত্তর :  জ্বি না ,  ভাই ।  প্রথমত সেটা সম্ভব না ।  ICC ’ র যেকোনো  ‘ মেজর টুর্নামেন্ট ’  - এ নিরপেক্ষ আম্পায়ার থাকে ।  বিশ্বকাপ কোনো হোম সিরিজ না যে একটা আম্পায়ার দেশের এবং আরেকটা নিরপেক্ষ হবে ।  দ্বিতীয়ত বাংলাদেশ এবং ভারতের ম্যাচের আম্পায়ার ইতোমধ্যে আইসিসি ঘোষণা করেছে ।  মাঠে থাকবে পাকিস্তানের আলিম দার এবং ইংল্যান্ডের ইয়ান গোওল্ড ।  থার্ড আম্পায়ার থাকবে অস্ট্রেলিয়ার স্টিভ ডেভিস এবং ফোর্থ আম্পায়ার থাকবে তারই স্বদেশি পল রেইফেল ।  ম্যাচ রেফারি থাকবে শ্রীলঙ্কার এককালের স্টাইলিশ ব্যাটসম্যান রোশন মহানামা ।  আমার কথা বিশ্বাস না হলে বিশ্বকাপ ক্রিকেটের আফিশিয়াল পেইজে গিয়ে দেখতে পারেন । 
সূত্র :  কোয়ার্টার ফাইনালের আম্পায়ার
২ )  প্রশ্ন :  ভারত তাদের সুবিধার জন্যে ভেন্যু পর্যন্ত বদলায় ফেললো !  এটার কোনো মানে আছে ? 
উত্তর :  ভাই ,  থামেন !  কোয়ার্টার ফাইনাল ম্যাচের ভেন্যু পরিবর্তন হতে পারে ,  এটা যখন ফিকশ্চার তৈরি করা হয়েছিল ,  তখনই ICC জানিয়েছিল ।  তারা  ‘ ICC venue allocation criteria for ICC Cricket World Cup 2015 quarter - finals ’  নামে একটা আর্টিকেল আগেই প্রকাশ করেছে ।  সেখানে তারা স্পষ্ট করে উল্লেখ করেছে ,  


 .  .  . if the ICC Cricket World Cup 2015 co - hosts ,  Australia and New Zealand ,  were to qualify from Pool A ,  they will play their quarter - finals in Adelaide and Wellington on 20 and 21 March ,  respectively .   .  .  . Explaining the quarter - final venue allocations ,  ICC General Manager  –  Cricket ,  Geoff Allardice ,  said :   “ It is customary for the ICC to afford the hosts the opportunity to play knock - out matches at home where possible during an ICC Cricket World Cup . 

শুধু তাই না ,  সেমিফাইনালের বিষয়েও ICC আগেই জানিয়ে রেখেছে যে ,  


As far as semi - finals are concerned ,  if Australia and New Zealand qualify ,  then they will play at home unless they are scheduled to meet each other .  In this case ,  the side that finished higher in Pool A will host the match . 

এরকম অবস্থায় যা দাঁড়িয়েছে :  গ্রুপ পর্যায়ের পজিশনের কারণে বাংলাদেশ এবং ভারতের ম্যাচটা পড়েছে ওয়েলিংটনে এবং নিউজল্যান্ডও কোয়ার্টার ফাইনালে কোয়ালিফাই করেছে ।  অতএব ,  আমাদের নিউজিল্যান্ডের জন্যে ম্যাচ ছেড়ে দিতে হয়েছে ।  যদিও এর বিপরীতে ICC আমাদের ম্যাচটা অস্ট্রেলিয়ার সবচেয়ে বড় মাঠ মেলবোর্ন ক্রিকেট গ্রাউন্ড  ( MCG )  - এ আয়োজন করেছে ।  এই MCG - তে গ্রুপ পর্বেও বাংলাদেশ একটা ম্যাচ খেলেছে ।  মনে রাখা জরুরি এই মাঠ খুবই নাম করা ।  সারা পৃথিবীর চোখ থাকবে এই মাঠে ।  এখানে খেলতে পারায় বরং খুশি হওয়া উচিত । 
সূত্র :  আইসিসির বক্তব্য  ( আগেই প্রকাশিত )  
৩ )  প্রশ্ন :  ভারতের সাপোর্টাররা নাকি MCG ’ র ৯০ হাজারের মধ্যে ৮০ হাজার টিকেট কেটে ফেলছে ? 
উত্তর :  কনমসেন্স আজকাল এত আনকমন কেন ?  টিকেট অনলাইনে ছাড়া হয়েছে ।  ঘরে বসেই টিকেট কাটা যায় ।  আমি নিজে এই মাত্র টিকেট কাটার চেষ্টা করলাম এবং টিকেট পেয়েও গেলাম ।  কালেক্টও করা লাগে না ।  টিকেট কেটে ঘরে বসে প্রিন্ট করে নিলেই হবে ।  নিচের ছবিটা দেখুন :  

এখন কথা হচ্ছে কে টিকেট কাটবে আর কে কাটবে না ,  সেটা নির্ভর করছে সমর্থকদের উপর ।  ভারতের সমর্থকরা যদি ৮০ হাজার টিকেট কাটে ,  তাহলে অবশ্যই আমাদের বুঝতে হবে যে বাংলাদেশের সমর্থকরা টিকেট কাটার চেষ্টাই করে নি !  কিন্তু তেমনটা হবার কথা না ।  প্রচুর বাংলাদেশি আছে অস্ট্রেলিয়াতে ।  তারা কি টিকেট সংগ্রহের চেষ্টা করবে না ?  অবশ্যই করবে ।  যদিও MCG - তে বাংলাদেশের ম্যাচটায় গ্যালারি প্রায় ফাঁকা ছিল কিন্তু কোয়ার্টার ফাইনালে বাংলাদেশি ভাই - বোনেরা ভারতকে ছেড়ে কথা বলবে ,  এমনটা ভাবার কোনো কারণ নেই ।  হয়ত ৫০ - ৫০ হবে না ।  কিন্তু ৬০ - ৪০ পাল্লা কি হতে পারে না ?  আপনি যদি মেলবোর্ন বা সিডনিতে থাকেন ,  তাহলে নিচের লিঙ্ক থেকে একটা টিকেট কেটে মাঠে যেতে ভুলবেন না কিন্তু !  আর সান ,  মুন ,  জুপিটার ইত্যাদি লাইকখোর পত্রিকার নিউজ পড়াও বন্ধ করুন । 
বাংলাদেশ  -  ভারত ম্যাচের টিকেট কাটার অফিশিয়াল লিঙ্ক 
৪ )  প্রশ্ন :  সিধু এটা বলেছে ,  দাদা ওইটা বলেছে ,  ওমুক ওইটা বলেছে ।  এরা সব শয়তান; আমার দেশের খারাপ চায় ।  তাই না ? 
উত্তর :  আপনি - আমি যা করছি ,  তারাও তাই করছে ।  আমরা আমাদের দেশের জন্যে কথা বলছি ।  তারা তাদের দেশের জন্যে ।  এখানে খারাপ - ভালো চাওয়ার কিছু নেই ।  তাদের টিভিতে বসে তারা নিজেদের দেশের প্রশংসা করছে ,  প্রতিপক্ষকে হালকা করে দেখছে ,  প্রতিপক্ষের সমালোচনা করছে ।  তো ?  এটা নিয়ে উত্তেজিত হবার কী আছে ?  যদি মনে করেন জবাব দিতে হবে; তাহলে সেটা দেয়ার আসল জায়গা মাঠ ।  ইংল্যান্ডের সাথে আমাদের ক্রিকেটাররা দিয়েছে ।  আশা করি ভারতের সাথেও দিবে ।  যদি না পারে ,  তাতেও দুনিয়া উলটে যাবে না ।  ভবিষ্যতে অন্য কোনো দিন দিবে ।  কিন্তু সিধুর হাসি দেখে দেখে আর ঐসব ফালতু পত্রিকার খবর পড়ে  -  তাও আবার টাইটেলে লেখা থাকে  ‘ ভিডিওসহ ’   -  ব্লাড প্রেশার বাড়িয়ে নিজের পরিবারকে কেন বিপদের মুখে ঠেলে দিবেন ?  প্রশ্নটা এবার আমিই রেখে গেলাম । 
৫ )  প্রশ্ন :  আমি আর জীবনে পেপসি খাবো না ।  পেপসি তাদের কমার্শিয়াল হিসেবে  ‘ মওকা মওকা ’  ভিডিওটা বানিয়েছে ।   ( প্রশ্ন না ,  রীতিমত পণ ) 
উত্তর :  পেপসি না খাবার ডিসিশনটা ভালো ছিল ।  শরীরে বিনাকারণে শুধু চিনি ঢুকাতে হলে চিনি গুলিয়েই খেতে পারেন; পেপসির মাধ্যমে চিনি সেবন তেমন প্রয়োজনীয় না ।  কিন্তু ,  যে কারণে পেপসি খাওয়া বন্ধ করলেন ,  সেটা নিয়ে দুটো কথা বলার আছে ।  ভিডিওটা আপনি দেখেছেন ?  আশা করি দেখেছেন ।  তা না হলে এত উত্তেজিত হতেন না ।  ভিডিওটা এ্যামেচার ফ্যানমেইড ভিডিও ।  অত্যন্ত নিচু মানের  ( ভিডিও কোয়ালিটি  +  মেটেরিয়াল )  একটা ভিডিও ।  পেপসির একটা কমার্শিয়ালের প্যারডি করে এক অখ্যাত ভারতীয় ফ্যান ভিডিওটা বানিয়েছে ।  অথচ আপনার - আমার মতো মানুষের লাফালাফিতে ভিডিওটা হিট হয়ে গেছে ।  সাথে বিভিন্ন বাংলা অনলাইন পত্রিকা এই ভিডিও নিয়ে আপনার - আমার মেজাজ যাতে আরো খারাপ হয় সে বিষয়টাকে মাথায় রেখে পত্রিকায় খবর ছাপাচ্ছে ।  ফলাফল ,  আপনার ব্লাডপ্রেশার বাড়ছে আর তাদের বাড়ছে হিট ।  আর এটা হয়ত জানেন ,  যত হিট ,  তত টাকা !  পুরাই লালে লাল ।          
৬ )  প্রশ্ন :  বাংলাদেশের প্রধানমন্ত্রী নাকি নির্দেশ দিয়েছে ভারতের কাছে বাংলাদেশকে হারতে ।  কিন্তু মাশরাফি নাকি সেটা মানে নাই ?  এছাড়া নাকি বাংলাদেশের খেলোয়াড়দের জন্যে প্রাক্তন ক্রিকেটাররা কলগার্লেরও ব্যবস্থা করছে ? 

উত্তর :  বিশ্বব্যাপী তেল এবং গাঁজার দাম একই সাথে কমে যাবার কারণে এই নিউজটা জন্ম নিয়েছে ।  রিপোর্টার ভাই কোনো বিশেষ দলকে তেল দেয়ার চেষ্টা করতে গিয়ে অতিরিক্ত ঢেলে ফেলেছে ।  তবে এতে তাকে দোষ দেওয়া যায় না ।  যেহেতু গাঁজার দামও কমে গেছে ,  তাই টানটা ওইখানেও অতিরিক্তই হয়ে গিয়েছিল । 
তো ,  এত কথাবার্তার কারণ হচ্ছে কানটা কানের জায়গা আছে কি না সেটা পরীক্ষা করে দেখা ।  কী মনে হয় ?  হাত দিয়ে দেখুন তো ।  কানটা কি ঠিক মাথার পাশেই ধরা যাচ্ছে ?  যদি যায় ,  তাহলে বুঝতে হবে চিলে নিয়ে যায় নি এখনও ।  তবে ঐ বিডি নিউজ বিস্ফোরণের কারণে তৈরি পত্রিকার খবর যদি বিশ্বাস করা এবং শেয়ার করা চলতে থাকে ,  তাহলে কিন্তু চিল ,  ঈগল ,  এ্যালবাট্রাস -  যে - ই আপনার কান পাবে ছোঁ মেরে নিয়ে যাবে । 
কানটা কি কানের জায়গাতেই রাখবেন নাকি পক্ষীকূলের বৃহৎ আকৃতির কোনো সদস্যকে আমন্ত্রণ করে ডেকে এনে দিয়ে দেবেন -  সিদ্ধান্ত নেয়ার দায়িত্ব আপনার জন্যেই তোলা রইলো ।  

১৮ মার্চ ২০১৫
গ্লাসগো ,  স্কটল্যান্ড ।  
সংযুক্তি :  

নো কমেন্টস ! 






অন্বেষা



গতবছর সামহ্যোয়ার ইন ব্লগ এবং প্রথম আলো ব্লগ - এ ধারাবাহিক ভাবে লিখেছিলাম আমার প্রথম উপন্যাস  “ নিরন্তর ”  যা পরে একুশে গ্রন্থমেলা ২০১০ - এ ভাষাচিত্র থেকে প্রকাশিত হয়  ( আগ্রহী পাঠক এখান থেকে ই - বুক আকারে উপন্যাসটি ডাউনলোড করতে পারবেন )  ।  এবার লিখতে শুরু করেছি আরেকটি উপন্যাস  “ অন্বেষা ”  ।  অন্বেষার প্রতিটা পর্ব প্রথম প্রকাশিত হবে সচলায়তনে ।  আশা করছি সচলায়তনের পাঠকবৃন্দকে পুরো উপন্যাস লেখার পথপরিক্রমায় আমার পাশে পাবো । 
১
 “ আপু ,  তুই পারিসও ”  ।  শৈলী হাসতে হাসতে গড়িয়ে পড়ে । 
রাত আড়াইটা বাজে ।  অন্বেষা ওর বোন শৈলীকে সাথে নিয়ে একটা  “ ফেইক নিক ”  ব্যবহার করে আই . আর . সি ' র বাংলাদেশ রুমে চ্যাট করছিল ।  আজ অন্বেষার নিক  “ মিথিলা ”  ।  আঠাশ বছরের গৃহবধু ।  স্বামী বিদেশে থাকে ।  একাকী রাত কাটাচ্ছে ।  ঘুম আসছে না !  এ ধরণের কথা বার্তা শুনলে ছেলেদের মাথা এমনিতেই খারাপ হয় ,  তার উপর যদি  “ লবি ” তে বসে এমন চ্যাট করে কেউ ,  তাহলে কয়েক মিনিটের মধ্যে প্রাইভেট ম্যাসেজ এসে স্ক্রিন ভরে যায় ।  অন্বেষা তখন খুব ভাবের সাথে লবিতে ঘোষণা করে ,   “ আমাকে কেউ প্রাইভেট ম্যাসেজ পাঠাবেন না ”  ।  এটা কিন্তু ছেলেদের উস্কে দেয়ার অন্যতম হাতিয়ার অন্বেষার ।  এতে ছেলেরা আরো বেপরোয়া হয়ে উঠে এবং প্রাইভেট ম্যাসেজ পাঠিয়েই জিজ্ঞেস করে  “ কেন প্রাইভেট ম্যাসেজ পাঠাবো না ”  !  তারপর দুই বোন মিলে তাদের এক সাথে পচাতে শুরু করে । 
আজ  “ ঢাকাইয়া মাস্তান ”  নামের একটা নিককে লবিতে পচাতে শুরু করলো দুই বোন ।  আধ ঘণ্টা চ্যাট করার পর যখন ছেলেটা বুঝতে পারলো আসলে তাকে পচানো হচ্ছে ,  তখন সে  “ ম ”  ,   “ খ ”  ইত্যাদি অক্ষর দিয়ে শুরু হওয়া গালি দেয়া শুরু করলো ।  এবার মিথিলা নামের অন্বেষা যেন কী প্রচণ্ড কষ্ট পেয়েছে এভাবে লিখে ,   “ মডারেটর ভাইয়ারা ,  দেখেন আমাকে বাজে কথা বলছে ”  ।  বোনের সম্ভ্রমে আঘাত !  বাংলাদেশ রুমের মডারেটরদের রক্তে ঝড় উঠে ।  তারা তেড়ে আসে মিথিলার ডাকে ।  একটু পর লেখা উঠে ,   “ ঢাকাইয়া মাস্তান হ্যাজ বিন কিকড্ ফ্রম দ্যা চ্যানেল বাই কুয়াশা ”  ।  তারপর কুয়াশার থেকে একটা প্রাইভেট ম্যাসেজ আসে ,   “ আর কেউ বিরক্ত করলে আমাকে জানাবেন ।  আমরা রাত জেগে থাকি আপনাদের নিরাপদ চ্যাটের নিশ্চয়তা দেয়ার জন্যে ”  ।  ভাব খানা এমন যেন কাজী আনোয়ার হোসেনের কুয়াশা এখন চ্যাট রুমে ঘুরে বেড়াচ্ছে ! 
আরেকটা ছেলেকে যখন পচানো শুরু করতে যাবে ,  তখনই ঘড়ির দিকে চোখ যায় অন্বেষার ।  সাথে সাথে চিৎকার করে উঠে ,   “ শৈলী ,  তুই ঘুমাতে যা ।  অনেক রাত হয়েছে ।  আম্মু দেখলে এই রাত - বিরাতে চিৎকার করতে শুরু করবে ।  ” 
 “ আরেকটু থাকি না ।  ”  বেচারী অনুনয় করে । 
 “ না না ,  একদম না ।  এক মাস পর ইন্টারমেডিয়েট পরীক্ষা ।  আর এখন চ্যাট করার ইচ্ছে জেগেছে ।  ” 
শৈলী আর কথা বলে না ।  মন খারাপ করে উঠে পড়ে ।  অন্বেষা ওর মন ভালো করার জন্যে বলে ,   “ এই দেখ ,  আমিও কম্পিউটার বন্ধ করে দিচ্ছি ।  ” 
 “ তুই কম্পিউটার অন্য কারণে বন্ধ করছিস ।  তোর মোবাইলে কে জানি একটু আগে বারবার কল দিচ্ছিল ।  এখন তুই ঐটা ধরবি ।  ” 
অন্বেষা কম্পিউটার বন্ধ করতে করতে শৈলীর দিকে তাকিয়ে হাসে ।  ঘটনা সত্যি ।  একটা অননোন নাম্বার থেকে ফোন আসছিল ।  চ্যাটে ব্যস্ত থাকায় অন্বেষা লাইন কেটে দিচ্ছিল ।  জানা দরকার কে ফোন করছে ।  হয়তো হবে ওর কোন  “ চাহানেওয়ালা ”  ।  এই সব ছেলেদেরও সুক্ষ ভাবে অপমান করতে অন্বেষার মজা লাগে ।  কিন্তু তাদের চামড়া হয় গণ্ডারের চামড়ার মত ।  যতক্ষণ পর্যন্ত স্থূল অপমান না করা হবে ,  তারা সেটা বুঝবে না অথবা বুঝেও না বোঝার ভান করবে ।  
ফোনটা আবার বাজতে শুরু করলো ।  অন্বেষা কলটা ধরে যেন একটু বিরক্ত হয়েছে এভাবে  “ হ্যালো ”  বলে । 
 “ অন্বেষা বলছো ?  ” 
 “ কেন অন্বেষার গলা আপনি চেনেন না ?  ” 
ওপাশের মানুষটা হাসে ,  কিন্তু অপ্রস্তুত হয় না । 
 “ না ,  অন্বেষার গলা আমি চিনি না ।  কারণ আজই আমি অন্বেষার সাথে প্রথম কথা বলছি ?  ” 
 “ রাত আড়াইটার সময় কাউকে ফোন করা যে ভদ্রলোকের আচরণ নয় ,  সেটা কি আপনাকে শেখানো হয় নি ?  ” 
 “ হ্যা ,  শেখানো হয়েছে ।  তবে আমি রাত আড়াইটায় ফোন করি নি ।  আমি করেছি বারোটার দিকে ।  আমার ফোন ধরা হয় নি ।  ” 
 “ একটা মানুষ ঘুমিয়েও থাকতে পারে ।  ” 
 “ হ্যা ,  পারে ।  তবে ঘুমন্ত মানুষ ফোন কেটে দিতে পারে না ।  তুমি ফোন কেটে দিচ্ছিলা ।  এ থেকে বোঝা যাচ্ছিল তুমি ঘুমাচ্ছিলে না ।  হয়তো ব্যস্ত ছিলে ।  তাই দেরি করে কল দিলাম আবার ।  ” 
এবার অন্বেষা সত্যি সত্যি রেগে যায় ।  নিজের যুক্তির উপর শক্তিশালী যুক্তি দেখলে অন্বেষার রাগ হয় খুব ।  তবে এটাও ঠিক এ ধরণের যুক্তিবাদী মানুষদের সে পছন্দও করে । 
 “ আমার সাথে ডিবেট করা বন্ধ করেন ।  ঝেড়ে কাশেন ।  এত রাতে কেন ফোন দিয়েছেন সেটা বলেন ।  আমি ঘুমাতে যাবো ।  ” 
 “ আসলে আমি তোমাদের ক্যাম্পাসে তোমাকে দেখেছি গতকাল ।  ” 
 “ তো ?  NSU - এর ক্যাম্পাসে যে কেউ যেতে পারে এবং যে কাউকে দেখতেও পারে ।  তাতে সমস্যাটা কোথায় ?  ” 
 “ আসলে সমস্যাটা জটিল ।  তোমাকে দেখে আমার ভালো লেগেছে ।  ” 
অন্বেষা মনে মনে হাসে ।  একে সুক্ষ অপমানের সময় চলে এসেছে । 
 “ মাইক্রোসফ্ট এক্সেল চেনেন ?  ” 
অন্য পাশের মানুষটা অপ্রস্তুত হয়ে যায় ,   “ হ্যা ,  চিনি ।  কিন্তু আমার কথার সাথে ওটার সম্পর্ক কোথায় ?  ” 
 “ আমাকে যাদের ভালো লাগে ,  তাদের নাম যদি একটা এক্সেল ফাইলে এন্ট্রি করা হয় ,  তাহলে অনেকক্ষণ ক্রোল ডাওন করার পর আপনার নামটা দেখতে পাবেন ।  কিছু বোঝা গেলো ?  ” 
অন্যদিক থেকে হাসির শব্দ আসছে ।  এটার চামড়াতো গণ্ডারের না ,  রীতিমত ডাইনোসরের ।  অন্বেষা হতাশ ভাবে আবার বলে , 
 “ আমি এখন রাখলাম ।  আপনার হাসি শেষ হলে লাইন কেটে দিয়েন ।  ” 
এই বলে অন্বেষা ফোনটা পাশে রেখে সত্যি সত্যি শুয়ে পড়ে ।  প্রায় দশ মিনিট পর ফোনটা হাতে নিয়ে দেখে ওপাশের ছেলেটা তখনও লাইন কাটে নি ।  এটা কি একটা সুক্ষ অপমান ?  অনেকটা যেন  “ আমার হাসি এখনও শেষ হয় নি ”  ।  অন্বেষার মেজাজ চরম খারাপ হয় এবার ।  রাগে গজগজ করতে করতে লাইনটা কেটে ফোনটা বন্ধ করে শুয়ে পড়ে ।  
পরদিন নর্থ সাউথ বিশ্ববিদ্যালয়ের ক্যাম্পাসে বসে অন্বেষা ওর বন্ধুদের সাথে আড্ডা দিচ্ছিল ।  সবাই লক্ষ্য করছিল অন্বেষা অন্য দিনের তুলনায় একটু চুপচাপ ।  অন্বেষার সবচেয়ে কাছের বান্ধবী অরিন ,  পোরশি এবং লিজা বেশ কয়েকবার জানার চেষ্টা করেছে কী হয়েছে ।  অন্বেষা কিছু বলে নি ।  আসলে কী বলবে সেটাই অন্বেষা বুঝতে পারে না ।  কাল রাতের ছেলেটার ব্যবহার অন্বেষাকে তখনও খোঁচাচ্ছে । 
ছেলেদের মধ্যে রাযি ওর সবচেয়ে কাছের বন্ধু ।  তাই অন্বেষা রাযিকে আলাদা ভাবে ডেকে নিয়ে জিজ্ঞেস করে ওর ব্যবহার করা মোবাইল কোম্পানিতে পরিচিত কোন বড় ভাই আছে নাকি ।  রাযি বেশ অবাক হয় ।  তবে জানায় ওর পরিচিত এক বড় ভাই আছে যে মার্কেটিং বিভাগে কাজ করে ।  অন্বেষা তখন রাযিকে গত রাতের ছেলেটার নাম্বারটা দিয়ে খোঁজ নিতে অনুরোধ করে ।  রাযি জানায় কতটুকু পারবে সে জানে না তবে সর্বাত্মক চেষ্টা করবে ।  
এরপর কেটে যায় বেশ কিছু দিন ।  কোন ফোন আসে না ।  অন্বেষা মাঝে মাঝে নাম্বারটার দিকে তাকাতো ।  কল করার ইচ্ছেও জাগতো ।  কিন্তু সাথে সাথে নিজেকে নিয়ন্ত্রণ করে নিতো ।  অন্বেষা এমন  “ আননোন কল ”  অনেকের থেকে পায় ।  তবে এই ছেলেটাকে কেন যেন অন্যরকম লাগছে ।  কিন্তু কেন ?  অন্বেষা বোঝে না । 
অন্বেষার নিজের ইচ্ছার বিরুদ্ধে করা প্রতিক্ষার অবসান হয় আট দিন পর ।  সেই নাম্বার থেকে আবার কল আসে । 
 “ কেমন আছো অন্বেষা ?  ” 
লোকটার নির্লিপ্ততায় অন্বেষা অবাক না হয়ে পারে না ।  খানিকটা মজা আর খানিকটা প্রতিশোধ নেয়ার জন্যে অন্বেষা না চেনার ভান করে , 
 “ কে বলছেন ?  ”  যেন চিনতেই পারে নি ।  এটা মানুষকে অপমান করার অন্বেষার আরেকটা হাতিয়ার ।  একজন পরিচিতকে ফোন করার পর যদি দেখা যায় অন্য দিকের সেই মানুষটা চিনতেই পারছে না ,  তাহলে সেটা যে কত বড় অপমান সেটা যে এর ভেতর দিয়ে যায় নি কোন দিন সে বুঝবে না ।  তার উপর অন্বেষা রাতের কলারদের নাম্বার সেইভ করে রাখে না ।  এতে ওকে অভিনয় করতে হয় না ,  অপমান অপনাআপনি করা হয় । 
 “ আমাকে চিনতে পারো নি ?  ”  মানুষটা হতাশ হয় ।  তার গলার হতাশায় অন্বেষা আরো মজা পায় ।  মনে মনে বলে ,   “ দ্যাখ ব্যাটা এখন কেমন লাগে ”  । 
 “ না চিনতে পারি নি ।  কেন আপনি কি বিশেষ কেউ নাকি যে আপনাকে চিনতেই হবে ?  এ্যামেরিকার বর্তমান প্রেসিডেন্ট জর্জ বুশের প্রতিনিধি ?  আমাকে হোয়াইট হাউজে প্রেসিডেন্টের সাথে ব্রেকফাস্টের জন্যে আমন্ত্রণ জানাতে ফোন দিয়েছেন ?  ”  মনে মনে অন্বেষা হেসে খুন হচ্ছিল তখন । 
 “ আমি সায়েম ।  ” 
ছেলেটা এই প্রথম নাম বলল ।  গতদিন সে নাম বলে নি ।  তাই এখানেও একটু ভাব নেয়ার সুযোগ পেলো অন্বেষা । 
 “ আপনি সায়েম ,  তো আমি কী করবো ?  এমন ভাবে বলছেন যেন বন্ড ,  জেমস বন্ড ।  ” 
 “ আমি তোমার সাথে কয়েকদিন আগে কথা বলেছিলাম ।  ” 
 “ ওহ ,  আচ্ছা ।  ”  যেন হঠাৎ মনে পড়েছে অন্বেষার এভাবে বলে ,   “ আপনিই সেই লোক ।  সেদিনতো নাম - ঠিকানা কিছু বলেন নি ।  আর তাছাড়া আপনি ওভাবে ফোন না কেটে বসে ছিলেন কেন ?  টাকা কি বেশী হয়ে গেছে ?  সাত টাকা প্রতি মিনিটে কল রেইট ।  ” 
এবার সায়েম অবাক হয় ,   “ আমি ফোন না কেটে বসে ছিলাম কখন ?  তুমি বললা হাসি শেষ হলে ফোন রেখে দিতে ।  তাই আমি ফোন রেখে কাজে চলে যাই ।  ” 
 “ আপনি জানতেন না যে আপনি ফোন কাটেন নি ?  ” 
 “ নাহ !  এখন তোমার কাছে শুনলাম ।  ” 
এবার অন্বেষার মেজাজ নিজের উপর খারাপ হয় ।  এই ছেলেকে এমনি এমনি বেশী স্মার্ট ভেবেছে ।  আসলে সে জানেই না ঘটনাটা ।  অথচ এই ঘটনা নিয়ে অন্বেষার মনে কত তোলপাড় ,  কত অপমানের যন্ত্রণা । 
সায়েম আবার অন্য প্রান্ত থেকে বলে ,   “ কী হলো ?  চুপ করে আছো যে ?  ” 
 “ না ,  কিছু না ।  এত দিন পর কী মনে করে আবার ফোন করলেন ?  ” 
 “ কেন ফোন করেছি সেটাতো আগেই বলেছি ।  আমার তোমাকে ভালো লেগেছে ।  আমি তোমাকে বিয়ে করতে চাই ।  ” 
 “ যাকেই ভালো লাগে ,  তাকেই এই কথা বলেন ?  ” 
 “ তুমি যেমনটা ভাবছো আমি সেরকম ছেলে না ।  আমি তোমার সাথে প্রেম করতে চাই না ।  আমি চাই বিয়ে করতে ।  তুমি যদি চাও আমি ফর্মালি যোগাযোগ করতে পারি ।  ” 
এবার অন্বেষা একটু অবাক হয় ।  ছেলেটার গলার স্বর বেশ সিরিয়াস শোনায় ।  কেন যেন মনে হয় না এই ছেলে টাইমপাস করতে ফোন করেছে ।  অন্বেষা একটু খোঁজ নেয়ার জন্যে বলে , 
 “ আপনি আমার নাম্বার কোথায় পেয়েছেন ?  ” 
 “ সেটা আপাতত বলা যাবে না ।  ” 
 “ কেন ?  ” 
 “ কারণ আছে ।  ” 
 “ সেই কারণটাই শুনতে চাই ।  ” 
 “ সেটাও বলা যাবে না ।  ” 
অন্য সময় হলে অন্বেষা রেগে যেতো ।  তবে আজকে রাগ করলো না । 
 “ আপনি কী করেন ?  ” 
 “ কলা ।  কলা আমার নেশা এবং পেশা ।  আমি শিল্পী মানুষ ।  শিল্পকর্ম বানানো শিখছি ।  পরে সেটা বেঁচে পেট চালাবো ।  ” 
 “ ছবি আঁকেন ?  ” 
 “ ছবি আঁকা ,  ভাস্কর্য  –  সবই করি ।  ” 
অন্বেষা মনে মনে হাসে ।  লোকটা ঠিক কিসের উপর ভিত্তি করে ওকে বিয়ে করতে চাচ্ছে সেটা সে বুঝতে পারছে না । 
 “ আপনার কি ধারণা আপনি ছবি এঁকে আমার মত একটা স্মার্ট মেয়েকে চালাতে পারবেন ?  ” 
 “ তুমি যদি সত্যি স্মার্ট হতে তাহলে এই প্রশ্নটা করতে না ।  আমরা একবিংশ শতাব্দীতে প্রবেশ করেছি ।  বর্তমান যুগের একটা স্মার্ট মেয়ে কিন্তু  নিজের ক্যারিয়ার নিয়ে চিন্তা করে ।  তুমি এটা প্রশ্ন করতে পারতে যে আমরা সমান আয় করবো কিনা ।  কিন্তু আমি আয় করে তোমাকে চালাবো ,  এটা একটু বেশী ব্যাকডেটেড ধারণা হয়ে গেলো না ?  ” 
এবার অন্বেষা লজ্জা পেয়ে যায় ।  ছেলেটার মধ্যে একটা কিছু আছে যা ওকে আকর্ষণ করতে শুরু করেছে ।  ছেলেটা কিছুকিছু ক্ষেত্রে বোকা ,  কিছুকিছু ক্ষেত্রে উদাসীন কিন্তু যুক্তির ক্ষেত্রে বেশ পরিপক্ব ।  আন্বেষা দ্রুত নিজেকে গুছিয়ে নিয়ে আবার বলে , 
 “ আয়ের বিষয়টা বাদই দিলাম ।  স্ট্যাটাসের বিষয়টা ?  ধরুন আমি পাশ করে একটা মাল্টিন্যাশনাল ব্যাঙ্কের এক্সিকিউটিভ হলাম ।  আর আপনি হলেন  চিত্রশিল্পী ।  তখন কি স্ট্যাটাসের কারণে আমাদের কোন সমস্যা হবে না ?  ” 
 “ সেটা কেন হবে ?  যদি আমরা দুজন দুজনকে ভালোবাসি ,  তাহলে এটা কোন সমস্যাই নয় ।  ” 
অন্বেষা হাসে ।  বলে ,   “ আপনি একটা ভিন্ন জগৎ - এ বাস করেন ।  একটা বাস্তব বহির্ভূত জগৎ ।  আমাকে আপনার ভালো লেগেছে ,  সে জন্যে আমি খুশি ।  তবে আপনাকে আঘাত না দিয়েই এটা বলতে চাই ,  আপনার ভালো লাগাটা ভুল জায়গায় হয়েছে ।  আপনি আপনার চারপাশ থেকেই ভালো লাগার মানুষ খুঁজে নিন ।  ” 
 “ এ কথা কেন বলছো ?  আমরা চেষ্টা করেতো দেখতে পারি ।  ” 
এবার অন্বেষার বিরক্ত লাগে ।  বাচ্চাদের খেলনা চাওয়ার মত এভাবে ভালোবাসা চাওয়াটা খুব বেশী  “ ইমম্যাচিউর ”  ব্যবহার ।  এর সাথে কথা বলাই বৃথা ।  তাই অন্বেষা ফোন রেখে দেয়ার জন্যে বলে , 
 “ আমার কাল সকালে ক্লাস আছে ।  আমি এখন রাখি ।  ” 
 “ এড়িয়ে যাচ্ছো ?  ” 
 “ না বাবা ।  সত্যি আমার কাল সকালে ক্লাস আছে ।  বিশ্বাস করুন ।  ” 
 “ তোমাকে আমি অবিশ্বাস করছি না ।  সত্যি তোমার কাল সকালে ক্লাস আছে ।  তোমার প্রিয় JK স্যারের ক্লাস ।  FIN 440 ,  কর্পোরেট ফিন্যান্স ।  স্টার টাওয়ারের ১১১৪ নাম্বার রুমে ।  অবিশ্বাস করার কোন কারণ নেই ।  ” 
কয়েক সেকেন্ড অন্বেষা নিশ্বাস বন্ধ করে ফোনটা ধরে থাকে ।  তারপর বলে ,   “ সত্যি করে বলেন তো আপনি কে ?  ” 
 “ সেটা আমরা অন্য কোন দিন আলোচনা করবো ।  কাল সকালে তোমার ক্লাস ।  এখন ঘুমাও ।  ” 
অন্বেষা কিছু একটা বলার চেষ্টা করছিল ।  ওকে থামিয়ে দিয়ে আবার ঘুমাতে বলে ওপাশ থেকে সায়েম ফোন রেখে দেয় ।  অন্বেষা দ্রুত সায়েমকে কলব্যাক করে কিন্তু ততক্ষণে সায়েম তার ফোন বন্ধ করে দিয়েছে । 
সে রাতে অন্বেষা অনেক্ষণ জেগে ছিল আর ভাবছিল ,  সায়েম ছেলেটা এমন যে যখনই তার উপর অন্বেষার আগ্রহটা কমে যায় ,  ঠিক তখনই আবার কেমন করে যেন আগ্রহটা ব্যাপক ভাবে ফিরিয়ে আনে ।  এটা হতে পারে মোহ কিম্বা না জানাকে জানার তাড়ণা ,  তবে আগ্রহ ছেলেটা সফল ভাবে এবং বেশ পাকাপোক্ত ভাবে অন্বেষার মধ্যে তৈরি করে নিচ্ছে ,  সেটা বুঝতে ওর সমস্যা হয় না ।  তবে এটা বুঝতে পারে না যে এই আগ্রহটা কি অন্বেষার জন্যে ভালো হচ্ছে নাকি খারাপ । 
২ মে ২০১০
ডাবলিন ,  আয়ারল্যান্ড । 






লোহিত শয়তানের একদিন



১ . 
 “ বিয়াপক খ্রাপ ”  সময় যাচ্ছে আমাদের ,  অর্থাৎ ম্যানচেস্টার ইউনাইটেডের অন্ধ ভক্তদের ।  অথচ গত মাসের এই সময়টাই কী মধুর ছিল ।  ঐতিহাসিক তত্ত্বের ধ্বজাধারী তথা যারা বলেছিল ম্যানইউ কোন দিন এসি মিলানকে চ্যাম্পিয়ান্স লিগে হারাতে পারে নি এবং এবারও পারবে না ,  তাদের মুখে চুন - কালি মাখিয়ে ৭ - ২ গোলে জিতে নিয়েছিল প্রথম নক আউট রাউন্ড ।  তার কিছুদিন পরই চেলসিকে টপকে লিগের শীর্ষস্থানটাও পাকাপোক্ত করে নিয়েছিল ।  ফেইসবুকে তখন স্ট্যাটাস দিতাম ঘণ্টায় ঘণ্টায় ।  সাথে সাথে তীব্র সব মন্তব্যও পড়তো ।  বুঝতাম ,  উই আঢ় অন ফায়াঢ় !  বাস্তব অভিজ্ঞতায় দেখেছি ,  যে ব্যক্তি বা প্রতিষ্ঠান যত সফল তার তত বেশী সমালোচনা হয় ।  যেখানে সিটির কাছে গো - হারা হেরেও চেলসির সমর্থকরা বিবাদে যায় না ,  সেখানে ম্যানইউর ফ্যানদের স্ট্যাটাসে হুঙ্কার শুনলে  “ পেন্টুলুন খুলিয়া লাফাইয়া পড়ি ”  অবস্থা হয় তাদের ।  কারণ আর কিছুই না ।  উই আঢ় অন ফায়াঢ় !  
আগুনের উপর বসে কল্পনায় বুনতে শুরু করলাম অনেক অনেক জাল যা দিয়ে বঙ্গপোসাগরের সব মাছ ধরে ফেলা যাবে ।  দুর্বল বায়ার্ন মিউনিখকে হারালেই চলে যাবো চ্যাম্পিয়ান্স লিগের সেমি ফাইনালে ,  পরপর চাতুর্থ বার  ( যেখানে রিয়াল মাদ্রিদ গত ছয় মৌসুমে একবারও কোয়ার্টার ফাইনালে উঠতে পারে নি )  ।  সেমিতে জিতলেই  ( না জেতার কোন কারণ নেই )  পরপর  তৃতীয় বার চ্যাম্পিয়ান্স লিগের ফাইনাল ।  ইশ ,  বার্সিলোনাকে যদি পাওয়া যেত !  গতবারের হারের শোধ চক্রবৃদ্ধি সুদে তুলতাম ।  এছাড়াও ১৮৮৮ সন থেকে শুরু হওয়া পৃথিবীর সবচেয়ে পুরোনো লিগ ,  ইংলিশ লিগে কেউ কখনো পরপর চারবার চ্যাম্পিয়ান হতে পারে নি ।  গত তিনবার টানা চ্যাম্পিয়ান হয়ে এবার সেটাই করা ছিল আমাদের স্বপ্ন ।  আর এসব স্বপ্নের পেছনে যে রসদ জোগাচ্ছিল সে হচ্ছে রুনী যে কিনা এবার গোল মেশিনে পরিণত হয়ে জোড়া জোড়া গোল করে চলেছিল লিগ এবং চ্যাম্পিয়ান্স লিগে ।   “ জয়তু রুনী ,  জয়তু ম্যানইউ ”   -  লোহিত শয়তান তথা রেড ডেভিলের সমর্থক এই আমরা বিয়ারের গ্লাস হাতে নিয়ে পাবে ,  বারে ,  স্পোর্টস বারে বা বাসায় টিভির সামনে হুঙ্কার দিতে শুরু করলাম .  .  .  .  ! 
২ . 
কোয়ার্টার ফাইনালের আগেই ইন্টার মিলানের কাছে হেরে চেলসির বিদায়ের পর আমি তখন ড্যান্স ফ্লোরে ভরতনট্যম নাচার মত ক্যারিকেচার করতে শুরু করেছি ।  ম্যানইউর কোয়ার্টার ফাইনাল ম্যাচের আগে চেলসির সমর্থকদের এক চোট পচানোর জন্যে ফেইসবুকে স্ট্যাটাস দিলাম ,   “ চ্যাম্পিয়ান্স লিগ থেকে বাদ পড়ায় নাকি চেলসির জন্যে ভালো হয়েছে কারণ তারা এখন প্রিমিয়ার লিগে সময় দিতে পারছে !  প্রিমিয়ার লিগে ঠিক আগামী ম্যাচেই ম্যানইউর কাছে হারলে সমর্থকরা কী বলবে ?  হয়তো বলবে সেটাও ভালো কারণ তখন খেলোয়াড়রা কিচেনে বৌ / গার্লফ্রেন্ডদের সময় দিতে পারবে ”  ।  আর যায় কোথায় ,  শুরু হয়ে গেলো কমেন্ট ওয়ার  –  চেলসি সমর্থক বনাম ম্যানইউ সমর্থক ।  আমি কেবল উপভোগ করতে লাগলাম ।   
অতঃপর এলো ৩০ মার্চ ।  বাংলা সিনেমাকেও হার মানায় এমন একটা খেলা শুরু হলো সেদিন ।  শুরুর ৬৪ সেকেন্ডে রুনীর করা গোলে ম্যানইউ যখন এগিয়ে গেলো ,  তখন আর পায় কে আমাকে ।  এমন ভাবে চিৎকার শুরু করলাম যে পাশের রুমে শারীরিক প্রেমে মগ্ন বালক - বালিকা তাদের ক্রিয়া বন্ধ করে আমার ক্রিয়া শোনা শুরু করলো !  কিন্তু হায় ,  শেষ বিশ মিনিটে কোথা থেকে কী হয়ে গেলো ।  প্রথমে রুনীর পায়ে লেগে ডিফ্লেক্টেড গোলে সমতা আসলো ,  তারপর খেলার শেষ মিনিটের শেষ সেকেন্ডে গোল করে বায়ার্ন ম্যাচ জিতে গেলো ।  তবে এর থেকেও খারাপ সংবাদ ছিল ঐ শেষ সেকেন্ডেই পায়ে ব্যাথা পেয়ে আমাদের গোল মেশিন রুনী খোঁড়াতে খোঁড়াতে মাঠ ছাড়লো ।        
অবস্থা খুব খারাপ বুঝতে পেরেও নিজেকে সান্ত্বনা দিলাম মনে মনে ,   “ ব্যাপার না ।  ফিরতি লেগে দেখে নেবো বায়ার্নকে ”  ।  ৪ এপ্রিল চেলসির সাথে প্রিমিয়ার লিগের শিরোপা নির্ধারণী খেলা ছিল ।  সেটায় নূন্যতম ড্র করতে পারলেও আমাদের চলতো ।  আর যেহেতু খেলা আমাদের মাঠে ,  তাই অতটা চাপ ছিল না ।  রুনী খেলতে পারবে না ,  এটাই একমাত্র চিন্তার বিষয় ছিল কেননা আমাদের আরেক স্টার স্ট্রাইকার মাইকেল ওয়েনও তখন ইনজুরিতে ।  তবুও ভাবলাম দলটা যখন ম্যানইউ ,  একটা ব্যবস্থা হবেই ,  বারবাটোভতো আছে ।  এই ফাঁকে চেলসির সমর্থকদের উস্কে দিতে ফেইসবুকে আবার স্ট্যাটাস দিলাম ,   “ বেকহাম চলে যাওয়ার পর আমরা রোনালদোকে বানিয়েছি ,  রোনালদো চলে যাওয়ার পর রুনি ।  আগামী কাল চেলসির বিপক্ষে আমরা বারবাটোভকে দিয়ে আবারও প্রমাণ করবো ম্যানইউ যে কোন পরিস্থিতিতে পৃথিবীর সেরা দল ।  ” 
৪ এপ্রিল টানটান উত্তেজনায় শুরু হওয়া খেলাটায় বিশ মিনিটের মধ্যে গোল করে চেলসি এগিয়ে গেলো ।  এরপর ম্যানইউ যে আক্রমণ গুলো করেছিল ,  তার ভয়াবহতা এবং তীব্রতা এতটাই ছিল যে চেলসির খেলোয়াড়রা পর্যন্ত  “ বডি ল্যাঙ্গুয়েজ ”  - এ হতাশা দেখাতে শুরু করে ।  কিন্তু বারবাটোভ চরম ভাবে ব্যর্থ হলো প্রতিবার এবং একজন স্ট্রাইকারের অভাব ম্যানইউ হাড়ে হাড়ে টের পেতে থাকে ।  খেলার শেষের দিকে এসে সাইড বেঞ্চে বসে থাকা হার্নিয়ায় আক্রান্ত দ্রগবাকে যখন চেলসি নামালো তখন সে সাথে সাথেই সম্পূর্ণ অফ সাইড থেকে একটা গোল করে চেলসিকে ২ - ০ গোলের লিড এনে দেয় ।  রেফারী মনে হয় এটাকেউ সমতা করতে দুই মিনিট পর হ্যান্ড বল থেকে ম্যানইউ করা একটা গোলকে মেনে নিয়ে ২ - ১ করে দেয় স্কোর লাইন ।  তবে ঐ দ্বৈরথ ওখানেই শেষ ।  চেলসি ম্যাচটা ২ - ১ গোলে জিতে শিরোপার খুব কাছে চলে গেলো ।  মাথায় হাত দিয়ে বসে থাকা ছাড়া তখন আমাদের কিছুই করার ছিল না ।   “ লিগটাই বুঝি গেলো ”  অবস্থা কেননা এই হারে ম্যানইউ ২ পয়েন্ট পিছিয়ে পড়ে চেলসি থেকে ,  হাতে খেলা আছে আর মাত্র পাঁচটা । 
তবে খারাপ সময়ের চূড়ান্ত নিদর্শন তখনও আসে নি ,  এলো বায়ার্নের সাথে চ্যাম্পিয়ান্স লিগের কোয়ার্টার ফাইনালের ফিরতি খেলার ৫১ মিনিটে ।  ৩ - ০ গোলে এগিয়ে থেকে প্রথমার্ধ শেষ করার ঠিক আগ মুহূর্তে একটা বাজে গোল খেয়ে খেলার স্কোর লাইন দাঁড়ায় ৩ - ১ ।  তবে সেমিতে যে আমরা পা রেখেছি সে বিষয়ে কোন সন্দেহ ছিল না তখনও ।  কিন্তু ৫১ মিনিটে লাল কার্ড দেখিয়ে ম্যানইউর রাফায়েলকে বের করে দিলে দশ জন নিয়ে শেষ পর্যন্ত ৩ - ২ গোলে খেলা শেষ করতে পারে ম্যানইউ ।  যদিও দুই লেগ মিলিয়ে ফল দাঁড়ায় ৪ - ৪ কিন্তু এ্যাওয়ে গোলের সুবিধা নিয়ে অর্থাৎ বায়ার্ন বিদেশের মাটিতে বেশী গোল করেছে ,  সেই সুবিধা নিয়ে সেমিতে চলে যায় আর ম্যানইউ বাদ পড়ে চ্যাম্পিয়ান্স লিগ থেকে ।  মরার উপর খড়ার ঘা হিসেবে ব্ল্যাকবার্নের সাথে ১১ এপ্রিলের প্রিমিয়ার লিগের ম্যাচটা গোল শূণ্য ড্র করে চেলসি থেকে পিছিয়ে পড়ে ৪ পয়েন্ট ।  ফলে শিরোপার লড়াইয়ে ফিরে আসার শেষ সুযোগটাও হারিয়ে গেলো ।  তার উপর গোল মেশিন রুনীর গোল করা পুরোপুরি বন্ধ হয়ে গিয়েছে ।  সে এখন গোলই করতে পারে না ।  এরকম অবস্থায় শিরোপা জয়ের আশা জন্মান্ধ ম্যানইউ ভক্তও আর করে নি ।  এমন কি আর্সেনালের কাছে না জানি দ্বিতীয় স্থানটাও হারাতে হয় ,  সেই ভয়ে কাঁপাকাঁপি শুরু হয়ে যায় অনেকের মনে । 
৩ . 
তিন দিন পরের ঘটনা ।  ১৪ এপ্রিল এক দারুণ ঘটনা ঘটে ।  টটেনহাম আর্সেনালকে ২ - ১ গোলে হারিয়ে দেয় ।  শুনলে মনে হবে যেন টেনেটুনে টটেনহাম জিতেছে ।  আসলে কিন্তু তা না ।  তারা পুরো খেলায় অধিপত্য বিস্তার করে ২ - ০ গোলে এগিয়ে ছিল ।  একদম শেষের দিকে এসে আর্সেনাল একটা গোল শোধ করে ।  ফলে ১৭ এপ্রিল পরের ম্যাচে চেলসির সাথে কী খেলা দেখাতে যাচ্ছে টটেনহাম ,  সেটাই ছিল পত্রিকার পাতায় আলোচনার মূল বিষয় বস্তু । 

১৭ এপ্রিল তথা গতকাল ম্যানইউর জন্যে ছিল চরম গুরুত্বপূর্ণ এক দিন ।  ম্যানচেস্টার ডার্বিতে এবার শক্তিশালী দল গঠন করা ম্যানচেস্টার সিটির সাথে ছিল এ্যাওয়ে ম্যাচ ।  তেভেজের সুপার ফর্মের কারণে সিটির সাথে ম্যাচে ম্যানইউ বারবার কেঁপে যাচ্ছিল ।  এই মৌসুমে এর আগে সিটির সাথে যে দুইবার ম্যানইউ খেলেছে প্রতিবারই অতিরিক্ত সময়ে গোল করে জিততে হয়েছিল ।  তাই তেভেজ বারবার ঘুরে ফিরে আসছিল আলোচনায় ।  যথারীতি খেলা শুরুর পরও সে তার ঝলক নিয়ে হাজির হতে থাকে ।  অন্য দিকে ইনজুরি থেকে ফিরে রুনী একদমই নিষ্প্রভ ছিল এদিন ।  দুই দলের আক্রমণ এবং পাল্টা আক্রমণের খেলাটা নির্ধারিত নব্বই মিনিটের সীমা শেষ করলো ০ - ০ গোলে ।  আরেকটা ড্র যখন ম্যানইউর ভাগ্যে অবধারিত ভাবে লিখিত হতে যাচ্ছে সে সময় খেলার শেষ মিনিটে  ( ৯৩ মিনিটে )  পল স্কোলের লাফিয়ে উঠে করা হেড  ( সংযুক্ত ছবিতে দেখা যাচ্ছে )  সরাসরি সিটির জালে ।  নিশ্চিত ড্র হওয়া ম্যাচটা ম্যানইউ জিতে গেলো চরম ভাগ্যগুনে ।  তবে দিনটা যে লোহিত শয়তানের ছিল সেটা প্রমাণ করতেই যেন ঠিক কয়েক ঘণ্টা পর আলোচ্য টটেনহাম বনাম চেলসি ম্যাচে টটেনহাম ২ - ১ গোলে চেলসিকে হারিয়ে তাক লাগিয়ে দিল সবাইকে ।  এবারও টটেনহাম ২ - ০ গোলে এগিয়ে ছিল ।  চেলসি তাদের একমাত্র গোলটা করে অতিরিক্ত সময়ে ।  চেলসির জন্যে মরার উপর খড়ার ঘা ছিল তাদের অধিনায়ক জন টেরির লাল কার্ড ।  তবে টটেনহামের করা দুই গোল ১১ জনের চেলসি হজম করেছে ,  ১০ জনের টা নয় কেননা গোল গুলো টেরির লাল কার্ডের আগেই হয়েছিল ।  
আর মাত্র তিনটা খেলা বাকি কিন্তু ইংলিশ লিগ জমে গেলো দারুণ ভাবে ।  ৭৭ পয়েন্ট নিয়ে চেলসি এখনও শীর্ষে ,  কিন্তু এক পয়েন্ট নিচে ৭৬ পয়েন্ট নিয়ে ম্যানইউ দারুণ ভাবে ফিরে এসেছে শিরোপার লড়াইয়ে ।  অন্য দিকে আর্সেনালের হারে নিচের দিকের থ্রেটটাও এখন আর নেই ।  আগামী ২ মে চেলসি খেলবে লিভারপুলের বিপক্ষে লিভারপুলের মাঠে ।  এই খেলায় যদি কোন ভাবে চেলসি জয় বঞ্চিত হয় ,  আর ম্যানইউ যদি সুপার ফর্মে থাকা টটেনহামকে আগামী ম্যাচে নিজেদের মাঠে ওল্ড ট্র্যাফোডে হারাতে পারে ,  তাহলে হয়তো এবারের লিগের চ্যাম্পিয়ান পয়েন্টে নির্ধারিত হবে না ,  হবে গোল ব্যবধানে ।  তাতে আর কেউ জয়ী হোক বা না হোক ,  জয় হবে ফুটবলের নিঃসন্দেহে ।  কেননা এরকম টানটান উত্তেজনাই ফুটবলের পৃথিবীর সবচেয়ে জনপ্রিয় খেলা হবার সার্থকত প্রমাণ করে বারবার ।   
কী হবে ,  কী হবে না  -  সেটা নিয়ে আপাতত চিন্তা বন্ধ করি ।  চরম বাজে একটা ২০ দিনের সময় কাল পার করে শেষ পর্যন্ত একটা দিন দেখতে পেলাম যেটা কেবলই আমাদের ।  যেই আমি জাঙ্কিদের সাথে কেবল মারামারিতেই জড়াই ,  সেই কিনা গিয়ে হাই - ফাইভ দিয়ে গলাগলি করলাম কাল ।  আর করবো নাই বা কেন ?  কাল যে ছিল লোহিত শয়তানের দিন । 
১৮ এপ্রিল ২০১০
ডাবলিন ,  আয়ারল্যান্ড । 






চৈত্র বিলাস এবং তিনি



চৈত্র মাসের  “ কাট ফাটা গরম ”  কথাটা ব্যবহার করতে পারলে ভালো হতো ।  কিন্তু সেটা করা যাচ্ছে না ।  এই দেশে চৈত্র মাস আসে না ।  এখানে আসে  “ সামার ”  ।  শীতের শেষে যখন গরম ওভারকোট থেকে শরীরকে বের করে আনতে শুরু করে সবাই ,  যখন সূর্যের তাপ জানিয়ে দেয় সে মধ্য গগনে রাজত্ব করতে মাস কয়েকের জন্যে হাজির হতে যাচ্ছে ,  যখন বিকিনি পরিহিতা সুতন্বীরা সমুদ্র সৈকতে তাদের শরীরের বক্ররেখাগুলো উন্মুক্ত করে লাস্যময়ী হাসি দিয়ে ছেলে বন্ধুকে জড়িয়ে ধরে গড়িয়ে পড়ে ,  আর সেই দৃশ্য দেখে যখন উপমহাদেশের ছেলেরা সুনীলের কবিতার মত ভাবে  “ একদিন আমরাও .  .  .  ”  ,  তখন শাহেদ বুঝে নিতে শুরু করে এদেশের চৈত্র মাস বুঝি এসেই গেলো । 
ডাবলিনের জনসমুদ্রে চৈত্র মাসের গরমে সে হাঁটছিলাম ।  রাস্তা গিজগিজ করছে মানুষে ।  শনিবারের ভর দুপুরে এত মানুষ কোথা থেকে এলো সেটা একটা প্রশ্ন বটে ।  কিন্তু আপনি যখন জেনে যাবেন এই দেশের অন্যতম প্রধান আয় পর্যটন তখন আর বুঝতে বাকি থাকার কথা নয় এদের সিংহভাগই পর্যটক ,  এসেছে বিভিন্ন দেশ থেকে ।  স্থানীয়রাও কম যায় না ।  দুই বছরের  “ ইনফ্যান্ট ”  থেকে শুরু করে পঁচাশি বছরের  “ গ্র্যানি ”  ,  সবাই দল বেঁধে সমুদ্র সৈকতে যাচ্ছে ।  সমুদ্রের পাড়ে গড়ে ওঠা এ শহরে অর্ধবৃত্তাকারে ছড়িয়ে আছে নাম করা অনেকগুলো সৈকত  –  ব্রে ,  হোথ ,  মালাহাইড ,  গ্রেস্টোন ,  ডন ' লয়েরী ,  ক্লনটার্ফ ইত্যাদি ।  সেসব সৈকতে সামার মানেই যেন চৈত্র বিলাস । 
শাহেদ শহরের প্রাণকেন্দ্রের মূল রাস্তা ধরে হেঁটে এগিয়ে যাচ্ছিল ।  গিজ্‌গিজ্‌ করা ভিড়ে গরমের মধ্যে ঘর্মাক্ত শরীরের বোটকা গন্ধ থাকার কথা ছিল ।  কিন্তু বাস্তবে ঠিক উল্টা ।  মেয়েদের শরীরের পারফিউমের গন্ধে মম করছে ভিড় গুলো ।  মাঝে মাঝে শাহেদ ভাবে ,  এদের শরীরের গন্ধের যেন একটা বলয় আছে ।  ঠিক যেমনটা তারহীন যোগাযোগের ছাত্ররা বলে  “ ট্রান্সমিশন রেইঞ্জ ”  ।  একটা মেয়ে পাশ দিয়ে হেঁটে চলে যাওয়ার কিছুক্ষণ পরও তার গন্ধের অস্তিত্ব নাকে লাগতে থাকে ।  আজকের দিনটাও ব্যতিক্রম নয় ।  শাহেদ বোঝে ,  চৈত্র বিলাসে বেরিয়ে প্রিয়দর্শিনীরা সমুদ্রের লবণাক্ত জলে নামার আগে ফরাসি পারফিউমের সুগন্ধি জলে নেয়ে এসেছে । 
শাহেদের তাড়া ছিল ।  তাই হন হন করে ভিড় ঠেলে হেঁটে যাচ্ছিল ।  কিন্তু হঠাৎ সে বাধা পেল ।  চলমান জনসমুদ্র একযোগে থেমে গিয়েছে ।  সামনে ট্রাফিক লাইট চোখ লাল করে তাকিয়ে আছে ।  শাহেদ দেখতে পায় ওর ডান পাশের গাড়িগুলো অলস ভাবে থেমে আছে ,  অথচ সামনের গুলো সাই সাই করে চলে যাচ্ছে চৌরাস্তাকে আড়াআড়ি বরাবর কেটে ।  এ যেন জীবনেরই এক প্রতিচ্ছবি  -  কেউ থেমে থাকলেই কেউ এগিয়ে যাবার সুযোগ পাবে ! 
দার্শনিক হবার মোক্ষম সময় ছিল তবুও সে হতে পারলো না ।  হঠাৎ ওর চিন্তায় ছেদ পড়ে এক ভদ্রলোকের অনুনয়ে ।  ভিড়ের মাঝে শাহেদ শুনতে পায় সাদা ছড়ি হাতে দাঁড়ানো এক ভদ্রলোকের কণ্ঠস্বর ,   “ আমাকে দয়া করে রাস্তা পর হতে সাহায্য করুন ”  ।  ভিড়ের কারণে ভদ্রলোককে খানিকটা দিশেহারা মনে হচ্ছিল । 
যদিও ঠিক সামনেই দাঁড়ানো ,  তবুও প্রথমতঃ গরম ,  তার উপর এই ভিড়ের মধ্যে তাকে আগ বাড়িয়ে সাহায্য করতে ইচ্ছে করছিল না ওর ।  তাই অন্যদিকে তাকিয়ে রইলো যেন কিছুই শুনতে পায় নি ।  ভেবেছিল হয়তো অন্য কেউ সাহায্য করবে ।  কিন্তু একটু পর যখন ভদ্রলোক একই কথা করুণ স্বরে আবার বললেন ,  তখন এগিয়ে যেতে গিয়েও শাহেদ নিজেকে নিয়ন্ত্রণ করে নেয় ।  ব্রে বিচে যাওয়ার ট্রেনটা মিস হলে পাক্কা বিশ মিনিট স্টেশনে বসে থাকতে হবে ।  সে বোঝে এরকম সময় পরোপকারী হতে যাওয়া নিতান্তই নির্বুদ্ধিতা । 
আরো কিছু সময় কেটে যায় ।  ঠিক যেই মুহূর্তে সিগনালের আলো লাল থেকে সবুজ হলো ,  পুরো জনসমুদ্র যেন ভেঙ্গে পড়লো রাস্তার উপর ।  শাহেদ সাদা ছড়ি হাতে দাঁড়ানো ভদ্রলোককে দ্রুত পাশ কাটিয়ে সামনে এগিয়ে যায় ।  তখন সে অনুভব করছিল পুরো ভিড় যেন ওর পেছনে ধেয়ে আসছে ।  ফলে হাটার গতি আরো বাড়িয়ে দেয় ।  কিন্তু কয়েক সেকেন্ডের মধ্যে সেই গতি শ্লথ হয়ে যায় ।  পেছন থেকে তখন সে শুনতে পাচ্ছে ভদ্রলোক করুণ ভাবে আবার বলছেন ,   “ আমি একজন অন্ধ মানুষ ।  দেখুন আমার হাতে সাদা ছড়ি ।  আমাকে দয়া করে রাস্তা পার করে দিন ।  আমি দিক হারিয়ে ফেলেছি ।  ” 
মুহূর্তে শাহেদ দাঁড়িয়ে যায় ।  ওর মনে হয় ওর পৃথিবী যেন কেঁপে উঠলো কয়েক পলকের জন্যে ।  ভদ্রলোকের বলা কথাগুলো ওর বিবেকের গালে প্রচণ্ড এক চড়ের মত অনুভব করলো সে ।  চৈত্র বিলাসে মগ্ন মানুষগুলোর মাঝে স্থির দাঁড়িয়ে সে ভাবে ,  এতগুলো  “ দেখতে পাওয়া ”  মানুষকে ভদ্রলোকের হাতে সাদা ছড়ি আছে এটা কেন মুখে বলে দিতে হলো ?  কেন তাকে বলে বোঝাতে হলো তিনি একজন অন্ধ ?  নিজের অজান্তেই একটা দীর্ঘশ্বাস বের হয়ে আসে শাহেদের বুক থেকে ।  সে বুঝে উঠতে পারে না আসলে প্রকৃত অন্ধ কে সেখানে ।  সাদা ছড়ি হাতে দাঁড়ানো মানুষটি নাকি চৈত্র বিলাসে মগ্ন ওরা । 
ততক্ষণে বেশ কয়েকজন ভদ্রলোককে সাহায্য করতে এগিয়ে গিয়েছে ।  অন্তত বধির হয়ে যায় নি ,  যেন তারই প্রমাণ স্বরূপ ।  শাহেদ আর দাঁড়ায় না ,  মিশে যায় ভিড়ের মাঝে ।  হয়তো এক সময় ভুলেও যায় এই ঘটনা ।  কিন্তু এমন ঘটনা অন্য কোন শাহেদের সাথে অন্য কোন শহরে আবার ঘটে ।  অন্য কোন লেখক সেটা নিয়ে গল্পও লেখে ,  পাঠকরা সেই গল্প পড়েও ।  তারপর আবার সবাই ভুলে যায় ।  যেন আমরা এটাই প্রমাণ করে চলেছি যে আমাদের অন্ধত্ব আজ দৃষ্টি থেকে হৃদয়ে গিয়ে ঠেকেছে ।   ( সত্য ঘটনা ) 
১২ এপ্রিল ২০১০
ডাবলিন ,  আয়ারল্যান্ড । 






১০ এপ্রিলের সকালে যে দুর্ঘটনা স্তব্ধ করে দিল সারা বিশ্বকে




আজ ১০ এপ্রিল ইউরোপের সকালটা ছিল অন্য আর দশটা দিনের মতই ।  খুব চুপচাপ ,  নিরিবিলি ।  উইকএন্ড থাকায় অনেকেই একটু বেলা করে ঘুম থেকে উঠেছেন ।  তারপর সকালে যখন টিভিতে বা ইন্টারনেটে সংবাদের দিকে তাকান তখন সবাই শোকে বিমূঢ় হয়ে পড়েন ।  এমন একটা সংবাদ যা মুহূর্তে স্তব্ধ করে দেয় সবাইকে ।  
আজ সকালে গ্রিনিজ মান সময় প্রায় সাতটার সময় রাশিয়ায় প্লেন ক্র্যাশে পোল্যান্ডের প্রেসিডেন্ট ,  ফার্স্ট লেডি ,  একজন প্রাক্তন প্রেসিডেন্ট ,  সিনেটের ডেপুটি স্পিকার ,  সংসদের ডেপুটি স্পিকার ,  সেনাবাহিনীর প্রধান ,  নৌবাহিনীর প্রধান ,  বিমানবাহিনীর প্রধান ,  ন্যাশনাল সিকিউরিটি বুরোর প্রধান ,  পররাষ্ট্র মন্ত্রী ,  সংস্কৃতি মন্ত্রী ,  জাতীয় ব্যাঙ্কের প্রেসিডেন্ট সহ বেশ কয়েকজন জাতীয় সংস্থার প্রধান এবং ১৫ - ২০ জন সংসদ সদস্য সহ ৮৮ জন রাজনৈতিক এবং গুরুত্বপূর্ণ সরকারি কর্মকর্তা নিহত হয়েছেন ।  এছাড়াও ক্রু সহ মোট নিহতের সংখ্যা ৯৬ জন ।  তারা Katyn massacre  - এর সত্তুরতম বর্ষপূর্তি অনুষ্ঠানে অংশ নিতে রাশিয়া যাচ্ছিলেন ।  কিন্তু হায় ,  তখন তারা জানতেন না এরপর থেকে পোল্যান্ড তাদেরই স্মরণ করবে প্রতি বছর এই দিনে ।   
এখন পর্যন্ত যতটুকু খবর পাওয়া গিয়েছে তাতে জানানো হয়েছে যে দুর্ঘটনার কারণ  “ ক্রুর ত্রুটি ”  ।  তবে রাশিয়া এবং পোল্যান্ডের গোয়েন্দা বিভাগ বিশেষ তৎপরতা শুরু করেছে কারণ উদঘাটনে ।  বিবিসি থেকে জানলাম এখন পর্যন্ত সরকারি ভাবে কোন কারণ জানানো হয়নি ।  পোল্যান্ডের প্রধানমন্ত্রী বলেছেন ,   “ বর্তমান আধুনিক বিশ্বে এ ধরণের  ( এত বড় মাপের )  দুর্ঘটনা আর দেখা যায় নি ”  । 

পোলিশ বিমান বাহিনীর একটা তিন ইঞ্জিন বিশিষ্ট বিশেষ বিমানে করে এই রাজনৈতিক বহর রাশিয়া যাচ্ছিলেন ।  পাশের ছবিতে এ বছরের শুরুতে ক্রোয়েশিয়া সফরের সময় জাগরেব বিমান বন্দরে অবস্থানকালে তোলা ছবিতে বিমানটিকে দেখা যাচ্ছে ।  রাশিয়ার স্মলেন্সক বিমান বন্দরে অধিক কুয়াশা থাকায় বিমানটি অবতরণ করতে পারছিল না ।  তখন পাইলটকে মস্কো সহ দুটো বিমানবন্দরের যে কোন একটিতে অবতরণের জন্যে অনুরোধ করা হলে সে তা প্রত্যাখ্যান করে ।  এরপর পরপর তিনবার ব্যর্থ চেষ্টার পর চতুর্থবার বিমানবন্দরের প্রায় এক কিলোমিটার দূরে গাছের সাথে বাড়ি লেগে বিমানটি ক্র্যাশ করে ।  উল্লেখ্য যে এই একই পাইলট ২০০৮ সনে আরো একবার একগুঁয়ে ব্যবহারের কারণে সমস্যা সৃষ্টি করেছিল । 
মার্কিন প্রেসিডেন্ট বারাক ওবামা এক বিবৃতিতে বলেছেন ,   “ Today ,  there are heavy hearts across America .  The United States cherishes its deep and abiding bonds with the people of Poland .  Those bonds are represented in the strength of our alliance ,  the friendships among our people ,  and the extraordinary contributions of Polish - Americans who have helped to shape our nation .  ”  এছাড়াও আরো বিভিন্ন দেশের রাষ্ট্রপ্রধান তাঁদের সমবেদনা জানাচ্ছেন পোলিশ জনগনকে । 
আশা করি পোলিশ জনগন এই শোককে শক্তিতে রূপান্তরিত করে আবার স্বাভাবিক জীবনে ফিরে যেতে পারবেন ।  একই সাথে এই প্রত্যাশা এমন দুর্ঘটনা যেন আর দেখতে না হয় ।  
বিস্তারিত তথ্য উইকিপিডিয়ার এই লিঙ্কে উইকিপিডিয়ানরা এনে জড়ো করছেন ।  চাইলে এখান থেকে আপনিও দেখতে এবং যুক্ত করতে পারবেন ।  বিবিসি এবং অন্যান্য টিভির ওয়েব সাইটে বেশ কিছু ভিডিও আছে যেখানে দুর্ঘটনা কবলিত স্থান এবং বিমানের ভাঙ্গা ধ্বংসাবশেষ দেখা যাবে ।  
১০ এপ্রিল ২০১০
ডাবলিন ,  আয়ারল্যান্ড ।  






চ্যাম্পিয়ান্স লিগ উন্মাদনা  –  ২




মার্চের ৩০ এবং ৩১ তারিখ রাতে ইউরোপের বিভিন্ন শহরে ফুটবল শক্তিগুলো তাদের সর্বোচ্চ ঢেলে দেয়ার চেষ্টা করেছিল চ্যাম্পিয়ান্স লিগের চারটা কোয়ার্টার ফাইনালের প্রথম লেগে ।  ফ্রান্সের লিওন  ( লিঁও )  ,  জার্মানির মিউনিখ ,  ইংল্যান্ডের লন্ডন এবং ইটালির মিলানে বসেছিল তারার মেলা ।  সে মেলায়  সব তারা যেমন দ্যুতি ছড়াতে পারেনি ,  তেমনই কিছু তারা দ্যুতি ছড়ানোর পরও দিন শেষে ফল নিজের অনুকূলে নিতে ব্যার্থ হয় ।  কোয়ার্টার ফাইনালের প্রথম লেগে অন্তত দুটো খেলায় ফলাফল বাজির দরের বিপক্ষে গিয়েছে যদিও দুটোতেই ফেভারিট ভাবা দলের জন্যে এ্যাওয়ে ম্যাচ ছিল ।  অন্য দুটো খেলায় আগ্রহ তুলনামূলক ভাবে কম ছিল সবার তবুও ফেভারিট দলই জিতেছে তবে সেটা তাদের জন্যে হোম ম্যাচ ছিল ।  আগামী কাল ৬ এপ্রিল এবং পরশু ৭ এপ্রিল বসতে যাচ্ছে আবার তারার মেলা  -  দ্বিতীয় লেগের খেলা ।  এই পর্বেই চূড়ান্ত হয়ে যাবে কোন চারটি দল যাচ্ছে সেমিফাইনালে ।  এই লেখায় প্রথম লেগের ফলাফল পর্যালোচনা এবং দ্বিতীয় লেগের সম্ভাব্য ফল নিয়ে বিশ্লেষণ করার চেষ্টা করবো ।  গতবারের মত এবারও আগ্রহী ব্লগারদের মন্তব্য অংশে আড্ডা জমিয়ে তোলার জন্যে আহ্বান জানাচ্ছি ।    
প্রথম কোয়ার্টার ফাইনাল :  লিওন বনাম বোরডো
এবারের চ্যাম্পিয়ান্স লিগের সবচেয়ে কম আগ্রহ ছিল এই ম্যাচটা নিয়ে ।  যেখানে রিয়াল মাদ্রিদ ,   চেলসি ,  এসি মিলান অথবা লিভারপুলের মত দল বাদ পড়ে গিয়েছে আগেই ,  সেখানে ফ্রান্সের এই দুই প্রতিপক্ষের এত দূর চলে আসাটা বাড়াবাড়ি রকমেরই মনে হয়েছে ।  তবে এটাও ভুলে গেলে চলবে না গ্রুপ পর্যায়ে লিভারপুল এবং প্রি - কোয়ার্টার ফাইনালে রিয়াল মাদ্রিদকে হারিয়েই লিওন কোয়ার্টারে এসেছে ।  প্রথম লেগের খেলা লিওনের নিজেদের শহরেই ছিল এবং সেখানে তারা বোরডোকে ৩ - ১ গোলে হারিয়ে সেমিতে যাওয়ার পথ মোটামোটি পাকাপোক্ত করে নিয়েছে ।  আগামী সাত তারিখের খেলায় একটা ড্র করলেই চলবে তাদের জন্যে ,  এমন কি ০ - ১ গোলে হেরে গেলেও ক্ষতি নেই ।  এগ্রিগেট ফলাফলে এগিয়ে থেকে তারা চলে যাবে সেমিতে ।  
দ্বিতীয় কোয়ার্টার ফাইনাল :  বায়ার্ন বনাম ম্যানইউ
ইতিহাস সাক্ষি দিচ্ছে ম্যানইউ কোন দিন মিউনিখের মাটিতে জিততে পারেনি ।  বায়ার্নের বিপক্ষে ম্যানইউর একমাত্র জয়টা ১৯৯৯ সনের ফাইনালে ,  তবে সেটা বার্সিলোনার নূ ক্যাম্পে ।  এছাড়া অন্য আর তিন মোকাবেলায় ম্যানইউ হেরেছে ।  তবে একই রকম ইতিহাস এসি মিলানের সাথে মিলানের মাটি নিয়েও বলা হয়েছিল ।  কিন্তু সেটা যেহেতু ৩ - ২ গোলে মিথ্যে প্রমাণিত হয়েছিল ,  তাই এটি নিয়েও ভিন্ন কিছু হবার ধারণা করা হচ্ছিল ।  খেলার ৬৪ সেকেন্ডের মাথায় ফর্মের তুঙ্গে থাকা ওয়েন রুনি যখন প্রথম গোল করে ম্যানইউকে এগিয়ে নেয় তখন সেই ধারণা আরো বদ্ধমূল হচ্ছিল ।  অথচ ৭৭ মিনিটে রিবেরির নেয়া ফ্রি - কিক লাফিয়ে উঠা রুনির পায়ে লেগে যখন মারাত্মক ভাবে ডিফ্লেক্টেড হয়ে ভ্যান ডার সারকে চুল পরিমাণ নড়ার সুযোগ না দিয়ে গোলে ঢুকে ,  তখন থেকে দুর্ভাগ্য তাড়া করতে শুরু করে ম্যানইউকে ।  আর এর সমাপ্তি ঘটে খেলার শেষ শর্টে আরেকটা গোল খেয়ে ১ - ২ গোলে হেরে যাওয়ার মধ্য দিয়ে ।  তবে ম্যানইউর দুর্ভাগ্য হার দিয়েই শেষ হয়নি ।  খেলার যেই মিনিটে তারা শেষ গোলটা খায় ,  তখন মধ্য মাঠে পায়ে আঘাত পেয়ে চরম ভাবে আহত হয় ইনফর্মার ওয়েন রুনি ।  পরবর্তীতে জানা গিয়েছে সে দুই থেকে চার সপ্তাহের জন্যে মাঠে নামতে পারবে না ।  এদিকে ম্যানইউর আরেক তারকা স্ট্রাইকার মাইকেল ওয়েন ইতিমধ্যে ইনজুরির কারণে মাঠের বাইরে ।  এ অবস্থায় ৪ এপ্রিল নিজেদের মাটিতে চেলসির বিপক্ষে ১ - ২ গোলে হেরে টানা চতুর্থবার ইংলিশ লিগ জয়ের যে রেকর্ড করার স্বপ্ন তারা দেখছিল তা প্রায় উবে গিয়েছে এখন ।  আগামী ৭ এপ্রিল ইংল্যান্ডের ম্যানচেস্টারের ওল্ড ট্র্যাফোর্ডে ফিরতি লেগের খেলায় কী হয় সেটাই এখন দেখার বিষয় ।  এদিকে গত রবিবার ইংল্যান্ডের সানডে মিরর পত্রিকা খবর দিয়েছে রুনি নাকি ইনজুরি নিয়েই ফিরবে বায়ার্নের বিপক্ষে খেলতে ।  এখন দেখার বিষয় সেই ফেরা আদৌ কোন কাজে দেয় কিনা ।  
তৃতীয় কোয়ার্টার ফাইনাল :  আর্সেনাল বানাম বার্সিলোনা
চারটা কোয়ার্টার ফাইনালের মধ্যে সবচেয়ে আকর্ষণীয় ছিল এই খেলাটা ।  ডিফেন্ডিং চ্যাম্পিয়ান বার্সিলোনার সাথে ইংলিশ জায়ান্ট আর্সেনালের ম্যাচটা তাই দক্ষিন লন্ডনের এ্যামিরাটস্ স্টেডিয়াম থেকে শুরু করে বিশ্বের সব এলাকার ফুটবল প্রেমীদের আলোচনার কেন্দ্রবিন্দুতে ছিল ।  খেলার প্রথমার্ধে একতরফা খেলেও বার্সিলোনা গোল করতে ব্যর্থ হয় ।  তবে দ্বিতীয়ার্থের শুরুতেই ইব্রাহিমোভিচ গোল করে বার্সিলোনাকে এগিয়ে নেয় এবং তের মিনিট পর আরেকটি গোল করে এই লিডকে দ্বিগুণ করে ।  অথচ খেলার যখন মাত্র বিশ মিনিট বাকি এবং বার্সিলোনা ২ - ০ গোলে এগিয়ে তখন হঠাৎ করেই আর্সেনাল খেলায় ফিরে আসে ।  ৭০ মিনিটে ওয়ালকট এবং ৮৫ মিনিটে পেনাল্টি থেকে ফ্যাব্রিগাস গোল করে ২ - ২ গোলে সমতা নিয়ে আসে খেলায় ।  যদিও এর পর ১০ জনের বার্সাকে আর কাবু করতে পারেনি আর্সেনাল ফলে স্কোর লাইন সেটাই থেকে যায় ।  আগামীকাল ৬ এপ্রিল আর্সেনাল খেলতে যাবে স্পেনের বার্সিলোনা শহরের নূ ক্যম্পে ।  হোম গ্রাউন্ড হওয়াতে শক্তিশালী বার্সা নিঃসন্দেহে এই খেলায় এগিয়ে ।  তার উপর প্রথম লেগের দুইটা এ্যাওয়ে গোলতো আছেই ।  ফলে সেমিতে যেতে হলে আর্সেনালকে অসাধ্য সাধন করতে হবে ।  সরাসরি বার্সিলোনাকে তাদের মাটিতে হারালেই কেবল সেটা সম্ভব ।  
চতুর্থ কোয়ার্টার ফাইনাল :  ইন্টার মিলান বনাম সি . এস . কে . এ মস্কো
এই খেলায় ইন্টার পরিষ্কার ফেভারিট ছিল ।  তার উপর খেলা তাদের নিজেদের মাটিতে ।  অথচ এরকম পরিস্থিতিতে মস্কোকে হারাতে তাদের যথেষ্ট ঘাম ঝরাতে হয়েছে ।  খেলার ৬৫ মিনিটে করা ইন্টারের একমাত্র গোলটাই শেষ পর্যন্ত খেলার ফলাফল নির্ধারণ করে দেয়  –  ইন্টার বিজয়ী হয় ১ - ০ গোলে ।  তবে আগামীকাল দ্বিতীয় লেগের খেলা হবে রাশিয়ার মস্কোতে ।  ইউরোপের যেকোন দলের জন্যে রাশিয়ায় খেলতে যাওয়াটা কঠিন ,  তার উপর এরকম ন্যূনতম ব্যবধানের লিড নিয়ে বিষয়টা আরো জটিল করে তুলেছে ইন্টার ।  এই খেলায় হেরে যদি ইন্টার সেমিতে যেতে না পারে তবে আমি অন্তত অবাক হবো না ।  
এই হচ্ছে প্রতিটা ম্যাচের সার সংক্ষেপ ।  ধীরেধীরে রাত নেমে আসছে পৃথিবীর বুকে ।  এই রাত পার হলেই আগামীকাল শুরু হবে দ্বিতীয় লেগের লড়াই ।  কে জিতবে সেটা তোলা থাক খেলার নব্বই মিনিটের জন্যে ।  তবে আলোচনার মাধ্যমে চায়ের কাপে ঝড় তুলতে বাঁধা নেই কারো ।  আসুন আমরাও ব্লগের পাতায় শুরু করি সেই ঝড় ।  জয়তু চ্যাম্পিয়ান্স লিগ !        
৫ এপ্রিল ২০১০
ডাবলিন ,  আয়ারল্যান্ড
পুনশ্চ  -  গত পর্বের আড্ডা দেখুন এখান থেকে । 






ফুটবল :  চ্যাম্পিয়ান্স লিগ উন্মাদনা  -  ১



আজ থেকে শুরু হতে যাচ্ছে উয়েফা চ্যাম্পিয়ান্স লিগের কোয়ার্টার ফাইনাল রাউন্ড ।  হোম এন্ড এ্যাওয়ে পদ্ধতিতে প্রতিটা দল প্রত্যেকের সাথে দুটো করে ম্যাচ খেলবে কোয়ার্টার ফাইনাল এবং সেমিফাইনালে ।  তবে আগামী ২২ মে ২০১০ - এ রিয়াল মাদ্রিদের মাঠে অনুষ্ঠিত হতে যাওয়া ফাইনালটা হবে সিঙ্গেল লেগের ।  এই লেখায় কোয়ার্টার ফাইনালের প্রথম লেগে দলগুলোর সম্ভাব্য অবস্থান এবং শক্তি নিয়ে একটা পর্যালোচনা করার চেষ্টা করবো । 
এবারের চ্যাম্পিয়ান্স লিগে বড় দুটো  “ আপসেট ”  হচ্ছে কোয়ার্টার ফাইনালের আগেই রিয়াল মাদ্রিদ এবং চেলসির বিদায় ।  রিয়াল মাদ্রিদ এবার স্বপ্ন দেখছিল এক অন্য রকম ফাইনালের ।  তাদের নিজেদের মাঠেই যেহেতু ফাইনাল হতে যাচ্ছে ,  তাই সেই ফাইনালে খেলতে পারাটা তাদের জন্য হতো অসাধারণ এক অর্জন ।  রেকর্ড ট্রান্সফার ফি দিয়ে ম্যানচেস্টার ইউনাইটেড থেকে রোনাল্ডো এবং এসি মিলান থেকে কাকাকে দলে ভিড়িয়ে সেই সম্ভাবনাকে তারা শক্তিশালীও করেছিল যথেষ্ট ।  কিন্তু ফরাসী ক্লাব লিওনের কাছে ২ - ১ গোলে হেরে তাদের সেই স্বপ্নের করুণ মৃত্যু হয় ।  চেলসির অবস্থা আরো শোচনীয় ।  ঠিক যে সময়ে তারা ছিল ফর্মের তুঙ্গে ,  তখন ইন্টার মিলানের কাছে দুই লেগেই পরাজিত হয়ে মোট ৩ - ১ গোলে হার মানে তারা ।  পচা শামুকে পা কাটার অবস্থা বার্সিলোনা এবং আর্সেনালেরও হয়েছিল ।  জার্মান ক্লাব স্টুটগার্টের সাথে বার্সিলোনা প্রথম লেগে ১ - ১ গোলে ড্র করে তবে ফিরতি লেগে ৪ - ০ গোলে জিতে মোট ব্যবধান দাঁড় করায় ৫ - ১ ।  অন্যদিকে আর্সেনাল পর্তুগিজ ক্লাব পোর্তোর বিরুদ্ধে প্রথম লেগে ২ - ১ গোলে হেরেই বসে কিন্তু লন্ডনে নিজেদের মাঠে অনুষ্ঠিত ফিরতি খেলায় পোর্তোকে ৫ - ০ গোলে বিধস্ত করে তারা কোয়ার্টার ফাইনালে আসে ।  তবে জায়ান্টদের মধ্যে সবচেয়ে ভালো পারফর্মেন্স দেখিয়েছে ম্যানচেস্টার উইনাইটেড ।  রাউন্ড অব সিক্সটিন  ( প্রি - কোয়ার্টার ফাইনাল )  - এ ইন্টার মিলান বাদে তারা ছিল একমাত্র দল যারা দুটো লেগেই বিজয়ী হয় ।  এসি মিলানকে ৭ - ২ গোলে উড়িয়ে দিয়ে তারা কোয়ার্টার ফাইনালে এসেছে । 
আজ দুই ফরাসী প্রতিপক্ষ লিওন এবং বোরডো মুখোমুখি হবে প্রথম কোয়ার্টার ফাইনালে ।  যদিও প্রথম লেগটা লিওনের মাটিতে হচ্ছে ,  তবুও যেন দুই দলের জন্যই এটা  “ হোম গেইম ”  ।  তাদের দুই কোচ এবং ক্লাব কর্মকর্তাদের কথা শুনে মনে হচ্ছে তারা তাদের সামর্থ্যের থেকে অনেক বেশী দূর চলে এসেছে ।  যেই জিতুক এই কোয়ার্টার ফাইনাল ,  একটা ফরাসী দল সেমিতে খেলবে সেই আনন্দেই তারা আত্মহারা ।  
তবে একই সময়ে অনুষ্ঠিত হতে যাওয়া দ্বিতীয় কোয়ার্টার ফাইনাল নিয়ে চলছে বিস্তর আলোচনা ।  ম্যানচেস্টার ইউনাইটেড এবং বায়ার্ন মিউনিখ - এর মধ্যে হতে যাওয়া এই কোয়ার্টার ফাইনাল ১১ বছর আগের চ্যাম্পিয়ান্স লিগের ফাইনালের কথা মনে করিয়ে দিচ্ছে সবাইকে ।  সেবার ১ - ০ গোলে পিছিয়ে থাকা ম্যানইউ অতিরিক্ত সময়ে দুই গোল করে ২ - ১ গোলে বায়ার্নকে হারিয়ে চ্যাম্পিয়ান হয় ।  সেই সুখ স্মৃতি থেকেই ম্যানইউর সমর্থকরা পুলকিত হচ্ছে ।  তবে বায়ার্ন সমর্থকরা হুঙ্কার দিচ্ছে তাদের ইতিহাস নিয়ে ।  চ্যাম্পিয়ান্স লিগে ঐ একটা ম্যাচ ছাড়া আর যে তিনবার এই দুই দল মুখোমুখি হয়েছে প্রতিবার বায়ার্ন জিতেছে ।  আজ সকালেই পত্রিকায় পড়লাম ম্যানইউর ম্যানেজার এ্যালেক্স ফার্গুসনও ইতিহাস মনে করিয়ে দিয়ে সবাইকে সতর্ক করে দিচ্ছেন ।  তবে একই ঘটনা কিন্তু প্রি - কোয়ার্টার ফাইনালের আগে এসি মিলানকে নিয়েও সবাই বলেছিল ।  মিলানকে হারানোর অভিজ্ঞতা ম্যানইউর কখনই ছিল না ।  অথচ সেই মিলানকেই এবার ৭ - ২ গোলে হারালো ।  সেই দৃষ্টিকোন থেকে বলা যায় আজ যদি ম্যানইউ বায়ার্নের মাঠ থেকে একটা ভালো ফলাফল নিয়ে আসতে পারে ,  তাহলে তাদের সেমিতে যাওয়ার পথ অনেকটাই মসৃণ হয়ে যাবে ।  এদিকে ম্যানইউর স্ট্রাইকার ওয়েন রুনীকে নিয়ে সমালোচকদের আজব অভিযোগ বেড়েই চলেছে ।   “ রুনী স্ট্রাইকার হয়েও মাথা দিয়ে গোল করে ”  ,   “ পাস না পেলে রুনী গোল করতে পারতো না ”  ,   “ রুনী রোনাল্ডোর মত কঠিন এ্যাঙ্গেল থেকে গোল করতে পারে না ”  ইত্যাদি ইত্যাদি ।  কিন্তু সবচেয়ে বড় সত্য হলো রুনী আর কিছু পারুক বা না পারুক সে গোল করতে পারে এবং এখন পর্যন্ত ৩৩টা গোল করেছে সে এই মৌসুমে; এর মধ্যে গত ১১ খেলায় ১৮ গোল ।  অতএব বায়ার্ন মিউনিখ যে স্বস্তিতে নেই সেটা আর বলে দেয়ার প্রয়োজন নেই ।  
আগামীকাল অনুষ্ঠিত হবে আর্সেনাল এবং বার্সিলোনার মধ্যে তৃতীয় কোয়র্টার ফাইনাল ।  এই খেলাটায় যে তীব্র হাড্ডাহাড্ডি লড়াই হবে সে বিষয়ে কোন সন্দেহ নাই ।  ডিফেন্ডিং চ্যাম্পিয়ান এবং স্প্যানিশ লা লিগায় দ্বিতীয় অবস্থানে থাকা বার্সিলোনা নিঃসন্দেহে ফেভারিট কিন্তু তাদের বর্তমান ফর্ম আর্সেনালকে উৎসাহিত করছে ব্যাপক ভাবে ।  আজ যদি নিজেদের মাঠে আর্সেনাল একটা বড় জয় নিয়ে নিতে পারে তাহলে আগামী ৬ এপ্রিলের ফিরতি লেগের খেলায় চাপে পড়ে যাবে বার্সিলোনা ।  তবে আর্সেনাল যদি সেটা নিতে না পারে তাহলে ফিরতি লেগে খুন হয়ে গেলেও অবাক হবার কিছু থাকবে না ।  ইদানিং বার্সিলোনার নিজের মাঠ নূ ক্যাম্পে মেসি হ্যাট্রিক করে না শুধু ,   “ হালি ”  করে !  অর্থাৎ এক সাথে চার গোল দিয়ে তবেই তৃপ্তির ঢেকুর তুলছে । 
চতুর্থ এবং শেষ কোয়ার্টার ফাইনালে ইন্টার মিলান পেয়েছে সহজ প্রতিপক্ষ সি . এস . কে . এ মস্কোকে ।  প্রথম লেগের খেলা ইটালিতে নিজের মাঠে খেলবে ইন্টার ।  কোন অঘটন না ঘটলে ইন্টারের বিজয়ী হবার সম্ভাবনাই এখানে বেশী । 
যদিও আজ কেবল প্রথম লেগ হতে যাচ্ছে এবং এর পর ফিরতি পর্বের খেলাও বাকি ।  তবুও দলগুলোর শক্তিমত্তা এবং আগামী প্রতিপক্ষের খেলা বিবেচনা করে আমার মনে হচ্ছে গত বছরের চ্যাম্পিয়ান্স লিগের ফাইনাল যেন এবারও হতে যাচ্ছে ।  ম্যানইউ যদি বায়ার্নকে হারায় তাহলে সেমিতে প্রতিপক্ষ হবে লিওন বা বোরডো যাদের হারানো ফর্মের তুঙ্গে থাকা ম্যানইউর জন্য কোন ব্যাপার হওয়ার কথা নয় ।  অন্য দিকে বার্সিলোনা যদি আর্সেনালকে হারাতে পারে তবে সেমিতে ইন্টার মিলানকে হারানো তাদের জন্যও তেমন কঠিন কিছু হবে না  ( ধরে নিচ্ছে ইন্টার কোয়ার্টার ফাইনালে মস্কোকে হারাবে )  ।  আর এই অনুমান যদি সঠিক হয় তাহলে ম্যানইউ পাবে গত বছরের চ্যাম্পিয়ান্স লিগ হারের প্রতিশোধ নেয়ার এক অপূর্ব সুযোগ আর সেই সাথে অর্জন করবে পরপর তিন বছর ইউরোপের ক্লাব পর্যায়ের সর্বোচ্চ আসরের ফাইনালে খেলার গৌরব ।  বুদ্ধিমান পাঠক হয়তো এতক্ষণে বুঝে গিয়েছেন আমি কোন দলের সমর্থক !          
৩০ মার্চ ২০১০
ডাবলিন ,  আয়ারল্যান্ড । 






কিক্ - এ্যাস




শুরুটা এভাবে  -  নিউ ইয়র্কের একটা উঁচু দালানের উপর থেকে ঝাঁপ দিচ্ছে সুপার হিরো ।  সবাই বিস্ময় নিয়ে তাকিয়ে দেখছে তার পতন ।  উপর থেকে সে পড়ছে ,  পড়ছে ।  এক সময় মাটিতে এসে পড়লো এবং প্রায় আলু - ভর্তা প্রকৃতির কিছুতে পরিণত হয়ে মৃত্যু বরণ করলো ।  নাহ !  সে আমাদের সুপার হিরো ছিল না ।  সেতো মানসিক হাসপাতাল থেকে পালিয়ে আসা এক রোগী মাত্র ।  আমাদের  “ সুপার হিরো ”  কিম্বা  “ সুপার হিরো বৃন্দ ”  অপেক্ষা করছে আপনাদের জন্যে ।  আপনার পাশের সিনেমা থিয়েটারেই ।  কাউন্টারে গিয়ে শুধু বলুন  “ কিক্ - এ্যাস ”  ।  সাথে সাথে পেয়ে যাবেন সুপার হিরোদের দর্শন ! 
স্টার ডাস্ট - এর ব্রিটিশ প্রযোজক এবং পরিচালক ম্যাথু ভন এবার হাজির হয়েছে নূতন প্রকল্প নিয়ে ।  সাথে প্রযোজনায় সঙ্গি করেছে ব্র্যাড পিট - কে আর কাস্টিং - এ নিকোলাজ কেইজ ।  মার্কিন কমিক লেখক মার্ক মিলারের নূতন কমিক  “ কিক্ - এ্যাস ”  এর প্রথম সংস্করণ তখনও বাজারে যাওয়ার সুযোগ হয় নি ।  তার আগেই সেটার সিনেমা স্বত্ব কিনে নেয় ভন ।  তারপর শুরু করে অন্যরকম এক মুভি বানানোর কাজ ।  ট্রেইলার দেখলে খুব সাদাসিধে একটা মুভিই মনে হয় ।  বড়জোর  “ এ্যামেরিকান পাই ”  ধরণের কিছু হবে হয়তো ।  পার্থক্য শুধু এক ঝাঁক টিন এইজারদের মাঝে একটা বড় মুখ  –  নিকোলাস কেইজ ওরফে বিগ ড্যাডি ।     
সিনেমার কাহিনী বলে দিয়ে আপনাদের মুভি দেখার মজাটা নষ্ট করতে চাই না ।  শুধু এতটুকু বলব ,  খুব সাধারণ কিছু মানুষ সম্পূর্ণই ভিন্ন ভিন্ন কারণে হয়ে উঠতে চায় অসাধারণ ,  সুপার হিরো ।  কেউ হিট গার্ল ,  কেউ বিগ ড্যাডি ,  কেউ রেড মিস্ট অথবা কেউ কিক্ - এ্যাস ।  কিন্তু সবচেয়ে বড় সত্য দিন শেষে তারা আসলে নিতান্তই সাধারণ মানুষ ।  তাদের কোন সুপার পাওয়ার নেই ।  কিন্তু পরিস্থিতি সেই সাধারণ মানুষগুলোকে সুপার পাওয়ার ছাড়াই সুপার হিরো হতে বাধ্য করে ।  আর সেই গল্প নিয়েই হাজির হয়েছে এই নূতন মুভি  -  ২০১০ সনে এখন পর্যন্ত আমার দেখা সেরা মুভি । 
গতকাল ২৬ মার্চ কিক্ - এ্যাস মুক্তি পেয়েছে বৃটেন এবং আয়ারল্যান্ডে ।  আজ সিনেমায় গিয়েই তাই অন্য কোন দিকে চোখ না দিয়ে সরাসরি দেখতে ঢুকলাম ।  খুব ভালো লাগছে এই ভেবে যে এ্যামেরিকায় মুক্তির আগেই মুভিটা দেখতে পেলাম যা ব্রিটিশ আইলস - এ বসবাস করা আমাদের জন্যে খুবই বিরল ঘটনা ।  তবে এ্যামেরিকা নিবাসীদের খুব বেশী দিন অপেক্ষা করতে হবে না ।  আগামী ১৬ এপ্রিলই আপনাদের থিয়েটারগুলোতে দেখতে পাবেন মুভিটা ।  
এখানে একটা মজার ব্যাপার হয় ।  খুব ভালো মুভি হলে মুভি শেষে দর্শক তালি দিয়ে তাদের ভালো লাগা প্রকাশ করে ।  আজ মুভিটা দেখতে দেখতে আমার কাছে অদ্ভুত ভালো লাগছিল ।  মনেমনে তখন ভাবছিলাম নিশ্চয় আজ দর্শক তালি দেবে এবং শেষ পর্যন্ত শুধু তালিই না ,  সবাই চিৎকার দিয়ে ভালো লাগা জানিয়েছে ।  এতেই ধারণা করে নিতে পারবেন দর্শককে কতটা আকৃষ্ট করতে সক্ষম হয়েছে মুভিটা ।  
শুধু দর্শকই নয় ,  সমালোচকদেরও দারুণ ভাবে টেনেছে কিক্ - এ্যাস ।  অবিশ্বাস্য হলেও সত্য রোটেন টমাটোতে এখন পর্যন্ত ক্রিটিকদের ৯৫ %  পজেটিভ রিভিউ পেয়েছে মুভিটা আর স্কোর এসেছে ১০ এর মধ্যে ৮ . ৪ ।  এটা আর বলার অপেক্ষা রাখে না বৃটেন এবং আয়ারল্যান্ডে সপ্তাহের সেরা ব্লক বাস্টার এখন কিক্ - এ্যাস ।  রিলিজের দ্বিতীয় দিনেই বাতাসে কিক্ - এ্যাস এর সিকুয়েল বানানোর কথা উঠতে শুরু করেছে যা প্রযোজক ভন নিশ্চিতও করেছে ।  
অতএব আর দেরি নয় ।  দ্রুত দেখে আসুন কিক্ - এ্যাস এবং অপেক্ষা করতে থাকুন কিক্ - এ্যাস দুই এর জন্য ।  কিক্ - এ্যাস ,  ২০১০ সনের  “ মাস্ট ওয়াচ ”  মুভি । 
২৭ মার্চ ২০১০
ডাবলিন ,  আয়ারল্যান্ড ।        






এইচ থেকে হেইচ  –  ভাষার বিবর্তন



আমি ইংরেজী H - কে  “ হেইচ ”  উচ্চারণ করি ।  এতে আমার ছোট বোনের ব্যাপক আপত্তি ।  তার ভাষায় এটা নাকি স্কটল্যান্ডের মানুষরা যারা একটু  “ নীচু প্রকৃতি ” র ,  তারা উচ্চারণ করে থাকে ।   “ স্ট্যান্ডার্ড ইংরেজী ”  অনুসারে এটা ভুল ।  তার কোন এক প্রফেসারকে নাকি একজন  “ খাঁটি ”  আইরিশ ভাষাবিদ  “ হেইচ ”  উচ্চারণ করতে মানা করেছে ।  আমার ছোট বোনের এই মন্তব্যের জবাবে সাড়ে সাত ঘণ্টা গবেষণা করে এবং কিছু ব্যক্তিগত অভিজ্ঞতা দিয়ে নিচের পোস্টটা তৈরি করলাম । 
 “ হেইচ ”  বিষয়ে আমার মনে হচ্ছে অনেকের ভুল ধারণা রয়েছে ।  আমি ভাষাবিদ নই ,  তাই ভাষার খুঁটিনাটী আমি ভালো জানি না ।  তবে ইতিহাস এবং ব্যক্তিগত অভিজ্ঞতার আলোকে বিষয়টাকে ব্যাখ্যা করার চেষ্টা করবো এখানে ।  
প্রথমেই একটা বিষয় নিয়ে কথা বলার প্রয়োজন মনে করছি ।  বাংলাদেশে থাকতেও আমি বেশ কয়েকবার এই বিষয়টি শুনেছি ।  স্কটল্যান্ডের মানুষরা নাকি নীচু বা  “ গাইয়া ”  প্রকৃতির ।  এটা মূলতঃ ভাষার কথা প্রসঙ্গে অনেকে বলে থাকেন যখন ইংরেজীর তথাকথিত স্ট্যান্ডার্ড - এর সাথে ডাইল্যাক্টগুলোর তুলনা হয় ।  কিন্তু বিষয়টা সম্পূর্ণ ভুল ।  স্কটল্যান্ডের মানুষ  “ স্কটিশ ইংলিশ ”  - এ কথা বলে ।  এখানে নীচু বা গ্রাম্য বা অশিক্ষিত হবার কিছু নেই ।  শিক্ষিত - অশিক্ষিত ,  ধনী - গরীব নির্বিশেষে তারা এই ভাষাতেই কথা বলে ।  তাছাড়া একটা ভাষাকে কিসের উপর ভিত্তি করে স্ট্যার্ন্ডাডাইজড করা হবে ?  ইংল্যান্ডের মানুষ যে ভাষায় কথা বলে সেটাই স্ট্যান্ডার্ড ইংলিশ ?  আর অন্য সব নীচু প্রকৃতির ?  তাহলেতো এ্যামেরিকার মানুষ সব  “ গাইয়া ”  ।  বর্তমান যুগে সেটা কেউ বলতে সাহস করবে না কেননা এ্যামেরিকার অর্থনীতি ইংল্যান্ডের থেকে শক্তিশালী ।  তাই এখন বলা হবে ওটা  “ এ্যামেরিকান ইংলিশ ”  ,  ওটাও একটা স্ট্যান্ডার্ড ।  তাহলে স্কটিশ ইংলিশকে স্ট্যান্ডার্ড ইংলিশগুলোর একটি হিসেবে স্বীকৃতি দিতে সমস্যা কোথায় ?  
এবার আসা যাক হেইচ প্রসঙ্গে ।  হেইচ স্কটিশ ইংলিশ থেকে আসে নি ,  এসেছে হাইবার্নো ইংলিশ থেকে ।   তবে স্কটরাও হেইচ বলে যার কারণ ইতিহাসে লুকানো ।  শুরুতেই একটু ব্যাখ্যা করে নিচ্ছি বিষয়টা ।   “ স্কট ”  শব্দটা ল্যাটিন  “ স্কটি ”  থেকে এসেছে যার সরল ইংরেজী অর্থ  “ আইরিশ ”  ।  প্রায় দুই হাজার বছর আগে গ্রেট বৃটেন দ্বীপের উপর এবং নীচের অংশে দুটো গুরুত্বপূর্ণ  “ মাইগ্রেশন ”  ঘটে ।  এই সময় আয়ারল্যান্ড দ্বীপ থেকে  “ গেইল ”  নামক একটা গোষ্ঠী নর্দার্ন আয়ারল্যান্ড দিয়ে গ্রেট বৃটেন দ্বীপে চলে যায় যেখানে তারা স্থায়ী ভাবে বসতী গড়ে বসবাস করতে শুরু করে ।  ঐ সময় বৃটেনের নীচের অংশে রোমান শাসন ছিল যারা এই মানুষগুলোকে স্কটি বলতো  ( তবে ইতিহাসে স্কটি শব্দটার উল্লেখ পঞ্চম শতকের আগে দেখা যায় নি )  ।  পরবর্তীতে কালক্রমে স্কটদের দেশ হিসেবে ঐ এলাকার নাম হয় স্কটল্যান্ড ।  উল্লেখ্য যে আয়ারল্যান্ড থেকে যাবার সময় গেইলরা তাদের সংস্কৃতি এবং ভাষা  (  “ গেইলিক ”  )  নিয়ে গিয়েছিল যার কারণে স্কটল্যান্ড এবং আয়ারল্যান্ডের সংস্কৃতির এত সাদৃশ্য ।  আরেকটা মজার ব্যাপার হচ্ছে ,  বৃটেনে রোমান শাসন কালে তারা কখনই স্কটদের হারাতে পারে নি ।  ফলে রোমান সম্রাট হেডরিয়ানের সময় ১২২ সনে বৃটেনের মাঝ দিয়ে বর্তমান যুগের হিসেবে ১১৭ কিলোমিটার একটা দেয়াল তুলে স্কটদের আলাদা করে দেয়া হয় যাতে তারা নীচের দিকে আসতে না পারে ।  শুধু দেয়াল দিয়েই তারা ক্ষান্ত হয় নি ।  এই দেয়ালের ঠিক পেছনেই ছিল রোমান সেনা ব্যারাক যারা সার্বক্ষণিক নজর রাখতো সীমানায় ।  উল্লেখ্য যে এই দেয়াল কালের সাক্ষি হয়ে আজও টিকে আছে ।  তবে ইংল্যান্ডের বর্তমান সীমা আরো সামনে সরে যাওয়াতে এই দেয়াল আধুনিক ইংল্যান্ডের মধ্যে পড়েছে ,  ইংল্যান্ড - স্কটল্যান্ড সীমানায় নয় ।  লন্ডনের ব্রিটিশ মিউজিয়ামে এই দেয়ালের একটা মিনিয়েচার রয়েছে যা গতবছর লন্ডন ভ্রমনের সময় দেখার সৌভাগ্য  হয়েছিল ।    
এবার দৃষ্টি ফেরাচ্ছি ইংল্যান্ডের দিকে ।  রোমান শাসনের কারণে বৃটেনের নিচের অংশে ব্যাপক উন্নতি হয় ।  এর মধ্যে অন্যতম হচ্ছে রোমানদের তৈরি করা একটা নগর যার নাম  “ লন্ডন ”  ।  কালের ঘড়ি যখন এগিয়ে চলছিল ,  তখন পঞ্চম শতকের দিকে রোমান - জার্মান থেকে  “ এংলো - স্যাক্সোন ”  নামক একটা গোষ্ঠী গ্রেট বৃটেন দ্বীপের নীচের অংশে এসে বসবাস করতে শুরু করে ।  তাদের ভাষার নাম ছিল  “ এ্যাংলিশ ”  যেখান থেকে বর্তমান ইংলিশ এসেছে এবং তাদের নামানুসারে ঐ এলাকার নাম হয় ইংল্যান্ড ,  তবে সেটা আরো অনেক পরে ।  ষষ্ঠ শতকে কিং আর্থার তাদের পরাজিত করে  ( রিকোম্যান্ডেড মুভি  -  কিং আর্থার )  বৃটনদের পক্ষ থেকে শাসন প্রতিষ্ঠা করে ।  আরো পরে ৭৪৭ সনের দিকে কিং অব মার্সিয়া ওফ্ফা আংশিক ভাবে কিং অব এ্যাংলেস হয় ।  তাকেই ইংল্যান্ডের প্রথম রাজা হিসেবে ধরা হয় ।  তবে ১০৬৬ সনে ফ্রান্স থেকে আসা নর্মানরা বর্তমান ইংল্যান্ড এলাকা দখল করে নেয় এবং এর পর থেকেই মূলতঃ শক্তিশালী রাজ্য হিসেবে ইতিহাসে ইংল্যান্ডের পাদচারণা শুরু হয় ।   উল্লেখ্য যে নর্মান জাতি এসেছে ফ্রান্স থেকে তবে তাদের আদি জাতি  “ ভাইকিং ”  এসেছে স্ক্যান্ডেনেভিয়া থেকে ।  এজন্যে ইংরেজী ভাষায় এই সব এলাকার শব্দের কোন না কোন ভাবে প্রবেশ রয়েছে ।  তবে নর্মানরা দখল করে নেয়ার পর থেকে ইংরেজী শব্দে রোমান শব্দের প্রভাব কমতে শুরু করে এবং ফ্রেন্স শব্দ বাড়তে থাকে ব্যাপক ভাবে ।  
যাইহোক ,  ইংল্যান্ড যখন গড়ে উঠছিল ,  তখন স্কটল্যান্ড বসে ছিল না ।  ধীরেধীরে ঐক্যবদ্ধ হওয়া স্কটরা ৮৪৩ সনে প্রতিষ্ঠিত করেছিল  “ কিংডম অব স্কটল্যান্ড ”  ।  অন্যদিকে ইংল্যান্ডের পাশেই বৃটেনের একটা কোনায় গড়ে উঠেছিল আরেকটি রাজ্য ।  এই রাজ্যের নাম ওয়েলস  ( ষষ্ঠ শতকে কিং আর্থারের রাজ্য মূলতঃ বর্তমান ওয়েলস এর সীমানায় ছিল )  ।  তবে ওয়েলসকে কিংডম বলা হতো না বরং বলা হতো  “ প্রিন্সিপালিটি ”  এবং এর শাসককে বলা হতো  “ প্রিন্স ”  ।  আর বৃটেনের পাশের দ্বীপ আয়ারল্যান্ডে তখন অনেকগুলো রাজ্য ছোট ছোট ভাগে বিভক্ত হয়ে শাসন করছিল ।  নর্মানরা ওয়েলস ,  স্কটল্যান্ড এবং আয়ারল্যান্ড  –  এই তিন এলাকাকে দখল করার জন্য মরিয়া হয়ে ছিল যদিও সেটা সফল করতে আরো দুইশ বছর অপেক্ষা করতে হয়েছিল ।  ইংল্যান্ডের রাজা এ্যাডওয়ার্ড  ( যাকে লংশ্যাংস বলা হতো )  ছিল নিশ্ঠুরতম শক্তিশালী রাজা ।  তার তীব্র আকাঙ্ক্ষা ছিল চারটা রাজ্যকে এক করে একটা রাজ্য বানানোর ।  সেই উদ্দেশ্যে সে একের পর এক আক্রমণ করে চলেছিল ওয়েলস ,  আয়ার‌ল্যান্ড এবং স্কটল্যান্ড ।  প্রথম দুটোতে সফল হলেও প্রায় দখল করে বসা স্কটল্যান্ডকে শেষ পর্যন্ত ধরে রাখতে ব্যর্থ হয়েছিল এ্যাডওয়ার্ড দুইজন মহানায়কের কারণে  -  প্রথমে উইলিয়াম ওয়ালেস এবং পরে রবার্ট ব্রুস দ্যা গ্রেট  ( রিকোম্যান্ডেড মুভি  -  ব্রেভ হার্ট )  বাঁধা হয়ে দাঁড়ায় ।  তবে তার থেকেও বড় বাঁধা হয়ে এসেছিল সম্ভবত মৃত্যু ।  তার মৃত্যুর পর তার ছেলে দ্বিতীয় এ্যাডওয়ার্ড রবার্ট ব্রুসের হাতে পরাজিত হয়ে স্কটল্যান্ড ছাড়তে বাধ্য হয় ।  এই প্রসঙ্গে স্কটল্যান্ডের সবচেয়ে শক্তিশালী রাজা রবার্ট ব্রুসের একটা মন্তব্য বেশ মজার ।  ব্রুস একবার বলেছিল ,   “ আমি জীবিত দ্বিতীয় এ্যাডওয়ার্ডকে যতটা পরোয়া করি ,  তার থেকে অনেক বেশী পরোয়া করি মৃত প্রথম এ্যাডওয়ার্ডকে ”  ।  যাইহোক ,  স্কটল্যান্ড দখল করতে না পারলেও অন্য দুটোতে ভালোই কর্তৃত্ব প্রতিষ্ঠা করতে পেরেছিল এ্যাডওয়ার্ড ।  সে ১২৭৭ সনের ১১ ডিসেম্বর ওয়েলস এর প্রিন্সকে হত্যা করে ওয়েলস দখল করে নেয় ।  সেই থেকে ওয়েলস ইংল্যান্ডের অংশ হিসেবে গণ্য হচ্ছে ।  ওয়লেস দখলের পর এ্যাডওয়ার্ড তার ছেলেকে  “ প্রিন্স অব ওয়েলস ”  ঘোষণা করে এবং সেই থেকে আজও ইংল্যান্ডের রাজা / রানীর বড় ছেলের টাইটেল প্রিন্স অব ওয়েলস ।  সরল ভাষায় বললে বলা যায় এটা একটা লুণ্ঠিত টাইটেল ।  যাইহোক ,  ওয়লেস দখলের পর প্রথম যে কাজটা ইংরেজরা করে সেটা তাদের ভাষাকে  “ পুশ ”  করা যার ফলে ওয়েলসের নিজের ভাষা  “ ওয়েলশ ”  ধীরেধীরে মৃত্যুবরণ করে ।  গতবছর ওয়েলস দিয়ে যাবার সময় লক্ষ্য করি তারা খুব গর্বের সাথে জানাচ্ছে তারা একটা বাইলিঙ্গুয়াল দেশ ।  ২০০৫ সনে ওয়েলস এর রাষ্ট্রিয় অস্তিত্ব পুনঃপ্রতিষ্ঠার পর তাদের অন্যতম লক্ষ্য হয়ে দাঁড়িয়েছে তাদের ভাষাকে বাঁচিয়ে তোলা ।  উল্লেখ্য যে ওয়েলস - এর ইংলিশ ডাইলেক্টটা ইংরেজী এবং ওয়লেশ ভাষার মিশ্রণে তৈরি ।  এতে  “ গেয়ো ”  ,   “ অশিক্ষিত ”  বা  “ নীচু ”  শ্রেনীর কোন ভেদ - বিভেদ নেই ।  
এবার দৃষ্টি ঘোরাচ্ছি আয়ারল্যান্ডের দিকে ।  এ্যাডওয়ার্ডের শাসনের প্রায় একশ বছর আগের ঘটনা ।  ইংল্যান্ডের রাজা দ্বিতীয় হেনরীর পাঁচ ছেলের মধ্যে সবচেয়ে ছোট ছিল জন ।  মানুষ তাকে একটা অদ্ভুত নামে ডাকতো  -   “ জন দ্যা ল্যাকল্যান্ড ”  ।  এই নামের কারণ ছিল বাবার সবচেয়ে ছোট ছেলে হওয়াতে শাসন করার মত জনের কোন এলাকা ছিল না ।  ঐ সময় হেনরী পাশের দ্বীপ আয়ারল্যান্ড এর একটা ক্ষুদ্র এলাকা দখল করতে সক্ষম হয় যার নাম  “ ডাবলিন ”  ।  ছেলেকে খুশি করার জন্যে সেই এলাকায় লর্ডশিপ প্রতিষ্ঠা করে জনকে প্রেরণ করা হয় আয়ার‌ল্যান্ডের প্রথম লর্ড হিসেবে ।  শাসক হিসেবে ইংল্যান্ডের রাজ বংশের এটাই আয়ারল্যান্ডে প্রথম আগমন ।  এবার যে গল্পটা বলবো সেটা আমি বেশ কয়েকবার আইরিশ বন্ধুদের থেকে শুনেছি ।  জন যখন প্রথম ডাবলিনে আসে তখন তাকে অভ্যর্থনা জানাতে আইরিশদের পক্ষ থেকে একটা প্রতিনিধি দল এসেছিল ।  তাদের পোশাক দেখে জন তাচ্ছিল্যের সাথে বলেছিল  “ এই সব ছোটলোক কোথা থেকে এসেছে ”  ।  ফলে আইরিশরা ক্ষিপ্ত হয়ে অভ্যর্থনা না দিয়েই চলে যায় ।  এই গল্পের একটা তাৎপর্য আছে ,  সেটা হলো  -  আয়ারল্যান্ডে ইংরেজ শাসনের প্রথম মুহূর্তেই তারা  “ এরিস্টোক্রেট ”  এবং তথাকথিত নীচু স্তরে ভাগ করে ফেলেছিল এখানকার মানুষকে ।  এরই রেশ ধরে পরবর্তীতে ক্ষমতায় থাকা ইংরেজ এবং তাদের কাছের আইরিশরা নিজেদের মনে করতো সম্ভ্রান্ত এবং সাধারণ আইরিশদের মনে করতো নীচু স্তরের ।  ফলে আয়ারল্যান্ডে তৈরি হয় দুটো মেরুর ।  সাধারণ আইরিশরা গেইলিক উচ্চারণের সাথে মিলিয়ে ইংলিশ বলতে শুরু করে কিন্তু যারা ইংরেজদের কাছের মানুষ ছিল ,  সেইসব আইরিশরা নিজেদের ভাষাকে ছেড়ে পরিপূর্ণ ইংরেজ হয়ে উঠার চেষ্টা করে ।  অবিশ্বাস্য হলেও সত্য ,  আজ এক হাজার বছর পরও এই বিষয়টা আয়ারল্যান্ডের একটা অংশে এখনও বিদ্যমান ।  যথাসময়ে সেটা বলবো ।  যাইহোক ,  আয়ারল্যান্ডের প্রথম লর্ড জনের ভাগ্য রাতারাতি বদলে যায় তার বড় চার ভাইয়ের একের পর এক মৃত্যুতে ।  ফলে বাবার পঞ্চম সন্তান হওয়ার পরও সে রাজত্ব পেয়ে যায় এবং আয়ারল্যান্ড ছেড়ে ইংল্যান্ডে গিয়ে কিং অব ইংল্যান্ড - এর দায়িত্ব ভার গ্রহণ করে ।  পরবর্তীতে এই জন ইতিহাসে দারুণ বিখ্যাত  ( অথবা কুখ্যাত )  হয়ে উঠে যখন তার সাথে যুদ্ধ বাধে রবিন হুড - এর  ( রিকোম্যান্ডেড মুভি  -  রবিন হুড )  ।  তবে সে গল্প আমাদের অলোচ্য বিষয়বস্তু নয় ।  ফলে জনের ইতিহাস এখানেই শেষ করছি ।      
পরবর্তী একশ বছর ইংরেজ আগ্রাসন চলে আয়ারল্যান্ডের ভাষার উপর দিয়ে ।  যখন প্রথম এ্যাডওয়ার্ড ক্ষমতায় আসে  ( যার গল্প জনের আগে বলছিলাম )  ততদিনে আইরিশ ভূমিতে ইংরেজরা বেশ ভালো ঘাঁটি বেঁধে ফেলেছে ।  এ্যাডওয়ার্ড সেটাকে আরো উস্কে দেয় ।  ওয়েলস - এর টুরিজমের ওয়েব সাইটে পড়েছিলাম ,  এই সময়টায় ওয়েলস এবং আয়ারল্যান্ড থেকে বিলুপ্ত হতে শুরু করে তাদের নিজেদের ভাষা ।  আর গড়ে উঠতে শুরু করে হাইবার্নো ইংলিশ ।  ইংরেজীর এই ডাইল্যাক্টটার বিশেষত্ব হচ্ছে ,  এটা গেইলিক উচ্চারণে ইংরেজী বলে ।  এই ডাইল্যাক্টের  “ হাইপারকারেশন ”  - এর প্রভাবে এ্যাংলো ইরেজীর বেশ কিছু  “ নিশ্চুপ অক্ষর ”  উচ্চারিত হতে শুরু করে ।  এর মধ্যে অন্যতম  “ আর ”  এবং  “ হেইচ ”  ।  ইংরেজরা যেখানে R কে উচ্চারণই করে না  ( নন - রোটিক এ্যাকসেন্ট )  সেখানে আইরিশ ,  স্কট এবং ওয়েলশরা  ( কেলটিক জাতিগুলো )  এটাকে গভীর ভাবে উচ্চারণ করে  ( রটিক এ্যাকসেন্ট )  ।  যেমন ,  ইংল্যান্ডে বলে ,   “ ইউ আ '  মাই বা ' দা '  ”  ।  আয়ারল্যান্ডে বলে ,   “ ইউ আ ' ঢ় মাই ব্রাদা ' ঢ় ”  ।  এই প্রমিনেন্ট R এর উচ্চারণ এখন ব্রিটিশ এবং এ্যামেরিকান ইংরেজীর অন্যতম প্রভেদ সৃষ্টিকারি মানদণ্ড   ( কীভাবে সেটা হলো ,  সেটা আরো পরে ব্যাখ্যা করবো )  ।  এরই মত H - এর উচ্চারণও সাধারণ আইরিশরা করতে শুরু করে  “ হেইচ ”  কেননা গেইলিকে উচ্চারণটা এমন ।   
কেটে যেতে থাকে সময় ।  ষোড়ষ শতকের ঘটনা ।   “ পার্সোনাল ইউনিয়ান ”  - এর মাধ্যমে আয়ারল্যান্ড তখন পুরোপুরি ইংরেজ রাজার দখলে ।  ১৫৮৩ সনে স্যার গিলবার্ট আয়ারল্যান্ড থেকে যাত্রা শুরু করে আটলান্টিক পাড়ি দিয়ে নিউফাওন্ডল্যান্ডে গিয়ে পৌঁছান এবং সেই এলাকাকে ইংল্যান্ডের কলোনি হিসেবে ঘোষণা করেন ।  উল্লেখ্য যে নর্থ আমেরিকায় এটাই প্রথম ইংরেজ কলোনি ।  এরপর স্রোতের মত আইরিশরা মাইগ্রেন্ট হতে শুরু করে নর্থ আমেরিকায় ,  সাথে নিয়ে যেতে থাকে তাদের ভাষা ।  ১৮৪৫ সনে আয়ারল্যান্ডে আলুতে এক বিশেষ ধরণের ফাঙ্গাস দেখা দেয় যার কারণে আলুর উৎপাদনে ব্যাপক ধস নামে ।  যেহেতু আয়ারল্যান্ডে আলু প্রধান খাদ্য ,  ফলে এর রেশ ধরে দেখা দেয় প্রচণ্ড দুর্ভিক্ষ  –  যা ইতিহাসে  “ গ্রেট পটাটো ফেমিন ”  নামে পরিচিত ।  এই সময় আয়ারল্যান্ডের অর্ধেকেরও বেশী মানুষ  ( কিছুকিছু এলাকার ৮৫ শতাংশ মানুষ )  এ্যামেরিকা ,  ক্যানাডা এবং অস্ট্রেলিয়াতে চলে যায় ।  এই মাইগ্রেশন এ্যামেরিকার ইতিহাসে খুবই গুরুত্বপূর্ণ কেননা এই মানুষগুলোই পরবর্তীতে এ্যামেরিকাকে নূতন ভাবে গড়ে তুলেছিল  ( রিকোম্যান্ডেড মুভি  -  গ্যাঙ্স অব নিউ ইয়র্ক )  ।  এই মাইগ্রেশনের ফলে এ্যামেরিকায়  “ রটিক এ্যাকসেন্ট ”  আরো ব্যাপক ভাবে ছড়িয়ে পড়ে । 
এবার বিংশ শতকের আয়ারল্যান্ডের দিকে তাকাচ্ছি ।  এখানে তখন টানটান উত্তেজনা দুটো শ্রেণীর মধ্যে ।  একটা দল ক্যাথলিক যারা আইরিশ জাতীয়তাবাদে বিশ্বাসী ।  আরেকদল প্রোটেস্টট্যান্ট যারা নিজেদের এ্যাংলো - আইরিশ ভাবতে পছন্দ করতো ।  প্রোটেস্টট্যান্টদের মূল ঘাঁটি ছিল নর্দার্ন আয়ারল্যান্ড যেখানে ক্যাথলিকরা ছিল নির্যাতিত ,  বঞ্চিত এবং গরীব  ( রিক্যোমেন্ডেড মুভি  -  ফিফটি ডেড মেন ওয়াকিং )  ।  অন্যদিকে প্রোটেস্টট্যান্টরা ছিল ক্ষমতাধর এবং তথাকথিত উঁচু বর্গের ।  তারা গেইলিক ভাষায় কথা প্রায় বলতোই না ।  নর্দার্ন আয়ারল্যান্ড সহ আয়ারল্যান্ড - এর প্রায় সব স্থানেই ক্যাথলিক স্কুলগুলোতে বাচ্চাদের শেখানো হতো  “ হেইচ ”  কিন্তু প্রোটেস্টট্যান্ট স্কুলগুলোতে শেখানো হতো  “ এইচ ”  ।  প্রোটেস্টট্যান্টরা প্রচার করতো  “ হেইচ ”  বলে নীচু প্রকৃতির স্বল্প শিক্ষিত মানুষরা আর  “ এইচ ”  বলে এরিস্টোক্রেটরা ।  পরবর্তীতে ১৯২২ সনে আয়ারল্যান্ড স্বাধীন হলে ৩২টা কাউন্টির মধ্যে ৬টা নিয়ে তারা নর্দার্ন আয়ারল্যান্ড হিসেবে পুনরায় ইংল্যান্ডের সাথে যোগ দেয় এবং বাকি ২৬টা কাউন্টি প্রথমে আইরিশ ফ্রি স্টেট এবং পরে রিপাবলিক অব আয়ারল্যান্ড হিসেবে আত্মপ্রকাশ করে ।  
বর্তমানে রিপাবলিক অব আয়ারল্যান্ড - এ স্কুল ,  কলেজ ,  বিশ্ববিদ্যালয়  –  সব স্থানে  “ হেইচ ”  ব্যবহার করা হয় ।  এখানে কেউ  “ এইচ ”  উচ্চারণ করে না বা আমরা যদি করি তাহলে তারা ঠিক মত বোঝেও না ।  দুটো গল্প বলছি এই প্রসঙ্গে ।  আমি প্রথম যখন দেশে টাকা পাঠানোর জন্যে পোস্ট অফিসে যাই ,  তখন তারা আমার নামের বানান জিজ্ঞেস করেছিল ।  আমি বলেছিলাম ,   “ সি এইচ ও ডব্লিউ .  .  .  ”  ।  যে লোকটা কাউন্টারে ছিল ,  সে প্রথমবার বোঝে নি আমি কী বললাম ।  ফলে আমি আবার রিপিট করি ।  কিন্তু লোকটা এবারও বোঝে না ।  আমি তৃতীয়বার বলার পর সে হেসে বললো ,   “ ওহ !  হেইচ ?  ”  ।  আরেকটা গল্প আমাদের ট্রিনিটিরই আরেক বাংলাদেশী ছাত্র ধ্রুবকে নিয়ে ।  সে গিয়েছে প্রিন্টার কিনতে ।  দোকানে গিয়ে বলেছে ,   “ এইচ পি ”  দিতে ।  সেলসম্যান বোঝে না ।  বেশ কয়েকবার বলার পর ধ্রুব যখন  “ হেইচ পি ”  বলে তখন সে বুঝেছে ।  আমার কাজিনের বন্ধু শিবলী ভাইয়া লন্ডনে থাকেন ।  সেখাতে তার একটা অভিজ্ঞতা আছে এ বিষয়ে ।  HSBC ব্যাঙ্কে গিয়ে শোনে তারা  “ হেইচ এস বি সি ”  বলে !  গতবছর ইংল্যান্ড গিয়ে আমি নিজেও দেখেছিলাম ওখানেও এখন অনেকেই হেইচ বলে ।  আমাদের রিসার্চ রুমে আমরা সব সময়  “ হেইচ টি এম এল ”  ,   “ হেইচ টি টি পি ”  ইত্যাদি বলি ।  মাঝে মাঝে হেইচটা অল্প উচ্চারণ করা হয় যখন সংক্ষেপণের মাঝে থাকে  -  যেমন পি . হেইচ . ডি বলা হলে অনেক সময়  “ পি . এইচ . ডি ”  - ও শোনায় ।  ২০০৭ সন থেকে আমার মধ্যে এই বিষয়টা এমন ভাবে ছড়িয়েছে যে আমি চাইলেও এখন আর  “ এইচ ”  উচ্চারণ করতে পারি না কথার মধ্যে ।  কাল হঠাৎ করে মনে হলো  “ এইচ পি ”  শব্দটা যেন আমি জীবনও শুনি নি ,  এতটাই অচেনা লাগছিল ।  আসলে এটা গ্রহণ করা বা বর্জন করার বিষয় নয় ।  এটা পরিবেশে থাকলে আপনাআপনি ঢুকে যাবে ।  হয়তো আয়ারল্যান্ড ছেড়ে অন্য দেশে গেলো আবার আমি  “ এইচ ”  - কে স্বাভাবিক ভাবে নিতে পারবো ।  
এবার স্ট্যান্ডার্ড - এর বিষয়ে আবার একটু ফিরে আসি ।  আমাদের মনে রাখতে হবে ভাষা মানুষের মুখ থেকে ভাষাবিদের টেবিলে যায় ,  ভাষাবিদের টেবিল থেকে মানুষের মুখে আসে না ।  আজ আমরা যে বাংলা ভাষায় কথা বলছি এটা কিন্তু নদীয়ার ডাইলেক্ট ।  রবি ঠাকুর প্রথম দিকে এর ব্যাপক বিরোধিতা করেছিলেন ।  কিন্তু আজ এটাই স্ট্যান্ডার্ড কারণ সবচেয়ে বেশী মানুষ এই ডাইলেক্টে কথা বলে ।  আজ যদি নোয়াখালির ভাষায় সবাই কথা বলতো তাহলে সেটাই স্ট্যান্ডার্ড হতো !  একেকটা ডাইলেক্ট ধীরেধীরে স্ট্যান্ডার্ড হয় ।  আজ এ্যামেরিকান ডাইলেক্টকেও স্ট্যান্ডার্ড বলা হয় ।  অথচ প্রায় চার শ বছর আগে তারাই ছিল  “ নীচু ”  এবং  “ অশিক্ষিত ”   ( রিকোম্যান্ডেড মুভি  -  দ্যা পেট্রিয়ট )  ।  উইকিপিডিয়াতে  “ হেইচ ”  আর্টিকেলটা আমি গত দুই বছর ফলো করছি ।  ওখানে না না বিতর্ক হচ্ছে ।  আর এই বিতর্কের মাধ্যমে যে জিনিসটা বুঝতে পেরেছি সেটা হলো  “ হেইচ ”  এখন ছড়িয়ে পড়েছে সারা পৃথিবীতে ,  আর সেজন্যেই এত বিতর্ক ।  সেই আর্টিকেলে স্ট্যান্ডার্ড ইংরেজির পক্ষে যে রেফারেন্সটা দেয়া হয়েছে সেটা অক্সফোর্ড ডিকশনারি থেকে নেয়া ।  ফলে সেখানে ব্যাখাটা কেমন হবে সহজেই বোধগম্য ।  এই লিঙ্কটা আরেকটা ডিকশনারি থেকে নেয়া ।  এখানে  “ হেইচ ”  এর ব্যাখ্যাটা দেখলে অনেক কিছু পরিষ্কার হবে আমাদের কাছে ।  
আমার ছোট বোনের স্যার যে  “ খাঁটি ”  আইরিশ - এর সাথে কথা বলেছিলেন ,  সেই আইরিশ প্রফেসার কি ক্যাথলিক ছিলেন নাকি প্রোটেস্টট্যান্ট ?  এটা একটা প্রশ্ন বটে ।  আমি ৯৯ শতাংশ নিশ্চিত তিনি প্রোটেস্টট্যান্ট ছিলেন ।  আর সেজন্যই তার ব্যাখ্যাটা অমন ছিল ।  
সব শেষে একটাই কথা বলবো ,  আজ যদি কেলটিক জাতিগুলো অর্থাৎ আয়ার‌ল্যান্ড ,  স্কটল্যান্ড বা ওয়েলস  - এর কথা বলি ,  তাহলে  “ হেইচ ”  - ই এখানে স্ট্যান্ডার্ড ।   “ এইচ ”  এখানে অব্যবহৃত ডাইলেক্ট !  






লিভ টুগেদার :  পাশ্চাত্য ও প্রাচ্যের প্রেক্ষাপট



একদিন ক্লান্ত সন্ধ্যায় বিশ্ববিদ্যালয় থেকে বেরিয়ে ঝিমিয়ে পড়া ডাবলিন শহরের মাঝ দিয়ে বয়ে যাওয়া লিফি নদীর এক পাড় থেকে আরেক পাড়ে বাড়ি ফিরছিলাম ।  অলস সময় যেন সেদিন কাটছিলই না ।  তাই ট্রেনের সিটে রাখা একটা পুরোনো আইরিশ পত্রিকা উল্টে পাল্টে দেখতে শুরু করি ।  হঠাৎ চোখ আটকে যায়  “ লিভিং ইন সিন ”  নামের একটা প্রবন্ধে ।  সেখানে লেখিকা যুক্তি দিয়ে বোঝানোর চেষ্টা করছিলেন বিয়ের আগে এক সাথে থাকাটা কেন গুরুত্বপূর্ণ ।  যেহেতু আইরিশ জাতির ৮৭ শতাংশ রোমান ক্যাথলিক ,  এখানে এখনও তরুণ - তরুণীদের লিভ টুগেদার করতে হলে রক্ষণশীল অভিভাবক মহল থেকে ভোগান্তি পোহাতে হয় ।  তাই এসব  “ সেকেলে ”  ধারণার গোড়ায় কুঠারাঘাত করাই ছিল লেখিকার মূল প্রতিপাদ্য বিষয় ।  তার মতে বিয়ে মানে একটা  “ লং টার্ম কন্ট্রাক্ট ”  ।  সেখানে একজন মানুষকে না জেনে ,  না বুঝে কী করে কেউ বিয়ে করে ?  লেখিকার যুক্তির তুনে তীরের অভাব ছিল না ।  তিনি লিভ টুগেদার - কে শুধুই একটা  “ সেক্সুয়াল রিলেশন ”  হিসেবে দেখছিলেন না ।  তিনি দেখাচ্ছিলেন লিভ টুগেদারের মাধ্যমে কী করে দুজন মানুষ আরো গভীর ভাবে নিজেদের জানতে এবং বুঝতে পারে ইত্যাদি ।  তার যুক্তিগুলো আমার কাছে সঠিকই মনে হচ্ছিল যতক্ষণ না তিনি তার উপসংহারটা টেনে ধরলেন ।  চূড়ান্ত বক্তব্যে তিনি বললেন লিভ টুগেদার করা ছাড়া বিয়ে করলে ডিভোর্সের ঝুঁকি বেড়ে যায় ।  সাথে সাথেই আমার মাথায় একটা প্রশ্ন এসে দাঁড়ায় ,  তাহলে ইউরোপ - এ্যামেরিকায় ডিভোর্সের হার এত বেশী কেন ?  যেখানে লিভ টুগেদারের সপক্ষে এতগুলো চমৎকার যুক্তি দেখালেন লেখিকা ,  সেখানে এমন একটা পরস্পর বিরোধী উপসংহার আমাকে বিষয়টার অন্তর্নিহিত রহস্য জানার জন্যে আগ্রহী করে তোলে ।  বিভিন্ন মানুষের সাথে বিষয়টা নিয়ে কথা বলে এবং কিছু ব্যক্তিগত অভিজ্ঞতা দিয়ে বিচার করার পর যা জানলাম তার সারমর্ম তুলে ধরার চেষ্টা করলাম এই লেখায় । 
 “ লিভ টুগেদার ”  বা আরো ফরমাল ভাষায় বললে  “ কোহ্যাবিটেটিং ”  পাশ্চাত্যে শুধুই সেক্সুয়াল রিলেশন নয় ।  যেখানে চাইলে আলাদা বাসায় থেকেও সেক্স করা সম্ভব সেখানে শুধু শুধু লিভ টুগেদারের ঝামেলায় জড়ানোর দরকার কি ?  প্রকৃত অর্থে এটা শারীরিক সম্পর্কের বাইরে দুজন মানুষের দুজনকে জানা এবং চেনার একটা সুযোগ ।  একটু লক্ষ্য করলেই দেখবেন লিভ টুগেদার এর যে মূল ধারণা অর্থাৎ একজন আরেকজনকে জানার প্রয়াস ,  সেটা  শুধু পাশ্চাত্যেই নয় ,  প্রাচ্যেও প্রচলিত ।  অনেক অভিভাবক তাদের মেয়েকে বা ছেলেকে বিয়ের আগে নিজেদের মধ্যে পরিচিত হবার সুযোগ দেন ।  আমার পরিচিত এমন অনেক মেয়েকে দেখেছি যারা বাবা - মাকে বলেছিল বিয়ের আগে হবু স্বামীর সাথে অন্তত ছয় মাস প্রেম করবে ,  এবং বাবা - মা তাতে খুশি মনে রাজি ছিল ।  প্রাচ্যের প্রেক্ষাপটে এটা লিভ টুগেদার এর থেকে কম কিছু নয় কিন্তু ।  বর্তমান যুগে অচেনা একজনকে বিয়ে করা সেটা ছেলে বা মেয়ে  -  সবার জন্যেই প্রায় অসম্ভব একটা ব্যাপার ।  
তবে এটাও ঠিক এক সাথে না থাকলে জানার বিষয়টা পূর্ণাঙ্গতা পায় না ।  আমাদের মনে রাখা দরকার  “ ভালোবাসা ”  এবং  “ সংসার করা ”  দুটো ভিন্ন জিনিস ।  একটা মানুষকে বিয়ে করার অর্থ হচ্ছে আপনি তার সব কিছুকে গ্রহণ করছেন  –  তার ভালো এবং অ - ভালো  ( আমি মন্দ শব্দটা ব্যবহার করতে চাচ্ছি না এখানে )  দিক সমূহ ।  অথচ ভালোবাসার ক্ষেত্রে আমাদের প্রত্যাশা এবং অধিকাংশ ক্ষেত্রে সুযোগ থাকে শুধু ভালোটাকে দেখার ।  একটা স্থূল উদাহরণ দিচ্ছি ।  ধরুণ আপনি একটা মেয়েকে ভালোবাসেন ।  আপনারা যখনই কোথাও ডেটিং - এ যাবেন ,  আপনার বান্ধবী সুন্দর করে সেজে আসবে অথবা ন্যূনতম একটা সাজ দেবে ।  কিন্তু আপনি প্রতিদিন সকালে ঘুম থেকে উঠে বিছানায় সেই একই মেয়েকে একই রকম  “ সুন্দরী ”  দেখবেন না অথবা দিনের চব্বিশ ঘণ্টা সে আপনার জন্য সেজে বসে থাকবে না ।  ফলে আপনার ভালোবাসার মানুষটাকেই আপনি সংসার করা শুরু করলে অন্যরকম ভাবেও আবিষ্কার করবেন ।  একই কথা আপনার ক্ষেত্রেও প্রযোজ্য ।  প্রশ্ন হচ্ছে এই তথাকথিত  “ সুন্দর ”  দিকটার বাইরের দিকগুলো কি আপনি গ্রহণ করতে পারছেন ?  এটা তখনই নিশ্চিত ভাবে বলা সম্ভব যখন আপনি এক সাথে অন্তত কিছু দিন থাকবেন ।  প্রাচ্যের প্রেক্ষাপটে সামাজিক এবং ধর্মীয় কারণে এটা সম্ভব নয় ।  কিন্তু বিয়ের আগে একজন আরেক জনকে গভীর ভাবে জানাটা যে গুরুত্বপূর্ণ সেটাও কিন্তু কেউ অস্বীকার করতে পারছে না ।  
এবার কিছু ব্যক্তিগত অভিজ্ঞতার গল্প বলছি ।  আমার বিশ্ববিদ্যালয়ের চাইনিজ বন্ধু ইয়াং ।  আপাত দৃষ্টিতে স্বল্পভাষী ইয়াংকে দেখে বোঝার উপায় নেই তার  “ দৌড় ”  আসলে কত দূর ।  মোটামোটি তার পরিচিত সব নারী বন্ধুর সাথেই তার শারীরিক সম্পর্ক আছে ।  অথচ এ বিষয়টাকে ডাল - ভাত বানিয়ে ফেলার পরও লিভ টুগেদার করাটাকে সে বিশেষ গুরুত্ব দিচ্ছে ।  তার ভাষায় এটা তাকে  “ স্যাটেল ”  করবে ।  তার চাইনিজ গার্ল ফ্রেন্ডের সাথে এখন সে বেশ সুখী এবং দুজনই ট্রিনিটিতে পি . এইচ . ডি করছে ।  অন্যদিকে আমার আরেক জার্মান বন্ধু সেরেনার জীবনে হাজারটা  “ পেইন ”  লিভ টুগেদার না করার জন্যে ।  তার বয় ফ্রেন্ড থাকে জার্মানীতে এবং সেরেনা আয়ারল্যান্ডে ।  এই  “ লং ডিসটেন্স রিলেশন ”  শেষ পর্যন্ত তার বয় ফ্রেন্ডকে অন্য মেয়ের প্রতি আকৃষ্ট করে তোলে ।  অথচ সেরেনা কিন্তু মাঝে মঝেই জার্মানী যেতো এবং ওর বয় ফ্রেন্ড এখানে আসতো ।  তবুও সম্পর্কটা টিকলো না যার অন্যতম কারণ সেরেনার মতে এক সাথে না থাকতে পারাটা ।  
লিভ টুগেদারকে যদি একটা সম্পর্কের সূচনা ধরা হয় তাহলে এর পরিণতি পরিণয়ে রুপ নেয়াটা খুবই স্বাভাবিক ।  আমার দেখা বেশ কিছু যুগল তাদের সুখি দাম্পত্য জীবনের দোর গোড়ায় দাঁড়িয়ে লিভ টুগেদারকে সাফল্যের অন্যতম  “ টনিক ”  হিসেবে বর্ণনা করেছেন ।  হাঙ্গেরিয়ার নাগরিক পিটার এবং মার্থা তেমনই এক যুগল যাদের সাথে আমি এক বছরের বেশী সময় ফ্ল্যাট শেয়ার করেছিলাম ।  মার্থার কাছ থেকে শুনেছি ওদের সম্পর্ক ছয় বছরের ।  এই ছয় বছরে যত দিন গড়িয়েছে মার্থা পিটারকে তত ভালো করে চিনেছে এবং ভালোবেসেছে ।  আগামী বছর তাদের বিয়ে করার কথা ।  অথচ মার্থার বান্ধবী গাব্রিয়ালাকে দেখেছি একটা বয় ফ্রেন্ড জোগাড় করার জন্যে সে পাগল হয়ে ছিল ।  তার কাছে সিঙ্গেল জীবন অসহনীয় ছিল এবং সেটা সঙ্গত কারণেই ।  একটা স্প্যানিয়ার্ড ছেলের সাথে সে সম্পর্কে গিয়েও ছিল কিন্তু সে সম্পর্ক বেশী দিন টেকেনি কেননা গাব্রিয়ালা কখনই  “ লং টার্ম রিলেশন ”  - এ বিশ্বাসী ছিল না ।  লিভ টুগেদারে যেতে যে সাহস লাগে সেটা ওর ছিল না ।  ওদের সম্পর্ক দেখার পর আমি একটা বিষয় বুঝতে পারি ,  লিভ টুগেদারকে আমরা যতটা সহজ মনে করি ,  বাস্তবে কিন্তু এটা ততটা সহজ নয় ।  এর মাঝেও দুঃসাহসিকতা আছে ,  আছে চ্যালেঞ্জ ।       
এবার আমার মনে উদয় হওয়া সেই প্রশ্নটার প্রসঙ্গে ফিরে যাচ্ছি আবার ।  এত জানা এবং চেনার পরও কেন পাশ্চাত্যে ডিভোর্সের সংখ্যা বেশী ?  একজন আরেকজনকে প্রায় না জেনে বিয়ে করেও কেন প্রাচ্যের বিয়ে গুলো টিকে থাকছে বছরের পর বছর এবং এর অধিকাংশই সুখী অথবা আপাত সুখী ?  আমার মতে এই প্রশ্নটা আসলে যতটা  “ জানা ”  - র সাথে সম্পর্কযুক্ত ,  তার থেকে অনেক বেশী সমাজ এবং তার মানুষগুলোর সাথে সম্পর্কযুক্ত ।  প্রথমতঃ অনেক সময় লিভ টুগেদারের উদ্দেশ্য একজন আরেকজনকে জানার বিষয়টা নাও হতে পারে ।  সেখানে বৈষয়িক বিষয় চলে আসার সুযোগ আছে ।  সেক্ষেত্রে যদি এক পক্ষের হটকারী সিদ্ধান্তের কারণে বিয়ে হয়েও থাকে ,  তবুও অন্য পক্ষের নূতন সম্পর্কের প্রতি  “ অসহযোগীতা ” র কারণে ডিভোর্স অবধারিত ।  সেলিব্রিটিদের ক্ষেত্রে এটা বেশী হয়ে থাকে ।  আরেকটা বিষয় ডিভোর্সের জন্যে পাশ্চাত্যে ব্যাপক ভাবে দায়ী ।  সেটা হলো পার্সোনালিটি ক্ল্যাশ এবং কম্প্রোমাইজের অভাব ।  প্রাচ্যের মেয়েদের মধ্যে শেষোক্তটা প্রবল ।  ফলে একটা সংসারকে প্রায় একক কৃতিত্বে তারা টিকিয়ে ফেলতে পারে ।  কিন্তু পাশ্চাত্যে খুব ছোট ছোট বিষয়ে অসহিষ্ণুতা সম্পর্ককে চূড়ান্ত পরিনতির দিকে নিয়ে যেতে শুরু করে ।  পাশ্চাত্যের মেয়েরা অনেক বেশী ক্যারিয়ার সচেতন ,  যেটা আমার মতে হওয়াটা খুবই গুরুত্বপূর্ণ ।  কিন্তু এর ফলে তারা  “ কর্পোরেট অন্ধত্ব ”  এর কবলে পড়ে যায় যা তাদের সংসারে অশান্তি সৃষ্টির অন্যতম কারণ হয়ে দাঁড়ায় পরে ।  তাছাড়া নিজের থেকে সফল মেয়ের সাথে সম্পর্কে থাকাটাও ছেলেরা সহজ ভাবে নিতে পারে না ,  সেটা যতই প্রথম বিশ্বের উদার ও শিক্ষিত সমাজ হয়ে থাকুক ।  আর এ সকল কারণে দশ বছর লিভ টুগেদার করেও বিয়ের ছয় মাসের মাথায় ডিভোর্সের সিদ্ধান্ত নিতে বাধ্য হয় কেউ কেউ ।  তবে সেজন্যে আমি লিভ টুগেদারকে দায়ী করবো না ,  দায়ী করবো সমাজকে । 
লেখাটা শেষ করছি প্রাচ্যের প্রেক্ষাপট দিয়ে ।  সম্প্রতি মুক্তি পাওয়া বাংলা চলচিত্র  “ থার্ড পার্সন সিঙ্গুলার নাম্বার ”  - এ নাকি লিভ টুগেদারকে অন্যতম মূল প্রতিপাদ্য বিষয় হিসেবে তুলে ধরা হয়েছে ।  মুভিটার বিষয়ে এত বেশী নেতিবাচক সমালোচনা শুনেছি যে দেখার আগ্রহ মরে গিয়েছিল ।  কিন্তু হঠাৎ এক বন্ধু জানালো বাংলাদেশের বাইরে মুভিটা বেশ ভালো ব্যবসা করেছে ।  তখন মাথায় চিন্তাটা আসলো ,  বাংলাদেশে ব্যর্থতার কারণটা কি তবে লিভ টুগেদার ?  এই সাধারণ বিষয়টাকে চলচিত্রের পর্দায়ও মেনে নেয়ার মত মানসিকতা কি আমাদের এখনও তৈরি হয় নি ?  যেখানে বাংলাদেশের ছেলে মেয়েরাই বাইরে দুর্নিবার লিভ টুগেদার করে বেড়াচ্ছে ,  এমন কি দেশের ভেতরে কী করছে সেটাও আমাদের অজানা নয় ।  সেখানে এই বিষয়টাকে  “ অস্বস্তিকর ”  ভাবারতো কোন কারণ আমি দেখছি না ।  তবুও যদি সেটা করা হয় তাহলে সেটাকে আমি নিতান্তই হিপোক্রেসি বলবো ।  
২৪ মার্চ ২০১০
ডাবলিন ,  আয়ারল্যান্ড ।     






 ডাবলিনের ডায়েরী  -  ১৭  ( ২৭ সেপ্টেম্বর ২০০৯ ) 



অনেক দিন পর ব্লগে এলাম ।  ঠিক কত দিন পর মনে নেই ।  তবে আমার ভিসতা মহাশয় তার ফ্রিকুয়েন্টলি ইউজড এপ্লিকেশন মেন্যূ থেকে ওপেন অফিস রাইটার সরিয়ে দিয়েছিল ।  তাতেই বুঝলাম বিরতীটা বেশ লম্বাই হয়েছে ।  
এমনিতেই আমার জীবন রোবটিক ।  সপ্তাহের পর সপ্তাহ আমি একই কাজ করে যাই ।  তবুও আমার কাছে এতটা রোবটিক মনে হয়নি যতটা এখন হচ্ছে ।  এটাকে ঠিক চাপ বলা যায় না ।  কেননা চাপতো চাপিয়ে দেয়া থেকে আসে ।  আমার চাপটা নিজের থেকে ।  সামনে থিসিস সাবমিশন ।  সেই কাজ নিয়ে এতটাই ব্যাস্ত যে রান্না করাও বন্ধ করে দিয়েছি গত দুই মাস ।  রান্না করা যদিও আমার কাছে বিশেষ কিছু নয় ।  ২০০৭ এর নভেম্বর থেকে ২০০৮ এর মার্চ পর্যন্ত আমি জাঙ্ক ফুড খেয়েই জীবন কাটিয়েছি ।  তিন মাস পর ভাত খেয়েছি শুনে আম্মু নাকি নফল নামাজ পড়েছিল !  অতএব খাওয়া বা রান্না দিয়ে আমার জীবনের রোবটিক ভাবটাকে বোঝানো যাবে না ।  বরং অন্য একটা উদাহরন নেই ।  আমার বিছানাটা আমি গত প্রায় দুই মাস গোছাই না ।  সকালে ঘুম থেকে উঠে সোজা ল্যাবে যাই ।  আর রাত নয়টায় বাসায় ফিরে খানিকক্ষণ ফেইসবুক - ইমেইল ঘেটে আবার ঘুম ।  সারাটা সময় ল্যাবে খট খট করে থিসিস টাইপ করা ,  গিম্প দিয়ে থিসিসের ছবিগুলো তৈরী করা ,  লেইটেক্সের ফরমেটিং নিয়ে ঘাটাঘাটি করা আর অপনেট থেকে আমার প্রোটকলের রেজাল্ট নেয়া ।  এই আমার জীবন ।  এমনও হয়েছে আমি স্টেশনে ট্রেনের জন্য অপেক্ষা করে হাটতে হাটতে হঠাৎ প্লাটফর্মের হলুদ দাগ পেরিয়ে বিপজ্জনক সীমানায় চলে গিয়েছি ।  বলাইবাহুল্য ,  তখনও মাথায় থিসিসের চ্যাপ্টার ঘুরছিল ।  
এই যখন জীবন ,  তখন সবকিছু বায়োবীয় লাগাটাই স্বাভাবিক ।  একটা ঈদ গেলো কয়েকদিন আগে । এবারের ঈদ ছিল রবিবার ।  তাই সাপ্তাহিক ছুটিটাকেই সবাই ঈদের ছুটি বানিয়ে নিয়েছিল ।  সেদিনও সন্ধ্যা পর্যন্ত ল্যাবে কাজ করতে করতে ভাবছিলাম ,  আসলে জীবনের প্রকৃত উদ্দেশ্য কি ?  কিছু মানুষ জীবনকে উপভোগ করছে ।  কিছু মানুষ ডিগ্রীর পর ডিগ্রী নিচ্ছে ।  কিছু মানুষ ধর্মের জন্য প্রাণ দিয়ে দিচ্ছে ।  আসলে এদের কেউ কি আদৌ জীবনের উদ্দেশ্য বুঝতে পেরেছে ?  কিম্বা এই যে আমি এত বকবক করছি ,  আমিও কি বুঝেছি ?  গৌতুম বুদ্ধ ঈশ্বরকে জন্ম দিতে চেয়েছিলেন ,  ডারউন হত্যা করতে ।  দুজনই দুজনের অবস্থান থেকে সফল ।  ঈশ্বর থাকুক বা না থাকুক ,  তাঁরা তাদের ধারণাকে প্রচার করতে পেরেছেন ।  আমার কাছে কেন যেন মনে হয় ,  এটাই আসলে জীবনের উদ্দেশ্য ।  একটা শিশু জন্ম নেয়া মাত্রই প্রথম যে কাজটা করে সেটা হলো চিৎকার দিয়ে কান্না ।  অর্থাৎ সে তার অস্তিত্বকে প্রকাশ করে ।  এরপর মানুষের মধ্যে যে প্রবৃত্তিটা সবচেয়ে বেশি কাজ করতে শুরু করে সেটা এই প্রকাশ করা ।  কিছু মানুষ পারে ,  কিছু মানুষ পারে না ।  যারা পারে তারই হয়তো পরবর্তিতে ডারউন হয় । 
এত ডারউন ডারউন করার পেছনে একটা কারণ আছে ।  গত শুক্রবার ডারউনের অত্মজীবনী নিয়ে তৈরী করা চলচিত্র ক্রিয়েশন মুক্তি পেয়েছে ।  দেখার ইচ্ছে আছে ।  থিসিস লেখার মাঝে ঘন্টা - দেড়েকের একটা বিরতী নিয়ে এক সময় দেখে আসবো ।  ট্রেইলারে একটা লাইন আছে ,   “ ইউ হ্যাভ কিল্ড গড ,  স্যার "  ।  ভাবতেই অবাক লাগে ,  সে রকম একটা সময়ে চার্চ অব ইংল্যান্ডের বিপক্ষে দাড়িয়ে মানুষটা ঈশ্বরের অস্ত্বিকে তুচ্ছ জ্ঞান করেছিল ।  সবচেয়ে মজার বিষয় হলো ,  ডারউইনের স্ত্রী ছিল খুবই ধার্মীক ।  ফলে তার জন্য এই তত্ত্ব দেয়াটা ব্যাক্তিগত জীবনেও খুব যন্ত্রণাদায়ক ছিল ।  
যাইকোহ ,  ক্যাম্ব্রিজের ডারউন থেকে এবার ডাবলিনের হ্যামিলটনে আসি ।  আমাদের বিশ্ববিদ্যালয়ের প্রাক্তন ছাত্র উইলিয়াম রোয়ান হ্যামিলটন ১৮৩২ সনে আলোর কোনিকাল রিফ্র্যাকশন ঘটার সম্ভাবনার কথা বলেছিলেন ।  ২০০৯ সনে এসে ট্রিনিটিরই দুই পদার্থ বিজ্ঞানী সেটা প্রমান করেছেন ।  গত অগাস্ট মাসে অপটিক্স এক্সপ্রেস জার্নালে তাদের এই গবেষণার ফলাফল প্রকাশিত হয় ।  কয়েকদিন আগে হ্যামিলটন লাইব্রেরী থেকে একটা বই তুলে বের হবার সময় দেখি বেশ কিছু কাঁচের গ্যালারী চকচক করছে ।  বিভিন্ন বিজ্ঞানীদের কাজ নিয়ে ঐ বিল্ডিং - এ অনেকগুলো গ্যালারী আছে ।  তার ভেতরে হঠাৎ নজরে পড়ে এই গবেষণার টাইম লাইনের উপর ভিত্তি করে তৈরী করা গ্যালারীটা ।  অদ্ভুত লাগলো দেখে ।  সেই কবে হ্যামিলটন অনুমান করেছিল ।  এরপর বিজ্ঞানীরা এই অনুমানকে প্রমান করার জন্য কত চেষ্টা করেছে ।  ১৭৭ বছরের চেষ্টার পর সেটা সফল হলো এই অগাস্টে ।  একেই হয়তো বলে সাধনা ! 
এবার থামছি ।  ঘুম পাচ্ছে খুব ।  যদিও মাত্র বাজে সাড়ে নয়টা ।  তবু শরীর এই রুটিনে চলে এসেছে ।  আর্লি টু বেড এন্ড আর্লি টু রাইজ .  .  .  .  !  আগামী বুধবার আমার সুপারভাইজারকে দুটা চ্যাপ্টার জমা দিতে হবে ।  লিখে শেষ করা খুব দরকার ।  কিন্তু শেষ হচ্ছে না ।  আগামী কাল সকাল সকাল গিয়ে লেখা শুরু করতে হবে ।  সারাদিন থিসিস লিখে ,  রাতের বেলা জিম করে বাসায় এসে শাওয়ার ।  তারপর আবার ঘুম ।  সেই একই রুটিন ,  একই জীবন ।  অক্টোবরের ৩০ তারিখ সাবমিশন ।  তারপর হঠাৎ করেই হয়তো সব ব্যাস্ততা দূর হয়ে যাবে ।  হয়তো না ।  মাস্টার্সইতো কেবল শেষ হচ্ছে ।  আসল কাজতো এরপর শুরু হবে ।  না থাক ।  অত ভাবার দরকার নেই ।  আপাতত থিসিসের ইম্প্লিমেন্টেশন চ্যাপ্টার নিয়েই ভবি ।  বিন্দু বিন্দু জল দিয়ে গড়ে তোলা সাগরটাকে পূর্ণাঙ্গতা দেয়াই এখন আমার মূখ্য উদ্দেশ্য হওয়া উচিত ।  মহাসাগর নিয়ে পরে ভাবা যাবে !  
২৭ সেপ্টেম্বর ,  ২০০৯
ডাবলিন ,  আয়ারল্যান্ড । 






পাঞ্জেরী ,  মানুষ হতে আর কত দেরী ? 




এখনও স্পষ্ট মনে আছে সেই সময়টা ,  সেই ভয়াবহ সময়টা ।  সবে অষ্টম জাতীয় সংসদ নির্বাচন শেষ হয়েছে ।  অক্টোবরের ১ তারিখ ।  সনটা ২০০১ ।  ১৯৩ আসন নিয়ে বিএনপি নির্বাচনে জয় লাভ করেছে ।  অন্যদিকে মাত্র ৬২ আসন পেয়ে আওয়ামী লীগ তখন লুকিয়ে আছে ।  দেশে একটা থমথমে পরিবেশ ।  একদিকে বিএনপি উল্লাস করছে ,  আর অন্য দিকে বিভিন্ন সূত্র থেকে খবর আসছে হিন্দু সম্প্রদায়ের উপর বর্বরোচিত হামলার । 

বিস্মিত হতে হয়েছিল এটা দেখে যে পরবর্তী এক সপ্তাহ কোন বুদ্ধিজীবী ,  কলামিস্ট বা সুশীল এ বিষয়ে মুখ খোলেন নি ।  আক্রমণের তীব্রতা বাড়তে থাকে ।  হিন্দু সম্প্রদায়ের অনেকে ভিটা - জমি জলের দামে বিক্রি করে পাড়ি জমাতে শুরু করে প্রতিবেশী দেশে ।  যারা পারছিল না ,  তাদের হতে হচ্ছিল নির্যাতিত ,  নিপীড়িত ।  লুণ্ঠন আর ধর্ষণের জনপদে পরিণত হয়েছিল সোনার বাংলা ।  আজও আমার শরীরে কাঁটা দেয় ঐ হিন্দু বাবার আকুতি ,  

 “ আমার মেয়েটা ছোট ।  তোমরা একজন একজন করে যেও ।  ” 

সময়টা ২০১৪ ।  আবার জাতীয় সংসদ নির্বাচন ।  এবার বিএনপি নির্বাচনে আসেই নি ।  কিন্তু নির্বাচন শেষ হবার সাথে সাথে শুরু হলো একই ধরনের হামলা ।  বিভিন্ন অনলাইন পত্রিকা খবর দিতে লাগলো দেশের বিভিন্ন প্রান্ত থেকে ।  কোথাও কয়েক দিনের কোলের বাচ্চাকে নিয়ে মা পালাচ্ছে ,  কোথাও হত - দরিদ্র মহিলার কোনক্রমে টিকিয়ে রাখা বাড়িটাকে গুড়িয়ে দিয়ে যাচ্ছে দুর্বৃত্তরা ,  আবার কোথাও হামলার তীব্রতায় টিকে থাকতে না পেরে এবং আরও ভয়াবহতার কথা ভেবে সর্বস্ব ফেলে রেখে হিন্দু পরিবারগুলো পালিয়ে যাচ্ছে প্রতিবেশী রাষ্ট্রের দিকে ।  সময় পেরিয়েছে কিন্তু বাস্তবতা এতটুকু বদলায় নি ।  
একটু পেছনে ফিরে দেখা যাক এবার ।  ভারতের প্রবীণ নেতা জ্যোতি বসুর আত্মজীবনী  ‘ যতদূর মনে পড়ে ’ তে তিনি লিখেছিলেন , 

১৯৪৬ সালের ১৬ আগস্ট ভারতের ইতিহাসের এক কলঙ্কময় দিন ।  এই দিনে শুরু হয় ভ্রাতৃঘাতী দাঙ্গা ।  হিন্দু ও মুসলিম সাম্প্রদায়িকতাবাদী গোষ্ঠীগুলো দাঙ্গা শুরু করে ।  কিন্তু দাঙ্গার প্রধান উস্কানিদাতা ছিল ব্রিটিশ সাম্রাজ্যবাদী শাসকরা । 

হ্যাঁ ,  তখনও - এখনও ।  এই দাঙ্গা এবং হামলার পেছনে কাজ করে রাজনৈতিক এবং সাম্রাজ্যবাদী শাসকরা ।  ১৯৪৬ - ৪৭ সনের ঐ সময়টা পূর্ববঙ্গ ,  পশ্চিমবঙ্গ ,  পাঞ্জাব সহ ভারতীয় উপমহাদেশের বিভিন্ন স্থানে ভয়াবহ দাঙ্গা হয়েছিল ।  আর সেই দাঙ্গার সুযোগ নিয়ে এক পক্ষ আরেক পক্ষের উপর কখনও প্রতিশোধ ,  আবার কখনও স্বার্থ উদ্ধারের খেলায় মেতে উঠেছিল ।  সাংবাদিক হারুন হাবিবের লেখা একটা প্রবন্ধ থেকে জানা যায় যে ১৯৪১ সনে পূর্ববঙ্গে হিন্দু জনগোষ্ঠী ছিল ২৮ শতাংশ ।  যদিও লেখক সূত্র উল্লেখ করেন নি কিন্তু পরে খোঁজ করে আমি দেখেছি তথ্যটা Census of India 1941 থেকে নেয়া ।  দাঙ্গা পরবর্তী দেশ বিভাগের পর এই সংখ্যা কমে এসে দাঁড়ায় ২২ শতাংশে ।  যদিও আরও বিভিন্ন সূত্র থেকে জানা যায় এই সংখ্যাটা তুলনামূলক ভাবে বেশি ছিল ।  তবে তর্কের খাতিরে যদি আমরা ২২ শতাংশ ধরে নেই ,  তবুও দেখা যায় ১৯৪৭ থেকে ২০১০ পর্যন্ত আসতে হিন্দু সম্প্রদায়ের জনসংখ্যা কমে নেমে এসেছে ৯ . ৫ শতাংশে ।  বাংলাদেশ  ‘ ব্যুরো অব স্ট্যাটেসটিকস ’ এর মতে ২০১১ সনে এসে সেই সংখ্যা দাঁড়িয়েছে ৮ . ৫ - এ ।  অথচ ঠিক এই সময়ে ভারত এবং ইসরাইলে মুসলিম জনগোষ্ঠীর সংখ্যা কমেনি ,  বরং বেড়েছে ।  আরও গভীর ভাবে পর্যবেক্ষণ করলে দেখা যায় দক্ষিণ এশিয়ার অন্যতম প্রধান ধর্মের জনগোষ্ঠীর সংখ্যা কমে যাবার ঘটনা মূলত ঘটেছে পাকিস্তান এবং বাংলাদেশেই শুধু ।  
স্বাভাবিক ভাবেই এ তথ্যগুলো যে কোন সচেতন মানুষকেই বিচলিত করবে ।  নিজের ভিটা - মাটি ছেড়ে অন্য দেশে দেশান্তরিত হবার ইচ্ছে একজন মানুষের মনে কখন আসতে পারে ,  সেটা সহজেই অনুমেয় ।  যখন কোন বাবাকে বলতে হয়  “ আমার মেয়েটা ছোট ।  তোমরা একজন একজন করে যেও ”  তখন দেশের টান বা ভিটার টান খুবই নগণ্য হয়ে যায় ।  বেঁচে থাকার তাগিদে ঐ মানুষগুলো তখন দেশ ত্যাগ করতে বাধ্য হয় ।  
বাংলাদেশে হিন্দু জনগোষ্ঠী কমে যাবার ঘটনাটা যদি এক দিকের চিত্র দেখায় তাহলে অন্য দিকে রয়েছে ভয়াবহ আরও কিছু দৃশ্য ।  ২০০৪ সনে রাজশাহীতে বাংলা ভাই - এর উত্থান বাংলাদেশে প্রাতিষ্ঠানিক ভাবে জঙ্গিবাদের সূচনা করেছিল ।  ১ এপ্রিল ওসমান বাবু নামে ২৭ বছরের এক যুবককে জবাই করে হত্যা করা হয়েছিল ।  এরপর একে একে ৩২ জন মানুষকে এক বছরের মধ্যে হত্যা করে বাংলা ভাই এবং শায়খ আব্দুর রহমান ।  ত্রাস সৃষ্টির জন্য হত্যার পর লাশ গুলো উল্টা করে গাছে বেঁধে ঝুলিয়ে রাখা হতো ।  ঠিক ওরকম সময়ে দৈনিক জনকণ্ঠের ফটো সাংবাদিক সেলিম জাহাঙ্গীর ঐ ভয়াবহ জনপদের এক বিরল সাহসী মানুষ হিসেবে নিজেকে তুলে ধরেন যিনি সর্বপ্রথম বাংলা ভাইয়ের বিরুদ্ধে প্রতিবাদ করে একটা জিডি করেছিলেন ।  যদিও প্রথমে বলা হয়েছিল বাংলা ভাই মিডিয়ার সৃষ্টি কিন্তু এক বছরের মধ্যেই তাদের সংগঠন জামাআতুল মুজাহিদীন বাংলাদেশ বা সংক্ষেপে জেএমবি ৬৩ জেলায় বোমা বিস্ফোরণের মাধ্যমে নিজেদের অস্তিত্বের জানান দেয় ।  দিনটা ছিল ১৭ আগস্ট ,  ২০০৫ ।  একই বছর ১৪ নভেম্বর তারা ঝালকাঠির সহকারী জেলা জজ সোহেল আহমেদ ও জগন্নাথ পাঁড়েকে হত্যা করে ।  বাংলাদেশের বিচার বিভাগের উপর এরকম আক্রমণ রীতিমত বাংলাদেশের অস্তিত্বের উপর আক্রমণ ছিল ।  
পরবর্তীতে বাংলা ভাই এবং শায়খ আব্দুর রহমানকে বিচারের আওতায় এনে ফাঁসি দেয়া হলেও তাদের আদর্শকে পুরোপুরি নিশ্চিহ্ন করা সম্ভব হয় নি ।  আর সে কারণেই আমরা এখনও দেখি হুমায়ূন আজাদের মত মানুষকে চাপাতি দিয়ে কুপানো হয় ,  ব্লগারদের উপর আক্রমণ হয় ,  ব্লগার রাজীবকে সুপরিকল্পিত ভাবে হত্যা করে নির্লিপ্ত ভাবে সেটাকে  ‘ দ্বীনের দায়িত্ব পালন ’  বলে উল্লেখ করে হত্যাকারী ।  একই কারণে আমরা আজ দেখতে পাই বাংলার বুকে হেফাজতে ইসলামের উত্থান যারা দাবী করে দেশ থেকে তারা সমস্ত নাস্তিক নিধন করবে ।  
স্বাধীনতার পর থেকে বাংলাদেশ রাষ্ট্র হিসেবে কতটা উদার হয়েছে সেটা বিচার করতে গেলে আমাদের পদে পদে হতাশ হতে হবে ।  উদারতার কোন লক্ষণ তো ছিলই না ,  বরং আমরা ক্রমেই একটা ধর্ম নিয়ন্ত্রিত রাষ্ট্র ব্যবস্থার দিকে এগিয়ে যাচ্ছি যেখানে ধর্ম হচ্ছে রাজনীতির বর্ম ।  মানুষের ধর্মীয় অনুভূতিকে ব্যবহার করে ভোটের রাজনীতি দশকের পর দশক নিত্য - নূতন রূপ নিয়েছে ।  যেখানে বাংলাদেশের সংবিধানে স্পষ্ট ভাবে উল্লেখ আছে ধর্মকে রাজনৈতিক ভাবে অপব্যবহার করা যাবে না ,  সেখানে ধর্মই রাজনীতির সবচেয়ে বড় পণ্য হিসেবে বিক্রি হচ্ছে ।  অনেকেই হয়তো জানেন না ,  আমাদের সংবিধানে বলা হয়েছে ,  


ধর্ম নিরপেক্ষতা নীতি বাস্তবায়নের জন্য
 ( ক )  সর্ব প্রকার সাম্প্রদায়িকতা , 
 ( খ )  রাষ্ট্র কর্তৃক কোন ধর্মকে রাজনৈতিক মর্যাদা দান , 
 ( গ )  রাজনৈতিক উদ্দেশ্যে ধর্মীয় অপব্যবহার , 
 ( ঘ )  কোন বিশেষ ধর্ম পালনকারী ব্যক্তির প্রতি বৈষম্য বা তাহার উপর নিপীড়ন , 
বিলোপ করা হইবে । 

এছাড়াও আমাদের সংবিধানে স্পষ্ট উল্লেখ রয়েছে ,  

আমরা অঙ্গীকার করিতেছি যে ,  যে সকল মহান আদর্শ আমাদের বীর জনগণকে জাতীয় মুক্তি সংগ্রামে আত্মনিয়োগ ও বীর শহীদদিগকে প্রাণোৎসর্গ করিতে উদ্বুদ্ধ করিয়াছিল  - জাতীয়তাবাদ ,  সমাজতন্ত্র ,  গণতন্ত্র ও ধর্মনিরপেক্ষতার সেই সকল আদর্শ এই সংবিধানের মূলনীতি হইবে । 

অথচ আমরা দেখতে পাই হেফাজতে ইসলাম যখন  ‘ নাস্তিক ’  মারার হুমকি দেয় তখন তাদের বিরুদ্ধে কোন মামলা হয় না; কর্তৃপক্ষ কোন ব্যবস্থা গ্রহণ করে না ।  বরং রাজনীতিবিদরা তাদের থেকে দোয়া নিতে যায় ।  হেলিকপ্টারে হেফাজতে ইসলামের নেতাদের তাদের আনা - নেয়া করা হয় ।  হিন্দু ধর্মের মানুষদের দিনের পর দিন নির্যাতিত হতে দেখেও আমাদের রাষ্ট্র ব্যবস্থা চুপ থাকে ।  যেন এগুলো স্বাভাবিক ঘটনা ।  এভাবেই চলতে থাকবে ।  আপনি - আমিও তাই চুপ আছি ।  
কিন্তু আর কত দিন ?  আপনি যদি নিজেকে  ‘ মুসলিম ’  ভেবে নিরাপদ থাকবেন ভাবছেন ,  তাহলে বলবো ভুল করছেন ।  ১৯৭১ সনে প্রথমে হিন্দু জনগোষ্ঠী দিয়ে হত্যা - ধর্ষণ শুরু হয়েছিল বটে ,  কিন্তু অচিরেই তা ছড়িয়ে পড়েছিল সবার উপর ।  মনে রাখা জরুরী ,  সাম্প্রদায়িকতার বিষ যার মাঝে আছে ,  সে হিন্দু চেনে না ,  মুসলিমও নয় ।  সে বন্ধু চেনে না ,  শত্রুও নয় ।  তার কাছে তার চিন্তাই পৃথিবীর শেষ কথা ।  সেটা প্রতিষ্ঠা করতে প্রয়োজনে মাকেও বলি দিতে পারে তারা ।   ‘ পারে ’  - ই বা কেন বলছি ?  দেশ তো মা - ই ।  তারা মাকে বলি দিচ্ছে ।  প্রতি নিয়ত ।  
তাই একটা সুন্দর এবং সমৃদ্ধশীল বাংলাদেশ গড়তে আমাদের সবাইকে এক হয়ে অসাম্প্রদায়িক চেতনা প্রতিষ্ঠিত করতে হবে ।  একটা অসাম্প্রদায়িক বাংলাদেশ গড়ার শপথ আমাদের আজই নিতে হবে ,  এই মুহূর্তে ।  আসুন ,  হিন্দু বা মুসলিম না হয়ে মানুষ হই ।  মানুষকে হিন্দু বা মুসলিম হিসেবে বিচার না করে ,  মানুষ হিসেবে বিচার করি ।  আসুন ,  বাংলাদেশকে একটি সুখি এবং অসাম্প্রদায়িক বাংলাদেশ হিসেবে গড়ে তুলি যেখানে সব ধর্মের সব মানুষ সমান অধিকার ভোগ করবে এবং শান্তিতে বাস করবে ।  রাজনীতিবিদরা যদি সেই বাংলাদেশ গড়তে এগিয়ে না আসে ,  তাহলে চলুন আপনি - আমি মিলেই সেই বাংলাদেশ গড়ি ।  আপনার - আমার সমন্বিত শক্তি কিন্তু কম নয় ,  একে তুচ্ছ ভাবার কারণ নেই ।  আমাদের দেশপ্রেমই আমাদের লক্ষ্যে পৌঁছাবে ।  জয় বাংলা । 






ব্রে বিচে একদিন  ( ছবি ব্লগ ) 




গত রবিবারের ঘটনা ।  ঘুম থেকে উঠে এ্যাশেজের শেষ টেস্টের সম্ভাব্য শেষ দিনের খেলা নিয়ে মাত্র বসেছি ।  হঠাৎ নাফিস  ( আমাদের বিশ্ববিদ্যালয়ের আরেক বাংলাদেশি ছাত্র )  এর ফোন ।  সে ট্রিনিটির ক্রিকেট দলের হয়ে খেলতে গিয়েছিল দূরের এক মাঠে ।  কিন্তু বৃষ্টির কারণে খেলা বাতিল ।  ফলে সে ফিরে আসছে ।  জানতে চাইলো আমি বের হবো কিনা ।  একে তো ১৭ ঘন্টা রোজা রেখে ক্লান্ত ,  তার উপর শাওয়ার নেই নি ।  তবুও ভাবলাম যাই ,  ঘুরে আসি ।  প্রথমে কিছুক্ষণ সিটি সেন্টারে এলোমেলো ঘুরলাম ,  তারপর সিনেওয়ার্ল্ডে গিয়ে পার্ফেক্ট গেটওয়ে নামে একটা থ্রিলার মুভি দেখলাম ।  একটু পর ট্রিনিটির আরেক বাংলাদেশি ছাত্র ধ্রুব এসে যোগ দিল আমাদের সাথে ।  অতঃপর প্রায় পরিকল্পনা ছাড়াই ট্রেনে চেপে বসলাম ব্রে বিচের উদ্দেশ্যে ।  বাকি গল্প হবে ছবিতে ছবিতে ! 
ব্রে হচ্ছে আয়ারল্যান্ডের রাজধানী ডাবলিনের ঠিক পাশের কাউন্টি উইকলোর একটি টাউন ।  ডাবলিনের স্কাইরেইল ডার্টের একটা লাইনের শেষ স্টেশনও ব্রে ।  এই শহরটি ছোট হলেও জনপ্রিয় বিভিন্ন কারণে ।  ব্রেভহার্ট ছবির যুদ্ধগুলোর স্যুটিং স্পট এটি ।  আয়ারল্যান্ডের একমাত্র প্রফেশনাল ফিল্ম স্টুডিও এখানে অবস্থিত ।  এখানে নিয়মিত অনুষ্ঠিত হয় বিভিন্ন ফেস্টিভেল ।  আর ব্রে বিচতো রয়েছেই ।  
সাগরের পাশ দিয়ে ট্রেনে চলতে চলতে তাকিয়ে দেখছিলাম আইরিশ সি - কে । 

মাঝে মাঝে একেকটা স্টেশনে ট্রেন থামছিল আর উঠা - নামা করছিল যাত্রী । 

ট্রেন থেকে আইরিশ সাগর  দেখা যাচ্ছে । 

 " ব্রে আর কত দূর ?  ”   -  নাফিস ম্যাপ দেখে বোঝার চেষ্টা করছিল আর কতগুলো স্টেশন বাকি আছে । 

তখনও আমরা ট্রেনে  -  দেখা যাচ্ছে ব্রে বিচের একাংশ  ( যদিও আমরা গিয়েছি বিচটার একেবারেই ঐ প্রান্তে )  । 

চলে এসেছি  -  এখন এগিয়ে যাওয়া সাগরের পানে । 

সাগর ডাকে আয় .  .  .  .  ! 

একটা রংধনুর ছবি তোলার চেষ্টা করেছিলাম ।  কিন্তু খুব একটা স্পষ্ট আসে নি । 

সাগর দর্শনে মগ্ন ধ্রুব । 

নাফিসকেও বেশ পুলকিত মনে হলো .  .  .  .  । 

ক্লান্ত আমি .  .  .  .  । 

বিচে হাটাহাটির পর ক্লান্ত হয়ে আমরা এসে বসেছি পাশের একটা দেয়ালে ।  দূরে এক বালক তার বাবার সাথে খেলা করছে ।  দৃশ্যটা অদ্ভুত সুন্দর লাগছিল .  .  .  হয়তো আমার বাবা নেই ,  তাই আরো বেশি ভালো লাগছিল । 



২৪ অগাস্ট ২০০৯
ডবলিন ,  আয়ারল্যান্ড । 







ডাবলিনের ডায়েরী  -  ১৬  ( ১৯ অগাস্ট ২০০৯ ) 




অনেক দিন ডায়েরী লিখি না ।  আজ হঠাত মনে হলো কিছু লিখে রাখি ।  ডায়েরী আমার জন্য এমন এক স্থান যেখানে আমি এলোমেলো অনেক কিছু লিখে ফেলতে পারি ।  আসলে ডায়েরী লিখতে তেমন পরিকল্পনার প্রয়োজন হয় না ।  লেখাটা গোছানো হচ্ছে কি হচ্ছে না ,  লেখার মূল বক্তব্য প্রকাশ পাচ্ছে কি পাচ্ছে না  -  কোন কিছু নিয়ে মাথা ব্যাথা নেই ।  লেখার কাজ ,  লিখে যাচ্ছি ।  এই হলো আমার ডায়েরী ।  
গত কয়েকদিন শরীর ভালো যাচ্ছে না ।  জ্বর জ্বর লাগছে ।  ওষুধ খাওয়া হচ্ছে ।  দেখা যাক বিজয়টা কার হয় ,  ওষুধ নাকি জ্বরের ।  না হলে ডাক্তার দেখাতে হবে ।  আয়ারল্যান্ডে এখন বেশ সোয়াইন ফ্লু এর হাক - ডাক ।  যতটা না ফ্লু এর কারনে ভয় ,  তার থেকে বেশি ভয় সরকারের প্রতিশেধক ব্যবস্থার কারনে ।  ট্রেনে ,  বাস স্টপেজে ,  পাবলিক প্লেসে  -  সব জায়গায় যেভাবে ভয় ধরনো সব বিলডোর্ড লাগানো ,  পড়লেই আত্মারাম খাঁচা ছাড়া হবার জোগাড় হয় ।  আমার আবার এক আজব বাতিক আছে ।  কোথাও কোন রোগের উপসর্গ দেয়া থাকলে আমি মেলাতে শুরু করি নিজের সাথে ।  এবং মজার ব্যাপার ,  মিলেও যেতে থাকে ।  একবার একজনকে নিয়ে ডাক্তারের কাছে গিয়েছি ।  যাকে নিয়ে গিয়েছি তাকে ডাক্তার ভেতরে ডেকে পরীক্ষা করছে ।  আমি রিসিপশনে বসে বসে বিভিন্ন রোগের ব্রোশিওর পড়ছিলাম ।  অধিকাংশই ক্যানসার ।  যতই পড়ি ততই দেখি সব রোগের সব উপসর্গ আমার আছে ।  কিছুক্ষণ পর আবিষ্কার করলাম ইউট্রাসের ক্যানসারের উপসর্গগুলোও আমি নিজের মাঝে আবিষ্কার করে ফেলেছি !  এই হলো আমার খুতখুতে মনের অবস্থা ।  অতএব এখন এসব পড়া বাদ দিয়েছি ।  এমনিতেই জীবনে সমস্যার শেষ নাই ।  তার উপর এসব বাড়তি সমস্যা আর চাই না । 
ইদানিং আরেকটা নুতন সমস্যা তৈরী হয়েছে ।  কিছুতেই থিসিস লেখায় মন বসাতে পারছি না ।  আগে ভাবতাম রিসার্চের কাজটাই জটিল ।  লেখাটা কোন ব্যাপার না ।  এখন দেখছি প্রোগ্রামিং করা আমার কাছে যতটা সহজ ,  ঠিক ততটাই কঠিন ওয়ার্ড প্রসেসরে বসে বসে থিসিস টাইপ করা ।  সবচেয়ে বড় সমস্যা মন দিয়ে গুছিয়ে লেখা ।  এক রিলেটেড ওয়ার্ক চাপ্টার আমি গত দুই মাস ধরে লিখছি আবার মুছে ফেলছি ,  লিখছি আবার মুছে ফেলছি ।  একবার মনে হয় সবকিছুই আমার কাজের সাথে রিলেটেড ,  তো আবার মনে হয় এই সব কেন আমি এখানে লিখছি !  আজব সমস্যা ।  গতকাল গ্রাজুয়েট স্ট্যাডিজ অফিস থেকে ই - মেইল পেলাম ।  ৩০ অক্টোবর থিসিস সাবমিশন ।  তারিখটা আগেই জানতাম ।  গতকাল নিশ্চিত করলো ।  ভাবলাম এখন হয়তো থিসিস লেখায় একটু গতি আসবে ।  অথচ বাস্তবে দেখা যাচ্ছে উল্টাটা ।  থিসিসের পরিবর্তে এখন ডায়েরী লিখছি ! 
আচ্ছা ,  রোগ - লেখাপড়া সব বাদ ।  অন্য কিছু নিয়ে লিখি ।  কি নিয়ে লেখা যায় ?  হুম .  .  .  ।  সাহিত্য চর্চার বিষয়ে কিছু লেখা যেতে পারে ।  কিছুদিন আগে ই - বুক আকারে প্রকাশ করলাম উপন্যাস  " নিরন্তর "  ।  সত্য কথা বলতে ,  এই উপন্যাসটা খুব হালকা চালে লিখতে শুরু করেছিলাম ।  উপন্যাসের বাক্যগঠন থেকে শুরু করে ব্যাক্তি ,  কাল এবং স্থান  –  সব নিয়েছি ডিজুস জেনারেশন থেকে ।  খুব হালকা চালে শুরু করলেও শেষ পর্যন্ত একটা বক্তব্য দেয়ার চেষ্টা করেছি ।  খানিকটা সিনেমাটিক হয়েছে ,  কিন্তু সেটা ইচ্ছাকৃত ।  এই উপন্যাসটা যাদের জন্য লেখা তাদের আমি মূল কথাটা সরাসরি বলতে চেয়েছি ,  ঘুরিয়ে পেচিয়ে নয় ।  আমার টার্গেট পাঠকদের বয়স সবই টিন এইজার অথবা সদ্য অতিক্রান্ত ।  তাদের সাহিত্যকে কেটে মূল বক্তব্য বের করার সময় নেই ।  তাদের যা বলতে হবে সেটা সরাসরি বলাই ভালো ।  উপন্যাসটা তাদের কাছে সম্ভবত ভালই লেগেছে ।  তিন হাজার বারের বেশি শুধু আমার সাইট থেকেই ডাউনলোড হয়েছে ।  এখন অপেক্ষায় আছি আগামী বই মেলায় প্রকাশের পর সাধারণ মানুষের প্রতিক্রিয়া কেমন হয় সেটা দেখার ।  
ডাবলিনে এক ভাইয়া এবং ভাবী আছেন  –  শ্যামল ভাইয়া এবং লুবনা ভাবী ।  দুজনই পি . হেইচ . ডি করছেন ডাবলিন ইন্সটিটিউট অব টেকনোলজি  ( ডি . আই . টি )  - তে ।  পড়ালেখার পাশাপাশি তারা বাংলাবার্তা নামে একটা মাসিক পত্রিকাও চালাচ্ছেন এখানে ।  সেই পত্রিকায় গত মাসে প্রকাশিত হয়েছিল আমার লেখা গল্প  " বিবর্জিতা "  ,  আর এ মাসে প্রকাশিত হলো  " আতঙ্ক "  ।  তাদের উৎসাহেই লেখালেখীটা রক্তে নুতন করে বেগ তুলতে শুরু করেছে ইদানিং ।  নুতন উপন্যাস  " সেদিনও আকাশে চাঁদ ছিল "  লিখছি এখন ।  আশা করছি ডিসেম্বরের আগেই শেষ করতে পারবো ।  বাকিটা তোলা রইলো সময়ের হাতে ।  
এই যে এত সময় ডায়েরী লিখছি সেটা হেডফোন কানে দিয়ে !  কারণ খুব সাধারন ।  আমার ঠিক পাশের রুমে ইউনুস এবং তার গার্লফ্রেন্ড প্লে - স্টেশন খেলছে আর চিৎকার করছে ।  তবে ওদের এই চিৎকার আমার কাছে খারাপ লাগে না ।  ২১ বছরের ছেলেটা তার ১৮ বছরের বান্ধবীর সাথে যে পাগলামীগুলো করে ,  এর সবই আমার কাছে অদ্ভুত রকমের ভালো লাগে ।  মেয়েটা থাকে তার বাবা - মার সাথে ।  ছেলেটা আমাদের বাসায় ।  দুজনই রোমানিয়ান ।  দুজনই মনের দিক থেকে অনেক বাচ্চা ।  এতটাই বাচ্চা যে তারা কাল রাতে এগারোটা পর্যন্ত বাসার সামনের রাস্তায় ছোয়াছুয়ি খেলেছে !  অথচ ইউনুসের কাজ ছিল ভোর চারটায় ।  মেয়েটাকে সময় দেয়ার জন্য ইউনুসের মাঝে কোন ক্লান্তি নেই ।  ওরা টিভি দেখছে ,  গান শুনছে ,  খেলছে ,  সেক্স করছে  -  সবই আমি শুনি এবং খুব স্পষ্ট ।  ওদের ভালোবাসার পুরো ব্যাপারটাই অদ্ভুত রকমের সুন্দর লাগে আমার কাছে ।  ঈশ্বরের কাছে প্রার্থনা করি ওদের ভালোবাসায় যেন কারো নজর না লাগে ।    
ডায়েরী লিখতে আজ বেশ ভালই লাগছিল ।  কিন্তু এখন হঠাত করেই ইচ্ছেটা মরে গেলো ।  আর একটুও লিখতে ইচ্ছে করছে না ।  মানুষ জীবনের এই এক বড় সমস্যা  -  আমরা নিজেরাই জানি না আমরা কখন কী করতে চাই ।  ঈশ্বর আমাদের একটা মন দিয়েছেন ,  কিন্তু সেই মনকে নিয়ন্ত্রন করার ক্ষমতা দেননি ।  অনেকটা মারফতি গানের মত :   " একটা চাবি মাইরা দিছে ছাইড়া ,  জনম ভইরা চলতে আছে  /  মন আমার দেহ ঘড়ি ,  সন্ধান করি ,  কোন মিস্তরী বানাইয়াছে "  ।  
আফসোস ,  আজও সেই মিস্তরীর সন্ধান পেলাম না ।  
১৯ অগাস্ট ২০০৯
ডাবলিন ,  আয়ারল্যান্ড ।  
বি . দ্র .   -  সংযুক্ত ছবিটি www . archives . gov . on . ca থেকে নেয়া । 






বিবর্ণ সভ্যতা




সোয়াইন ফ্লু এর তিনটা উপসর্গের উপস্থিতি নিয়ে লিখতে বসেছি ।  জ্বর ,  কাশি এবং প্রচন্ড শরীর ব্যাথা ।  সকালে বিশ্ববিদ্যালয়ে বেশি সময় থাকতে পারলাম না ।  সুপারভাইজার থিসিসের ডিজাইন চাপ্টার শেষ করে আজকে তার কাছে জমা দিতে বলেছিল ।  টলতে টলতে গিয়ে বললাম সম্ভব নয় ।  আমার দিকে তাকিয়ে সে দ্রুত বললো ,   " দরকার নাই ।  আগে সুস্থ হও "  ।  ওষুধ কিনে এনেছি ।  দুইদিন খেয়ে দেখি ।  না হলে টেস্ট করাতে যাবো বুধবার ।  আয়ারল্যান্ডে সোয়াইন ফ্লু প্রচন্ড ভাবে ছড়িয়ে পড়েছে ।  রিস্ক নেয়া ঠিক হবে না মনে হচ্ছে ।  যাইহোক ,  ভূমিকা প্রয়োজনের তুলনায় বেশিই হয়ে গেলো ।  এবার আসল কথায় আসি ।  এই লেখাটা মাথার মধ্যে ঘুরঘুর করছে কাল থেকে ।  আমার মাথায় একবার কিছু ঢুকলে সেটা যন্ত্রনা দিতে শুরু করে ।  বের না হওয়া পর্যন্ত পোকার মত শব্দ করে অস্থির করে তোলে ।  অতএব জ্বর নিয়েও লিখতে বসলাম ।  এই পোকা মাথা থেকে বের করা দরকার । 
২০০৭ - এর আগে
বছর পাঁচেক আগের ঘটনা ।  বাংলাদেশের চলচিত্র শিল্পে তখন চরম মন্দা চলছে ।  হলে গিয়ে নাকি শুধু রিক্সাওয়ালারা ছবি দেখে  -  এ রকম একটা কথাও তখন ছড়িয়ে পড়েছিল ।  মাঝে মাঝে কিছু ছবির কাট - পিস দেখার সৌভাগ্য (  !  )  হয়েছিল ।  তাতে অবাক হতে হতো এটা বাংলা ছবি নাকি দক্ষিন ভারতীয় এ্যাডাল্ট ফিল্ম ।  সে সময় কয়েকবার পত্রিকায় পড়লাম কিছু সিনেমা হলে নাকি খাটও আছে ।  ছবির দৃশ্য এবং খাটের প্রয়োজনীয়তা  -  বুদ্ধিমান পাঠকের দুই যোগ দুই চার করে নিতে সমস্যা হবে না আশা করি ।  মনেমনে বলে ছিলাম ,  হায়রে সভ্যতা ।  শেষ পর্যন্ত সিনেমা হলের সোফা কাম বেডে ?     
২০০৭ - এর পর
আমি তখন মাত্র ডাবলিন এসেছি ।  বাংলাদেশী বা এমন কি বাঙালী বলতে কাউকে চিনি না এখানে ।  ডিসিইউ এবং ইউসিডিতে শুনেছি অনেক বাংলাদেশী আছেন ।  কিন্তু ট্রিনিটিতে সেটা অমাবস্যার চাঁদের চেয়েও বিরল ।  ট্রিনিটিতে আমার অবস্থা এমন ছিল যে ব্রিটিশ ইংলিশ শুনলে মাতৃভাষা মনে হতো !  আইরিশ একসেন্ট এতটাই দূর্বোধ্য লাগতো যে কেউ ব্রিটিশ একসেন্টে কথা বললে মনে হতো ,  আহ !  এইতো সব বুঝতে পারছি ।  এ রকম যেখানে অবস্থা তখন বাংলা শুনতে পাওয়ার প্রশ্নই আসে না ।  সেই সময়টা আমার জন্য খুব কঠিন ছিল ।  সকালে বাসা থেকে বিশ্ববিদ্যালয় এবং রাতে বিশ্ববিদ্যালয় থেকে বাসা  -  এই ছিল দিনের রুটিন ।  এক রকম নিজের ভেতরে নিজেকে অবরুদ্ধ করে রাখতাম ।  
সেই ডাবলিন জীবনের প্রথম দিকের ঘটনা ।  একদিন রাতে ট্রিনিটি থেকে বের হয়েছি ,  উদ্দেশ্য বাস ধরা ।  প্রায় মিনিট পনেরো হেটে সিটির ভেতরে এ্যাবি স্ট্রিট থেকে বাস ধরতে হতো ।  আমি ট্রিনিটির পাশ দিয়ে পিয়ার স্ট্রিট ধরে হাটছি ।  এই রাস্তাটা শহরের অন্যতম ব্যস্ত এবং বড় রাস্তা ।  ফলে মানুষ চলে কম - বেশি সব সময় ।  হঠাত দেখি এক যুগল ।  মেয়েটাকে ট্রিনিটির দেয়ালের সাথে চেপে ধরে ছেলেটা তার কোমর মেয়েটার কোমরে বিশেষ ভঙ্গিতে ঘষছে ।  এর পর ছেলেটা আস্তে আস্তে মেয়েটার জিন্সের জিপার খোলা শুরু করলো ।  আমার কাছে তখন মনে হচ্ছিল আমি যেন লাইভ রেডেট মুভি দেখছি ।  অনেকটা হা করেই তাকিয়ে ছিলাম ওদের দিকে ।  হঠাত মেয়েটা আমাকে দেখতে পায় ।  তারপর যে দৃষ্টিটা দেয় সেটার অর্থ অনেকটা  -   “ কী ?  আর কোন কাজ - কাম নাই ?  ”  ।  বেশ লজ্জা পেয়ে যাই আমি ।  তাড়াতাড়ি চোখ নামিয়ে হেটে চলে আসি ।  পরে আমার বারবার মনে হয়েছে ,  এ রকম খোলা রাস্তায় তারা  ' করতে '  পারে কিন্তু তাতে তাদের লজ্জা লাগে না ।  কিন্তু আমি দেখে ফেলায় লজ্জা পাচ্ছি কেন ?  কোন উত্তর পাই নি ।  বিবর্ণ সভ্যতার দেখা পেতে শুরু করি সেদিন থেকে । 
আরেক দিনের ঘটনা ।  ডাবলিন শহরের ভেতরে একটা চিপা গলি আছে যেখানে শুধু টেক্সি দাড়ায় ।  গলির মাথা থেকে একেকজন টেক্সি নিয়ে চলে যায় ।  ফলে গলির ভেতরে তেমন একটা কেউ ঢোকে না ।   গলিটা দিনের বেলাতেই খুব নির্জন থাকতো ,  রাতেতো বটেই ।  একদিন রাতে সেই গলিতে ঢুকি শর্টকাটে হেটে যাওয়ার উদ্দেশ্যে ।  খানিকটা যাওয়ার পর দেখি রাস্তার পাশেই আলো আধারীতে একটা মাতাল যুগল শুয়ে আছে ।  মাতাল বলতে তারা রীতিমত বদ্ধ মাতাল তখন ।  মূল ক্রিয়াকর্ম মাত্র শেষ হয়েছে ।  ছেলেটা খুব কষ্ট করে মেয়েটার জিন্স পড়িয়ে দেয়ার চেষ্টা করছে ।  টেনে জিন্সটা উঠিয়েছে কিন্তু কিছুতেই জিপার লাগাতে পারছে না ।  মেয়েটা প্রায় পুরো জ্ঞানহীন ।  তেমন একটা নড়ছেও না ।  ছেলেটা বারবার চেষ্টা করেই যাচ্ছে ।  অস্বীকার করবো না ,  আগের বারের ঘটনা আমার কাছে বেশ রোম্যান্টিক লেগেছিল ।  কিন্তু এবার নোংরামী লাগলো ।  অদ্ভুত একটা ঘৃনা অনুভব করছিলাম সেদিন ।  ঠিক কার উপর জানি না ।  তবে এই প্রথম বিশ্বের সভ্যতাটাকে আরেকবার বড্ড বেশি বিবর্ণ লাগলো ।  
ব্যাপারটা এমন না যে আইরিশরা এসব দেখলে কিছু বলে না ।  কিন্তু তাতে যারা করে তাদের কিছু যায় আসে বলে মনে হয় না ।  বরং কখনও কখনও তারা যেন মজাই পায় ।  ২০০৭ - এর তৃতীয় ঘটনায় তেমনই একটা চিত্র লক্ষ্য করলাম ।  এ্যাবি স্ট্রিটে অপেক্ষা করছি বাসের জন্য ।  কোনাকোনি উল্টা দিকেই লুয়াস অর্থাৎ ট্রাম স্টেশন ।  সেখান থেকে হঠাত এক মহিলার গগনবিদারী চিৎকার আসতে লাগলো ।  ভদ্রমহিলা চিৎকার করেই যাচ্ছেন ,   “ লর্ড সেইভ দেম ,  লর্ড সেইভ দেম "  ।  আর সেই চিৎকার ছাপিয়ে আরেকটা চিৎকারও শোনা যাচ্ছিল ,   “ ওহ বেইবী ,  ওহ বেইবী ।  "  কৌতুহল দমিয়ে রাখা সম্ভব হলো না ।  এগিয়ে গিয়ে দেখি মানুষ ভর্তি স্টেশনের মাঝে একটা দোকানের ছয় ইঞ্চির মত কার্নিশের উপরে একটা মেয়েকে কোনক্রমে বসিয়ে তার ছেলেবন্ধু আদিম খেলায় লিপ্ত হয়েছে ।  মেয়েটা চিৎকার করছে  " ওহ বেইবী "  বলে আর পাশ থেকে সেই বৃদ্ধা তাদের প্রতি ঈশ্বরের করুনা সৃষ্টির জন্য প্রর্থনা করেই চলেছেন ।  মহিলা যতই চিৎকার করে ,  ছেলেটা তার গতি ততই বাড়ায় ।  পাশে দাড়িয়ে অনেকে তখন মুখ চেপে হাসছে ।              
পরের বছর ,  অর্থাৎ ২০০৮ সনে বিভিন্ন জায়গায় আইরিশদের এই পাগলামী দেখেছি ।  রাস্তায় ,  ট্রাম স্টেশনে ,  পার্কে ,  সিনেমায়  –  কোথায় না ?  এর মাঝে সিনেমায় দেখেছি অনেক বার ।  এটা যেন তাদের জন্য অভয়ারণ্য ।  বিশেষত আন্ডারএইজডরা সিনেমায় বেশি করে ।  দ্যা ডার্ক নাইট দেখতে ঢুকে চরম বিব্রতকর পরিস্থিতিতে পড়তে হয়েছিল ।  আমার ঠিক পাশের সিটে বসে পনের বছরেরও কম বয়সী দুটো ছেলে - মেয়ে করছে ।  আর অন্য পাশ থেকে এক ভারতীয় ছেলে সেটা দেখছে আর আমার মুখের দিকে তাকিয়ে হাসছে ।  ভাবটা এমন ,   “ ভাই দেখছেন কি করে ?  ”  ।  
যাইহোক ,  এই লেখা অবতারণার মূল করাণে ফিরে আসি ।  গতকাল দ্যা টাইম ট্রাভেলার্স ওয়াইফ দেখছিলাম সিনেওয়ার্ল্ডে ।  মুভি শেষ হয়ে যাওয়ার পরও হলের আলো জ্বলেনি তখনও ।  সবাই নেমে আসছে ,  আমিও ।  হঠাত দেখি মাঝামাঝি সারিতে একটা ২২ - ২৩ বছরের যুগল আদিম ক্রিয়ায় মগ্ন ।  তাদের অবস্থা দেখে মনে হচ্ছিল হয়তো ক্লাইম্যাক্সে অবস্থান করছে !  অন্য সব সময় একটা বিষয় দেখেছি যে মুভি শেষ হবার আগেই সবাই কর্ম শেষ করে ফেলে ।  কিন্তু কাল টাইমিংটায় হয়তো গন্ডোগোল হয়ে গিয়েছিল ।  তাই মুভি শেষ হলেও কর্ম শেষ হয় নি ।  যাইহোক ,  একটু পরই আলো জ্বলে উঠলো ।  ছেলেটার জন্য খুব একটা সমস্যা হলো না কিন্তু মেয়েটা পড়লো বিব্রতকর পরিস্থিতিতে ।  পাগলের মত নিজের টপস গোছাতে সে ব্যস্ত আর আগ্রহী দর্শক মজা করে তা দেখছে ।  
আমার ধারনা কতৃপক্ষও এসব কাজে উৎসাহিত করে ।  তা না হলে প্রতিটা টয়লেটে কেন কনডম ,  ভাইব্রেটিং রিং বা লুব্রিকেটিং লিকুইড বিক্রির মেশিন থাকবে ?  সেদিনই হল থেকে বের হয়ে টয়লেটে গিয়ে দেখি ফ্লোরে পড়ে আছে ব্যবহৃত ডিউরেক্সের প্যাকেট ।  হয়তো খানিক আগেই কেউ প্রস্তুত হয়ে গিয়েছে ব্যবহারের জন্য ।  নিজের অজান্তেই বলে ফেললাম ,  হায় রে সভ্যতা !  
অনুসিদ্ধান্ত
দ্যা ইকোনোমিস্ট Quality of Life Index বলে একটা র‌্যাঙ্কিং করেছিল সভ্য দেশগুলোর উপর ।  অর্থাৎ জীবন যাত্রার মান কোন দেশে সবচেয়ে বেশি সেটা বের করার চেষ্টা করেছিল তারা নয়টা বিভিন্ন চলকের মাধ্যমে ।  সেই লিস্টের প্রথম দেশটার নাম আয়ারল্যান্ড  ( আগ্রহী পাঠক এখান থেকে লিস্টটা দেখতে পারেন )  ।  গতকাল সেই সভ্যতম দেশের সিনেমা হলে বসে আমার বারবার বাংলাদেশের সেই সব অসুস্থ সিনেমা হল গুলোর কথা মনে পড়ছিল ।  সত্য বলতে ,  সেগুলোর সাথে আমি পার্থক্য খুব একটা খুঁজে পাইনি ।  সেদিন এই সভ্যতম দেশটার সভ্যতা আমার কাছে বড়ই বিবর্ণ লেগেছিল ।  
১৭ অগাস্ট ২০০৯
ডাবলিন ,  আয়ারল্যান্ড ।  






তিনি আছেন ,  থাকবেন ,  চিরদিন




১
আজ ভোরে অতিথি হিসেবে সচল হলাম ।  এখানে  ( আয়ারল্যান্ডে )  তখন রাত তিনটা ।  কি লিখবো ভাবছিলাম ।  লক্ষ্য করেছি সবাই প্রথম পোস্ট একটু বিশেষ ভাবেই দিয়ে থাকেন ।  সচল হবার অনুভুতিটাই অন্যরকম ।  হোক না অতিথি ,  নিজের ব্লগ থেকেইতো লিখছি ।  তাই প্রথম পোস্টটাও একটু অন্যরকম বিশেষ লেখার চেষ্টা করছিলাম ।  কিন্তু সেই  ' বিশেষ '  বারবারই একটা গতানুগুতিক ধারার দিকে চলে যাচ্ছিল ।  যখন প্রায় হাল ছেড়ে দিচ্ছিলাম তখন হঠাত তারিখের দিকে চোখ পড়লো ।  ১৫ অগাস্ট ।  আপাত সাধারন এই তারিখ বাংলাদেশের ইতিহাসে অনেক বড় ।  বড় অনেকগুলো কারনে  -  রাষ্ট্র ক্ষমতার লুন্ঠন ,  সংবিধানের শ্লীলতাহানি ,  দেশদ্রোহীদের পুনর্বাসন এবং ইতিহাস বিকৃতির সূচনা ।  কিন্তু তার থেকেও অনেক বড় একজন মহানায়কের  ' চলে যাওয়া '  ।  আমার প্রথম পোস্ট তাই তাঁর প্রতি শ্রদ্ধাঞ্জলি দিয়ে শুরু করছি ।  
পাঠক লক্ষ্য করে থাকবেন ,  আমি  ' হত্যা '  শব্দটা ব্যবহার করিনি ।  আসলে হত্যা কথাটায় আমার ঘোর আপত্তি রয়েছে ।  বঙ্গবন্ধুকে আদৌ হত্যা করা সম্ভব কিনা সেটা আলোচনা করা একটা তুচ্ছ ব্লগ পোস্টের জন্য অনেক সুবিশাল ।  এ আলোচনা হয়তো বিশ্ববিদ্যালয়ের ছাত্রদের গবেষনার বিষয় হতে পারে ,  কিন্তু আমার ব্লগ নিতান্তই নগণ্য সেখানে ।  শুধু এতটুকু বলবো ,  বুলেট হয়তো বঙ্গবন্ধুর শারীরিক মৃত্যু ঘটাতে পেরেছে কিন্তু তাঁর আদর্শের মৃত্যু নয় ।  বাংলাদেশ নামক যে রাষ্ট্রের তিনি স্থপতি ,  সে রাষ্ট্র সময়ের সরলরেখায় যখন যেখানে যেভাবেই থাকুক না কেন ,  বঙ্গবন্ধু সেখানে মিশে আছেন এবং থাকবেনও ।  যারা মনে করেছিল তাঁর শারীরিক মৃত্যু মানেই তাঁর আদর্শের মৃত্যু তাদের হোচট খেতে হয়েছে বারবার ।  সেটা যে আদৌ সম্ভব নয় ।  ১৯৭৫ এর ১৫ অগাস্ট রাতে একজন প্রায় অস্ত্রহীন মানুষের বিরুদ্ধে দাড়াতে হায়েনার দল ট্যাঙ্ক - কামান থেকে শুরু করে তৎকালিন বাংলাদেশে অবস্থিত সর্বোচ্চ অস্ত্রের প্রয়োগ করেছিল ।  এটাই আসলে বুঝিয়ে দেয় মানুষটা কত বড় ছিলেন ,  এবং এখনও আছেন ।  
২
আমি একজন মুক্তিযোদ্ধার সন্তান ।  আমার প্রয়াত পুলিশ কর্মকর্তা বাবার জীবনে রাজনীতি অনেক ঘাত - প্রতিঘাতের সৃষ্টি করেছিল ।  পুলিশ জীবনটাই আসলে খুব অসহায় ।  ক্ষমতার পালা বদলে প্রতিক্রিয়া সৃষ্টি হয় প্রতিনিয়ত ।  শেষ পর্যন্ত ৭৩ ব্যাচের মুক্তিযোদ্ধা অফিসার হবার  ' অপরাধে '  তৎকালিন বি . এন . পি সরকার যখন তাঁকে বাধ্যতামূলক অবসর প্রদান করি করি করছে তখনও দেখেছি বাবা একনিষ্ঠ ভাবে বঙ্গবন্ধুর আদর্শকে ধরে রেখে ছিলেন ।  অবসর প্রদানের পরও ।  
নব্বইয়ের দশটা ছিল অন্যরকম ।  গনতন্ত্র এসেছিল কিন্তু মত প্রকাশের স্বাধীনতা আসে নি ।  বাবা তখন প্রজাতন্ত্রের সেবক হওয়ার বাধ্যবাধকতায় প্রকাশ্যে বঙ্গবন্ধুকে নিয়ে কথা বলতে পারতেন না ।  তখন ছটফট করতে দেখতাম ।  মাঝে মাঝে আমাকে একাকী ডেকে বলতেন তিনি  " বঙ্গবন্ধুর সৈনিক "  ।  ছোটবেলায় কথাটা বুঝতাম না ।  বড় হবার পর বুঝেছি এই সৈনিক এখন আর অস্ত্র হাতে যুদ্ধ করে না ।  এই সৈনিকদের লড়াই আদর্শগত ।  
মানুষ নাকি পরিবার থেকে শেখে ।  হয়তো আমিও সেভাবেই শিখেছি ।  অমাকে পরিবার থেকে ছোটবেলায় এই অদর্শের কথা বলা হতো বারবার ।  মা মাঝে মাঝে মনে করিয়ে দিত  " তুমি মুক্তিযোদ্ধার সন্তান ,  এটা মনে রেখো "  ।  আর এই মনে রাখাই পরবর্তিতে আমাকে নিয়ে গিয়েছে বঙ্গবন্ধুর কাছে ।  হয়তো সরাসরি নয় তবে তাঁর চিন্তা ,  চেতনা এবং আদর্শের মাধ্যমে ।   
আমাদের পরিবারে শেখ মুজিবর রহমান নামটা কখনও উচ্চারিত হয় না ।  এটা আসলে আমাদের কাছে একটা বেয়াদবীর মত ।  বঙ্গবন্ধুকে নাম ধরে ডাকবো ,  সেটা হয় না ।  আমার নানু বলতেন শেখ সাহেব ।     মাও বলেন শেখ সাহেব অথবা বঙ্গবন্ধু ।  বাবাকে সব সময়ই শুনেছি বঙ্গবন্ধু বলতে ।  মাঝে মাঝে পত্রিকায় পড়ি অনেকে ইচ্ছা করে  " শেখ মুজিব "  ,   " মুজিব "  ইত্যাদি শব্দ ব্যবহার করে ।  ব্যবহারে আমার আপত্তি নেই ।  আপত্তি নিয়তে ।  যে শুরুই করে কাউকে হেয় করার মানসিকতা নিয়ে তার কথা শুনতে আর ভালো লাগে না ।  মাঝে মাঝে নিজেকে প্রশ্ন করি ,  বঙ্গবন্ধু শব্দটায় এই বিশেষ শ্রেনীর কেন এত আপত্তি ?  বঙ্গবন্ধুকে  ' বঙ্গবন্ধু '  না বললে বঙ্গবন্ধু এতটুকু ছোট হন না ।  কিন্তু যে বলে সে হয়তো বোঝে না সে তার চরম মানসিক সংকির্ণতাকেই কেবল প্রকাশ করে ।  
৩
আমি আওয়ামে লীগের সমর্থক নই ।  আসলে আমি বর্তমানে কোন দলকেই সমর্থন দিতে পারি না ।  কিন্তু আমি বঙ্গবন্ধুর সমর্থক ।  অনেকেই ভাবেন বঙ্গবন্ধু মানেই আওয়ামে লীগ ।  এই ধারনটার পরিবর্তন হওয়া দরকার ।  আমাদের মহান মুক্তিযুদ্ধ যেমন কারো পৈত্রিক সম্পত্তি নয় ,  তেমনই বঙ্গবন্ধু কোন দলের নয় ।  তিনি বাংলাদেশ রাষ্ট্রের স্থপতি ,  জাতির পিতা ।  আজ আওয়ামে লীগ থাকবে কাল নাও থাকতে পারে ।  এর অর্থ এই না যে বঙ্গবন্ধু থাকবেন না ।  
লেখাটা শেষ করবো একটা চলমান আলোচিত বিষয় দিয়ে ।  বঙ্গবন্ধুর নামে আবারও নামকরণ শুরু হয়েয়ে যত্রতত্র ।  খুব কষ্ট লাগে যখন কেউ এই নিয়ে গাল দেয় ।  কষ্ট লাগে কারণ এই কাজগুলো গাল পাওয়ারই যোগ্য ।  বঙ্গবন্ধু এত বড় যে তাঁকে নামকরণ এর মধ্য দিয়ে বাঁচিয়ে রাখার কোন দরকার নেই ।  তাঁকে বাঁচিয়ে রাখতে স্টেডিয়াম ,  সেতু বা থিয়েটারের কোন প্রয়োজন দেখি না ।  তিনি বেঁচে থাকবেন  " বাংলাদেশ "  - এর মাধ্যমে ।  
১৫ অগাস্ট ২০০৯
ডাবলিন ,  আয়ারল্যান্ড । 






উদ্ভট উটের পিঠে চলা আমরা এবং একজন জাফর ইকবাল 




উদ্ভট উটের পিঠে চলেছে স্বদেশ  –  কবি শামসুর রহমানের এ কথাটা প্রায়ই সমালোচনার জন্য ব্যবহার করা হয় ।  বিভিন্ন আড্ডায় ,  আলোচনায় ,  টক শোতে দারুণ ব্যবহার হয় এই পদগুলো ।  কিন্তু আমরা কি আদৌ ভেবে দেখি  ‘ স্বদেশ ’ কে উঠের পিঠে চাপাচ্ছে কে ?  না ,  প্রসঙ্গের অবতারণা কোন কোন রাজনৈতিক দলকে সমালোচনা করার জন্য করি নি ।  নয় কোন বড় কর্পোরেট হাউজ ,  মিডিয়া হাউজ বা অন্য কোন সংগঠনকে আক্রমণ করার জন্য ।  কথাটা বললাম আমাদের সমালোচনার জন্য ।  আমাদের বলতে নিতান্তই নিরীহ সাধারণ আমজনতাকে বোঝাচ্ছি ।   ‘ আমাদের ’  বলতে তাদের বোঝাচ্ছি যারা পরিবর্তন বলে বলে চিৎকার করে গলা ফাটিয়ে ফেলে কিন্তু পরিবর্তনের জন্য এগিয়ে যায় না ।  পরিবর্তন যে এমনি এমনি হওয়া সম্ভব নয় ,  সেটা বুঝেও যারা না বোঝার ভান করে এবং সবচেয়ে ভয়াবহ হচ্ছে যদি পরিবর্তনের জন্য কেউ এগিয়ে যায় ,  তাকে পেছন থেকে ক্রমাগত টেনে ধরে রাখার চেষ্টা করে । 

বুদ্ধিমান পাঠক হয়তো এতক্ষণে বুঝে ফেলেছেন  ‘ কথার জল ’  কোথায় গিয়ে গড়াচ্ছে ।  হ্যাঁ ,  প্রসঙ্গটা জাফর ইকবাল স্যারকে নিয়ে ।  আমার সব সময় মনে হয় ,  বাংলাদেশের মানুষ অনেক ভাগ্যবান যে তাদের একজন জাফর ইকবাল আছে ।  কথাটা আবেগ থেকে বলছি না ।  একেবারে বাস্তবতার নিরিখে বলছি ।  অনেকে হাসবেন ,  অনেকে দ্বিমত পোষণ করবেন ।  তাদের মতের প্রতি শ্রদ্ধা রেখেই বলছি আমি যৌক্তিক অবস্থান থেকেই কথাটা বলছি ।  
পৃথিবীর প্রতিটা বড় বড় জাতির সুবর্ণ সময়ের দিকে যদি আমরা তাঁকাই তাহলে দেখতে পাবো কিছু মানুষ উপদেষ্টা বা বুদ্ধিজীবী হিসেবে শাসকদের পাশে ছিলেন ।  তাঁরা ছিলেন নীতিনির্ধারক ।  রাষ্ট্রের ভালো মন্দ বিচার করার গুরুভার তাঁদের হাতে থাকতো ।  খুব বেশি দূর যেতে হবে না ।  সম্রাট আকবরের রাজসভায় ছিলেন  ‘ নবরত্ন ’  খ্যাত নয়জন উপদেষ্টা ।  তাঁরা বিভিন্ন সময় আকবরকে কোনটা সঠিক এবং কোনটা ভুল  –  এ বিষয়ে পরামর্শ দিতেন ।  রোমান সেনাপতি জুলিয়াস সিজারের পাশে থাকতো ক্যাসিয়াস এবং ট্রেবোনিয়াস যারা যথাক্রমে সিজারের পররাষ্ট্র এবং সেনা উপদেষ্টা ছিলেন ।  গ্রিক সম্রাট আলেক্সান্ডার নিজেই ছিলেন এরিস্টাটলের ছাত্র ।  আর এরিস্টাটল ছিলেন প্লেটোর ছাত্র এবং প্লেটো ছিলেন সক্রেটিসের ছাত্র ।  ফ্রেন্চ সেনাপতি এবং পরবর্তীতে সম্রাট নেপোলিয়নের পাশে থাকতো তার বন্ধু এবং উপদেষ্টা জঁ লান ।  
উপরের উদাহরণগুলো আমি এজন্য তুলে আনলাম কারণ যত বড় শাসকই হোক না কেন ,  উপদেষ্টার গুরুত্বকে কেউ উপেক্ষা করে নি কখনও ।  করা যায়ও না ।  একটা রাষ্ট্রের শাসনযন্ত্রকে ,  একটা সমাজকে ভালো মন্দ বুঝিয়ে দেয়ার জন্য এই উপদেষ্টা বা বুদ্ধিজীবীদের বিশাল ভূমিকা থাকে ।  আর এ কথাটা হাড়ে হাড়ে উপলব্ধি করতে পেরেছিল বলেই আত্মসমর্পণের মাত্র দুই দিন আগে পাক হানাদার এবং তাদের দোসররা বাংলাদেশের বুদ্ধিজীবীদের হত্যা করেছিল ।  তারা চেয়েছিল আমাদের মেরুদণ্ড ভেঙ্গে দিতে ।  তারা চেয়েছিল আমরা স্বাধীন হলেও মাথা তুলে যেন দাঁড়াতে না পারি ।  তাদের সেই চাওয়ার জ্বলন্ত প্রমাণ আজকের বাংলাদেশ ।  শওকত ওসমান ,  আহমেদ শরীফ ,  আহমদ ছফা ,  শামসুর রহমান এবং হুমায়ূন আজাদদের পর বাংলার আকাশে আর বুদ্ধিজীবীর দেখা পাওয়া যায় না ।  মুখের উপর সত্য কথা বলার সৎ সাহস আর কারো মাঝে দেখা যায় না ।  এখন বুদ্ধিজীবী বলতে আমরা যাদের দেখি তারা আসলে টকশো - জীবী ।  স্যুট - কোট পরা বুদ্ধিজীবী যারা বিভিন্ন টেলিভিশনে কথা বলে বেড়ায় ,  বড় বড় সংবাদপত্রে কলাম লেখে ।  দেশের জন্য চিন্তা করতে করতে তাদের জীবন শেষ হয়ে যাচ্ছে  –  এমন একটা ভাব নিয়ে হঠাৎ হঠাৎ জাতীয় ইস্যুতে নড়ে চড়ে বসে তারা ।  কিন্তু তাদের দৌড় ঐ পর্যন্তই ।   ( এ কথাগুলো পড়ে কেউ কেউ তেড়ে আসবেন ।  বলবেন ,  আমি নিজে কী করছি ।  একদম সত্য কথা ।  বসে বসে ব্লগ লিখছি ।  নিজেকে পাতি বুদ্ধিজীবী প্রমাণ করা চেষ্টা করছি ।  কিন্তু আসল পরিবর্তন যেটা ,  সেটা করছি না ।  অকপটে স্বীকার করে নিচ্ছি ।  )   
যাইহোক ,  প্রসঙ্গে ফিরে আসি ।  এই যে এত এত ছোট - বড় - পাতি বুদ্ধিজীবী ,  তাদের ভিড়ে একজন মানুষকেই ব্যতিক্রম হিসেবে দেখেছি সব সময় ।  তিনি জাফর ইকবাল ।  অসাধারণ বক্তা তিনি নন ।  ঘনঘন টক শো তে তাঁকে দেখা যায় না  ( আদৌ দেখা যায় কিনা সে বিষয়ে সন্দেহ আছে )  ।  আগে জাতীয় দৈনিকে কলাম লিখতেন ।  কিন্তু তাঁর কথা বা কলাম নিয়ে ব্যবসা করার পথ বন্ধ করে দিয়ে এখন সবার জন্য সেটা উন্মুক্ত করে দিয়েছেন ।  তবু তিনি যখন কিছু লেখেন বা বলেন ,  তখন আমরা সেটা নিয়ে চিন্তা করি ।  তিনি আমাদের ভাবান ।  তিনি পুরো জাতিকে ভাবান ।  এই জাফর ইকবালকেই দেখি শিক্ষানীতি প্রণয়নের সময় ডাকা হয় ।  এই জাফর ইকবালকেই দেখি মহান হাইকোর্ট বিশেষজ্ঞ হিসেবে ডেকে মতামত নেন ।  এই জাফর ইকবালকেই দেখি দিগন্ত টিভির সাংবাদিককে সরাসরি বলতে তিনি সাক্ষাৎকার দেবেন না কারণ ঐটা জামাতের টিভি ।  সত্য কথা বলার এমন সৎ সাহস বর্তমান যুগে আমাদের তথাকথিত বুদ্ধিজীবীদের আর কারো নেই ।  সবাই যেখানে  ‘ এসো মিলে মিশে থাকি ’  - তে বিশ্বাসী ,  তখন জাফর ইকবাল তাঁর বিশ্বাস এবং ধ্যানধারণা থেকে এক চুলও নড়তে প্রস্তুত নয় ।  আর সেজন্য তাঁকে এবং তাঁর পরিবারকে নিয়ে অকথ্য অপপ্রচার চালায় স্বাধীনতা বিরোধীরা ।  তবু তিনি মাথা নত করেন না ।  গত ফেব্রুয়ারিতে যখন সব বুদ্ধিজীবী বোঝার চেষ্টা করছিল গনজারণ মঞ্চের সাথে যাবে কি যাবে না ,  তখন জাফর ইকবাল মঞ্চে এসে সবার সাথে গলা মেলান ।  স্লোগান দেন ।  যুদ্ধাপরাধীদের বিচার চান ।   ‘ যাব ,  নাকি যাব না ’  তাঁর মাথায় আসে নি ।  আমি নিশ্চিত কোন দিন সেটা আসবেও না ।    
তবে জাফর ইকবাল শুধু কথার মানুষ নয় ।  তিনি কাজের মানুষও ।  তিনি ওয়াশিংটন থেকে পিএইচডি করেছেন ,  ক্যালটেক থেকে পোস্টডক করেছেন ।  তাঁর জন্য এক অসাধারণ ক্যারিয়ার অপেক্ষা করছিল এ্যামেরিকায় ।  আমি নিজে এ্যাকাডেমিয়াতে ক্যারিয়ার গড়ার স্বপ্ন দেখি ।  আমি জানি তাঁর ক্যারিয়ারের বিশালতা কত ।  কত কড়ি কড়ি টাকা আয় করার সুযোগ তিনি ছেড়ে এসেছেন ।  আমি বিস্মিত হই যখন দেখি সব ছেড়ে মানুষটা বাংলাদেশে ফিরে আসেন ।  এদেশের ছেলেমেয়েদের জন্য কিছু করার নেশায় মত্ত হয়ে থাকেন ।  বিশ্ববিদ্যালয় জীবনে প্রোগ্রামিং প্রতিযোগিতার সাথে খুবই ঘনিষ্ঠ ভাবে জড়িত ছিলাম ।  সেখানে জাফর স্যারকে কায়কোবাদ স্যারকে সাথে নিয়ে খেটে যেতে দেখেছি প্রতি নিয়ত ।  তাঁদের সেই অবদান খুব কাছ থেকে দেখেছি বলেই জানি সেটার গুরুত্ব কত ।  গণিত অলিম্পিয়াডের মাধ্যমে বাংলাদেশের ক্ষুদে গণিতবিদদের এক অন্য জগতের সন্ধান দিয়েছেন এই জাফর ইকবাল ।  শিক্ষা একটা জাতির মেরুদণ্ড ।  জাফর ইকবাল সেই মেরুদণ্ড তৈরির কারিগর ।   
প্রতিটা মানুষই তার নিজ কর্মক্ষেত্রে সবচেয়ে বেশি প্রোডাক্টিভ ।  জাফর ইকবাল স্যারও তার ব্যতিক্রম নন ।  শাহজালাল বিজ্ঞান ও প্রযুক্তি বিশ্ববিদ্যালয়ের কম্পিউটার বিজ্ঞান ও প্রকৌশল বিভাগের হয়ে তিনি কাজ করে যাচ্ছেন অনেক বছর ।  সেখানে তিনি এবং পরবর্তীতে তাঁর ছাত্ররা শিক্ষক হয়েছেন ।  তাদের অবদানের কারণেই কয়েকদিন পরপরই ঐ বিশ্ববিদ্যালয়ের ছাত্রছাত্রীরা দারুণ কিছু আবিষ্কার করছে ।  তাদের সাফল্যের কথা আমরা দেশ বিদেশেও শুনতে পাচ্ছি ।  যখনই আমি শাহজালাল বিজ্ঞান ও প্রযুক্তি বিশ্ববিদ্যালয়ের কোন সাফল্যের সংবাদ পড়ি ,  তখন বিস্মিত হয়ে ভাবি একটা মানুষ এতবড় ক্যাটালিস্টের ভূমিকা কীভাবে পালন করেন ?  পরে মনে হয় ,  এটা সম্ভব হয়েছে কারণ মানুষটা জাফর ইকবাল ।  
বিদেশী বিশ্বদ্যালয়গুলোতে একটা টার্ম প্রচলিত আছে  –  প্রিন্সিপাল ইনভেস্টিগেটর ।  প্রফেসাররা ফান্ড আনেন ,  পরিকল্পনা করেন কিন্তু কাজ করে মূলত পিএইচডি স্টুডেন্ট এবং পোস্টডকরা ।  তাহলে প্রফেসারদের ভূমিকা কোথায় ?  তারা সব কাজকে এক সুতোয় গাঁথেন ।  ছোট ছোট অনেক কাজকে একটা পূর্ণাঙ্গ রূপ দেন ।  বাংলাদেশের প্রেক্ষাপটে জাফর ইকবাল স্যারের ভূমিকা একদম তাই ।  প্রতিটা ক্ষেত্রেই তিনি মূলত উদ্যোগ নেন ।  তাঁর পাশে থাকে বাংলাদেশের আরও অনেক মেধাবী তরুণ - তরুণীরা ।  তারাই মূলত বিভিন্ন ভালো কাজ এগিয়ে নেন ।  আর স্যার সবার মাঝে থেকে ছোট ছোট কাজগুলোকে পূর্ণতা দেন ।  বাস্তবায়ন করেন ।  আর স্যারকে কখনও অন্যদের অবদান ছোট করতেও দেখি নি ।  খোদ তাঁর বিশ্ববিদ্যালয়ের বিভিন্ন প্রজেক্ট বিষয়ে মন্তব্য করতে গিয়ে বলেছিলেন ,   “ কাজ তো ওরাই করে ”  ।  
এ যে মানুষটা এত চেষ্টা করে যাচ্ছেন দেশের জন্য ,  নিজের বিশ্ববিদ্যালয়ের জন্য ,  সাধারণ মানুষের জন্য  –  এই মানুষটা প্রতিদান স্বরূপ কী পাচ্ছেন ?  জামাতের নোংরা প্রচারণা ,  তথাকথিত সুশীলদের সমালোচনা আর আমাদের মত সাধারণ মানুষদের কাছ থেকে তির্যক মন্তব্য ।  আজ সকালে ঘুম থেকে উঠেই দেখলাম একটা সংবাদ ।  শাহজালাল বিজ্ঞান ও প্রযুক্তি বিশ্ববিদ্যালয়কে তিনি অনেক আগেই দেশের প্রথম বিশ্ববিদ্যালয় হিসেবে অটোমেটেড ভর্তি আবেদনের জন্য তৈরি করেছিলেন ।  এবার চেয়েছিলেন যশোর বিজ্ঞান ও প্রযুক্তি বিশ্ববিদ্যালয়কে সাথে নিয়ে কম্বাইন্ড ভর্তি পরীক্ষার আয়োজন করবেন ।  সে বিষয়ে সব কিছু ঠিকও হয়ে গিয়েছিল ।  এরই মাঝে হঠাৎ তার সমালোচনা শুরু হল তারই বিশ্ববিদ্যালয়ে ।  অত্যন্ত কুরুচিপূর্ণ ভাষায় তার সমালোচনা করলো এমন কিছু মানুষ যারা হয় নির্বোধ এবং জানে না কী নিয়ে কথা বলছে অথবা যে পরিবর্তনগুলো এই মানুষটা আনতে চায় ,  সেগুলো শ্বাসরোধ করে হত্যা করতে চায় ।  ঐ মানুষগুলোর যোগ্যতা নিয়ে কথা বলতে চাই না; তাহলে তাদের গুরুত্ব দেয়া হবে ।  কিন্তু অবশ্যই যোগ্যতা নিয়ে প্রশ্ন তুলবো শাহজালাল বিজ্ঞান ও প্রযুক্তি বিশ্ববিদ্যালয়ের নীতিনির্ধারকদের যারা ভর্তি পরীক্ষা স্থগিত ঘোষণা করলো ।  এরপরই ফেইসবুক সহ সোশ্যাল মিডিয়ায় ঝড় বয়ে গেলো জাফর ইকবাল স্যারের উপর দিয়ে ।  একদল তার সমালোচনা করছে সিলেটকে  ‘ বঞ্চিত ’  করার জন্য তো আরেক দল বড় গলায় চিৎকার করছে  ‘ এখন জাফর ইকবাল কোথায় ?  ’  বলে ।  হায় স্বদেশ !  পরিবর্তনের জন্য আমরা এক কদম এগিয়ে যাই না ,  কিন্তু যিনি পরিবর্তের চেষ্টা করেন তার পেছনে লাগতেও পিছপা হচ্ছি না ।  এ কোন অদ্ভুত উটের পিঠে আমরা চেপে বসেছি ?  সমালোচনা করাই কি আমাদের একমাত্র কাজ এখন ?  আমরা কি বুঝে - শুনে সমালোচনা করি ?  সব কিছু দেখে ক্রমেই আস্থা হারিয়ে ফেলছি  ‘ নিজেদের ’  উপর । 
যাইহোক ,  তবুও এতটুকু স্বস্তি যে এখনও একজন জাফর ইকবাল বাংলাদেশের জন্য রয়েছেন ।  তিনি আবারও তার প্রমাণ দিলেন ।  তিনি পদত্যাগ করেছেন তাঁর বিশ্ববিদ্যালয় থেকে ।  অপমান মেনে নিয়ে মাথা নিচু করে চলার মানুষ যে তিনি নন ,  সেটা আবার দেখালেন ।  এখন দেখার বিষয় সিলেটের মানুষ এবং শাহজালাল বিজ্ঞান ও প্রযুক্তি বিশ্ববিদ্যালয়ের ছাত্রছাত্রীরা কী করেন ।  হ্যাঁ ,  বল এখন আপনাদের কোর্টে ।  কে সঠিক এবং কোনটা সঠিক  –  সেটা আপনারই নির্ধারণ করুন ।  শুধু মনে রাখবেন ,  আপনাদের ভাগ্য আজ আপনারা লিখতে যাচ্ছেন ।  আপনারা যেটাই ঠিক করেন না কেন ,  সেটা ইতিহাসে লেখা থাকবে ।  ইতিহাস সাক্ষী দিবে ২০১৩ সনে যুদ্ধের ময়দানে একক ভাবে লড়ে যাওয়া একজন বীরকে সিলেট কীভাবে মূল্যায়ন করেছিল । 
অপেক্ষায় থাকলাম আপনাদের মূল্যায়ন দেখার । 

২৬ নভেম্বর ,  ২০১৩
গ্লাসগো ,  যুক্তরাজ্য

সংযোজন

যেভাবে ঘটনাগুলো ঘটেছে .  .  . 
২৫ নভেম্বর :  ক্যাম্পাস লাইভ ২৪ - এ প্রকাশিত সংবাদে বলা হয় , 

শাহজালাল বিজ্ঞান ও প্রযুক্তি বিশ্ববিদ্যালয়ের ভর্তি প্রক্রিয়ায় সিলেটি শিক্ষার্থীদের জন্য ৫০ ভাগ কোটা বরাদ্দ এবং অবিলম্বে যশোর বিজ্ঞান ও প্রযুক্তি বিশ্ববিদ্যালয়ের সাথে সমন্বিত ভর্তি প্রক্রিয়া বাতিলের দাবি জানিয়েছে সচেতন সিলেটবাসী ।   .  .  . সমন্বিত ভর্তি প্রক্রিয়ার জন্য ড .  মুহম্মদ জাফর ইকবালকে মূল হোতা আখ্যা দিয়ে কর্ণেল  ( অব .  )  অলি আহমেদ বলেন ,  জাফর ইকবাল বিভিন্ন সময় জাহানার ইমামের নামে হল ,  ভাস্কর্য ও সিলেটের স্বার্থবিরোধী অনেক কান্ডকীর্তি করে বারবার সিলেটবাসীকে অপদস্থ করেছেন ।  আপনারা এই ব্যাক্তিকে বিশ্ববিদ্যালয় থেকে বের করে দিলে আমরা আনন্দ মিছিল করব । 

২৬ নভেম্বর :  বিডিনিউজ২৪ এ প্রকাশিত সংবাদে বলা হয় , 

বিশ্ববিদ্যালয়ের নিবন্ধক মোহাম্মদ ইশফাকুল হোসেন মঙ্গলবার বিডিনিউজ টোয়েন্টিফোর ডটকমকে বলেন ,   “ সোমবার সিলেটের বিভিন্ন শ্রেণি পেশার প্রতিনিধিদের সঙ্গে মত বিনিময়ের পর তাদের বক্তব্য নিয়ে আজ একাডেমিক কাউন্সিলে আলোচনা হয়েছে ।  সভায় সমন্বিত ভর্তি পরীক্ষা স্থগিতের সিদ্ধান্ত হয়েছে ।  ”  ভর্তি পরীক্ষার নতুন তারিখ পরে জানানো হবে বলেও উল্লেখ করেন তিনি । 

এর দুই ঘণ্টা পর আরেক সংবাদে বলা হয় , 

শাহজালাল ও যশোর বিশ্ববিদ্যালয়ের সমন্বিত ভর্তি পরীক্ষা স্থগিত হওয়ার পর পদত্যাগপত্র জমা দিয়েছেন শাহজালাল বিজ্ঞান ও প্রযুক্তি বিশ্ববিদ্যালয় অধ্যাপক মুহম্মদ জাফর ইকবাল ও তার স্ত্রী অধ্যাপক ইয়সমিন হক । 

এরপর জাফর ইকবাল স্যার নিজে একটা খোলা চিঠি লেখেন ছাত্রছাত্রীদের উদ্দেশ্যে যা এখান থেকে পড়া যাবে ।  
সর্বশেষ শিক্ষামন্ত্রী এ বিষয়ে বিডিনিউজ২৪ - কে বলেছেন , 

এ বিষয়ে দৃষ্টি আকর্ষণ করলে শিক্ষামন্ত্রী নুরুল ইসলাম নাহিদ বিডিনিউজ টোয়েন্টিফোর ডটকমকে বলেন ,   “ বিষয়টি শুনেছি ।  আমরা খবর নিচ্ছি ।  ”   ‘ পদত্যাগ ঠেকাত হস্তক্ষেপের সুযোগ কম ’  উল্লেখ করে শিক্ষামন্ত্রী বলেন ,   “ তবে চেষ্টা করব যেন সবকিছু সুন্দরভাবে করা যায় ।  ” 







নর্থ সাউথ বিশ্ববিদ্যালয় কর্তৃপক্ষের দৃষ্টি আকর্ষণ করছি





পাঁচ বছরের ব্লগ জীবনের অভিজ্ঞতায় দেখেছি এ ধরনের লেখা বিপদজনক ।  মানুষ খুব সহজে ভুল বোঝে এবং ভুল ব্যাখ্যাও করে ।  তাই লেখার শুরুতে একটা বিষয় পরিষ্কার করে নিতে চাই ।  আমার এই লেখার উদ্দেশ্য নর্থ সাউথ বিশ্ববিদ্যালয়কে একটা সুস্পষ্ট বিষয় সম্পর্কে অবিহিত করা ।  কোন রকম সমালোচনা করা নয় অথবা প্রাইভেট - পাবলিক বিশ্ববিদ্যালয় বিতর্ককে উস্কে দেয়া নয় ।  এছাড়া কোন ধর্ম বা ধর্মীয় গোষ্ঠীকে হেয় করাও নয় । 



খুব সম্প্রতি আমরা দেখতে পেয়েছি ব্লগার রাজিব হত্যায় নর্থ সাউথ বিশ্ববিদ্যালয়ের পাঁচ ছাত্রকে গ্রেফতার করেছে পুলিশ [ ১ ]  ।  এক্ষেত্রে বিশ্ববিদ্যালয় কর্তৃপক্ষ গ্রেফতারের দিনই ঐ পাঁচ ছাত্রের ছাত্রত্ব স্থগিত করেন এবং পর দিনই তাদের ছাত্রত্ব বাতিল করেন [ ২ ]  ।  কর্তৃপক্ষের এই দ্রুত সিদ্ধান্ত গ্রহণ অবশ্যই একটা ইতিবাচক দিক ।  আমি আশা করবো এই লেখায় যে বিষয়টা তুলে ধরার চেষ্টা করবো ,  সেটাকেও কর্তৃপক্ষ গুরুত্ব দেবেন ।    
আমার জানার সূত্র

শুরুতেই একটা বিষয় পরিষ্কার করে নেয়া ভালো ।  আমি নর্থ সাউথ বিশ্ববিদ্যালয়ের ছাত্র নয় এবং কোন ভাবে এই বিশ্ববিদ্যালয়ের থাকে যুক্ত নয় ।  ফলে বিশ্ববিদ্যালয়ের ভেতরে কী হচ্ছে সেটা আমার জানার উপায় নেই ।  তবুও এই লেখা লিখতে বসার কারণ আমার স্ত্রী এবং তার ছোট বোন ।  আমার স্ত্রী এই বিশ্ববিদ্যালয়ের ছাত্রী ছিল যে ২০১১ সনের ডিসেম্বরে পাশ করে বের হয়েছে ।  তার ছোট বোন এখনও পড়ছে ।  তাদের দুজনের থেকে নিয়মিত শোনার সুযোগ হয়েছে কিছু বিষয় যা কর্তৃপক্ষের দৃষ্টিগোচর করতে চাই ।  
সমস্যা

দেশের প্রাইভেট বিশ্ববিদ্যালয়গুলোর মধ্যে নর্থ সাউথ বিশ্ববিদ্যালয় শুরু থেকেই শিক্ষার মান বজায় রাখা সহ ক্যাম্পাস ও অন্যান্য সুযোগ - সুবিধা নিশ্চিত করার চেষ্টা করে আসছে ।  এজন্যে বিশ্ববিদ্যালয় কর্তৃপক্ষকে সাধুবাদ জানাই ।  কিন্তু সম্প্রতি এমন কিছু বিষয় উঠে এসেছে যা এই বিশ্ববিদ্যালয়ের সুনামকে নষ্ট করার জন্যে যথেষ্ট ।  তেমনই একটা বিষয় ধর্মীয় উগ্রবাদ ছড়ানোর প্রবণতা ।  শুধু যে রাজিব হত্যায় জড়িত ছাত্ররাই একমাত্র উদাহরণ ,  তা কিন্তু নয় ।  এর আগে যুক্তরাষ্ট্রে এফ . বি . আই কর্তৃক ধৃত বাংলাদেশি ছাত্র নাফিসও নর্থ সাউথ বিশ্ববিদ্যালয়ের ছাত্র ছিল ।  পরবর্তীতে সে ফলাফল খারাপ করতে থাকলে এবং অনিয়মিত হয়ে পড়লে তাকে বিশ্ববিদ্যালয় থেকে বের করে দেয়া হয় ।  এরপর সে যুক্তরাষ্ট্রে পড়তে যায় এবং বাকিটা মোটামোটি সবাই জানি ।  এখন প্রশ্ন হচ্ছে নর্থ সাউথ বিশ্ববিদ্যালয়ের মত একটা আধুনিক বিশ্ববিদ্যালয় থেকে কেন এবং কেমন করে এ ধরনের ছাত্ররা তৈরি হচ্ছে ?  আসুন এ বিষয়ে আমরা একটু গভীরে দেখার চেষ্টা করি ।  
সমস্যার উৎপত্তিস্থল

আমার স্ত্রী তার চার বছরের বিবিএ জীবনে খুব কাছ থেকে এমন কিছু বিষয় দেখেছে যা তাকে আতঙ্কিত করেছে ।  এই আতঙ্ক আজকের নয় ।  আমাদের বিয়ের আগে থেকে আমার স্ত্রীর মুখে শুনেছি এমন কিছু ঘটনা যা আজ বাস্তবে দেখতে পাচ্ছি । 
প্রিয় কর্তৃপক্ষ ,  আপনাদের বিশ্ববিদ্যালয়ের নামাজের ঘরটায় কি আপনারা নিয়মিত মনিটর করেন ?  আমার স্ত্রীর মুখে শোনা ,  মেয়েদের নামাযের ঘরে নিয়মিত বোরকায় আবৃত এক বা একাধিক মেয়ে গোল হয়ে বসে অন্যান্য সাধারণ মেয়ে যারা নামায পড়তে আসে তাদের নিয়ে আলোচনা সভা করে ।  আপাত দৃষ্টিতে এ ধরনের সভা করা খারাপ কিছু না ।  কিন্তু বাস্তবতা হচ্ছে এই সভাগুলো একটা সময় সাধারণ ছাত্রীদের ব্রেইন ওয়াসের ক্ষেত্র হয়ে উঠে ।  আমার  স্ত্রী প্রথমে কৌতূহল বশত এবং পরে তাদের আলোচনার ধরন ও প্রকৃতি বোঝার জন্য নামাযের ঘরে নিয়মিত গিয়ে তাদের সাথে মিশে শোনার চেষ্টা করতো তারা কী বলছে ।  খুব দ্রুতই সে লক্ষ্য করে ঐ নির্দিষ্ট মেয়েদের বক্তব্য এবং দাওয়াত দেয়ার ধরণ জামাত - শিবিরের রাজনীতির সাথে হুবহু মিলে যায় ।  ঐ মেয়েগুলো সাধারণ ছাত্রীদের সাথে প্রথমে মিষ্টি ভাষায় কথা শুরু করলেও ধীরেধীরে তাদের উগ্র মতবাদ চাপিয়ে দিতে শুরু করে ।  আমার স্ত্রীর মুখে শুনেছি ,  মানুষকে কনভিন্স করার ভয়াবহ ক্ষমতা রয়েছে এই মেয়েগুলোর মাঝে ।  তাদের ধৈর্য অপরিসীম ।  এভাবে দিনের পর দিন ব্রেইন - ওয়াসের ফলে তারা এক সময় ঠিকই তাদের দল ভারী করতে সক্ষম হচ্ছে ।  সব কথা উন্মুক্ত ব্লগে লেখা সম্ভব না ।  শুধু এতটুকু বলবো ,   আমার স্ত্রীর কিছু বান্ধবী যারা এক সময় আর দশটা সাধারণ মেয়ের মতই উচ্ছল ছিল ,  আজ এদের সাথে মিশে পুরোপুরি বদলে গেছে ।  ফেইসবুক থেকে তারা নিয়মিত ছড়াচ্ছে ঘৃণা আর উগ্রবাদ ।  অন্য ধর্মের মানুষ তাদের চোখে মানুষই না ।  তারা স্বপ্ন দেখে এক ইউটোপিয় পৃথিবীর যেখানে শুধুই তারা থাকবে !  একেবারেই সম্প্রতি আমার স্ত্রীর ছোটবোনও মেয়েদের নামাযের ঘর ঘুরে এসে জানালো গত দুই বছরে চিত্র এতটুকু বদলায় নি ।  ঠিক আগের মতই আছে ।  ক্ষেত্র বিশেষে বরং বেগবান হচ্ছে ।  প্রিয় কর্তৃপক্ষ ,  শুধু এতটুকু চিন্তা করে দেখুন ,  একজনের বন্ধুদের মাঝেই এমন বেশ কিছু মেয়ে দেখা গেলে সামগ্রিক ভাবে বিশ্ববিদ্যালয়ের কতগুলো ছেলেমেয়ে এদের দ্বারা পথভ্রষ্ট হচ্ছে ?  
সম্প্রতি যখন ব্লগার রাজিবের হত্যাকারীরা ধরা পড়লো ,  তখন একটা বিষয় আমার দৃষ্টিকে ভালোভাবে নাড়া দেয় ।  হত্যাকারীরা জানায় তারা পরস্পরের সাথে পরিচিত হয় নামাজের ঘরে ।  এ বিষয়ে প্রেস কনফারেন্সে ডিবি পুলিশের যুগ্ম কমিশনার মনিরুল ইসলাম বলেন [ ৩ ]  ,  

গ্রেপ্তার হওয়া পাঁচজনই প্রাথমিক জিজ্ঞাসাবাদে বলেছেন ,  তাঁরা নর্থ সাউথ বিশ্ববিদ্যালয়ের নামাজকক্ষে নামাজ পড়তে গিয়ে পরস্পরের সঙ্গে পরিচিত ও ঘনিষ্ঠ হন । 


এছাড়া যে ছেলেটা সবাইকে এ বিষয়ে উস্কে দিচ্ছিল সে ছিল জামাত - শিবিরের প্রাক্তন সদস্য এবং ঐ বিশ্ববিদ্যালয়েরই ছাত্র  [ ৪ ]  ।  যেভাবে তারা রাজিবকে মারার জন্যে দুটা আলাদা আলাদা দল গঠন করে পুরো পরিকল্পনাটা বাস্তবায়ন করেছে ,  তা রীতিমত অবিশ্বাস্য ।  সুস্পষ্ট জামাতের হাত ছাড়া এটা হওয়া কঠিন ।  তাছাড়া ধরা পড়া ছাত্রদের মধ্যে কোন অনুশোচনা নেই ।  এতটাই তাদের ব্রেইন - ওয়াশ করা হয়েছে যে তারা বলছে তারা ঈমানী দায়িত্ব পালন করেছে !  
এই পুরো ঘটনাটা পড়ার সাথে সাথে বুঝতে পারি আমার স্ত্রী মেয়েদের নামাজের ঘরের যে বর্ণনা দিয়েছে ,  সেটা ছেলেদের নামাজের ঘরেরও চিত্র ।  এটাকে বিচ্ছিন্ন ঘটনা হিসেবে না দেখে বরং নাফিসের ঘটনাকেও একই কাতারে দাঁড় করানো যায় ।  নাফিসের বাবার একটা সাক্ষাতকারে পড়েছিলাম  ( তথ্যসূত্রটা এই মুহূর্তে খুঁজে পাচ্ছি না )  প্রথমে নর্থ সাউথ বিশ্ববিদ্যালয়ে পড়ার সময় অন্য আর দশটা ছেলের মতই উচ্ছল ছিল সে ।  এছাড়া নাফিসের বাবা প্রথম আলোকে বলেছে তার ছেলে ইলেকট্রনিক অ্যান্ড টেলিকম প্রকৌশল বিভাগে ভর্তি হয়ে আট সেমিস্টার পড়েছে  [ ৫ ]  ।  তাহলে প্রশ্ন হল ,  উচ্ছল একটা ছেলে কীভাবে আট সেমিস্টারে  ( আড়াই বছরের একটু বেশি )  বদলে গেলো ?  ইন্ধন কোথা থেকে আসতে লাগলো ?  নিশ্চিত করে বলার উপায় নেই ,  তবে কর্তৃপক্ষ যদি খোঁজ নেন তাহলে হয়তো দেখবেন এই প্রশ্নের উত্তরও মিশে আছে আপনাদের নামাজের ঘরে ।  কারণ এভাবেই আরও অনেককে বদলে যেতে দেখা গিয়েছে ।  
অনুরোধ

প্রিয় কর্তৃপক্ষ ,  নামাজের ঘর একটা পবিত্র স্থান ।  যারা এই পবিত্র স্থানকে তাদের অসুস্থ মানসিকতা দিয়ে কলুষিত করছে ,  হিংসা ও উগ্রবাদের বিষ ঢালছে ওখানে গিয়ে ,  তাদের প্রতিহত করুন ।  এটা শুধু আপনাদের বিশ্ববিদ্যালয়ের সুনাম বজায় রাখার জন্যেই জরুরী নয় ,  এটা নামাজের ঘরের পবিত্রতা রক্ষার জন্যেও জরুরী ।  আপনাদের কাছে অনুরোধ ,  দেরি হবার আগেই এ বিষয়ে যথাযথ পদক্ষেপ নিন । 

তথ্যসূত্র

 [ ১ ]  http :  /  / www . banglanews24 . com / detailsnews . php ? nssl = f8b5e431cff21a61bd97219510fd08a0 & nttl = 02032013178182
 [ ২ ]  http :  /  / bangla . bdnews24 . com / bangladesh / article597832 . bdnews
 [ ৩ ]  http :  /  / www . prothom - alo . com / detail / date / 2013 - 03 - 03 / news / 333441
 [ ৪ ]  দৈনিক আমাদের সময়েরর রিপোর্ট 
 [ ৫ ]  http :  /  / www . prothom - alo . com / detail / date / 2012 - 10 - 22 / news / 299957






হায় পিস্টোরিয়াস ! 




 ( ছবিঃ উইকিপিডিয়া থেকে নেয়া ) 
খবরটা ছড়িয়েছে দাবানলের মত ।  পৃথিবীর অসংখ্য মানুষের অনুপ্রেরণা ,  ইতিহাসে প্রথম দুই পা - বিহীন প্রতিযোগী হিসেবে অলিম্পিকের মূল আসরে অংশ নেয়া দৌড়বিদ অস্কার পিস্টোরিয়াস তার মেয়েবন্ধুকে গুলি করে হত্যা করেছে দক্ষিণ আফ্রিকায় তার নিজের বাসায় ।  রিয়াল মাদ্রিদ আর ম্যানচেস্টার ইউনাইটেডের বহুল আকাঙ্ক্ষিত ম্যাচের খবরকে ছাপিয়ে পত্রিকায় পাতা দখল করে নিয়েছে পিস্টোরিয়াস ।  প্রথমে বলা হলো পিস্টোরিয়াসের বাসা থেকে ২৬ বছর বয়সী একজনকে পুলিশ জিজ্ঞাসাবাদের জন্যে ধরে নিয়ে গিয়েছে ।  কিন্তু পরে যখন দেখা গেলো পিস্টোরিয়াসের বয়সও ২৬ ,  তখন সবার টনক নড়ে ।  পরে পুলিশ নিশ্চিত করে ধরে নিয়ে যাওয়া মানুষটা আর কেউ না ,  খোদ অস্কার পিস্টোরিয়াস । 

২০১২ সনের লন্ডন অলিম্পিকে স্বাভাবিক ও সুস্থ প্রতিযোগীদের সাথে একই কাতারে দাঁড়িয়ে ৪০০ মিটার দৌড়ে সেমিফাইনাল পর্যন্ত পৌঁছে ছিল পিস্টোরিয়াস ।  এছাড়া ঐ বছরই প্যারা - অলিম্পিকে বিশ্বরেকর্ড সহ জিতেছে দুটা সোনা ,  একটা রূপা ।  এছাড়াও গত পাঁচ বছরে পিস্টোরিয়াসের আছে অসংখ্য সাফল্যের গল্প যার মধ্যে অন্যতম এ্যাথলেটিক্সে - এর মূল বিশ্বচ্যাম্পিয়ানশিপের রূপা ।  অথচ পিস্টোরিয়াসের বয়স যখন মাত্র ১১ মাস ,  তখন হাঁটুর খানিক নীচ থেকে দুই পা কেটে ফেলতে হয়েছিল ।  সে জন্মেছিল ফিবুলার হেমিমেলিয়া রোগ  ( পা না থাকা )  নিয়ে যার কারণে তার শরীরে এই অপারেশন করতে বাধ্য হয় চিকিৎসকরা ।  কিন্তু পিস্টোরিয়াসের ছিল অদম্য মনোবল ।  কৃত্রিম পা নিয়েও সে সম্পূর্ণ স্বাভাবিক মানুষের মত চলাফেরা করার চেষ্টা করতো ।  এমন কি প্যারা - অলিম্পিকেও পিস্টোরিয়াস দৌড়ায় এক পা বিহীনদের ক্যাটাগোরিতে ।  ওকে কেউ কেউ বলেছিল দুই পা ছাড়া লম্বা দৌড় দেয়া সমস্যা ।  তাই ছোট দৌড় ওর জন্যে উপযোগী বেশি ।  কিন্তু একগুয়ে পিস্টোরিয়াস বলেছিল তাহলে আমি লম্বা দৌড়ই দিব ।  একেবারে ৪০০ মিটারকে সে নিজের ইভেন্ট বানিয়ে নিয়েছে ।  কিন্তু সেটাও তার কাছে কম লাগছিল ।  তাই ২০০৮ সনেই দৌড়াতে চেয়েছিল অলিম্পিকের মূল ইভেন্টে স্বাভাবিক প্রতিযোগীদের সাথে ।  কিন্তু সেবার পিস্টোরিয়াসের দৌড়ানো হয়ে ওঠে নি যা শেষ পর্যন্ত সম্ভব হয়েছিল আরো চার বছর পর ২০১২ এর লন্ডন অলিম্পিকে ।  এছাড়া এক বছর আগেই ২০১১ এর এ্যাথলেটিক্সের বিশ্বচ্যাম্পিয়ানশিপে দক্ষিণ আফ্রিকা দলের হয়ে ৪০০ মিটার রিলে দৌড়ে রূপাও জিতেছে সে । 
গতরাতে পিস্টোরিয়াসের দৌড়গুলো দেখছিলাম ।  কী অদ্ভুত দ্রততায় পিস্টোরিয়াস ছুটে চলে !  দৌড় শেষে অন্যান্য প্রতিযোগীরা এসে জড়িয়ে ধরছে পিস্টোরিয়াসকে ।  নাহ ,  করুণা থেকে নয় ।  সম্মান থেকে ।  পড়ছিলাম ওকে নিয়ে লেখা বিভিন্ন আর্টিকেল ।  পৃথিবীর লক্ষ লক্ষ মানুষের অনুপ্রেরণা এই অস্কার পিস্টোরিয়াস ।  কিন্তু হায় !  আজ সকালেই ইউরোস্পোর্সের অনলাইন পত্রিকা খুলে দেখি পিস্টোরিয়াস কান্নায় ভেঙ্গে পড়েছে কোর্টে দাঁড়িয়ে ।  আনুষ্ঠানিক ভাবে কোর্ট থেকে আজ ওর মেয়েবন্ধুকে হত্যার চার্জ চাপিয়ে দেয়া হলো কাঁধে ।  মাথা ,  বুক ও হাতে চারটা গুলি চালিয়ে নিজের ফ্ল্যাটেই হত্যা করেছে পিস্টোরিয়াস তার মেয়েবন্ধুকে ,  ঠিক ভ্যালেন্টাইন্স ডে - এর আগের রাতে ।  

প্যারাঅলিম্পিক ২০১২ এর ৪০০ মিটারের সোনা জয়ের দৌড়ঃ

অলিম্পিক ২০১২  ( মূল আসর )  এর ৪০০ মিটারের সেমিফাইনাল দৌড়ঃ


ধারণা করা হচ্ছে পিস্টোরিয়াসের যাবজ্জীবন কারাদণ্ড হবে ।  পিস্টোরিয়াসও কোর্টে কিছু বলে নি ।  শুধু কেঁদেছে ।  উপরে শেয়ার করা দৌড়ের একটা ভিডিওতে ভাষ্যকার বলছিল  “ গ্রেটেস্ট প্যারাঅলিম্পিক এ্যাথলেট ”  ।  কথাটা বারবার মনে পড়ছে ।  আসলেই তো তাই ।  পিস্টোরিয়াস নিজেকে ছাড়িয়ে যেতে চেয়েছে সব সময়; এবং সেটা সে করেও দেখিয়েছে ।  অসম্ভবকে সম্ভব করা এক অদম্য মানুষ সে ।  কিন্তু এমন একজনের জীবনের এ রকম পরিণতি কেন হলো ?  এ প্রশ্নের উত্তর হয়তো পিস্টোরিয়াসই শুধু দিতে পারবে ।      
নিচে শেয়ার করা কান্নার ছবিটা দেখতে দেখতে মনে হচ্ছিল ,  হায় পিস্টোরিয়াস ,  এ তুমি কী করলে ? 


 ( ছবিটা eurosport এর সৌজন্যে ওদেরই ওয়েব সাইট থেকে লিঙ্কের মাধ্যমে শেয়ার দেয়া ।  খবরের লিঙ্ক ) 






