সীমান্তরেখা - ২



সীমান্তরেখা - ১
দ্বিতীয় অধ্যায়
দেড়েদের বটগাছে আবার ফকির বাবার আছর হয়েছে -  সঙ্গে আছে কয়েকশ '  জ্বীন ।  জ্বীনে কারো ঘাড় মটকায়নি ।  তবে মটকাতে কতক্ষণ !  গাঁয়ের লোক তাই ভয়ে - আতঙ্কে তটস্থ ।  তাছাড়া ভয় পাওয়াটা আবহমান গ্রাম - বাংলার জীবনযাত্রারই অবিচ্ছেদ্য অংশ; মরণনেশা ।  
মর্দাঘাটের কিনার থেকে ঝোপ - জঙ্গলের বুকচিরে বোয়ালমারির মাঠে ঢুকে গেছে যে খালটা ,  তার শেষ মাথায় ভাঙ্গাচোরা একটা জমিদার বাড়ির পাশেই ঠাই দাঁড়িয়ে আছে শতবর্ষী প্রকা -  একটা বটগাছ ।  দেড়েদের বটগাছ ।  মোজাম দেড়ে এর বর্তমান মালিক তাই এই নাম ।  প্রায় রাতেই ভূতের শিশুর রক্ত হিম করা কান্না ভেসে আসে সেই গাছ থেকে ।  মানব শিশুর মতো ।  তবে তীব্রতায় বহুগুণ -  কয়েক মাইল দূর থেকেও শোনা যায় ।  তা নিয়ে চলে বিস্তর গবেষণা ।  নানাজনে আবিষ্কৃত হয় নানা কিংবদন্তি ।  যারটা যত ভয়ংকর তারটা টিকে থাকে দাপটের সঙ্গে ।  বাকিগুলো স্তিমিত হয়ে যায় ।  ভয়ের এই রসনায় ইদানিং যুক্ত হয়েছে আরেকটা মশলা ।  গ্রামবাসীরা তারিয়ে তারিয়ে আস্বাদন করে সে রসনার শেষ চুমুক ।  রাত একটা কি দেড়টার পরে বটগাছ থেকে ভেসে আসে তুমুল হুটোপুটির শব্দ ।  বটগাছে বানর কি হুনুমান বাস করে -  তাও নয় ।  গভীর রাতে বটতলায় গিয়ে আসলেই জ্বিন - ভুত কিংবা ফকির বাবার আসর বসে কিনা খোঁজ নিয়ে আসে এমন দুঃসাহস কার আছে ?  বরং জ্বিন - ভূতের তত্ত্বটা মেনে নিয়ে বদ্ধ ঘরে ঘাপটি মেরে পড়ে থাকে ,  কিংবা আখড়া জমিয়ে ভয়ের কলকেয় সুখটান দেয় ।  সত্যি বলতে কি ,  মদ - গাঁজাখোরদের নেশা হয়তো চেষ্টা করলে ছোটানো যায়; ভয়খোরদের নেশা ছোটানো বোধহয় ফারাওরাজদের পিরামিডের রহস্য উদঘাটনের চেয়েও শক্ত কাজ ।  
দেড়েদের বটতলার কিংবদন্তিটা লবণযোগে জালি তেঁতুলের মতোই মুখরোচক ,  নরবলির মতোই ভয়ঙ্কর ।  আর এই ভয়ঙ্কর নেশা নিয়েই ঘাটে চলছে বিস্তর পর্যালোচনা ।  হাবু ডাগা ,  ভোটকা মধুর মধ্যে এ নিয়ে বিতর্ক তুমুলে উঠেছে ।  কথাটা তোলে ভোটকা মধু ।  গরুর পিঠে লেগে থাকা ময়লা পানিতে ভিজিয়ে বিচালি দিয়ে ডলতে ডলতে বলে ,   ' হাবু শুনেচিস ,  দেড়েদের বটগাচে আবার ফকিরবাবা ফিরে এয়েচে !  ' 
 ' ধুরো ,  ফকিরবাবা না ছাই !  কনতে হয়তো রাতি এট্টা হুনুমান এসে থাকে তার ঠিক নেই ,  তাতেই উনারা ভয়ে আকাটা !  '  নদীতে প্রথম ডুবটা দেয়ার আগে জবাবটা দেয় হাবু ডাগা । 
 ' আচ্ছা ,  তোর কি আল্লহ - খুদার ভয় হবে না কোনোদিন ?  মরে গেলি দেখা যাবে এতো বড়াই কনে থাকে !  '  হাবুডাগা ভুস করে মাথাটা তুলতেই বলে ভোটকামধু । 
 ' একেনে বড়াইর কী হলো বল তো ?  আর আল্লাহ - খুদার কথায় বা আসচে কেন ?  বলচিস তো ফকির বাবা আর জ্বেন - পরির কথা -  ' 
 ' ওই একই ব্যাপার ,  '  ভোটকা মধু বলে ।   ' জ্বেন - পরিকে অবিশ্বাস করা মানে তো ঈমানের বরখেলাপ করা ।  ' 
 ' তুমি ইমানের ন্যাওড়া জানো ?  '  রেগে ওঠে হাবুডাগা ।   ' একবার রাতি গিয়ে দেখেচিস দেড়েদের বটতলায় ?  ' 
 ' আমার যাওয়ার কী দরকার ?  আমি তো জানিই ওকেনে কারা থাকে; সাহস থাকে তো তুই গিয়ে পরমাণ দে না ওগাছে ফকির বাবার দলবল নেই ।  ' 
 ' পরমাণ একদিন দোবো -  তোর ফকিরবার মুণ্ডু ছিঁড়ে আনব -  ঠিক -   সেদিন দেখিস !  '   বলে দ্বিতীয় ডুবটা দিতে যাচ্ছিল কিন্তু বজ্রহুঙ্কারের কম্পনে মূর্তির মতো জমে গেল হাবুডাগা -   ‘ কী বললি হারামজাদা !  আমার বটগাছে ফকিরবাবা নেই ?  ’  মুহূর্তে পাল্টে যায় হাবুর মুখম - লের অভিব্যক্তি ।  এই গলা একজনেরই আছে গাঁয়ে ।  হাবুডাগা যমের মতো ভয় করে তাঁকে ।  মোজাম দেড়ে ।  বাপের মহাজন ।  বাপের সামনে মুখোটি করতে পারে কিন্তু এই লোকটার সামনে পড়লে কোথায় হারিয়ে যায় ওর নব যৌবনের উদ্ধত চাঞ্চল্য !  দুষ্টু ছেলের হাতের কাঠির ঠোকর খাওয়া কেন্নোর মতো নিজেকে গুটিয়ে ফেলতে চাই নিজের দেহের আড়ালেই । 
 ' তোর বাপকে একবার জিজ্ঞেস করে দ্যাখ না -  ফকিবাবার কাহিনি তো ফজলে বেশ ভালো কৈরেই জানে ।  '  কাঠের বাটের ছাতাটা মাথায় দিয়ে আরেকটু এগিয়ে এসে গলাটা আরেকটু চড়িয়ে বলেন মোজাম দেড়ে । 
হাবুডাগা নিরুত্তোর ।  বিজয়োল্লাসে ফেটে পড়তে চাই ভোটকা মধু ।  কিন্তু মোজাম দেড়ের সামনে সে ধৃষ্টতা দেখানোর ক্ষমতা ওরও নেই ।  শুধু হাবুডাগা বা ভোটকা মধু কেন সুবৃহৎ গ্রামটার তাবৎ জনতার কারোরই নেই সে সাহস ।  এমনকি থানার বড় দারোগা কিংবা বিডিআর ক্যাম্পের নায়েক সুবেদার পর্যন্ত তাকে সমঝে চলেন ।  তবে মোজাম দেড়ের সামনাসমনি কথা কেউ বলতে না পারলেও আড়ালে - আবডালে নানাজন নানা কথা বলে ।  এই যেমন তার চারখানা বিয়ের পর আরেকখানা করবার খায়েশের কথা ,  বড় ছেলের শ ' পাঁচেক জমির মালিক বনে যাওয়ার কথা ,  ছোটপক্ষের ছেলেদের নিয়েও অনকে কথা হাওয়ায় ভাসে ।  আর তার নামের শেষে দেড়ে পদবিটা লাগানোর ধৃষ্টতা তো গাঁয়ের লোক অনেক আগেই দেখিয়েছে ।  অবশ্য দেড়ে টাইটেলটাকে মোজাম দেড়ে অলংকার বলেই গণ্য করে ।  লম্বা দাড়ির জন্য একটা উপনাম যদি নামের পিঠে সেঁটে যায় তবে সেটা তো মুসলমানিত্ব পোক্ত হওয়ারই লক্ষণ । 
কণ্ঠ ,  খাওয়া - দাওয়ায় তাঁর অহঙ্কার স্পষ্ট হলেও সাজ - পোশাকে সেসবের বালাই নেই মোজাম দেড়ের ।  এ নিয়ে নবিজান বিবি একটা কইতে গেলেই পাঁচকথা শুনিয়ে দেন তিনি -   ' জামা ছিঁড়া হলিও আমি মণ্ডল ,  জামা না থকলিও মণ্ডল ।  আমার হাঁকে বাঘে - মোষে একঘাটে পানি খায় ।  বিচার মজলিশি আলাদা কৈরে চেয়ার পাতা থাকে ।  তোমার মতো ছিঁড়া জামার কথাও কেউ তোলে না ,  ছাতির বাট নিয়েও কারুর মাথাব্যাথা নেই ।  '  
আজ যে বাড়িতে মোজাম দেড়ে বাস করছেন সেই বাড়িটার পূর্বতন মালিক মৃণাল চাটুজ্জের ।  দ্বিতীয় বিশ্বযুদ্ধোত্তর সময়ের দাঙ্গায় দেশভাগের গ্যাঁড়াকলে গ্রামে বড় ধরনের পরিবর্তন আসে ।  শুধুমাত্র ইছামতীর কারণে শতভাগ হিন্দু অধ্যুষিত শ্যামকুড় গ্রামের পিঠে সেঁটে যায় পাকিস্তানী লেবাজ ।  তেমনি ওপারের শতশত মুসলিম প্রধান গ্রামগুলোর গায়ে মেখে যায় হিন্দুস্থানী গন্ধ ।  দাঙ্গা - হাঙ্গামায় পারস্পারিক শত্রুতা উত্তোরোত্তোর বৃদ্ধি পেলেও এপারের হিন্দু আর ওপারের মুসলিমরা সমঝোতা করে সম্পত্তি বিনিময় আইন পাশ করে ।  অর্থাৎ এপারের কোনো হিন্দু গিয়ে ওপারের যে বাড়িতে উঠবে ,  বিনমিয় আইন অনুসারে সেই বাড়ির মালিক এপারে ওই হিন্দুর ভূ - সম্পত্তিসহ বাড়ির মালিক হবে ।  ফলে এক বছরের মধ্যেই শতভাগ হিন্দু অধ্যুষিত গ্রামটা পরিণত হয় আশি ভাগ মসুলিম অধ্যুষিতে ।  বাকি হিন্দুরা মাতৃভূমির টানে এপারেই থেকে যায় ।  ঢাকা ,  নোয়খালি ,  কুমিল্লা ,  টাঙ্গাইলসহ উত্তরবঙ্গীয় মঙ্গাপিড়িত মানুষেরা দলে দলে এসে গ্রামের জনসংখ্যার সাথে সাথে মুসলিম সংখ্যার ঘনত্ব বৃদ্ধি করে ।  
মোজাম দেড়ে ওরফে মোজাম্মেল হক বিনিময় প্রথার হাত ধরে ওপার থেকে পাঁচ সন্তান আর দুই বিবিকে নিয়ে এদেশে এসে মৃণাল চাটুজ্জের ভিটে মাটির মালিক হন ।  সেই সূত্রেই প্রত্যেক ঝুরিতে ঝুরিতে মিথ জড়ানো বটগাছের মালিক বনে যান তিনি ।  বটগাছের পূর্বের নামের সাথে হিন্দুয়ানী গন্ধটা মুছে ফেলার তাগিদ অনুভব করে গ্রামবাসীরা ।  চাট্টুজ্জের - বটতলার পরিবর্তিত নাম হয় ,  দেড়েদের বটতলা ।  বটতলার নানা মিথের মধ্যে সবচেয়ে জনপ্রিয় ছিল অলৌলিক ক্ষমতাধর এক সাধুবাবার নানা আজব কীর্ত্তিকলাপের কাহিনি । 
যুগ - যুগ ধরে হিন্দু - মুসলিমের রক্তের সাথে বয়ে বেড়ানো জাত্যভিমানের বীজটা এতটুকু উর্বর জমি পেলেই অঙ্কুরিত হয়ে শাখা - প্রশাখা বিস্তার করে মহিরূহ আকার ধারণ করতে সময় নেয় না ।  তাই নব্য মুসলিম সংখ্যগরিষ্ঠ গ্রামের লোকেরা উপযুক্ত প্রতিপক্ষ না পেয়ে শেষমেষ চাট্টুজ্জ্যের বটতলার ইতিহাস আগাপাশতলা বদলে দেবার প্রয়াশে ব্রত হয় ।  তাই শুধু নাম পরিবর্তনে সন্তুষ্ট না থেকে এর মিথলোজি পরিবর্তন করাটাও নৈতিক দায়িত্ব মনে করে ।  তারা প্রচার করে কিংবদন্তির ওই সাধুবাবা নাকি আসলে হিন্দু সাধুবাবা নন; মুসলিম ফকিরবাবা ।  মুসলমান ফকিরবাবা বলেই তাঁর পক্ষে অলৌকিকসব কারবার করা সম্ভব হতো ।  হিন্দু সাধুদের ক্ষমতার দৌড় তাদের জানা আছে । 
হিন্দুদের পিঠে সংখ্যলঘুর তকমা সেঁটে গেছে রাতারাতি ।  পরিস্থিতির বাস্তবতা তারা ভালোই বোঝে -  তাই কিংবদন্তিতুল্য বটগাছটার নাম পরিবর্তন তারা মুখ বুঁজে সহ্য করেছে ।  তাই বলে বটতলার ইতিহাসও পরিবর্তন করবে !  কিন্তু করার তো কিছু নেই ।  মুসলমানরা পাকিস্তান সৃষ্টি করে আগেই নরকের খড়িকাঠ হয়ে বসে আছে ।  এখন নতুন করে সাধুবাবাকে ফকির বাবা সাজানোর পায়তারা কেবল পাপের বোঝা বৃদ্ধিরই নামান্তর ।  মা কালী এই অবিচার সইবেন না -  তাদের এই যা ভরসা । 
উত্তুরে লোক ফজলে কানা ।  উত্তর ঠিক উত্তরবঙ্গ নয় ,  কুষ্টিয়া জেলার উত্তরাঞ্চলই এ গাঁয়ের লোকেদের কাছে আসল উত্তর ।  ভাষাগত ব্যবধানের কারণেই উত্তুরে শব্দটা জুড়ে রিফিউজডদের সাথে পার্থক্য তৈরি করা হয় ।  তেমনি কুমিল্লা অঞ্চলের লোকেদের ত্রিপুরা আর ঢাকা অঞ্চলের লোকেদের বলা হয় ঢাকালে ।  ঢাকালে আর ত্রিপুরাদের আলাদা কলোনি থাকলেও উত্তুরেদের বাস স্থানীয় হিন্দু আর রিফিউজড মুসলমানদের সাথে । 
মোজাম দেড়েদের বাড়িতে মাইন্দারি করে সংসার চালায় ফজলে কানা ।  ত্রিশ বছর যাবৎ এই তার পেশা ,  জীবিকার একমাত্র উৎস ।  অবশ্য ছেলেরা বড় হয়ে আর বাপের পথ মাড়ায়নি ।  কেউ পরের জমিতে মজুর বিক্রি করে ,  কেউ একজোড়া হালের গরু কিনে পরের ক্ষেতে লাঙ্গল বিক্রি করে ,  বাঁকা পথে হেঁটে ক্ষুদ্র ব্ল্যাক মার্কেটের তকমা গাঁয়ে সেঁটে মোটমুটি নিজের পায়ে দাঁড়িয়েছে ।  ফজলের বয়স হয়েছে তাছাড়া একটামাত্র সচল চোখ নিয়ে স্বাধীন হওয়ার কথা সে চিন্তাই করতে পারে না ,  ছোট ছেলেটাও অকম্মার ঢেঁকি ।  তাই বাকি জীবনটাও যে মোজাম দেড়ের মুখাপেক্ষি হয়ে কাটিয়ে দিতে হবে সে বাস্তবতাটুকু ফজলে অনুধাবন করতে পারে ।  রাতে খেতে বসে ব্যাপারটা কনিষ্টপুত্রকে বোঝাবার চেষ্টা করে ফজলে ,   ‘ বাবা হাবিবুর রহমান ?  ' 
 ' কিছু বলবা নাকি আব্বা ?  ’  হাবুডাগা ভালোই জানে তার জনক দু - চারটে উপদেশ দেয়ার আগে এভাবেই  ' বাবা '  সম্মোধন করে কথা শুরু করে । 
 ' কার ভাতডি খাইবার লাগছ বাবা ?  ' 
 ' তোমার ভাত আব্বা ।  '  পটল পোড়া মাখানো ভাত দলা পাকাতে পাকাতে বলে হাবুডাগা । 
 ' হু ,  ভাতডি তো আমার লয় -  ' 
হাবুডাগা অবাক হয় ,  কী বলতে চায় তার বাপ -  পরের বাক্যটা শোনার জন্য বাপের মুখের দিকে ফ্যাল ফ্যাল করে তাকিয়ে থাকে । 
 ' হঁ ঠিকোই বুলছি ,  ভাতডি আমার লয় ,  দেড়েলের ।  এই বিষ্টি - বাদলার দিনডিতে কুন ব্যাডা চারডি ভাত খায়ি ঘোমবার যায় ?  দেড়েলের বাড়িত্ কাজডি কইরবার আচি বুলেই ভাতের মুখডি দেখবার পাইচ্চ ।  সেই দেড়েলের সাত্ মুখুটি কইরবার সাহস তুমি কুন্ঠি পাইছ বাপ ?  ' 
দুপুরের ঘটনা মনে পড়ে যায় হাবুর ।  কিন্তু সে তো মুখোটি করেনি !  দেড়েল অসময়ে ঘাটে আসবে জানলে কি আর সে বটগাছের ফকিরবাবার কথা তুলত ?  বজ্জাৎ লোকটা ঠিকই বাপের কাছে নালিশ করেছে ।  একরাশ ঘৃণা মেশানো ক্ষোভ এসে কিলবিল করে হাবুডাগার মগজের ভেতর -  ধমনি বেয়ে নেমে ঠিক গলার ভেতর এসে পাকস্থলির আহবানে নিচে নামা চিবানো ভাতের পথরোধ করে দাঁড়ায় ।  তবু মুখ ফুটে কিছু বলে না হাবু ।  বাপের মুর্খতার জন্য দুঃখ পায় ।  বিশটাকা দিয়ে দু ' শো টাকার কাজ করিয়ে নেই মোজাম দেড়েল -  এই উপলব্ধিটা নিজে কর্মসংস্থানের ব্যবস্থা না করে বাপকে করানো যাবে সেটা ভালো করেই জানে হাবুডাগা ।  
 ' আর কয়ডাদিন সবুর করো ,  তখন তুমাদের ভাত আর খাবো না ,  তুমাদের খাওয়াব ।  ' 
 ' হালারপুতে কয় কী ,  জমিদারী পাইছস লাকিরে ?  আমাগোর খাওয়াইব !  ' 
বাপের গালি ঠাণ্ডা মাথায় হজম করে হাবু ।  বাপ থামলে বলে ,   ' মাল টানার কাজ পেইচি আব্বা ,  সবেদ ভাইর দলে । 
 ' কয়দিন কইরবি এই কাম ,  লবাবের ব্যাটা লবাব !  স্ববাবডি হইচে তো চুরের লাহান ,  তুরে কাজে কয়দিন রাখবি সিডা আমি ভালোডি করি বুঝবার পাইছুনি ।  ' 
তবুও রাগে না হাবুডাগা ।  তেল ফুরিয়ে আসা টিনের ল্যাম্পটার সলতে কাঠি দিয়ে উসকে বলে ,   ‘ আব্বা ,  মানুষ কী সারাডা জেবন একরকম থাকে ,  বদলায় না ?  এবার আমি সত্যি সত্যি বদলে গিইচি -  সীমান্তরেখা - ১দেইখো তুমি ।  ' 
 ' দেখা যাবিনি ,  কয় কুটি ট্যাক্যা কামাইবার পারস ?  এবার ভাতডি তারাতারি খায়ি ল ,  লম্পের তেল ফুরাইবার আইতেছে ।  '  ছেলের অবয়বে প্রত্যয়ের ছাপ লক্ষ্য করেই হয়তো ফজলে কানার মন নরম হয়ে যায় । 
ভাত শেষ করতে পারে না হাবু ।  কোথা থেকে একটা গান্ধি পোকা এসে পড়ে ভাতের ওপর ।  বোটকা গন্ধে ভরে যায় সারা ঘর ।  থালায় পানি ঢেলে ভাতসহ পানিটা নিক্ষেপ করে উঠোনের ভেজা মাটিতে ।  গায়েবী কায়দায় কোথা থেকে এসে হাজির হয় কেলে নেড়িটা ।  প্রথমে বুভুক্ষের মতো খাবল মেরে ,  পরে ভাতের সংখ্যা বিশ - পঞ্চাশের কোঠায় এসে ঠেকলে জিব দিয়ে একটা একটা করে খুঁটে পাকস্থলিতে চালান করে দেয় । 
আবছা আলোয় কুকুরটার খাওয়া মনোযোগ দিয়ে পর্যবেক্ষণ করছিল হাবুডাগা ।  ঘোর দুর্দিনে গ্রামের অধিকাংশ মানুষের মতো তার ভাইয়েরাও হয়তো আটাঘুটা খেয়ে কিংবা না খেয়ে বিছানায় গেছে ।  অথচ একটা গান্ধি পোকার দৌলতে পথের কুকুরটা শান্তিতে ভাত দিয়ে উদরপূর্তি করছে ।  বহুল প্রচলিত একটা ধর্মের বাণী মনে পড়ে যায় হাবুর -   ' যার যেখানে যে রিজিক অদৃষ্টে লেখা আছে তা রদ করার ক্ষমতা কারোর নেই -  '  ধর্মীয় বাণী বা মিথের সত্য মিথ্যা যাচাইয়ের ধার হাবু কখনো ধারেনি ,  এখনো ধারে না ।  অদৃষ্টের লেখনের পরোয়াও সে করে না ।  তবে এই মুহূর্তে ওর কেন জানি মনে হচ্ছে ,  বরাতে নেই বলেই সে খালিপেটে বিছানায় যাচ্ছে ।  আর কুকুরটার বরাতে আছে বলেই মানুষের ভাগ্যে যা জুটছে না সেই খাবার সে খেতে পারছে পরম আয়েশে ।  তাই বলে অদৃষ্টের ওপর দায় চাপাল না হাবু ।  বরং ছোট্ট একটা গান্ধি পোকার ক্ষমতাই ওর কাছে অদৃষ্ট বা ভাগ্যবিধাতার চেয়ে বেশি মনে হলো ।  
হঠাৎ করে দেড়েদের বটগাছের পান থেকে বাতাসে পঙ্খিরাজে চেপে ভয়ের তরবারি হাতে ছুটে এলো ভূতের শিশুর নাকি সুরে কান্না ।  সেই ভয়েই কিনা কেরোসিনের ল্যাম্পটা সুপারনোভার মতো দপ দপ করে জ্বলে - কেঁপে উঠল কয়েকবার ।  কেঁপে কেঁপে উঠল মাটির দেয়ালের অঙ্কিত হাবুডাগার অন্ধকার অবয়বটাও ।   ' লাইলাহা ইল্লালাহু '   পড়ে নিজের বুকে থুতু ছিটালো ফজলে কানা ।  ক্ষণিক পরেই তার ভাঙ্গাঘরের ভাঙ্গা বেড়ার ফাঁক দিয়ে ঝপ করে নামল পৃথিবীর বয়সী নিকষ কালো রাত । 






কাশিপুরের জঙ্গলে ভাষার লড়াই



 ‘ ঘটনাটা কাশিপুরের জঙ্গলের ।  কাশিপুর চিনলি না !  আঃ মরণ ।  আকাট মুর্খদের নিয়ে হয়েছে যত জ্বালা ।  ’  ভাষা - আন্দোলনের গল্প শোনাতে গিয়ে কাশিপুরের জঙ্গলের গল্প ধরেছেন কানাইলাল পণ্ডিত ।  সেখানেও নাকি একটা ভাষা আন্দোলন হয়েছিল ।  কানাইবাবু কাশিপুরের লোক কিনা ,  তাই গল্পটা তিনি জানেন ।  
 ‘ শোন রে হতভাগার দল ।  ’  কানাই বাবু তাচ্ছিল্যভরেই গল্পটা শুরু করলেন ।   ‘ কাশিপুর হলো সেই কাশিপুর ।  কোন কাশিপুর ?  আরে যেখানে শরৎবাবুর এক মামার বাড়ি সেখানে ।  কী বললি ,  শরৎবাবুকেও চিনলি না ?  আরে অকর্মার ঢেকিরা !  শরৎচন্দ্র চট্টোপাধ্যায় ,  বুঝলি ।  এবার ঠিক চিনেছিস তো ?  ভাগ্যি তোদের ,  নইলে ঘাড় মটকে দিতাম ।  ওই কাশিপুর আবার গফুরেরও কাশিপুর ।  মহেশ গল্প পড়িস নি ?  কাশিপুরে মহেশ আর আমিনাকে নিয়ে ছিল গফুরের সংসার ।  ঢাকা থেকে সুন্দরবন কিংবা চিত্রা এক্সপ্রেসে চড়ে সোজা চলে যাও দর্শনা ।  সেখান থেকে বাসে জীববন্নগর ।  তারপর রিক্সা - ভ্যানে চড়ে চলে যাও কাশিপুর ।  বুঝেছিস রে হতচ্ছাড়ার দল ?  ’ 
কানাইবাবু ছাত্রদের গল্প শোনাতে থাকুন ,  এই ফাঁকে আমরা ঘুরে আসি কাশিপুরের জঙ্গলে । 
কাশিপুর জঙ্গলে রাজা হলো রগচটা বাজপাখিটা ।  প্রকাণ্ড একটা শেওড়াগাছে তার রাজপ্রাসাদ ।  আগে অবশ্য এই বনে রাজা - মন্ত্রী বলে কিছুই ছিল না ।  দুষ্টু বাজপাখিটা ষড়যন্ত্র করে রাজা সেজে বসে আছে ।  অবশ্য তার পাইক - বরকন্দাজও কম নয় ।  হাজার খানেক কাল - কেউটে সাপ পুষে রেখেছে চতুর বাজটা ।  এরা তার পুলিশ বাহিনী ।  দাঙ্গাবাজ স্বভাবের ফিঙেরদল তার সেনাবাহিনি ।  এছাড়া এক শিয়াল পণ্ডিতকে উৎকোচ দিয়ে দলবলসহ তাকে পুষে রেখেছে উপদেষ্টা হিসাবে ।  শিয়ালের দল ছাড়াও আছে একদল বনবিড়াল ।  কেউটেদের যাতে অসুবিধে না হয় তাই গুইসাপ কিংবা বেজিদের বনের ধারে ঘেঁষতে দেয় না রাজা বাজপাখি । 
 ‘ ঘটনাটা কাশিপুরের জঙ্গলের ।  কাশিপুর চিনলি না !  আঃ মরণ ।  আকাট মুর্খদের নিয়ে হয়েছে যত জ্বালা ।  ’  ভাষা - আন্দোলনের গল্প শোনাতে গিয়ে কাশিপুরের জঙ্গলের গল্প ধরেছেন কানাইলাল পণ্ডিত ।  সেখানেও নাকি একটা ভাষা আন্দোলন হয়েছিল ।  কানাইবাবু কাশিপুরের লোক কিনা ,  তাই গল্পটা তিনি জানেন ।  
 ‘ শোন রে হতভাগার দল ।  ’  কানাই বাবু তাচ্ছিল্যভরেই গল্পটা শুরু করলেন ।   ‘ কাশিপুর হলো সেই কাশিপুর ।  কোন কাশিপুর ?  আরে যেখানে শরৎবাবুর এক মামার বাড়ি সেখানে ।  কী বললি ,  শরৎবাবুকেও চিনলি না ?  আরে অকর্মার ঢেকিরা !  শরৎচন্দ্র চট্টোপাধ্যায় ,  বুঝলি ।  এবার ঠিক চিনেছিস তো ?  ভাগ্যি তোদের ,  নইলে ঘাড় মটকে দিতাম ।  ওই কাশিপুর আবার গফুরেরও কাশিপুর ।  মহেশ গল্প পড়িস নি ?  কাশিপুরে মহেশ আর আমিনাকে নিয়ে ছিল গফুরের সংসার ।  ঢাকা থেকে সুন্দরবন কিংবা চিত্রা এক্সপ্রেসে চড়ে সোজা চলে যাও দর্শনা ।  সেখান থেকে বাসে জীববন্নগর ।  তারপর রিক্সা - ভ্যানে চড়ে চলে যাও কাশিপুর ।  বুঝেছিস রে হতচ্ছাড়ার দল ?  ’ 
কানাইবাবু ছাত্রদের গল্প শোনাতে থাকুন ,  এই ফাঁকে আমরা ঘুরে আসি কাশিপুরের জঙ্গলে । 
কাশিপুর জঙ্গলে রাজা হলো রগচটা বাজপাখিটা ।  প্রকাণ্ড একটা শেওড়াগাছে তার রাজপ্রাসাদ ।  আগে অবশ্য এই বনে রাজা - মন্ত্রী বলে কিছুই ছিল না ।  দুষ্টু বাজপাখিটা ষড়যন্ত্র করে রাজা সেজে বসে আছে ।  অবশ্য তার পাইক - বরকন্দাজও কম নয় ।  হাজার খানেক কাল - কেউটে সাপ পুষে রেখেছে চতুর বাজটা ।  এরা তার পুলিশ বাহিনী ।  দাঙ্গাবাজ স্বভাবের ফিঙেরদল তার সেনাবাহিনি ।  এছাড়া এক শিয়াল পণ্ডিতকে উৎকোচ দিয়ে দলবলসহ তাকে পুষে রেখেছে উপদেষ্টা হিসাবে ।  শিয়ালের দল ছাড়াও আছে একদল বনবিড়াল ।  কেউটেদের যাতে অসুবিধে না হয় তাই গুইসাপ কিংবা বেজিদের বনের ধারে ঘেঁষতে দেয় না রাজা বাজপাখি ।  
সভাগায়ক আছে রাজা মশায়ের ।  দশটা বুলবুলি ,  পাঁচটা কোকিল ।  কিন্তু জঙ্গলের সেরা গায়ককে সে দরবারে আটকাতে পারে নি ।  ছোট্ট একটা দোয়েল ।  নাম তার তিতলি ।  তিতলির ভারি সুন্দর গানের গলা ।  ওর কাছে আপন - পর ,  ধনী - গরীব নেই ।  সবাইকেই সে গান শুনিয়ে বেড়ায় ।  যেমন ,  ইঁদুর ,  বাদুড় ,  কাক ,  কুকুর ,  পেঁচা -  সবাইকে ।  ইদনিং আবার কাকের ছানাদের গান শেখানোর দায়িত্বও নিয়েছে সে ।  
রাজসভার কোকিলদের মধ্যে যে সেরা গায়ক তার নাম সুকণ্ঠ ।  সে তিতলিকে হিংসে করে ।  সে চায় না রাজা তাকে সভাগায়ক করুক ।  বরং তিতলিকে কী করে জঙ্গলছাড়া করা যায় কিংবা মেরে ফেলা যায় সেই মতলব আঁটে ।  একদিন সে বনবিড়ালদের ডেকে বলে ,   ‘ ওহে বোকা বনড়িালের দল ,  তোমাদের কি রাজা মশায় পায়ের ওপর পা তুলে ঘুমানোর জন্য পুষে রেখেছেন ?  ’ 
রেগে টং হয়ে যায় বনবিড়ালদের সর্দার ।  অন্য কোকিল হলে এতক্ষণ  ‘ তবে রে ’  বলে নখর বাড়িয়ে ওর মুণ্ডুটা ছিঁড়ে ফেলত ।  কিন্তু রাজার সভাগায়ক বলে কথা !  ওর কিছু হলে তার গর্দান আস্ত থাকবে না ।  তাই মুখে জোর করে হাসি ফুটিয়ে বলল ,   ‘ তা ভাই সুকণ্ঠ ,  আমাদের ভুলটা কোথায় হলো ,  বলো দেখি ?  ’ 
 ‘ বলি তিতলি না ফিতলি কী যেন নাম ওই দোয়েলটার ,  ওকে তোমরা খেয়ে না ফেলে পুষে রেখেছ কেন ?  দেখো ,  একদিন ও এই জঙ্গলের সর্বনাশ করবে ।  ’ 
বনবিড়ালের সর্দার সাফ বলে দিল ,   ‘ আমাকে ভাই ও লোভ দেখাতে এসো না ।  তিতলি পাখিটা আসলেই ভালো ।  যেমন মিষ্টি ওর গান ,  তেমনি অমাইক ওর আচরণ ।  ওকে খেতে যাবে এমন পাষণ্ড এই জঙ্গলে কে আছে ?  তোমার বুঝি ভয় হয় ,  রাজামশায় ওকে প্রধান সভাগায়ক করে নেয় কিনা ।  ’ 
আসল জায়গায় ঘা পড়েছে বলে সুকণ্ঠ আর সেখানে দাঁড়াল না ।  কাজের ছুঁতোয় সরে পড়ে সারা জঙ্গলে একবার চক্কর দিল ।  সজারুর কাছে গেল ,  খরগোশের কাছে গেল ,  পেঁচার কাছে গেল ,  ছুঁচোর কাছে গেল এমনকী কেউটে আর শিয়ালের কাছে যেতেও বাদ রাখল না ।  কিন্তু কেউ সুকণ্ঠের পক্ষ না নিল না ।  সবাই তিতলিকে ভালোবাসে ।  সুকণ্ঠের হিংসা গেল আরো বেড়ে  । 
কাক আর পেঁচারা ঝামেলায় পড়েছে ।  সুকণ্ঠই যত নষ্টের মুল ।  সবাই তিতলিকে ভালোবাসে ।  বিশেষ করে কাক ,  পেঁচা ,  ছুঁচো আর বুনো কুকুরের দল ।  সুকণ্ঠ দেখল তিতলিকে ঘায়েল করতে হলে এদেরকে আগে বন থেকে তাড়াতে হবে ।  তো সে গিয়ে রাজার কান ভাঙাতে শুরু করল ,   ‘ রাজামশায় ,  কেমন অন্যায়  কথা বলুন তো ।  ওই তিতলিটার কথা বলছিলাম আর কি ।  আপনি তাকে কত সাধলেন ,  সে সভাগায়ক হলো না ।  অথচ সে কিনা গান শোনায় যত্তসব ছোটজাতদের আসরে ।  মনে হয় গভীর কোনো ষড়যন্ত্র মহারাজ ।  ’ 
 ‘ ষড়যন্ত্র !  কীসের ষড়যন্ত্র ?  ’  দাম্ভিক গলায় বলল রাজা বাজপাখি । 
সুকণ্ঠ কোকিল রাজার কানের কাছে মুখ নিয়ে ফিসফিস করে বলল ,   ‘ আপনাকে গদিছাড়া করতে চায় মহারাজ ।  এই দেখুন না ,  নোংরা কাকগুলো রোজ সকালে উঠে চিৎকার করে আপনার ঘুমের বারোটা বাজায় না ?  আর ধরুন ,  বুনো কুকুরগুলোর কথা ।  সারারাত হাউ হাউ করে আপনাকে ঘুমুতে দেয় ?  সেই সাথে আছে পাজি পেঁচা আর ছুঁচোর যন্ত্রণা ।  আপনার ঘুমে ব্যাঘাত ঘটিয়ে ,  তারপর আপনাকে অসুখে ফেলে তিলে তিলে মারবার ষড়যন্ত্র মহারাজ !  ’ 
 ‘ অ্যাঁ ,  বলো কী সভাগায়ক !  একথা তো আগে ভাবি নি ।  তাহলে তো একবার সভাপণ্ডিতের সাথে পরামর্শ করতে হয় ।  প্রহরি শিয়াল পণ্ডিতকে খবর দাও ।  ’ 
শিয়ালেরও সন্দেহটা মনে ধরল ।  আর তাছাড়া বুনোকুকুরগুলো বেশি সুবিধের নয় ।  সভাপণ্ডিত জেনেও তাকে দেখলে ঘেউ ঘেউ করে তেড়ে আসে ।  ধরতে অবশ্য পারে না কখনো ।  যদি পারত তবে কী হতো ?  গায়ে কাঁটা দিয়ে ওঠে শিয়ালের ।  এই সুযোগ রাজামশায়কে দিয়ে যদি বন থেকে ওদের দূর করা যয় .  .  .  ’ 
রাজার আদেশ ,  এখন থেকে কাক ,  পেঁচা ,  ছুঁচো আর বুনো কুকুরের দল -  কেউই টুঁ শব্দটি করতে পারবে না !  কারও যদি এ আদেশ পছন্দ না হয় ,  সে যেন বন ছেড়ে চলে যায় ।  কিন্তু কেউ যদি আদেশ অমান্য করে ডাকাডাকি করে তবে তাদের গর্দান যাবে ।  আর তিতলির ওপরও আদেশ জারি হলো ,  সে যদি রাজ সভায় গান না - ই গাইতে পারে তো আর কোথাও গাইতে পারবে না । 
কিন্তু কাউকে মুখ বুঁজে থাকতে বললেই তো সে থাকতে পারে না ।  কাক ,  পেঁচা ,  কুকুর ,  ছুঁচোদের সর্দার তিতলিকে নিয়ে গোপনে বৈঠকে বসল ।  সিদ্ধান্ত হলো আগামী পুর্ণিমার রাতে সবাই এক সাথে যে যার ভাষায় গেয়ে উঠবে । 
কিন্তু চোরা কোকিলটার একথা জানতে বাকি থাকল না ।  সে রাজাকে শুনিয়ে এলো খবরটা ।  বলা হলো ,  কাক ,  পেঁচা ,  কুকুর আর ছুঁচোদের নিয়ে তিতলি এবার গভীর ষড়যন্ত্র করেছে ।  পুর্ণিমা রাতে নাকি তারা বিদ্রোহ করবে ।  দাঙ্গা বাধিয়ে রাজাকে সরিয়ে দেবে গদি থেকে ।  তারপর তিতলি নিজেই বনের রাজা হয়ে বসবে । 
বাজপাখি শুনে তো আগুন !  সে তখনই বনবিড়ালদের হুকুম দিল তিতলিকে ধরে আনার জন্য ।  কিন্তু তিতলি তখন বনে ছিল না ।  জঙ্গল থেকে বিতাড়িত বেজি আর গুইসাপের সর্দারের আমন্ত্রণে তাদের ছেলেমেয়েদের গান শোনাতে গিয়েছিল চিতলমারির মাঠে । 
পুর্ণিমার দিন সন্ধ্যায় তিতলি ফিরে এলো জঙ্গলে ।  এসে শুনল রাজার পাইক - পেয়াদারা তাকে খুঁজছে ।  পেলেই হত্যা করবে ।  তিতলি ব্যাপারটা আগেই অন্দাজ কররেছিল ।  বেজি আর গুইসাপদের সাথে এ বিষয়ে আলোচনাও করেছে ।  তারাও আন্দোলনে যোগ দিতে চায় ।  ফিরে পেতে চায় তাদের পৈত্রিক আবাসভূমি ।  তাই বেজি আর গুইসাপদের একটা বিরাট বহর তিতলির পিছু পিছু এসে জঙ্গলের ধারে একট জঙলা মতো জায়গায় লুকিয়ে আছে । 
রাত বারোটা ।  কাশিপুরের জঙ্গল তখন সুনসান নিরাবতা ।  পুর্ণিমার ভরা চাঁদের রুপালি জোসনা গাছগাছালির ফাঁক - ফোঁকর দিয়ে ঢুকে মায়াবী এক পরিবেশ সৃষ্টি করেছে ।  ঠিক তখনই নিরবতা খান খান করে হাউ - উ - উ করে একযোগে ডেকে উঠল বুনোকুকুরগুলো ।  তাদের সাথে সাথে সুর মেলাল পেঁচা ,  কাক আর ছুঁচোর দল ।  আর তিতলি একটা শিকল ভাঙার গান গাইতে গাইতে তাদের আগে আগে চলল বাজপাখির আস্তানার দিকে ।  কিন্তু বেশিদূর এগুতে পারল না ।  কেউটে ,  বনবিড়াল ,  ফিঙে আর শিয়ালের দল এসে ঝাঁপিয়ে পড়ল তাদের ওপর ।  বনবিড়াল আর শিয়ালদের নিয়ে বেশি ভয় ছিল না ।  তাদের মোকাবেলা করার জন্য এক কুকুরের দলই যথেষ্ঠ ।  ফিঙেদের মোকাবেলা করার মতো শক্তি ছিল কাক আর পেঁচার দলের ।  কিন্তু কেউটের বিষতদাঁতের সামনে ব্যর্থ তাদের সব প্রতিরোধ ।  কাক ,  কুকুর ,  পেঁচা আর ছুঁচোর দল অকাতরে মারা পড়ল ।  
এভাবে আর কিছুক্ষণ চলতে থাকলে পুরো দলটোই শেষ হয়ে যেত ।  কিন্তু সময়মতো বেজি আর গুইসাপের দল এসে পড়ায় পাল্টে গেল লড়াইয়ের হিসাব ।  বেজি আর গুইসাপের কথা বাজপাখি বা তার সৈন্যরা কেউ ভাবেনি ।  তাই অতর্কিত আক্রমণে দিশেহারা হয়ে পিছু হটতে শুরু করল কেউটেরা ।  অর্ধেকেরও বেশি মারা পড়ল ।  আর সেই সুযোগে কুকুরের পাল ঝাঁপিয়ে পড়ল শিয়াল আর বনবিড়ালদের ওপর ।  তারপর লড়াই শেষ হতে সময় লাগল না ।  বাজপাখি আর তার পাইক পেয়াদাদের উৎখাত করে প্রাসাদ দখল করে নিল বিদ্রোহীরা ।  ভেঙে গুড়িয়ে দিল রাজার সিংহাসন ।  মুক্ত স্বাধীন হলো কাশিপুরের জঙ্গল ।   
ধ্বংসস্তূপের ভেতর দাঁড়িয়ে বিজয়ীরা যখন গানে - আনন্দে মেতে উৎসব করতে যাবে তখন তাদের খেয়াল হলো ,  প্রিয় পাখি তিতলিকে কোথাও খুঁজে পাওয়া যাচ্ছে না ।  কেউ বলতে পারল না তার হদিস ।  অবশেষে মৃত পশু - পাখিদের স্তূপের ভেতরে পাওয়া গেল তিতলির রক্তভেজা দেহ ।  প্রথমে শোকে মুষড়ে পড়ল হতবাক প্রাণীরা ।  তারপর শোক ভুলে সবাই কী যেন একটা গানে সুর মেলাল । 
 ‘ আমি জানি ওদের গানের অর্থ ।  ’  ধরা গলায় বললেন কানাইলাল পণ্ডিত ।   ‘ আজও ফাল্গুনের আট তারিখে কাশিপুরের জঙ্গলের পাশ দিয়ে গেলে সেই গান শোনা যায় ।  গানটার মানে হলো -  -  আমার ভাইয়ের রক্তে রাঙানো একুশে ফেব্রুয়ারি / আমি কি ভূলিতে পারি .  .  .  ’ 






বাংলার তরু - লতা - গুল্ম - ৪৭  :  দাঁতরাঙা




ফুলটা ,  গাছটা ছোট বেলায় হঠাৎ হঠাৎ দেখেছি পতিত ঘেসো জমিতে ।  তবে খুব বেশি দেখিনি ।  যেখানে সেখানে এখন আর দেখা মেলে না ।  খুব ভালো করে দেখার সুযোগ পেলাম ২০১৪ সালে  ।  জাহাঙ্গীরনগর বিশ্ববিদ্যালয়ে ।  প্রজাপতি আর পাখির পেছনে ছুটতে ছুটতে পুকুর পাড়ে পেয়ে গেলাম তেজপাতার মতো দেখতে এই উদ্ভিদকে ।  পটাপট বেশকিছু ছবিও তুলে নিলাম ।  

তারপর আবার প্রজাপতি - ফড়িংয়ের পেছনে ছোটা ।  হঠাৎ দেখতে পেলাম ত্যাজপাতার মতো পাতাওয়ালা ওই ছোট ছোট গাছগুলোতে দারুণ সুন্দর একটা ফুল ।  এত সুন্দর ফুল বনে - জঙ্গলে বাসই দেখা যায় ।  সুতরাং আবারও ক্যামেরা তাক করতে হলো দাঁতরাঙ্গা নামের এই বুনোফুলের দিকে ।  দাঁতরাঙ্গা নামটা জানলাম বৃক্ষকথা গ্রুপে ফুলের একটা ছবি পোস্ট করে ।  পরে অবশ্য নওয়াজেশ আহমদ - এর  ‘ বাংলার বনফুল ’  নামের বইটিতেও পেলাম ফুলটির বর্ণনা । 
দাঁতরাঙ্গা গুল্ম জাতীয় উদ্ভিদ ।  গাছটি একসময় সারাদেশেই দেখা যেত ।  কিন্তু এখন বাংলার বুনো মাঠে এর দেখা মেলে কালেভদ্রে ।  সাধারণত উঁচু জমিতে দাঁতরাঙা বিশেষ পছন্দ ।  তাই উইঢিবির ঝোপের ভেতরও এরা মাথা উঁচু করে দাঁড়ায় । 

সাধারণত দাঁতরাঙা গাছ ১ থেকে ৫ ফুট পর্যন্ত উঁচু হয় ।  কাণ্ড নরম ,  খসখসে ।  কাণ্ডের রং লালচে সবুজ ।  পূর্ণাঙ্গ গাছ মূল কাণ্ড ১ থেকে ২ ইঞ্চি মোটা হয় । 

দাঁতরাঙার পাতা সরল ।  বেশ পুরু ।  দেখতে প্রায় তেজপাতার মতো ।  তবে তেজপাতার চেয়ে পুরু ।  তেজপাতা মসৃণ ,  পাতার কিনারগুলোও বেশ শাণিত ।  কিন্তু দাঁতরাঙার পাতা খসখসে ।  কিণারগুলোও করাতের মতো ধারালো ।  পাতার রং সবুজ ।  তবে পাতার গায়ে অসংখ্য লাল ও বাদামি ফুটকি আছে ।  পাতার লম্বাটে বর্শফলাকৃতির পাতার দৈর্ঘ্য তিন ইঞ্চি ।  প্রস্থ দেড় ইঞ্চি । 

ফুল গোলাকার ।  রং লালচে বেগুনি ।  ফুলের পাঁচটি পাপড়ি থাকে ।  পাপড়ি পাতলা ।  পাপড়ির হৃৎপিণ্ডাকৃতির ।  ফুলের ঠিক কেন্দ্রে আট দশটি হলুদ এবং আট দশটি বেগুনি কেশর থাকে ।  ফুলের ব্যাস তিন ইঞ্চি । 
বাংলাদেশ ছাড়াও পুরো দক্ষিণ - পূর্ব এশিয়া জুড়ে এদের দেখা মেলে ।  মালয় ও ইন্দোনেশিয়ার জঙ্গলে এদের সবচেয়ে বেশি দেখা যায় । 

ফল  এখনও দেখা হয়নি ।  তবে গুগল করে ছবি পেলাম ।  সেগুলো তুলে দিলাম এখানে ।  ছবির মূলসাইট এখানে । 

বীজ ও দেখিনি ।  তবে ত্রিকোণোকার এই বীজের ছবিও ইন্টারনেট থেকে নিতে হলো ।  বীজের ছবির সাইট এটা । 
স্থানীয় নাম  :  বন তেজপাতা ,  লুটকি কক্সবাজারের মহেশখালীর আঞ্চলিক ভাষায় বলা হয় ,  পুইট্টি গাছ । 
ইংরেজি নাম  :  Indian Rohododendron . 
বৈজ্ঞানিক নাম  :  Melastoma malabathricum .  . 
বাংলার তরু - লতা - গুল্ম - ৪৬ :  চোরকাঁটা 

ছবি :  


 








পাটের ফুল




পাট দেখেননি কিংবা পাটগাছ চেনেন না এমন মানুষ পাওয়া দুষ্কর ।  পাটের ফল দেখেছেন ,  এমন মানুষের সংখ্যা শতকরা ১০ ভাগেরও কম ।  আর পাটের ফুল দেখেছেন কিনা ,  এ প্রশ্ন করলে সংখ্যা নির্ঘাত আরও কমবে । 
এবার ভাগ্যক্রমে পাটের ফুল ও ফল পেয়ে গেলাম ।  বহুদিন এ দুটো জিনিস দেখা হয় না ।  আসলে মৌসুমে যে পাটের চাষ করা হয় ,  সেই পাট অনেক বড় হয়্ ।  ৮ - ১০ ফুটের মতো ।  কিন্তু আঁশের মৌসুমে পাটের ফুল - ফল হয় না ।  কেন হয় না তা জানা নেই ।  তাহলে পাটের বীজ আসে কোথা থেকে ? 

বীজ পাটের জন্য মৌসুম শেষে আবার পাটের চাষ করা হয় ।  সেই পাট বেশি বড় হয় না ।  ২ - ৩ ফুট মাত্র উচ্চতা ।  পাতাগুলোও অনেক ছোট ছোট হয় ।  শরৎকালে বীজের জন্য পাটের চাষ করতে দেখতাম অনেককে ।  এখন এটা একেবারেই কমে গেছে ।  

পুজোর ছুটি ছিল তিনদিন ।  ভাবলাম ঢাকায় শহরে আটকে না থেকে গ্রাম থেকে ঘুরে আসি ।  পাখিদের ছবি - টবি যদি তোলা যায় ।  কিন্তু সে গুড়ে বালি ।  কোনও এক রহস্যময় কারণে পাখিরা একদম গা ঢাকা দিয়েছে ।  ক্লান্ত - শ্রান্ত শরীরে হতাশ হয়ে বাড়ি ফিরছিলাম ।   মন ভালো করে দিল কলাইয়েরে ফুল ।  খেয়ালই ছিল না ,  হেমন্ত এসে গেছে ।  কলাই ফুলের সৌন্দর্য্ ঝটকায় ফিরিয়ে নিয়ে গেল স্মৃতমেদুর ছেলেবেলিায় ।  দুরন্ত শৈশব কানে কানে আউড়ে গেল সুফিয়া কামালের নস্টালজিক কবিতা — 
সবুজ পাতার খামের ভেতর
হলুদ গাঁদা চিঠি লিখে
কোন্ পাথারের ওপার থেকে
আনল ডেকে হেমন্তকে ? 
আনল ডেকে মটরশুঁটি , 
খেসারি আর কলাই ফুলে
আনল ডেকে কুয়াশাকে
সাঁঝ সকালে নদীর কূলে । 
সকাল বেলায় শিশির ভেজা
ঘাসের ওপর চলতে গিয়ে
হাল্কা মধুর শীতের ছোঁয়ায়
শরীর ওঠে শিরশিরিয়ে । 
আরও এল সাথে সাথে
নুতন গাছের খেজুর রসে
লোভ দেখিয়ে মিষ্টি পিঠা
মিষ্টি রোদে খেতে বসে । 
হেমন্ত তার শিশির ভেজা
আঁচল তলে শিউলি বোঁটায়
চুপে চুপে রং মাখাল
আকাশ থেকে ফোঁটায় ফোঁটায় । 

কলাই ফুল

হলুদ রঙা কলাই ফুল মাঠ আলো করে রেখেছে ।  কিন্তু তার সৌন্দর্য্ও যেন ম্লান করে দিয়েছে আরেকটি ফুল ।  কলাই খেতের এখানে সেখানে মাথা উঁচু করে দাঁড়িয়ে আছে ছোট্ট ছোট্ট কিছু পাটগাছ ।  তার গায়ে সোনালী হলুদ ফুলের দ্যুতি । 
বুকের ভেতরটা ছলকে উঠল ।  কতদিন দেখিনি এই ফুল ।  বড্ড আফসোস ছিল ,  এর ছবি আমার কাছে নেই বলে ।  হাতে ক্যামেরা ,  আমাকে আর ঠেকায় কে ? 

নানা ভঙ্গিমায় ফুলের ছবি নেওযার পর আফসোসটা আরও বাড়ল ।  পাটের ফলের ছবি নেই যে !  তখন মনে হলো ,  ফুল যখন আছে ,  খুঁজে - পেতে ফলও পাওয়া যেতে পারে । 


হলোও ঠিক তাই ।  ফলধারী একটা গাছও পেয়ে গেলাম ।  পুজোর ছুটিটা আর মাটি হলো না । 






বাংলার গুল্ম - তরু - লতা  - ১৫  :  তেলাকুচা




ছোটবেলায় আমার খুব সখ ছিল একটা টিয়াপাখির পোষার ।  সেই সখ কখনওই পুরণ হয় নি ।  কারণ আমার মা পাখিকে খাঁচায় বন্দী করা পছন্দ করতেন না ।  তাই প্রতিবেশিদের পাখিগুলোকে আদর করে দুধের সাধ ঘোলে মেটাতে হত ।  বিশেষ করে আমার এক ফুফুর বাড়িতে গলায় কেতি ওঠা একটা সুন্দর টিয়াপাখি ছিল ।  প্রতিদিন মাঠে - আমবাগানে যাওয়ার সময় ওই পাখিটার সাথে একটু দুষ্টুমি করে যেতাম ।  শিষ দিতাম ,  কথা শেখাবার চেষ্টা করতাম ।  আর মাঠ থেকে ফেরার পথে হাতে থাকত টসটসে কয়েকটা তেলাকুচা ।  তেলাকুচা টিয়া পাখিদের খুব প্রিয় খাবার ।  অন্য পাখিদেরও ।  কিন্তু টিয়াপাখি যখন তেলাকুচা খেত — সে দৃশ্য সন্দুরতর ।  ঠিয়াপাখির লাল ঠোঁট আর তেলা কুচার লাল রং মিলে যে অপার্থিব সৌন্দর্যের অবতরাণা হয় ,  তা বোধহয় ওই শৈশবের সোনাঝরা দিনগুলিতেই অনুভব কার সম্ভব । 

তেলাকুচা লতা জাতীয় উদ্ভদ ।  বহুবর্ষজীবি ।  সাধারণত ফসলের ক্ষেতের বেড়ার গায়ে জমাট ঝোপঝাড়ে এদের দেখা যায় ।  এছাড়াও সজনে ও ভেটুল গাছও এদের প্রিয় আশ্রয়স্থল ।  এই লতা ঠিক কতটুকু লম্বা হয় আন্দাজ করা মুশকিল ।  

তেলাকুচার লতা নরম ।  খুব সহজেই ছেঁড়া যায় ।  লতার বেড় আধা ইঞ্চিরও কম । 

তেলাকুচার পাতার রং গাঢ় সবুজ ।  পাতা পুরু ,  নরম ।  দেখতে অনেকটা হৃদপিণ্ডাকৃতির ।  বোঁটা থেকে পাতার অগ্রভাগ পর্যন্ত পাতার দৈর্ঘ্য ৩ ইঞ্চি ।  প্রস্থও ৩ ইঞ্চির কাছাকাছি ।  বাংলাদেশে দুই রকমের তেলাকুচা দেখা যায় ।  মূলত পাতার আকৃতি তাদের মধ্যে ছাড়া আর কোনো পার্থক্য নেই ।  সবচেয়ে বেশি যে তেলাকুচা দেখতে পাই ,  তার পাতায় ৫ টা শীর্ষভাগ থাকলেও পাতা অখণ্ড । 

তবে অন্যজাতের তেলাকুচার পাতা ওপরের ছবির মতো তিন ভাগে বিভক্ত ।  তেলাকুচার পাতা রসালো ।  সবুজ রংয়ের ঠাণ্ডা রসে ভরা ।  পিষলে খুব সহজে এই রস বেরিয়ে আসে । 

তেলাকুচার ফুলের রং সাদা ।  পাঁপড়ি মূলত একটা ।  কিন্তু পাঁচটা স্পষ্ট ভাগে বিভক্ত ।  এর মঞ্জরি একপুষ্পক ।  প্রায় বারোমাস এর ফুল দেখা যায় ।  ফুলের ব্যাস ২ ইঞ্চি । 

তেলাকুচার ফল লম্বাটে ।  রং সবুজ ।  তবে সাদা রংয়ের ডোরাকাটা থাকে ।  তেলাকুচার ফলের চেহারা অনেকটা চাল কুমড়োর মতো ।  ফল ২ - ৩ইঞ্চি লম্বা হয় ।  

তেলাকুচার পাকা ফলের রং সিঁদুর - লাল ।  পাকা ফলে মিষ্টি স্বাদ আছে ।  শিশু ও পাখিদের প্রিয় ফল ।  ফলের ভেতর শশার বীজের মতো ২০ - ২৫টা বীজ থাকে । 
তেলাকুচোর ইংরেজি নাম baby watermelon ,  little gourd  ,   gentleman ' s toes ইত্যাদি ।  আমাদের দেশে যে জাতের তেলাকুচা দেখা যায় ,  তার বৈজ্ঞানিক নাম Cephalandra indica . 






বাংলার বনফুল - ১



মাস খানেক আগেও মোবাইল ফোন ছাড়া ডিজিটাল ক্যামেরা ছুঁয়েও দেখিনি ।  যখন ফিল্ম ক্যামেরার যুগ ছিল ,  তখন দুদিন মাত্র সেই ক্যামেরা দিয়ে ছবি তুলেছি ।  সেও এক যুগ আগের কথা ।  ছবি তোলার নানা নিয়ম কানুন ,  ছবির নানা প্রকারভেদ আছে জানতাম ,  কিন্তু সেগুলো কী ,  কী ভাবে তা ক্যামেরায় ধারণ করতে হয় ,  তার বিন্দু বিসর্গও জানতাম ।  ক্যামেরা কেনার ইচ্ছা যখন জাগল ,  তখন নেটে খোঁজ - খবর নিতে শুর করলাম -  - সেও মাত্র মাসখানেক আগের কথা ।  আইএসও ,  সাটারস্পিড ,  অ্যাপাচার শব্দগুলোর সাথে পরিচিত হলাম তখনই ।  অবশ্য পদার্থবিদ্যার ছাত্র ছিলাম বলে  ‘ ফোকাল লেন্থ ’  শব্দটার সাথে পরিচয় ছিল আগেই ।  জুম শব্দটাও পরিচিত ,  কিন্তু  অপটিকাল আর ডিজিটালের পার্থক্য জানতাম না ।  ইনন্টারনেটের মাধ্যমে সেগুলো সম্পর্কে কিছুটা ধারণা পেলাম ।  আরও জানলাম ,  ছবির জগতের দুটি অদ্ভুত ‍সুন্দর শব্দ সম্পর্কে ,  ম্যাক্রো ও বোকে ।  বোকেটা আজও আত্মস্থ করতে পারেনি ,  কিন্তু ম্যাক্রো আমাকে নেশাগ্রস্ত করে তুলল ।  তাই গ্রামে গিয়ে গাছপালা - ফুলের যেসব ছবি তুলেছি ,  সেগুলোর সিংহভাগই ম্যাক্রো ।  বঞ্চিত হয়েছি ল্যান্ডস্কেপ ,  পোট্রেট ,  ওয়াইড অ্যাঙ্গেলের বিশাল জগত থেকে । 
এক -  - শিয়ালকাঁটা

দুই -  - শিয়ালকাঁটা

তিন -  - আকন্দ

চার -  - কালোচিতে

পাঁচ -  - কালোচিতে

ছয় -  - অজ্ঞাত

সাত -  - কলকাসুন্দা

আট -  - আলোকলতা

নয় -  - স্বর্ণলতা

দশ -  - লজ্জাবতী

এগারো -  - ময়নাকাঁটা

বারো -  - ময়নাকাঁটা

তেরো -  - বিড়ালনখা

চোদ্দ -  - বিড়ালনখা

পনেরো -  -  - আম

ষোল -  - হাতিসুড়

সতেরো -  - শিমুল

আঠারো -  - শিমুল

ঊনিশ -  - শিমুল

কুড়ি -  - দ্রোণ

একুশ -  - কলা

বাইশ -  - সজনে

তেইশ -  - অজ্ঞাত

চব্বিশ -  - ভাঁটফুল

পঁচিশ -  - ভাঁটফুল

ছাব্বিশ -  - ভাঁটফুল

সাতাশ -  - শিরীষ

আঠাশ -  - শিরীষ

ঊনত্রিশ -  - শিরীষ

ত্রিশ -  - শিরীষ

একত্রিশ -  -  - শিরীষ


ছবি :  


 








ক্যামেরা কিনতে চাই ,  সচলদের পরামর্শ চাই আগে



বছর তিনেক আগে কিনেছিলাম স্যামস্যাং জিটিএস - ৫৬০০ মডলের একটা মোবাইল ফোন ।  আমার সাধ্যের মধ্যে এটাই সবচেয়ে ভালো ক্যামেরার ফোন ।  অবশ্য ফটোগ্রাফীর উদ্দশ্যে আমার ছিল না ।  বুনো গাছপালার প্রতি আমার দুর্ণিবার আকর্ষণ সেই ছেলেবেলা থেকে ।  ফোনটা হাতে পাওয়ার পর পর অসনকটা খেলাচ্ছলে ঝোপঝাড়ের ছবি তুলতাম ,  বিশেষ করে গ্রামে গেলে ।  দু ’ বছরে হাজার তিনেক ছবি তোলার পর মনে হঠাৎ একদিন মনে হলো ,  ছবি যখন রয়েছে তখন বুনো গাছপালাগুলো নিয়ে সচলে পোস্ট দিলে কেমন হয় ?  ভয়ে ভয়ে লিখেও ফেলাম একটা পোস্ট ।  যতটা না প্রসংসা এলো ,  তারচেয়ে বেশি এলো অভিযোগ -  - ছবির মান এত নিম্ন কেন ?  বারবার আমাকে একই  উত্তর দিতে হচ্ছিল ।  বিব্রতও হচ্ছিলাম ।  তবে সচলদের পিঠ চাপড়ানি আমাকে আশাবাদী করে তুলছিল ।  ভাঙা - চোরা সেলফোনের ক্যামেরা দিয়েই ২৬টা লেখা ইতিমধ্যে পোস্ট করে ফেলেছি ।  লিখব ,  যতদিন সম্ভব ,  তা সে বন্ধুবর তারেক অণু এই সিরিজটাকে যতই বোরিং সিরিজ বলুন কেন !   ( ভাই কেউ যেন আবার গরম পিঠার মতো বিক্রি হওয়া  “ দুনিয়ার রাস্তায় রাস্তায় ”  বইয়ের লেখকের কানে কথাটা তুলেন না  )  ।  এখন মনে হচ্ছে সিরিজটা ভালোভাবে চালিয়ে নিতে হলে সত্যিই একটা ডিজিটাল ক্যামেরা কেনা উচিত ।  ভাবছি কিনেই ফেলব ।  তবে কিনা আমার বাজেট যৎসামান্য ,  হাজার পনেরোর মধ্য ভালো কাজ চালানো যাবে এমন কম্প্যাক্ট ক্যামেরার মডেল ও ব্রান্ড জানার জন্য সচলদের দ্বারস্থ হচ্ছি । 






কুসুম ভরা বসন্তে - ১



প্রিয় সচল ,  ক্যামেরা কেনার পর এটাই আমার প্রথম পোস্ট ।  বাংলার তরু - লতা - গুল্ম সিরিজ তো চলবেই ।  কিছু ফুলের ছবি তুলে পরীক্ষামূলক পোস্ট দিলাম ।  সব ফুলের নাম আমি জানি না ।  তাই নাম্বারিং করে দিলাম ।  যে যেটার নাম জানেন ,  জানাবেন আশা করি ।  
ছবিগুলো সব ঢাকা থেকে তোলা ,  বেশিরভাগই রমনা পার্ক থেকে । 
এক

দুই

তিন

চার

পাঁচ

ছয়

সাত

আট

নয়

দশ

এগার

বার

তের

চৌদ্দ

পনের







বাংলার বনফুল - ২



বাংলার বনফুল - ১

বত্রিশ -  - লজ্জাবতী

তেত্রিশ -  - অজ্ঞাত

চৌত্রিশ -  - অজ্ঞাত

পয়ত্রিশ -  - অজ্ঞাত

ছত্রিশ -  - কন্টেকারি

সাইত্রিশ -  - বেগুন

আটত্রিশ -  - হাতিশুঁড়

ঊনচল্লিশ -  - লাল ভেরেণ্ডা

চল্লিশ -  - ভেরেণ্ডা

একচল্লিশ -  - আশশেওড়া

বেয়াল্লিশ -  - কলকাসুন্দা

তেতাল্লিশ -  - তেলাকুচো

চুয়াল্লিশ -  - কচুরিপানা

পয়তাল্লিশ -  - পোড়ানারেঙ্গা

ছেচল্লিশ -  - শাপলা

সাতচল্লিশ -  - পদ্ম

আটচল্লিশ -  - পদ্ম






কুসংস্কারে কুঠারাঘাত - ৩  :  কালকেউটের ছোবল



যেহেতু অনেক পাঠক এই পোস্ট নিয়ে প্রশ্ন তুলেছেন ।  তথ্যসূত্র চেয়েছেন ,  পর্যাপ্ত তথ্যসূত্র আমার হাতে নেই ,  তাই পোস্ট থেকে লেখাগুলো সরিয়ে ফেললাম ।  যারা আমার কথায় আঘাত পেয়েছেন ,  তাদেরকে আঘাত দেয়ার জন্য আমি আন্তরিক ভাবে দুঃখিত । 
এই সিরিজের অন্য লেখা -  - ১ ) গোরস্থানের বিভীষিকা ২ ) বেঁশোভূতের খপ্পরে






বাংলার বনফুল - ৩



বাংলার বনফুল - ১ বাংলার বনফুল - ২ 

ঊনপঞ্চাশ -  - পেটারি

পঞ্চাশ -  - অজ্ঞাত

একান্ন -  - কচুরিপানা

বায়ান্ন -  - কেশড়ে

তিপান্ন -  - বিছুটি

চুয়ান্ন -  - চোরকাঁটা

পঞ্চান্ন -  - নেপিয়ার ঘাস

ছাপান্ন -  - তেলাকুচা

সাতান্ন -  - গোয়ালে

আটান্ন -  - কলাইফুল

ঊনষাট -  - ল্যান্টেনা

ষাট -  - কুঁচ






কবিরাজ কাহিনি - ২  (  শেষ পর্ব ) 



কবিরাজ কাহিনি - ১
শুয়ে পড়েছি যে যার বিছানায় ।  কিন্তু লাইট নিভাইনি তখনো ।  সাম্যের মাথায় চিন্তার ঝড় তখনো বয়ে যাচ্ছে ,  বুঝতে পারছি ।  আমার মাথাও থেমে নেই ।  
অনেক অনেক ঘটনা একসাথে জট পাকিয়ে যাচ্ছে ।  কবিরাজের ভেলকি ,  রায়হান নামের রহস্যময় লোকটা ,  সার্কাসের কারেন্ট কাণ্ড ,  চাকু ছুঁড়ে ভয় দেখানো -  সব সূত্রগুলো জোড়াতালি দিয়ে যুক্তি দাঁড় করানোর চেষ্টা করছি ।  কিন্তু কিছুতেই একটার সাথে একটা মেলাতে পারছি না ।  
ব্যাগ থেকে  ' প্রোফেসর শঙ্কু '  সংকলনটা বের করে পড়ার চেষ্টা করলাম ।  পারলনাম না ।  ঘুম এসে জেঁকে বসেছে দু ' চোখে ।  সাম্যের দিকে তাকিয়ে দেখি সিলিংয়ের দিকে তাকিয়ে আছে ।  সেখানে একটা টিকটিকি একটা মথ পোকাকে ধরার জন্য প্রস্তুতি নিচ্ছে ।  মনে হচ্ছে সাম্য সেটাই দেখছে ।  কিন্তু আমি জানি ও চিন্তার জগতে ডুবে আছে ।  
আমি বিছানা থেকে উঠে জামাটা খুলে আলনায় রাখতে যাব ,  দেখি পকেটে টাকার মতো কী যেন রয়েছে ।  বের করে দেখি ,  সার্কাসের টিকিট ।  এনুমামার বিশেষ পাশের টিকিট ।  অবহেলাভরে টেবিলের ওপর রাখলাম সেটা ।  হঠাৎ সাম্য ভূত দেখার মতো চেঁচিয়ে উঠল ,   ' আসিফ !  টিকিটটা আমাকে দে - তো !  ' 
আমি ওর দিকে ফ্যালফ্যাল করে তাকালাম ।  কিছু আন্দাজ করতে না পারলেও টিকিটটা দিলাম ওর হাতে ।  ও কিছুক্ষণ ঘুরিয়ে ফিরিয়ে দেখল ।  তারপর বলল ,   ' সার্কাসটার নাম কী বলত ?  ' 
 ' কেন ,  রয়্যাল ব্যাঙ্গল সার্কাস !  '  বেশ অবাক হলাম আমি এ প্রশ্ন কেন ?  
ও বলল ,   ' হয়নি ?  ' 
 ' তাহলে ?  ' 
 ' দ্য রয়্যাল বেঙ্গল সার্কাস ।  ' 
ওই হলো ,   ' যে লাউ সেই কদু ।  ' 
 ' উহু ,  লাউ কদু এক নয় ।  '  হালকা মেজাজে বলল সাম্য ।   ' লাউ গোলগাল ,  কদু লম্বা ।  ' 
 ' তাতে কী ?  ' 
 ' সেদিন এনুমামার বাড়িতে যে ছবিগুলো দেখেছিলি মনে আছে ।  ' 
 ' আছে ।  '  জবাব দিলাম ।   ' এর মধ্যে পাঁচটা কক্সবাজার সমূদ্র সৈকতে ওঠা ।  ' 
 ' পাঁচটা নয় ,  চারটে ।  একটা হোটেলের লবিতে ওঠা ।  ' 
 ' হুঁ হুঁ ,  মনে পড়েছে ।  ’  বেশ জোর হয়ে গেল কথাটায় ।   ' গ্রুপ ছবি ।  ' 
 ' গ্রুপের পেছনের দেয়ালে একটা ব্যানার ছিল মনে আছে ?  ' 
 ' আছে ।  '  বললাম আমি ।   ‘ ব্যানারে লেখা ছিল  ' আনন্দ ভ্রমণ  :  কক্সবাজার ১৯৮২ ।  ' 
ও বলল ,   ' এই তো ।  এমন স্মরণশক্তিই তো চাই গোয়েন্দা সহকারীর !  ব্যানারের লোগোতে কী লেখা ছিল মনে আছে ?  '  
এবার আমি ধরা খেয়ে গেলাম ।  লোগোতে কয়েকটা ইংরেজি শব্দ ছিল ।  কিন্তু কী ছিল মনে নেই ।  সাম্যই মনে করিয়ে দিল ।   ' টি আর বি এস এল '  তারপর টিকিটটা আমার দিকে বাড়িয়ে দিয়ে বলল ,   ' দেখ ,  এটা কী ।  ' 
টিকিটের দিকে তাকিয়ে দেখি সেই একই লোগো এবং তাতে লেখা -   ‘ টি আর বি এস এল ’  । 
 ' তার মানে দ্য রয়াল বেঙ্গল সার্কাস .  .  .   '  আমি আটকে -  গেলাম ,  সাম্য সেটা ছাড়িয়ে দিল -   ' লিমিটেড '   ।  
 ' তাহলে ব্যাপারটা কী দাঁড়ালো .  .  .  ?  '  জবাবের আশায় আবার সাম্যের চোখে চোখ রাখলাম ।   ' ৮২ সালের ঐ আনন্দ ভ্রমণটা ছিল এই সার্কাস পার্টির ?  তার মানে ,  সেকাল থেকেই এনুমামার সাথে সার্কাস পার্টির সম্পর্ক ?  ' 
জবাব পেলাম না ।  সাম্যের মোবাইলটা বেজে উঠেছে ।  ফোন রিসিভ করল ও ।  ওপাশের কণ্ঠটা শুনতে পেলাম  না ।  সাম্য যা বলল -  
 ' তাই ।  ' 
 ' ঠিক আছে ।  তুই খেয়াল রাখিস কে কে আসে ?  ' 
 ' ওরা রওনা দেয়ার পর তুইও আসিস তবে কেউ যেন না জানে ।  '  
ফোন কেটে দিল সাম্য ।  
 ' কে রে ?  '  আমি কৌতুহল দমন করতে না পেরে জিজ্ঞেস করলাম । 
 ' রকিব ।  ওকে কাল আসতে বললাম ।  কবিরাজের খেল খতম হবে কালই ।  তবে রকিবের নামটা যেন একবারও উচ্চারণ করবি না ।  আমার সামনেও না কারও সামনেই না ।  ' 
 ' ঠিক আছে ।  কিন্তু ব্যাপারটা কী বলবি তো !  ' 
 ' এখনই বলতে পারব না ।  রহস্যের জট এখনো ছাড়েনি ।  তবে সকাল হতে হতে ঠিক ছাড়িয়ে ফেলব ।  তুই এখন ঘুমো ।  ' 
ঘুম আসত কিনা জানি না ।  সদ্যই বড় অসুখ থেকে সেরে উঠেছি ।  ডাক্তারের ওষুধ চলে আজও ।  ঘুমের দিকেও তারা নজর রেখেছেন । 

ছয় 
সকালে ঘুম থেকে উঠে দেখি ,  সাম্য ঘরে নেই ।  ঘুম থেকে উঠতে যে দেরি করে ফেলেছি তাও নয় ।  রিমি মামি অর্থাৎ একরামূল মামার স্ত্রীকে জিজ্ঞেস করলাম ।  তিনি জানালেন ,  তিনি কিছুই জানেননা ।  আমি ওর মোবাইলে কল দিলাম ।  ফোন বন্ধ ।  চিন্তায় পড়ে গেলাম ।  কিছু হলো না তো ?  '  
সকালের নাস্তা ,  দুপুরের খাবারের সময়ও পার হয়ে গেল ।  এর মধ্যে কয়েকশ '  বার ফোন দিয়েছি ।  সংযোগ পাচ্ছে না ।  কিছুটা রাগ হলো ।  আরে বাবা একা একাই যদি গোয়েন্দাগিরি করবি তাহলে আমাকে আনা কেন ?  অন্তত মামিকে একটা কথা জানিয়ে যেতে পারতিস ! 
এনুমামাকে ফোন দিলাম ।  তিনিও জানেন না ।  তাকে একবার আসতে বললাম ,  কিন্তু তিনিও নাকি বাসায় নেই ।  কী কাজে বাইরে আছেন ।  এখন আসতে পারবেন না বা বাড়িতে গিয়েও তাকে পাওয়া যাবে না ।  শেষমেষ একরামূল মামাকে ফোন দিলাম ।  হাসপাতালে শতেক ব্যস্ততার মধ্যেও তিনি আমার কল রিসিভ করলেন ।  আমাকে চিন্তা করতে নিষেধ করে জানালে ,  কী একটা কাজে নাকি সাম্য চুয়াডাঙ্গায় গেছে ।  বিকেল তিনটের সময় আমার মোবাইলে সাম্যের কলা এলো ।  আমি মেজাজ দেখিয়ে দু - একটা কড়া কথা বলব ভেবেছিলাম ।  ও তাড়াহুড়ো করে বলল ,   ' শোন ,  এক্ষুনি কবিরাজের বাড়িতে চলে যা ।  রকিবও থাকবে ওখানে ।  কিন্তু মনে রাখিস ,  এমন ভান করবি যেন তোরা কেউ কাউকে চিনিস না ।  '  
কথাগুলো কোনোরকম শেষ করেই ও লাইন কেটে দিল ।  আমি কিছু বলার সুযোগ পেলাম না ।  মেজাজটা আরো বিগড়ে গেল ।  তবে ওর কথামতো গেলাম কবিরাজের বাড়িতে ।  
আজ ভিড় কম ।  আজ চুয়াডাঙ্গা জেলার রোগি দেখবে ।  চুয়াডাঙ্গার চেয়ে আমাদের গ্রাম কবিরাজের বাড়ি থেকে অনেক অনেক দূর ।  তাই চুয়াডাঙ্গার রোগি কম দেখে অবাকই হলাম ।  ছোট খাটো একটা জটলা ।  আধঘন্টার মধ্যেই শেষ হয়ে যাবে রোগি ।  ভিড়ের মধ্যে এদিক সেদিক তাকিয়ে খুঁজলাম ।  কিন্তু সাম্য বা রকিব কাউকেই পেলাম না ।  কবিরাজ মহিলা আমাকে দেখেও দেখল না ।  অগত্যা জটলার পেছনে দাঁড়িয়ে তামাশা দেখতে লাগলাম ।  
মিনিট দশেকের মধ্যেই রকিব এসে হাজির ।  আমি ওর চোখে চোখ রাখলাম ।  ও চোখ সরিয়ে নিল ।  ওর সাথে গোঁফ দাঁড়িতে ভূষণ হওয়া এক হ্যংলা লোক ।  সিরিয়ালে নাম লেখানোর সময় লোকটা বলল ,   ' আমার এই ভাগ্নে রোগি ।  '  
সেদিনের সেই ভোম্বলমতো লোকটা ওর হাতে একটা নম্বরযুক্ত টোকেন ধরিয়ে দিল ।  
মিনিট দশকের ভেতরে কবিরাজের উঠোন একেবারে খালি হয়ে গেল ।  সিরিয়াল এলো রকিবের ।  মহিলা ওকে দেখে যেন চিন্তায় পড়ে গেল ।   ' তোমার বাড়ি চুয়াডাঙ্গার কোট পাড়ায় ।  ' 
রকিব বলল ,   ' হয়নি ,  ঠিক করে বলুন ।  ' 
 ' তাহলে উজিরপুর ।  '  মহিলা মিনমিন করে বলল 
 ' এখনো হয়নি ।  যাক ,  আমার নামটা বলুন ।  ' 
 ' শহিদ ।  '  জবাবে বলল কবিরাজ মহিলা ।  
 ' নামটাও ঠিক হয়নি ।  আমার অসুখটা কী ?  বলুন ।  ' 
 ' তোমার -  তোমার -  '  মহিলা রীতিমতো তোতলাতে শুরু করল ।   ' তোমার আমাশয় আছে ।  পাঁচ বছর ধরে ভুগছ ।  কোমরে ব্যাথাও আছে ।  ' 
 ' জীবনে কখনো পেটের পীড়া হয়নি আমার ।  '  জোর গলায় বলল রকিব ।   ' আবার গাছেও চড়তে পারি বাঁদরের মতো ।  অতএব আমার কোমরে ব্যাথা হওয়ার সুযোগই নেই ।  ' 
 ' আছে ।  '  মহিলার গলা স্বাভাবিক হয়ে গেছে ।   ' তুমি বুঝতে পারো না ।  কোমরের ব্যাথাও আছে ।  ছোটবেলায় তোমার মা কোমরে শরিষার তেল ডলতে গিয়ে ব্যাথা পাইয়ে দিয়েছিল ।  সেই ব্যাথা আজও আছে ।  ' 
 ' না নেই ।  '  দৃঢ় কণ্ঠে জবাব দিল রকিব ।  
 ' আছে ,  তুমি মিথ্যে বলছ ।  আমাকে ফঁসাতো চাও না ?  '  বলে তাকালো ভোম্বলমতো লোকটার দিকে ।  
ভোম্বল ও আরেকজন সহকারী এসে রকিব ওর মামাকে হাত ধরে টানতে টানতে বের করে দিল ।  ওরাও ভালো মানুষের মতো কথা না বাড়িয়ে চলে গেল ।  
কিছুক্ষণের মধ্যেই একটা মাইক্রোবাসের হর্ন শুনতে পেলাম ।  দশ - বারোজন লোক ঢুকল কবিরাজের বাড়িতে ।  একি !  সবাইতো আমার চেনা লোক ।  আমাদের গ্রামের ।  আজ তো আমাদের গ্রামের রোগি দেখার কথ নয় !  তবে ? 
দশবারোজনের দলের আগে আগে রয়েছে আবুল হাসেম নামের লোকটা ।  ইনিই আমাদের গ্রামের প্রথম রোগি ।  তাঁর রোগ সারার পরই গ্রামে কবিরাজের খ্যাতি ছড়িয়ে পড়ে ।  পরবর্তীতে যে - ই আসে আবুল হাসেমের কাছে কবিরাজের খোঁজ খবর নিয়ে আসে ।  মাঝে মাঝে বিশেষ অনুরোধে আবুল হাসেম নিজেও আসেন ।  আজ যেমন এসেছেন ।  বাকি দশ বারো জন লোকের বেশিরভাগই গাঁয়ের খেঁটে খাওয়া মানুষ ।  দুই - একজন গৃহস্থ ধরনের ।  আবুল হাসেমের হাতে একটা র‍্যাপিং মোড়ানো বাক্স ।  আমাকে দেখে তিনি বললেন ,   ' আরে আসিফ !  তুমি কখন এসেছ ?  আমাকে জানালে এক সাথে আসতাম ।  ' 
 ' আমি এসেছি গত বৃহস্পতিবারে ।  '  জবাবে বললাম ।   ' সাম্যের সাথে কাটাখালি গ্রামে সাম্যের এক মামার বাড়িতে আছি ।  '  
আমার কথা শেষ হতে না হতেই সাম্য এসে হাজির ।  আবুল হাসেমকে কুশলাদি জিজ্ঞেস করে দুম করে একটা প্রশ্ন করে বসল ,   ' আমাদের গ্রামের রোগি তো আজকে দেখার কথা নয় ।  আপনারা এলেন যে ?  ' 
আবুল হাসেম সাময়িক ভড়কে গেলেন ।  পরক্ষণে সামলে নিয়ে বললেন ,   ' আজ চুয়াডাঙ্গা জেলার রোগি দেখেন ।  কিন্তু চুয়াডাঙ্গার রোগি কম তাই বিশেষ অনুরোধে রাজি করিয়ে কিছু রোগি এনেছি ।  ' 
 ' চুয়াডাঙ্গায় রোগি কম না আপনারর মতো আবুল হাসেম নেই ?  '  মুখের ওপর টাটকা কথাটা বলে দিল সাম্য । 
ভেবেছিলাম লোকটা রেগে যাবেন ।  কিন্তু রাগলেন না ।  বরং মোলায়েম গলায় বললেন ,   ' আমি আসি কেন ?  মানুষের যদি কিছুটা উপকার হয় এজন্য ।  নতুন রোগিরা তো এই জায়গা ভালো চেনে না তাই আমাকে ধরে ।  ' 
 ' আপনার হাতে ওটা কী ?  '  সাম্যের তীর্যক প্রশ্ন । 
লোকটা থতমত খেয়ে গেল ।  তড়িঘড়ি করে বলল ,   ' আমাদের গ্রামের এক ধনি লোকের অসুখ সেরেছেন কবিরাজ আম্মা ।  ধনি লোকটা তার নাম ছড়াতে নিষেধ করেছেন ।  তাই নাম বলছি না -  কবিরাজ আম্মাকে তিনি কিছু উপহার পাঠিয়েছেন ।  ' 
 ' কিন্তু আমি তো জানি আপনার কবিরাজ আম্মা কারো উপহার নেন না ।  এই তো সেদিনও এক লোককে ফিরিয়ে দিলেন ।  '  
 ' হ্যাঁ নেন না ।  তবে যার প্রতি তিনি বেশি সন্তুষ্ট থাকেন তার উপহার তিনি গ্রহণ করেন ।  ' 
 ' আচ্ছা ,  আপনার কবিরাজ আম্মা কী সত্যিই অন্তর্যামী ,  মুখ দেখেই লোকের নাম ধাম বলে দিতে পারেন ?  ' 
 ' হ্যাঁ পারেন ।  কেন তোমাদের নামধান বলতে পারেননি ?  ' 
 ' পেরেছেন ,  '  সাম্য জবাব দিল ।   ' তবে রকিবেরটা পারেননি ।  ' 
 ' রকিব কে ?  '  আবুল হাসেমের প্রশ্ন । 
 ' এই রকিব !  এদিকে আয় ।  ' 
রকিব আমাদের থেকে একটু দূরে ছিল ।  সাম্য ডাকতেই কাছে এলো । 
 ' একে চেনেন ?  ' 
 ' চিনি ।  '  আবুল হাসেমের ছোট্ট জবাব ।  
 ' এর পরিচয় বলতে পারেননি আপনার কবিরাজ আম্মা ।  ' 
 ' কী জানি ?  হয়তো ওই সময়  ‘ তেনা ’ রা আশে পাশে ছিলেন না ?  '  
 ' তেনারা কারা ?  '  এবার আমি মুখ খুললাম ।  
 ' জ্বিনে হুজুর - রা আর কি !  ' 
ওদিকে থেকে আবুল হাসেমের ডাক পড়ল ।  তিনিও সটকে পড়ার সুযোগ খুঁজছিলেন ।   ' শোনো তোমাদের সাথে পরে কথা বলছি ,  আগে ওই রোগিদের ব্যবস্থা করে আসি ।  ' 
 ' সাম্য ,  আসিফ !  তোমরা এখানে ?  হে হে হে .  .  .  অথচ আমি তোমাদের খুঁজে খুঁজে হয়রান হয়ে ,  গেছি বুঝলে কিনা .  .  .  '  এনুমামরও আবির্ভাব ঘটল ।  
 ' মামা ,  আপনি সারাদিন কাথায় ছিলেন ?  '  আমার প্রশ্ন । 
 ' আর বোলো না !  ব্যস্ত ছিলাম ।  জমি - জায়গা নিয়ে একটা ফ্যাসাদ আছে ।  মেহেরপুর যেতে হয়েছিল .  .  .  বুঝলে কিনা তোমার ফোন পেয়ে চিন্তায় পড়ে গেলাম ।  তাই কাজ ফেলে ছুটে এলাম ।  হে হে হে .  .  .  ' 
 ' মামা ,  আপনার কবিরাজ কিন্তু ধরা খেয়ে গেছে ।  ' 
 ' মানে !  '  চমকে উঠলেন এনুমামা । 
 ' এ হচ্ছে রকিব ।  '  এনুমামার সাথে রকিবের পরিচয় পর্বটা শেষ করল সাম্য ।   ' আমাদের বন্ধু ।  এর নাম ঠিকানা কিন্তু বলতে পারেননি কবিরাজ মহিলা ।  ' 
 ' কিন্তু তোমাদেরটা তো পেরেছিল ।  ' 
 ' মনে হয় ,  আমরা এখানে আসব কবিরাজ আগেই জানত ।  সব রোগিদের ক্ষেত্রেই একই ঘটনা ঘটে ।  কিন্তু মহিলার কাছে রকিব একেবারে অচেনা ।  তাই ওর নাম ঠিকানা বলতে পারেনি ।  ' 
 ' তার মানে কেউ আগে থেকে জানিয়ে দেয় ,  বলছ ?  '  এনুমামা বললেন ।  
 ' হ্যাঁ ,  সাম্যের জবাব ।   ' যেসব গ্রামে তার নাম ডাক আছে সেসব গ্রামে মহিলার এজেন্ট আছে ।  তারাই বলে দেয় ।  ' 
 ' তোমাদেরটা কে বলেছে বুঝতে পেরেছ ।  ' 
 ' নিশ্চিত নই ,  তবে আবুল হাসেম নামে একটা লোক আমাদের গ্রামের রোগিদের নিয়ে আসে ,  সেই লোকও হতে পারে ।  ' 
 ' কিন্তু এতে কবিরাজের কী লাভ ।  সে তো টাকা পয়সা নেয় না ।  ' 
 ' লাভ ,  আজকে দেখলাম আবুল হাসেম একটা বড় প্যাকেট উপহার নিয়ে এসেছে ।  কোনো এক বড়লোক রোগি নাকি পাঠিয়েছে উপহারটা ।  মাসে এরকম দু - চারটা উপহার সে পায় ।  তাই অন্য রোগির কাছ থেকে ফিস না নিলেও দিব্যি চলে যায় ।  ' 
 ' এতো রোগির নাম ঠিকানা এজেন্টের মুখে শুনে গড়গড় করে বলে যাওয়া কি সম্ভব ?  '  এবার আমি সাম্য কে প্রশ্নটা করলাম ।  
 ' সেটাও বুঝতে পেরেছি ,  কীভাবে করে ।  ইচ্ছে করলে এখন ভরা মজলিশে বলেও দিতে পারি ।  কিন্তু ঝুঁকি আছে ।  এলাকাটা ভালো নয় ।  তাছাড়া কবিরাজের সহযোগীরাও তার আশেপাশে আমাদের আর ঘেঁষতে দেবে বলে মনে হয় না ।  ' 
 ' তুমি অবশ্য যুক্তির কথাই বলেছ -  '  এনুমামা বললেন ।   ' তাছাড়া পুলিশের সাহায্যও পাবে না বুঝলে কিনা  .  .  .  এতবড় ব্যবসা যে ফেঁদে বসেছে নিশ্চয়ই সে পুলিশের শেল্টার পায় .  .  .  বুঝলে কিনা .  .  .  ' 
 ' ঠিকই বলেছেন মামা ।  '  সাম্য বলল ।   ' মহিলাকে এভাবে ধরতে যাওয়া বোকামী হবে ।  তার চেয়ে আমাদের বাড়ি ফিরে যাওয়াই ভালো ।  ' 
 ' তাই যাও ।  '  সাম্যকে সমর্থন করে বললেন এনুমামা ।   ' খামোখা জীবনের ঝুঁকি নিয়ে লাভ নেই .  .  .  বুঝলে কিনা .  .  .  ' 
সাম্য আর এনুমামার কথাবার্তা শুনে আমি হতাশ হলাম ।  তীরে এসে তরি ডুবল ।  সখ করে সাম্যের সাথে এসেছিলাম রহস্য সমাধান করতে ।  এভাবে খালিহাতে ফিরে যেতে হবে ভাবিনি ।  হঠাৎ আমার মনে পড়ল সার্কাসের কথা ।  সাম্যকে বললাম  ' সার্কাসের ষড়যন্ত্রকারীদেরও তো ধরতে পারি সাম্য ?  ' 
 ' না না ,  তার আর দরকার হবে না ।  '  সাম্যকে সুযোগ না দিয়েই বললেন এনুমামা ।  ঝামেলা মিটে গেছে ।  বুঝলে কিনা .  .  .  ' 
এনুমামার কথার ফাঁকে সাম্য চোখ ইশারা করে আমাকে চুপ করে যেতে বলল ।  আমিও আর কথা বাড়ালাম না ।  
 ' বরং চলো আজ আরেকবার স্রেফ সার্কাস দেখে আসি ।  '  এনুমামা প্রস্তাব করলেন ।  
সাম্য রাজি হয়ে গেল ।  রকিবকে নিয়ে চললাম সার্কাস দেখতে ।  

সাত
সার্কাসে আগের দিনেরই পুনরাবৃত্তি ।  আজ আর অত ভালো লাগছে না ।  কিন্তু সাম্যকে দেখলাম তন্ময় দেখছে ।  অনেক কসরৎ দেখার পর যথারীতি শুরু হলো মধ্যবিরতী ।  এনুমামা চলে গেলেন ম্যানেজারের সাথে কথা বলতে ।  সাম্যকে দেখলাম আমাদের গ্যালারির উত্তর পাশের একটা ছেলেকে তীক্ষè নজরে দেখছে ।  কেন ?   বুঝলাম না ।  
 ' আসিফ দ্যাখ ,  ছেলেটা ফোনে কথা বলছে ।  অথচ ওর হাতে মোবাইল নেই !  '  
 ' তাহলে হেডফোনে কথা বলছে ।  '  আমি ঝটপট জবাব দিলাম ।  
 ' কিন্তু হেডফোনের তার কোথায় ?  ' 
 ' তাই তো ?  '  খেয়াল করলাম ছেলেটার হেডফোন আছে ঠিক কিন্তু হেডফোনের কেবল নেই ।  সাধারণ হেডফোনে দু ' কানের জন্য দুটো স্পিকার থাকে ।  কিন্তু এই ছেলেটার এক কানে মাত্র একটা স্পিকার ।  তাও ঠিক স্পিকারের মতো দেখতে নয় ।  কম্পিউটার পেনড্রাইভের মতো ।  
 ' এবার বুঝেছি !  '  সাম্য বলল ।   ' ওটা ব্লুটুথ হেডফোন ।  ওয়ারলেস ।  তাই তারের প্রয়োজন হয় না ।  ' 
তাই তো !  ব্লুটুথ হেডফোনোর কথা আমারও জানা ছিল ।  কিন্তু গ্রামাঞ্চলে এসব সাধারণত কম দেখা যায় ।  তাই বস্তুটা এতোদিন চোখে পড়েনি ।  
 ' এখন বল তো ,  '  সাম্য বলল ,   ' মহিলা কেন সব সময় আঁটোসাঁটো ঘোমটা দিয়ে থাকে ।  ' 
 ' কী জানি মাথায় খেলছে না আমা .  .  .  '  কথা শেষ করতে পারলাম না ।  সাম্য ঠোঁটে হাত দিয়ে বলল ,   ' শশশ ।  ' 
চুপ হয়ে গেলাম ।  চোখ তুলে দেখি এনুমামা ম্যানেজারের সাথে দেখা করে ফিরে আসছেন ।   ' বুঝলে কিনা ,  '  মুদ্রাদোষ দিয়ে শুরু করলেন এনুমামা ।   ' সার্কাসের সব ষড়যন্ত্র বন্ধ হয়ে গেছে ।  এই ক ' দিনে আর কোনো অঘটন ঘটেনি ।  হয়তো তোমাদের দেখেই ।  ওই যে রায়হান নামের লোকটা ,  আমাদের পেছনে ফেউয়ের মতো লেগেছিল ।  ওই লোকটাও সটকে পড়েছে ।  মানে তোমাদের ভয়ে হে হে হে .  .  .  ভেবেছে সিআইডির সাথে যোগাযোগ আছে তোমাদের ।  ' 
সাম্য প্রসঙ্গটা এড়িয়ে গেল ।  ততক্ষণে খেলা আবার শুরু হয়েছে ।  আমরা খেলা দেখায় মন দিলাম ।  
শো শেষ হলো সাড়ে দশটার ।  বাসে উঠে সোজা দরবেশপুর স্টপেজে ।  ওখান থেকে কাটাখালি পাঁচ কিলোমিটার ।  রাত অনেক হয়েছে অটো মিশুক পাওয়া গেল না ।  খুঁজে পেতে একটা রিক্সা - ভ্যান মিলল ।  কিন্তু ভাড়া চাইল দ্বিগুন ।  অগত্যা তাতেই উঠে পড়লাম ।  

কৃষ্ণপক্ষের ঘুটঘুটে অন্ধকার রাত ।  চারদিকে ঘন গাছপালায় ঠাসা বুনো মাঠ ।  কোথাও কোথাও কসমষে অন্ধকার বাঁশাবন কারো হাতে টর্চ নেই ।  তবে ভ্যানের নিচে লাগানো হারিকেনের আলোয় পথের দু ' পাশে ভুতুড়ে আলো - আঁধারির খেলা চলছে ।  মাঝে মাঝে গাছের - গাছগাছালির ফাঁক দিয়ে উঁকি মারছে দূরের কোনে বাড়ির বৈদ্যুতিক বাঁতির কাঁপা কাঁপা আলো ।  তক্ষক আর ঝিঁঝিঁ পোকার অবিরাম কিড়িকিড়ি ডাক যেন রাতের নিস্তব্ধতা মুছে দেয়ার নিস্ফল প্রয়াস ।  বুনো ঝোপ - ঝাড়ের মধ্যে নিকষ কালো অন্ধকারের বুকে ফুটে আছে অজস্র জোনাকির তারা ।  দূরে কোথায় কোন মাঠের ভেতর  ' হুক্কা হুয়া '  স্বরে ডেকে উঠল এক পণ্ডিতজি ।  তার জবাবে আরেকটা ।  তারপর কয়েকটা ।  এরপর চারপাশে শুধু  ' হুক্কা হুয়া '  রব !   ' শিয়াল যখন ডাকে সব মাঠেই ডাকে '  -  বাদটার প্রমাণ পেলাম আরেকবার ।  কী অদ্ভুত ওদের ডাকের যোগসূত্র !  
যোগসূত্রের কথা মনে হতেই আনেকগুলো রহস্যের কথা মনে পড়ে গেল এক সাথে ।  কবিরাজের ভণ্ডামি ,  সার্কাসের ষড়যন্ত্র ,  আমঝুপির চাকু ছোঁড়া কাণ্ড ,  রায়হান নামের লোকটার রহস্যময় আচরণ ।  অন্ধকার রাস্তায় চলতে চলতে এমন সাতপাঁচ ভাবছি ,  হঠাৎ আমার ষষ্ঠ ইন্দ্রিয় সজাগ হয়ে উঠল ,  মনে হলো অন্ধকারে ঘাপটি মেরে লুকিয়ে আছে কোনো আততায়ী ।  এমনিতেই এলাকাটা সন্ত্রাসের স্বর্গরাজ্য ,  তারপর মহামানবে পরিণত হওয়া এক মহিলা কবিরাজের অলৌকিক কর্মকাণ্ডে নাক গলিয়েছি ।  কেমন শিরশিরে অনুভূতি হলো দেহমনে ।  হঠাৎ আমার ষষ্ঠ ইন্দ্রিয়ের সক্রিয়তা প্রমাণ করতেই যেন অন্ধকারের বুক চিবে ভেসে এলো একটা কণ্ঠ -   ' থামো ।  ' 
টর্চের আলো পড়ল আমাদের ভ্যানের ওপর ।  তারপর আবার সেই অন্ধকারের আওয়াজ ,   ' একপাও নড়বে না ।  বুক ঝাঝরা হয়ে যাবে ।  '  কণ্ঠটা থামতেই জ্বলে উঠল আরো কয়েকটা টর্চ ।  তবে সেগুলোর আলো আমাদের ওপর পড়েনি ।  পড়েছে রাস্তায় দাড়ানো কালো মুখোশ পরা একদল মূর্তির ওপর ।  সবার হাতে আগ্নেয়াস্ত্র ।  একটু এদিক - ওদিক হলে যে বুক ঝাঝরা হয়ে যাবে ,  সেকথা অবিশ্বাস করার কিছু নেই ।  
 ' এই যে নয়া শার্লক হোমস; তুমি নেমে এসো ।  '  কর্কশ কণ্ঠটা সাম্যের উদ্দেশ্যে বলল ।  তারপর এনুমামার ওপর টর্চের আলো ফেলে বলল ,   ' হাড়গিলে বুড়ো মশাই ,  তুমিও নামো ।  ' 
তারপর আমার দিকে টর্চের মুখ ঘুরিয়ে বলল ,   ' তুমি থাকো ,  খোকা ।  তোমাকে আমার দরকার নেই ।  তাছাড়া কেবল তো অসুখ থেকে সেরে উঠেছো ।  যাও বাড়ি ফিরে বিশ্রাম করেগে ।  তোমার বন্ধুটিকে আর বিটকেল বুড়োটাকে নিয়ে গেলাম ।  আসলে এছাড়া আমার উপায়ও ছিল না ।  ' 
আমরা এখনো পর্যন্ত টুঁ শব্দটি করিনি ।  সাম্য আর এনুমামা ভ্যান থেকে নেমে পড়েছে ।  সাম্য আমার উদ্দেশ্যে বলল ,   ' ফিরে যা ।  আমাকে নিয়ে ভাবিসনে ।  কপালে যা আছে তাই হবে ।  ' 
ওর কণ্ঠ একেবারে স্বাভাবিক ।  ভয়ডরের লেশমাত্র নেই ।  টর্চের আলোয় এনুমামার চেহারাটা একবার দেখার সুযোগ পেলাম ।  ভয়ে আতঙ্কে একেবারে কুঁকড়ে গেছেন ।  
অস্ত্রধারীরা সাম্য আর এনুমামাকে একটা কালো রঙের মাইক্রোবাসে তুলল ।  মাইক্রোবাসটা এতক্ষণ চোখে পড়েনি ।  রঙের কারণে ।  ভয় আতঙ্কের মধ্যেও আমার মনে হলো গাড়ির নম্বর পেল্টটা দেখে নেয়া উচিত ।  কিন্তু হতাশ হলাম ।  পর্যাপ্ত আলো তো নেই - ই ,  তবু মনে হলো গাড়িটায় কোনো নম্বর - প্লেট নেই ।  
সাম্য আর এনুমামাকে নিয়ে চলে গেল গাড়িটা ।  হাঁ করে দেখা ছাড়া কিছুই করার নেই আমার ।  এতক্ষণ খেয়াল করিনি ,  দুজন অস্ত্রধারী রয়ে গেছে তখনো ।  এগিয়ে এসে তাদের একজন বলল ,   ' চলো খোকা ,  তোমাকে পৌঁছে দিয়ে আসি ।  এই ভ্যানওয়ালা ,  চালা ।  ' 
একরামুল মামার বাড়ির ফটকে এসে অস্ত্রধারীরা ভ্যান থেকে নেমে অন্ধকারে মিলিয়ে গেল ।  পাহাড় সমান কষ্টের বোঝা নিয়ে ঢুকলাম ঐ বাড়িতে ।  একা দেখে একরামূল মামা অবাক হলেন ।  গুছিয়ে বলতে না পারলেও অনেকটা সময় ব্যায় করে একরামুল মামাকে পরিস্থিতি বোঝানোর চেষ্টা করলাম ।  
একরাশ আতঙ্ক এসে ছায়া ফেলল তার চেহারাতেও ।  তিনি থানায় ফোন করলেন ,  র‌্যাব ব্যাটালিয়নে ফোন করলেন ।  তারা আশ্বাস দিলো ,  দ্রুতই ব্যবস্থা নেয়া হবে ।  সাম্য আর এনুমামাকে উদ্ধার করতে সবরকম চেষ্টায় তারা করবে ।  
বিছানায় শুয়ে কি আর ঘুম আসে ?  নিজেকে মনে হলো এই দুনিয়ার সবচেয়ে ব্যর্থ মানুষ ।  আমি যখন ক্যান্সারে ভুগছিলাম তখন সাম্যের বুদ্ধির জোরেই চিকিৎসার টাকা জোগাড় হয়েছিল ।  আজ ওর জন্য কিছু করতে পারব না !  
র‌্যাব পুলিশের আশ্বাসেও আস্থা নেই আমার ।  র‌্যাব নামের দেশের দুর্ধর্ষ বাহিনির যত দাপটই থাকুক এই এলাকায় সেটা অচল ,  তা ভালো করেই জানি ।  বহু চেষ্টা করেও চোখের পনি আটকাতে পারলাম না ।  মানল না কান্নার বাঁধও ।  

আট 
সাম্যদের ড্রয়িংরুমে আসর বসেছে ।  আসরের সভাপতি স্বয়ং সাম্যের ছোটমামা ।  স্কুলের দশবারোজন বন্ধুও আছে ।  আছে পাড়ার কিছু উৎসাহী মানুষও ।  কীভাবে কবিরাজ কাহিনির সমাপ্তি ঘটে সে গল্প শুনতে চায় সবাই ।  আরো তদন্ত আর নিরাপত্তার স্বার্থে গোপন রাথা হয়েছে ব্যাপাটা ।  মিডিয়া জানে কিডন্যাপাপদের হাতে এনুমামা এবং সাম্য এখনো বন্দী ।  
 ' প্রথমেই আসি কবিরাজের কথায় ।  '  ব্যাখা শুরু করল সাম্য ।   ‘ প্রাথমিক ঘটনা সবার জানা ।  তবে আমি কিছুতেই বিশ্বাস করতে পারছিলাম কবিরাজের অলৌকিক কার্যকলাপের কথা ।  কিন্তু গ্রামের লোক যেভাবে একের পর এক ভেঙ্গে পড়ছে তাতে কৌতুহল আর দমাতে পারলাম না ।  আমাদের কথা শুনেই কবিরাজ হড়বড় আমাদের নাম ধরে ডাকল ,  তখনই বুঝেছিলাম আমাদের খবর সে আগেই পেয়েছে ।  খবরদাতা যে জ্বিন নয় -  এ বিশ্বাস আমার শতভাগ ।  প্রথমেই ভেবেছিলাম আমাদের গ্রামে তার এজেন্ট আছে ,  তারা যেভাবেই হোক জেনে গেছে আমাদের আসার কথা এবং তারাই জানিয়ে দিয়েছে ।  ' 
 ' কিন্তু চেহারা না দেখেই বলল কীভাবে ?  '  বললেন পাশের বাড়ির করিমচাচা ।  
 ' ভেবেছিলাম ঘরের দেয়ালে কোথাও কোনো ফুঁটো টুটো আছে ।  সেখান থেকে দেখেছে ।  ' 
 ' তারপর ?  '  বললেন এনুমামা ।  
 ' তারপর ,  যখন রোববার মহিলার সাথে আমরা দেখা করলাম তখন একটা বিষয়ে আমার খটকা লাগল ।  মহিলার মোবাইলে কল এসেছিল ,  সেইসময় ডান হাত দিয়ে ফোনটা রিসিভ করে কানে ধরল ।  অবাক হলাম আমি ।  ডান হাত দিয়ে যখন ফোন রিসিভ করল ,  তার মানে সে ডানহাতি ।  কোনো ডানহাতি মানুষ ফোন রিসিভ করে বাম কানে ধরে না ।  যদি ডান কানে কোনো সমস্যা থাকে তাহলে অন্যকথা ।  বুঝলাম ,  নিশ্চয়ই ডান কানে কোনো সমস্যা আছে বা বা বামকানে এমন কিছু আছে ,  ফোন ধরতে অসুবিধা হবে ।  সন্দেহটা যে ঠিক তার প্রমাণ পেলাম আঁটোসাটো ঘোমটার কারণে ।  এতো ভিড় সামলে সবসময় ঘোমটা ধরে রাখা অসম্ভব ব্যাপার ।  মনে হলো ঘোমটা সেফটি পিন দিয়ে ব্লাউজের সাথে লাগানো ।  দ্বিতীয় দিন রকিবকে নিয়ে গিয়ে সেই সন্দেহের প্রমাণও মিলল ।  ' 
 ' দাঁড়া ,  দাঁড়া !  '  ওকে থামিয়ে বললাম ।   ' এখানে একটা কথা থেকে যাচ্ছে ।  রকিববে নিয়ে তুই গিয়েছিলি মানে ,  ওর সাথে গোঁফ - দাড়িওয়ালা হ্যাংলামতো একটা লোক দেখেছিলাম !  ' 
 ' ঠিকই দেখেছিস ।  '  বলল সাম্য ।   ' তবে আমার ছদ্মবেশ ধরতে পারিসনি ।  যাক ভালোই হলো ,  ছদ্মবেশটা যে নিখুঁত হয়েছিল তার প্রমাণ অন্তত পেলাম ।  ' 
 ' ছদ্মবেশে !  '  হতভম্ব হয়ে গেলাম আমি ।  
 ' হ্যাঁ ছদ্মবেশ ।  '  বলে সাম্য আবার চলে গেল মূল প্রসঙ্গে ।   ' কানের সমস্যাটা যে কী কিছুতেই ধরতে পারছিলাম না ।  শেষবার সার্কাসে গিয়ে বুঝে ফেললাম ব্যাপারটা ।  ' 
 ' কী ব্যাপার ?  '  বললেন ছোটমামা ।  
সাম্য পকেট থেকে একটা ব্লুটুথ হেডফোন বের করল ।  কাটাখালি থেকে ফেরার সময় চুয়াডাঙ্গা নিউমার্কেট থেকে দুটো ব্লুটুথ হেডফোন কিনেছিল ।  একটা আমার জন্য ,  আরেকটা ওর । 
 ' একটা ছেলে সার্কাসে এই হেডফোন দিয়ে কথা বলছিল ।  '  বলল সাম্য ।   ' আসিফকে দেখিয়েও ছিলাম ।  কিন্তু এনুমামা ফিরে আসায় ওকে আর খুলে বলার সুযোগ পায়নি ।  আসলে এই হেডফোনই কবিরাজের জ্বিনে হুজুর ।  '  
 ' মানে ?  '  অবাক চোখে তাকালাম ওর দিকে ।  
 ' মানে ,  মহিলার ঘরের ভেতরও একটা মোবাইল আছে ।  আছে একজন অপরাটেরও ।  যেমন আমাদের গ্রামের কথাই যদি বলি ,  তবে আবুল হাসেমের কথা চলে আসে সবার আগে ।  সে রোগিদের কবিরাজের সামনে রেখে চলে যায় অন্যকোন খানে ।  সেটা এমন জায়গা যেন মহিলা কোন রোগি দেখছে ,  সে সেখান থেকে স্পষ্ট দেখতে পায় ।  আবুল হাসেম তার ফোন থেকে কল দেয় মহিলার ঘরে লুকানো ফোনে ।  মোবাইল অপারেটর সেটা রিসিভ করে সংযোগ দেয় মহিলার কানে লাগানো হেডফোনে ।  এখানে আবুল হাসেমই হলো আসল  ' তেনা ' রা অর্থাৎ জ্বিনে হুজুর ।  '  
কথা শেষ করে সাম্য এবার ব্লুটুথ হেডফোনের কারিশমা দেখালো ।  
 ' আচ্ছা এটা না হয় কবিরাজের ফন্দি বুঝলাম ।  এনুভাইয়ের ভূমিকাটা কী ?  '  মুখ খুললেন ছোটমামা ।  
 ' সত্যি বলতে কী ?  '  আবার শুরু করল সাম্য ।   ' এনুমামা কবিরাজের ব্ল্যাক ম্যাজিকের কথা যখন বললেন তখনও আমি তাকে সন্দেহ করতে পারিনি ।  তবে কবিরাজ যখন হড়বড় করে সব বলে দিচ্ছিল ,  তখন আমার মনে হয়েছিল কবিরাজ আমাদের নাম ঠিকানা জানার কথা নয় ।  আমরা গ্রামে কাউকে বলেও আসিনি ।  যে লোকটা কবিরাজকে আমাদের কথা বলেছে সে নিশ্চয়ই এনুমামামাদের বাড়ির লোক ।  সে আমাদের ভালো করেই চেনে ।  
আমঝুপিতে আমার মাথা লক্ষ্য করে যখন চাকু ছোঁড়া হলো তখনই বুঝলাম ,  দক্ষ লোক ছাড়া এতো নিখুঁতভাকে এ কাজ কেউ করতে পারে না ।  আনাড়ি লোক হলে আমার মাথায় লেগেও যেতে পারত ।  কিন্তু যে লোক তাকে পাঠিয়েছে সে তা চায়নি ।  
সার্কাসের চাকুবাজদের পক্ষেই কেবল এ কাজ করা সম্ভব ।  কিন্তু সন্দেহ করব কাকে ।  রায়হান নামের লোকটাও হতে পারে ।  তারপর যখন সার্কাসে বিদ্যুৎ - বিভ্রাট ঘটল ,  এনুমামা বললেন ষড়যন্ত্র চলছে ।  আবার রায়হান নামের লোকটার সাথে সেখানেও দেখা হয়ে গেল ।  তাছাড়া কবিরাজের বাড়িতেও ছদ্মবেশে তাকে দেখেছি ।  চাকু ছোঁড়ার সময় সে নীলকুঠিতেই  ছিল ।  তখন লোকটাকে আর সন্দেহের তালিকার বাইরে রাখতে পারলাম না ।  সেই সাথে একটা ব্যাপারেও নিশ্চিত হলাম সার্কাসের বিদ্যুৎ বিভ্রাট আর কবিরাজের উদ্ভট কর্মকাণ্ড আর আমাকে চাকু ছোঁড়ার মধ্যে একটা যোগসূত্র আছে ।  
তারপর সার্কাসের টিকিটে যখন  ' টিআরএসএল '  লোগোটা দেখলাম ,  তখনি বুঝে ফেল্লাম কে আমার মাথা লক্ষ্য করে চাকু ছুঁড়েছিল ।  একই লোগো দেখেছিলাম এনুমামার পারিবারিক অ্যালবামে ।  
রাতে যখন একরামূল মামা হাসপাতালের ডিউটি শেষে ফিরলেন তখন তার কাছে জানতে চাইলম এনুমামা কখনো সার্কাস দলের সাথে যুক্ত ছিলেন কিনা ।  একরামুল নিশ্চিত জানাতে পারলেন না তবে ,  ১৯৭৮ থেকে ৮৫ সাল পর্যন্ত তিনি নাকি নিরুদ্দেশ ছিলেন ।  আমার বুঝতে বাকি রইল না ,  এ সময় তিনি ,   ' দ্য রয়াল বেঙ্গল সার্কাস '  - এ চাকরি করতেন ।  এবং ধরে নিলাম সার্কাসে তিনি চাকুবাজী করতে ।  এই ধরে নেয়াতে সুবিধা হলো আমঝুপিতে কে আমার দিকে চাকু ছুড়েছিল ,  সেটা নিশ্চিত হয়ে গেলাম ।  ' 
 ' তার মানে এনুভাই চাকু ছুড়েছিল ,  বুঝে গেলি ।  '  ছোটমামা বললেন । 
 ' হ্যাঁ এনুমামায় চাকু ছুঁড়ে আমাদের ভড়কে দিতে চেয়েছিলেন ,  যেন আমরা এলাকা ছেড়ে চলে আসি ।  ' 
 ' তাতে তার লাভ ?  ' 
 ' লাভ !  বলছি সে কথা ।  চাকু ছুঁড়েছে কে -  সে কথা যখন বুঝলাম তখন অন্যসূত্রগুলোও এর সাথে জোড়া লাগাতে চেষ্টা করলাম ।  বিশেষ করে কবিরাজের ভণ্ডামি ।  ধরেই নিয়েছিলাম কবিরাজকে সরাসরি শেল্টার দেয় এনুমামা ।  এ থেকে তিনি একটা লাভের অংশ পান ।  কিন্তু আমরা গিয়ে তাকে ডিস্টার্ব করছি ,  তাই তিনি চাকু ছুঁড়ে ভয় দেখাতে চেয়েছিলেন ।  যখন শুনলাম কবিরাজ টাকা পয়সা নেয় না তখন লাভের গুড় খাওয়ার চিন্তা মাথা থেকে ঝেড়ে ফেলতে হলো ।  তাহলে কী কারণে কবিরাজ মহিলাকে শেল্টার দিচ্ছেন তিনি -  অন্যভাবে চিন্তাভাবনা শুরু করলাম ।  কিন্তু সবকিছু তালগোল পাকিয়ে দিচ্ছিল রায়হান নামের লোকটা ।  তবু একটা যুক্তি খুঁজে পেলাম ।  রায়হান যদি এনুমামার লোক হন তাহলে আমার চিন্তা ঠিক পথে এগোতে পারে ।  ' 
 ' রায়হান এনুমামার লোক হয় কী করে ?  তিনি ওকে দেখে চোখমুখ এমন করছিলেন যেন আপদ সরলেই বাঁচেন ।  '  বললাম আমি ? 
 ' সেটা তার অভিনয়ও হতে পারে ।  '  যুক্তি দেখালো সাম্য ।   ' পরে বুঝলাম অভিনয় নয় ।  সত্যিই লোকটাকে দেখে এনুমামা বিচলিত হচ্ছিলেন ।  ' 
 ' কেন ?  '  ছোটমামার প্রশ্ন ।  প্রশ্ন আমারও ।  
 ' বলছি ।  '  লম্বা একটা দম নিয়ে বলল সাম্য ।   ' লোকটাকে আমারও সন্দেহ হয়েছিল সে কথা আগেই বলেছি ।  আমি তক্কে তক্কে ছিলাম তাকে একা পাওয়া যায় কিনা ।  পেয়েও গেলাম ।  যেদিন সকালে আমাকে খুঁজে পাচ্ছিলি না ,  সেদিন ।  রাত দুইটার দিকে কে যেন আমার বিছানার পাশের জানালাটায় নক করে ।   ' কে ?  '  জানতে চাইলে উত্তর এলো ,  তিনি রায়হান ।  আমি জানালা খুললাম তিনি আমাকে বাইরে বেরিয়ে আসতে বললেন ।  আমি ভয় পেলাম না ,  ততক্ষণে প্রায় বুঝে ফেলেছি ।  আসল কালপ্রিট কে ।  তাই বেরিয়ে গেলাম তিনি আমাকে এমন কিছু তথ্য জানালেন তা আমরা বিশ্বাস করতে ইচ্ছে করল ।  তাপপর তিনি আমাকে নিয়ে গেলেন চুয়াডাঙ্গার ডিবি অফিসে ।  তারপর বললেন সব ঘটনা - 
 ' এলাকায় হঠাৎ করেই স্বর্ণ ,  হীরা ,  মাদক বিশেষ করে ইয়াবা আর হিরোইন চোরাচালানের হার বেড়ে গেছে এবং সেটা রয়্যাল বেঙ্গল সার্কাসটা আসার পরই ।  আমরা এই এলাকার সব পুরেনো পত্রিকা আর জেলার অপরাধের নথিপত্র ঘেঁটে দেখেছি যখনই সার্কাসটা এখানে আসে ,  তখনই এসব ব্যবসা বেড়ে যায় ।  কেন জানি সন্দেহ হলো সার্কাসের পেছনে অন্য ব্যবসাও জড়িত আছে ।  সার্কাসটা গত পাঁচ বছরে যেখানে যেখানে গেছে সব জায়গার তথ্য সংগ্রহ করলাম ।  ফল একই ,  যেখানেই সার্কাস সেখানেই চোরাকারবারীদের দৌরাত্ম ।  শুধু তাই নয় ,  ওসব এলাকায় সন্ধান করে আরেকটি তথ্যও পেয়েছি ।  যেখানেই সার্কাস সেখানেই তোমাদের এনুমামার আনাগোনা ।  অতএব তোমার এনুমামাই হয়ে উঠলেন মূল সন্দেহভাজন ।  ' 
রায়হান সাহেবের বক্তব্য শেষ হলে আমি আমার এই ক ’ দিনের সব অভিজ্ঞতার কথা বললাম ।  বললাম কবিরাজ মহিলার ভণ্ডামি আর টেকনিকের কথা ।  তারপর বন্ধু রকিবের কথা বললাম ।  রকিব আমাকে আগেই জানিয়েছে আবুল হাসেম দলবল নিয়ে সকালে নাকি রওনা দেবে কবিরাজের বাড়িতে ।  সাথে থাকবে একটা উপহার বক্স ।  গ্রামের কোনো এক ধনী রোগি নাকি সন্তুষ্ট হয়ে গিফট বক্সটা পাঠিয়েছে ।  তাই গিফট বক্সটা যদি কব্জা করা যায় তবে অপরাধীরা বমাল ধরা পড়বে । 
তারপর এনুমামাকে কীভাবে পাকড়াও করতে হবে সে ছকও কষলাম তাঁর সাথে বসে ।  কিডন্যাপ নাটকটাই পছন্দ হলো ।  ' 
 ' কিডন্যাপটা নাটক ছিল !  '  চরম বিস্মাভিভূত চোখে তাকালাম সাম্যের দিকে ।  
 ' হ্যাঁ নাটক ।  সাম্য বলল যে দলটা আমাদের কিডন্যাপ করেছিল তারা মোটেও কিডন্যাপার নয় ,  ডিবির দল ।  যিনি আমাদের দিকে বন্দুক তাক করে নির্দেশ দিচ্ছিলেন তিনি রায়হান সাহেব ।  ' 
বিস্ময়ের পর বিস্ময়ের পর্দা নামছে যেন আমার সামনে ।  
 ' আরো আছে ।  '  আরেকবার দম নিয়ে বলল সাম্য ।   ' এনুমামার লোকজনও ঘাপটি মেরে লুকিয়ে ছিল পথের মাঝে ।  ডিবির দল সময়মতো না এলে আমাকে আর তোকে পরপারে পাঠিয়ে দিত ওরা ।  ' 
ভাবলাম ,  সে সময় আমার ষষ্ঠ ইন্দ্রিয়ের জেগে ওঠাটা অকারণ ছিল না তাহলে ।  
 ' ডিবির লোক আগে ওদের পাকগাড় করে ।  তারপর কিডন্যাপ নাটক ।  '  বলল সাম্য । 
ছোটমামা এতোক্ষণ তন্ময় হয়ে শুনছিলেন ,  এবার তিনি মুখ খুললেন ,   ' কবিরাজ মহিলা আর আবুল হাসেমের কী হলো ?  ' 
আমরা সার্কাসে যাওয়ার সাথে সাথে ডিবির একটা দল গোপনে অভিযান চালায় কবিরাজের বাড়িতে ।  আবুল হাসেমসহ আরো তিনজন এজেন্ট ধরা পড়েছে ।  সাথে দশটা গিফট বক্স ।  কোনোটাতে সোনার বার ,  কোনোটা হিরা বোঝাই ,  কোনোটাই হিরোইন ।  সাথে মহিলাকেসহ বারোজন সহযোগী ।  ব্লুটুথ হেডফোন ও মোবাইল সেটও জব্দ করে ডিবি ।  ' 
 ' আমাদের গ্রামে যে আরো এজেন্ট ছিল তারা তো আটক হয়নি ?  '  প্রশ্ন ছুঁড়ে দিলাম আমি ।  
 ' করিম চাচা !  '  প্রতিবেশীকে বলল সাম্য ।   ' এই দু ' দিন মালেক মুন্সি আর হামিদ খাঁর চেহারা দেখছেন কেউ একবারও ?  ' 
 ' না তো !  '  করিম চাচার বিস্ময় মিশ্রিত জবাব ।  
 ' সেই রাতে ডিবির একটা দল আমাদের গ্রামেও অভিযান চালিয়েছিল ।  অত্যন্ত গোপনে ।  শুধু তাই নয় অন্য যেসব গ্রামে কবিরাজের এজেন্ট ছিল সবাইকে আটক করা হয়েছে ।  '  
 ' তাহলে এই হলো কবিরাজের কারামতি ।  '  বললেন ছোট মামা ।   ' মানুষের চোখে ধুলো দিয়ে ক ' দিন টেকা যায় -  এই প্রশ্নটা যদি ভণ্ডদের মাথায় আসত তাহলে বারবার একই ঘটনা ঘটত না ।  ' 
গল্প শেষ ।  আসর ছেড়ে সবাই যখন উঠতে যাবে ,  তখনই সাম্যের মোবাইল ফোনটা বেজে উঠল ।  সাম্য  ' না না ,  ধন্যবাদ '  বলে ফোনটা রেখে দিল ।  কার ফোন জিজ্ঞেস করার আগে আগেই ও বলল ,   ' মেহেরপুর জেলা নাগরিক কমিটির সভাপতি ফোন কলেছিলেন ।  আমাদের নাগরিক সংবর্ধনা দিতে চায় ।  আমি  ' না '  করে দিয়েছি ।  ইদানিং নাগরিক সংবর্ধনা ,  গণ সংবর্ধনার নামে যে অপসাংস্কৃতি চালু হয়েছে তা দেখলে আমি নিজেই লজ্জা পায় ।  ' 








বাংলার গুল্ম - তরু - লতা - ১৪  :  বাঁশ





হাঁসুলী বাঁকে বাঁশবনের তলায় পৃথিবীর আদিম কালের অন্ধকার বাসা বেঁধে থাকে ।  সুযোগ পেলেই দ্রুত গতিতে ধেয়ে ঘনিয়ে আসে সে অন্ধকার বাঁশবন থেকে বসতির মধ্যে । 
 .  .  . হাঁসুলী বাঁকের উপকথা ,  তারাশঙ্কর বন্দ্যোপাধ্যায়

কৈশরে অপুর গল্প আমি শুনিনি ,  পড়িও নি ।  পরে যখন অনেক বড় হয়ে  ‘ পথের পাঁচালী ’  পড়লাম ,  তখন বেশির ভাগ ক্ষেত্রেই অপুর সাথে নিজের জীবনের অমিল দেখেও মনে হতো কোথায় বুঝি দুজনার জীবন একসূতোয় গাঁথা ।  বিশেষ করে বাঁকা কঞ্চি নিয়ে অপুর বনে বাঁদাড়ে ঘুরে বেড়োনো ,  দিদির সাথে আমকুড়ানো কিংবা শকুনের ডিমের পেছনে হণ্যে হয়ে ছোটা ।  আসলে শুধু আমার নয় ,  আটপৌরের বাঙ্গালীয়ানার কৈশর জীবন যারা ফেলে এসেছেন অতীতের গর্ভে অজপাড়াগাঁয়ে তাদেরই মনে হবে ,  এই জীবন শুধু অপুর নয় ,  আমারও ।  
অপু বনে বাদাড়ে ঘুরত বাঁকা কঞ্চি হাতে ।  আমি ঘুরতাম অস্ত্র হাতে !  হতে পারে সেটা বাঁশ বা ভেরেণ্ডার লাঠি ,  লোহার দা কিংবা আম ছিলা ছুরি ।  কখনো কখোনো কঞ্চিও থাকত — তা সে ধনুকের মতো বাঁকায় হোক আর তিরের মতো সোজাই হোক — মোটকথা একটা সম্বল আমার থাকতেই হবে ।  অপুর তো ভূতের ভয় ছিল না ,  তাই সে ঠিক কী কারণে বাঁকা কঞ্চি হাতে করে ঘুরে বেড়াতো তা আমার বোধগম্য নয় ।  তবে আমার হাতে অস্ত্র থাকত বেঁশো আর গেছো ভূতদের মোকাবেলা করার জন্য ।  অবশ্য ভূতে আমার আপত্তি ছিল ।  আমাদের শেখানো হয়েছিল ,  ভূত বলে আসলে কিছু নেই ,  ওসব বোকা হিন্দুরা মানে ।  আছে জ্বিন ।  দুষ্টু - ভালো - লম্পট নানা পদের জ্বিন ।  আরেক রকম জ্বিন ছিল ।  ছেলো ভোলানো জ্বিন ।  এরা নাকি ছোটো ছোট ছেলেদের ভুলিয়ে নিয়ে গিয়ে কোনো ডোবা খালের পানিতে চুবিয়ে মারত ।  তবে সবচেয়ে বেশি ভয় ছিল বেঁশো জ্বিনদের ।  মাঠে কোনো পথচারী যখন একা চলে তখন বাঁশের আগায় বসে থাকা অদৃশ্য জ্বিনটা বাঁশকে হেলিয়ে মাটির সাথে ঠেকিয়ে রাখে ।  পথচারী যখন সেই বাঁশ ডিঙিয়ে পার হতে চায় তখনই তাকেসহ বাঁশটাকে ওপরে উঠিয়ে নেয় বেঁশোজ্বিন ।  তারপর কী করে কারো জানা ছিল না ।  তবে বেঁশো জ্বিনের হাত থেকে বাঁচার একটা উপায় জানতাম ।  হাতে দা বা লাঠি থাকলে সেটা দিয়ে বাঁশের গায়ে জোরসে এ ঘা বসিয়ে দিলে বেঁশো জ্বিন বাপ বাপ করে পালাবে ।  বেঁশো জ্বিনকে অবিশ্বাস করার কিছু ছিল না ।  সুনসান দুপুরে বাঁশবাগানের শত শত বাঁশের মধ্যে হঠাৎ একটা বাঁশ মটমট শব্দ করে ওঠে কেন ?  আসলে তখন বেঁশো ভূত মটিমটি ভূতের রূপ ধারণ করে ।  
যাইহোক ,  পাশাপাশি বাঁশ আর আম মিলিয়ে বিঘে পাঁচেকের একটা বাগান আমাদের ছিল ।  ভাট - আশ্বড় - বিছুটিঝোপ আর উইঢিবি মিলিয়ে বাগানের ভেতরটাও একবারে কসমসে অন্ধকারের রাজত্ব ছিল ।  অর্থাৎ ভূত - জ্বিনকে মোকাবেলা করতে হলে আমার যে অস্ত্রের দরকার ছিল সেটা নিশ্চয়ই কেউ অস্বীকার করতে পারবেন না !  অস্ত্রকে যে বেঁশোভূতেরা যমের মতো ভয় করত সেকথা বলার অপেক্ষা রাখে না ।  কোনোদিন আমার মুখোমুখি হওয়ার সাহস করেন নি তেনারা ।  
যাক ভূতের কথা ছেড়ে এবার বাঁশের কথায় আসি — 

ছবি  :  উইকিমিডিয়া
এতোদিন সচলে যে শিরোনামে এই সিরিজটা চালাচ্ছি — বাংলার গুল্ম - তরু - লত — এই শিরোনামের সাথে বাঁশটা যায় না ।  কারণ বাঁশ গুল্ম - তরু - লতা কেনোটায় নয় ।  বাঁশ আসলে একপ্রকার ঘাস ।  মানে তৃণ জাতীয় উদ্ভিদ ।  চিরহরিৎ ।  ৭০ - ৮০ ফুট লম্বা হয় ।  অর্থাৎ পৃথিবীর সর্ববৃহৎ ঘাস । 
বাঁশের ভেতরটা ফাঁপা ।  বাঁশের গায়ে আগাগোড়া অসংখ্য গিঁট থাকে । গোড়ার দিকে গিঁটগুলো আধাফুট অন্তর থাকে ,  উপরের দিকে ওঠার সাথে সাথে ৎএক গিঁট থেকে আরেক গিঁটের দূরত্ব বাড়তে থাকে ।  আগার দিকে গিয়ে গিঁটের দূরত্ব ২ . ৫ - ৩ ফুট পর্যন্ত হতে পারে ।  প্রতি গিঁট থেকে একাধিক শাখা বের হয় ।  এই শাখাকে বলে কঞ্চি ।  কঞ্চি দেখতে হুবহু বাঁশের ক্ষুদ্র সংস্করণ ।  

কাঁচা বাঁশের রং গাঢ় সবুজ আর পাকা বাশ হালকা সোনালি - হলুদ ।  দেশি বাঁশের বেড় ৬ - ৮ ইঞ্চি ।  তল্লা বাঁশের বেড় ১২ - ১৬ ইঞ্চি ।  তবে দেশি বাঁশের ভেতর ফাঁপাটা কম ।  তাই বেশি মজবুত ।  বাঁশ দিয়ে যত কাজ করা যায় তার সবই সম্ভব দেশি বাঁশ দিয়ে । 

ছবি  :  আমাদের প্রযুক্তি ডট কম
কিন্তু তল্লা বাঁশের ভেতরের ফাঁপাটা অনেক বেশি ।  তাই তল্লা বাঁশ ছেঁচা বা চাটাই তৈরি ছাড়া আরে কোনো কাজেই লাগে না । 


সঙ্গে সঙ্গে করালী এসে তার হাত ধরে টেনে বলল — ওই ওই দেখো ,  তোমার কর্তা পড়ছে ।  বাঁশের ডগা থেকে ।  .  .  .  . হাঁসুলী বাঁকের উপকথা ,  তারাশঙ্কর বন্দ্যোপাধ্যায়

বাঁশ মূলত গুচ্ছ আকারে থাকে ।  এই গুচ্ছকে ঝাড় বলে ।  এক কথায় বাঁশঝাড় ।  প্রতিটা ঝাড়ে ১০ - ১০০ টা পর্যন্ত ছোট বড় বাঁশ থাকতে পারে । 

ছবি  :  উইকিমিডিয়া
বাঁশের বংশবিস্তার ঘটে মূলত অঙ্গজ প্রজননের মাধ্যমে ।  বাঁশঝাড়ের গোড়া বা মূল থেকে মোঁচাকৃতির কোঁড়া বের ।  কুলোর মতো অনেকগুলো আবরণ দিয়ে কোঁড়া ঢাকা থাকে ।  সময়ের সাথে এই কোঁড়ার ভেতর থেকে ধীরে ধীরে বের হয়ে আসে নবীন বাঁশ ।  কোঁড়া আর নবীন বাঁশে গায়ে কুলোর মতো যে আবরণ পেচানো থাকে তাতে কালো কালে অসংখ্য শুঙ্গ থাকে ।  এই শুঙ্গ শরীরের কোথাও লাগলে ভীষন চুলকায় । 

শুধু অঙ্গজ পজননই নয় ।  বাঁশের ফুল ও ফলও হয় ।  শুনেছি ৫০ বছর পর পর বাঁশঝাড়ে ফুল আসে ।  আগে বাঁশের ফুল আমার কাছে কাল্পনিক বস্তুই ছিল ।  কিন্তু গত গ্রিষ্মে বাড়ি গিয়ে দেখলাম ,  ঘরের কাছেই প্রতিবেশীর তল্লা বাঁশের ঝাড়ে ফুল এসেছে ।  ভ্যাগ্যকে সাধুবাদ জানায় — এ জিনিস হয়তো এ জীবনে আর দেখতে পাবো না । 

বাঁশের ফুল যখন দেখতে পেলাম উপরন্তু হাতে মোবাইল ফোনের ক্যামেরা রয়েছে — টপটপ কয়েকটা ছবি তুলে ফেললাম ।  প্রিয় সচল বাঁশফুলের বিস্তারিত বর্ণণায় গেলাম না ।  ছবি দেখে নিজেরায় বর্ণণাটা করে নিন । 

ছবি  :  উদ্ভিদ জগত
বাঁশের ফুল দেখার সৌভাগ্য হলে হলেও ফল দেখার সৌভাগ্য হয়নি ।  ফুল আসার পরপরই প্রতিবেশীর বাঁশঝাড়টা ঝাঁড়ে - বংশে নির্মূল হয়ে যায় ।  আসলে ফুল ফোটায় বাঁশ ঝাড়ের জন্য কাল হয়ে দাঁড়ায় ।  ওপরের ছবিটা উদ্ভিদ জগত নামের একটা সাইট থেকে নেয়া ফল সম্পর্কে যা বোঝার ছবি থেকেই বুঝে নিন ।  আরো স্পষ্ট বুঝতে চান ?  নিচের ছবিটা দেখুন — 

ছবি  :  উদ্ভিদ জগত
এটা মুলিবাঁশের ফল ।  ফল থেকেও যে বাঁশের বংশবিস্তার ঘটে এই ছবিটা দেখার পর প্রথম জানলাম । 

বাঁশের পাতা সরল ।  লম্বা ।  চিকন ।  বহুপক্ষল ।  একটি বোঁটায় ৩ - ৭ টি পাতা থাকে ।  পাতা ৪ - ৮ ইঞ্চি লম্বা হয় ।  কাঁচা পাতার রং গাঢ় সবুজ । 

শুকনো পাতার রং সোনালী হলুদ ।  শুকনো পাতা উৎকৃষ্ট দাহ্য বস্তু ।  বাঁশ ঝাড়ের কোথাও আগুন লাগিয়ে দিলে সেই আগুন ধীরে ধীরে সারা বাগানে ছড়িয়ে শুকনো পাতা আর আগাছা পুড়িয়ে মারে ।  কিন্তু বড় কোনো অগ্নিকাণ্ড ঘটায় না ।  তাই গ্রামের বাঁশবাগানের মালিকরা শিতকালে বাগান সাফ করার জন্য বাঁশের শুকনো পাতায় আগুন ধরিয়ে দেন । 

সাধারণ বাঁশের বৈজ্ঞানিক নাম Bambusa bambuseae আর তল্লা বাঁশের বৈজ্ঞানিক নাম Bambusa polymorpha
বাঁশ নিয়ে আরো ক্যাঁচাল
 

আমগাছ জামগাছ বাঁশঝাড় যেন
এক সাথে আছে ওরা আত্মীয় হেন .  .  .  . বন্দে আলী মিয়া

মূলত আমার ঝোপ ঝাড়ে ঘোরাঘুরি করার নেশা আর বুনো উদ্ভিদের সাথে মিতালির সুত্রপাত বাঁশবাগান থেকেই ।  এতে আমাদের বাঁশবাগানের ভুমিকা যেমন ছিল তেমনি আরেকটি বাঁশবাগানের ভূমিকাও কম নয় ।  সেটা আমাদের গ্রামের চৌধুরি ঠাকুরদের বাঁশবাগান ।  অতবড় বাঁশবাগান সিলেট আর পার্তত্য চট্টগামে অঞ্চলে থাকলে থাকতে পারে কিন্তু সমভূমি অঞ্চলের কোথাও এতবড় বাঁশবাগান আছে বলে মনে হয় না ।  বাঁশঝাড় কেটে আস্ত একটা পাড়া বসে গেছে ভেতরে ,  কিন্তু আজও এর যে বহর বুকে কাঁপন ধরিয়ে দেয় ।  আমি নিশ্চিত এই বাগানে এলে যে কারও গুপি - বাঘার সেই বাঘের মুখোমুখি হওয়া বাঁশবাগানের কথা  মনে পড়ে যাবে ।  এই পোস্টোর প্রথম এবং চতুর্দশ ছবিটা ঠাকুরদের বাঁশবাগানের ।  নিচের ছবিটাও — 

এই বাঁশবাগানের ভেতর দিয়েই ছিল আমাদের স্কুলে যাবার পথ ।  কত স্মৃতি জড়িয়ে আছে এর সাথে ।  তবে একটা কথা বার বার মনে হয় ,  তখন তৃতীয় শ্রেণির ছাত্র ।  আমাদের বাংলা বইয়ে একটা ছড়া ছিল ।  ছড়াকার নিজেকে ইসলামী রেনেসাঁর কবি সাজাতে গিয়ে রবীন্দ্রনাথকে তুচ্ছ - তাচ্ছিল্য শুরু করেছিলেন ,  আমাদের স্বাধীনতার স্বপ্নকেও শুনেছি ভালো চোখে দেখেননি । এ - সব কথা জানার পর তাঁর প্রতি আমার করুণাই হতো ।  কিন্তু তাঁর হৃদয় ছোঁয়া ছড়াটার জন্য তাঁকে ছুঁড়ে ফেলে দিতে পারি নি । হ্যাঁ ফররুখ আহমেদ - এর কথাই বলছি ।  ছড়াটার নাম বৃষ্টির ছড়া — 

বৃষ্টি এলো কাঁশবনে
জাগল সাড়া ঘাসবনে
বকের সারি কোথায় রে
লুকিয়ে গেল বাঁশবনে .  .  . 

যতবার ছড়াটা পড়তাম মনে পড়ত ওই চৌধুরীদের বাঁশবাগানের কথা ।  মনো হত সকল ঝড় - ঝঞ্ঝার নিরাপদ আশ্রয় বুঝি ওই বাঁশবনটায় । 


আগুন লেগেছে বাঁশবনের বাঁশঝাড়ের তলায় ।  মাঘে পাতা ঝরেছে বাঁশের ।  সেই ঝরা শুকনো পাতায় আগুন লেগেছে । 
 .  .  .  . হাঁসুলী বাঁকের উপকথা ,  তারাশঙ্কর বন্দ্যোপাধ্যায়

শীতেকালে গ্রাম বাংলায় এভাবেই সুর্য হেলে পড়ে পশ্চিম দিগন্তে ,  বাঁশবনের ওপারে ।  ঝপ করে সন্ধ্যা নামে প্রকৃতিতে ,  আঁধারের চুম্বন তিলক আঁকে গাঁয়ের কপালে । 

ছবি  :  কামাল উদ্দীন সামহোয়্যার ইন ব্লগ

বাঁশবাগানের মাথার উপর চাঁদ উঠেছে ঐ
মাগো আমার শোলক বলা কাজলা দিদি কই .  .  .  . যেত্যিন্দ্রমোহন বাগচী
বাঁশবাগানের মাথার ওপর চাঁদ উঠলে কার না কাজলা দিদিকে মনে পড়ে ! 


এখানে বাঁশের তৈরি জিনিস কয়টা আছে বলুন তো ? 

চাকা আর ধুরো বাদে গরুর গাড়ির পুরোটায় বাঁশের তৈরি ।  আবার গো খেদানো পাচনটাও বাঁশ চেঁছে তৈরি করা ।   ( গরুমারা লাঠিকে বৃহত্তর নদীয়া - যশোর এলাকায় পাচন বলে ) 

বেড়া তৈরিতেও বাঁশের জবাব নেই

গৃহস্থের কত কাজে বাঁশ দরকার ! 

মাঠে শ্যালো মেশিনের জন্য যে কুঁড়ে ঘর করা হয় তার ছাউনাটাই শুধু হয় খড় নইলে পাটখড়ির বাকিটুক শুধুই বাঁশ ।  বেড়ায় শুকনো পাতাওয়ালা যে বস্তুগুলো দেখছেন ওগুলো আসলে কঞ্চি । 

তোলাঘরের প্রধান উপাদান বাঁশের চাটাই

পুকুর ঘাটে বাঁশের সিঁড়ি

পুঁইমাচাটা সম্পূর্ণ বাঁশের তৈরি

ছবি  :  সংগৃহিত
গৃহিনীর সবসময়ের সাথি কুলা ।  বাঁশ আর কুলাকে ঘিরেই গড়ে উঠেছে কিছু মানুষের জীবন - জীবিকা ।  আমাদের গাঁয়েও কয়েকঘর আছেন এই বাঁশ - শিল্পিরা ।  এদের একজনকে নিয়ে সচলে একটা গল্প লিখেছিলা —  ডোম ও টিয়াপাখি । 

ছবি  :  বাসরীয় ডট কম
রাখালীয়া বাঁশি কী দিয়ে তৈরি বলুন তো ? 

লাঠি খেলা দেখেননি এমন হতভাগা সচল কে কে আছেন ? 
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্য পোস্টগুলো — 
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা
বাংলার গুল্ম - তরু - লতা - ৪  :  আকন্দ
বাংলার গুল্ম - তরু - লতা - ৫  :  আশশেওড়া
বাংলার গুল্ম - তরু - লতা - ৬ :  কচুরিপানা
বাংলার গুল্ম - তরু - লতা - ৭  :  বৈঁচি
বাংলার গুল্ম - তরু - লতা - ৮  :  শেওড়া
বাংলার গুল্ম - তরু - লতা - ৯  :  শিমুল
বাংলার গুল্ম - তরু - লতা - ১০  :  ভেরেণ্ডা  /  কচা 
বাংলার গুল্ম - তরু - লতা - ১১  :  হাতিশুঁড়
বাংলার গুল্ম - তরু - লতা - ১২  :  বট
বাংলার গুল্ম - তরু - লতা - ১৩ :  শিয়াকুল






পাগলাত্মার প্রলাপ




গল্পটা রহস্য পত্রিকা ’ র অক্টোবর - ২০১০ সংখ্যায় প্রকাশ হয় । 
 ( অলংকরণ  :  ধ্রুব এষ ) 
আমি আনারুল ।  মা বলতেন  ‘ আনারুল হক ’  ।  বাবা ডাকতেন আনু নামে ।  গাঁয়ের লোকেরা বলত আনারুল পাগলা ।  ভাঙাচোরা অবয়ব ।  পাখির নীড়ের মত উষ্কখুষ্ক কেশশ্রী ,  সাপের খোলসের মত খসখসে ত্বক ,  অস্পষ্ট বাচনভঙ্গি ,  বোকাবোকা চাহনি আর বুদ্ধির ঘটে আমড়া কাঠের ঢেঁকি; সবমিলিয়ে গ্রামবাসীদের দেয়া পদবীটা ধারণ করার মত যথেষ্ট যোগ্যতা আমার ছিল ।  তাই আজও এই গাঁয়ে পাগল ও আনারুল সমার্থক দুটি শব্দ । 
যখন দেখতাম ,  কেউ পাগলের পরিবর্তে  ‘ আনারুল ’  শব্দটা উচ্চারণ করে সন্তানকে আদর করছে; তখন নামের সার্থকতায় অন্তরটা অহংবোধে পূর্ণ হয়ে যেত ।  কিন্তু অন্যকে তাচ্ছিল্য করার উদ্দেশ্যে কেউ আমার নামটা ব্যবহার করলে তার গালে কষে একটা থাপ্পড় বসিয়ে দিতে ইচ্ছে করত ।  সেই ইচ্ছেটার বহিঃপ্রকাশ ঘটানোর মত সাহস ও ক্ষমতা কোনটাই তখন আমার অনুকূলে ছিল ন
বজ্জাত ছেলেপুলের দল  ‘ কানে আঁটুলি ’  খেপালে মাথায় রক্ত চড়ে যেত ।  আঁটুলি তো গরুর কানে থাকে ,  আমাকে কেন বলে এ কথা ?  নিজেকে ধরে রাখতে পারতাম না ।  একেকটাকে ধরে ইচ্ছামত ইছামতীর দৈ সদৃশ ঘোলাজল খাইয়ে ছাড়তাম ।  এর জন্য মাঝে মধ্যে যে চরম মূল্য দিতে হয়নি ,  তা নয় । 
নেশা ছাড়া নাকি পুরুষ বাঁচে না -  - কথাটা কতটুকু সত্য জানিনে ।  ধূমপান ছাড়া যে আমার জীবন থমকে যেত -  - একথা বলতে আজ এতটুকু অপারগতা নেই ।  সিগারেট জুটত কালে - ভদ্রে; সহজলভ্য আজিজ বিড়ি সাবাড় করতাম মিনিটে দুইটা হারে ।  একটা পুড়ে উচ্ছিষ্ট হওয়ার সঙ্গে সঙ্গে তার আগুনে আরেকটা জ্বলে উঠত ।  তাই দিনে একটার বেশি দেশলাইয়ের কাঠি ব্যয় হয়নি কখনও । 
আমার মত হতদরিদ্র এক বাতুলের পক্ষে রোজ রোজ বিড়ি - সংস্থান করাটা মোটেও সহজসাধ্য ব্যাপার ছিল না ।  তাই প্রায়ই ছুটতাম মোল্লাবাড়ির বৈঠকখানার সামনে ।  সাহেবদের আধখাওয়া সিগারেটের পুচ্ছ দিয়ে নেশাটা ভালই মিটত । 
মাঝে মধ্যে ধোঁয়াশূন্য দুর্বিষহ মুহূর্তগুলোতে প্রতিবেশী গৃহস্থরা ত্রাতার ভূমিকায় আবির্ভূত হতেন ,   ‘ এই ,  আনারুল ,  মোর গাচের নারকল কডা পেইড়ে দে না ,  ভাই ,   এক প্যাকেট বিড়ি দুবানি ।  ’ 
কাজটা কঠিন হলে প্রস্তাবটাও হত লোভনীয় ,   ‘ আইজ এট্টাও নাঙল পাইনি ,  মোর কলার ভুঁইডা কুইপে দিবি ?  দুইটো গোলডিপ আর চমচম খাওয়াবনি ।  ’ 
আমি তো  সর্বদা এমন প্রস্তাবের অপেক্ষাতেই উন্মুখ থাকতাম ।  তবুও মৃদু প্রতিবাদের সুরে বলতাম ,   ‘ চ ’ অম চ ’ অম  খা ’ আবো না ,  তার ব ’ দলি বিরি দিলি যা ’  আবানি ।  ’  
আমার ছোট ভাই কায়েম টের পেলে তুলকালাম কাণ্ড বাধিয়ে ছাড়ত ,   ‘ তুই যদি ফের মাঙনা কাজ করতি যাইস থালি ঠ্যাঙ ভেইঙ্গে দোবো ।  ’ 
বাবা অচল মানুষ ।  মা পাড়ায় পাড়ায় লেপ কাঁথা পেড়ে যা আয় করতেন তা দিয়ে তেল - নুন খরচটা টেনেটুনে চলে যেত ।  তামাকজাত দ্রব্যটার বিনিময়ে কাজ করিয়ে নেয়ার সময় আমার কর্মদক্ষতা নিয়ে কারও মাথাব্যথা না থাকলেও পারিশ্রমিকের প্রসঙ্গ উঠলেই আমি অচল ।  গৃহস্থকে সাধাসাধি করেও কাজ মিলত না ।  বড় দুই ভাইয়ের আলাদা সংসার ।  তাই কিশোর ছোট ভাইটার কাঁধে ন্যস্ত ছিল চার সদস্যের সংসারটার ভার । 
এমনিতে আমার প্রতি ওর ভালবাসার কমতি ছিল না ।  কিন্তু অকর্মা অপবাদ দিয়ে কটাক্ষ করাটা এক সময় ওর নৈমিত্তিক অভ্যাস হয়ে দাঁড়ায় । 
পাগল হলেও একটা ন্যূনতম বিবেকবোধ বসত করত আমার বুকের জীর্ণ কুটিরে ।  ছোট ভাইয়ের কাঁধে বোঝা হয়ে থাকার কষ্টটা অনুতাপের অনল হয়ে এই বাতুল হৃদয়টাকে প্রতিনিয়ত ভস্মীভূত করত ।  তবু আমি অপারগ ।  চাপা কষ্টের অনুভূতিটা নিজেকে ছাপিয়ে মাতা - পিতার হৃদয়ে সঞ্চালিত হতে সময় নেয়নি । 
এক গোধূলি লগ্নে মা ঘরে ফিরে এক অমিয় বাণী শুনিয়ে আমাকে অকর্মার অভিশাপ থেকে মুক্তি দান করেন ,   ‘ অ বাপ .  .  . আনারুল হক ।  তুমার জন্যি এট্টা কাজ ঠিক কৈরে আলাম ।  ’ 
 ‘ ক ’ অনে ,  মা ।  ’ 
 ‘ ওই পুবির পাড়ার আদু বিষশেষের বাড়ি ।  ডেলি দশ ট্যাকা কৈরে মাইনে আর তিনবেলা খাতি দেবে ।  ’ 
মাইনে কত ,  কাজ সহজ না কঠিন .  .  . এসব আমার কাছে গৌণ ।  তাই মুখ্য বিষয়ে প্রশ্ন তুলি ,   ‘ বিরি দেব ’ এত ,  মা ?  ’ 
আমাকে  খুশি করানোর লক্ষ্যে ঠোঁটে জোর করে এক চিলতে হাসি ফুটিয়ে বলেন ,   ‘ ডেলি এক প্যাকেট কৈরে দেবে ।  ’ 
 ‘ আদু বিশ - এশ বিরাড বরোনোক মান - ঊষ ,  বালো - মোন্দ খাতি দেবে ,  তাই না ,  মা ,  ব - অলো ।  ’ 
একটা দীর্ঘশ্বাস ছেড়ে মা বলেন ,   ‘ হ্যাঁ ।  ’  তাঁর অশ্রু টলমল চোখ দুটো শ্রাবণ ঢলে ভাসবার আগেই পরনের ময়লা কাপড়টার আঁচল তলে আশ্রয় খোঁজে । 
আমি না বুঝে প্রশ্ন করি ,   ‘ তুমা ’ র চোগি কী হৈচে ,  মা ।  ’ 
চৌর্য কর্মে লিপ্ত অবস্থায় ধৃত সিঁধেল চোরের মত চমকে মা জবাব দেন ,   ‘ মনে হয় কুট্যো পৈড়েচে ।  ’ 
দুই
পরদিন থেকে শুরু হয় আমার মাইন্দার জীবন ।  সাথে সাথে ছন্নছাড়া জীবনটা নিয়ম - কানুনের ঘেরাটোপে আবদ্ধ হয়ে যায় ।  কুয়াশার শুভ্র চাদর জড়ানো ভোরে তেল চিটচিটে বর্ষীয়ান চাদরখানা মুড়ি দিয়ে শীতে কাঁপতে কাঁপতে প্রতিদিন গৃহস্থ বাড়িতে হাজিরা দেয়া ,  লাঙ্গল কাঁধে ফেলে বলদজোড়া তাড়িয়ে মাঠ অভিমুখে যাত্রা ,  রাতের পচা - বাসি খাবার দ্বারা উদর পূর্তি ,  কাস্তে - নিড়িং হাতে খেতে আগাছা পরিষ্কার ,  দুপুরে ইছামতীর ঘাটে বলদজোড়ার সাথে নিজের গোসল ,  বিকেলে ধান ভাঙানো ,  শানি কাটা  ( গরুর জন্য বিচালি কুচি করা )  কিংবা মাঠ থেকে ঘাস সংগ্রহের মত টুকরো কাজ ,  সন্ধ্যায় গরু - বাছুরগুলো গোয়ালে তোলা ,  অতঃপর চাকরবাকরদের জন্য আলাদাভাবে রাঁধা খাবার খেয়ে  ‘ মিইয়া বাই চোরের মা ’ আতা খা - আবো ’  অথবা  ‘ আইলো দা - আরন পাগুনরে এগা এগা বা - আলো নাগেনা ’  গাইতে গাইতে ঘরে ফেরা -  - এসবই আমার নিত্য দিনের রুটিন হয়ে দাঁড়ায় । 
কোনদিন লাঙ্গল চষা বা অন্য কোন কাজ না থাকলে অন্যের জমি চষতে যেতে হত ।  দিনে দু - তিন বিঘা জমি চাষ করতাম ।  একেক চাষের মূল্যে আশি টাকা ।  আমার ঘাম ঝরানো শ্রমের বিনিময়ে আদু বিশ্বাস প্রতিদিন গড়ে দু ’ শ টাকা আয় করলেও আমার ভাগ্যে দশের গণ্ডি পেরিয়ে কোনদিন এগারো টাকা জোটেনি । 
সারাদিন হাড়ভাঙা খাটুনির ধকল সহ্য করে কখনও যদি শরীরটা একটু বিদ্রোহ করত ,  ফলে যদি নিয়মিত রুটিনটার সামান্য ব্যত্যয় ঘটত -  - সেদিন আমার উপর নেমে আসত অমানুষিক নির্যাতন আর অশ্রাব্য গালিগালাজের ফুলঝুরি । 
আদু বিশ্বাসের বারো বছর বয়সী ছেলে বেনু -  -  ‘ বাপকা বেটা সেপাইকা ঘোড়া ’  প্রবাদটার যথার্থতা প্রমাণ করাটাই ছিল যেন ওর জীবনের একমাত্র ব্রত ।  আমার পিছনে লেগে থাকার জন্য মাথাব্যথা ,  পেটব্যথা ,  কৃত্রিম জ্বরের ছুতোয় প্রায়ই সে স্কুল ফাঁকি দিত । 
তিন
 ‘ হৈ হৈ কাণ্ড রৈ রৈ ব্যাপার !  যাত্রা !  যাত্রা !  যাত্রা !  ’  পৌষের মিষ্টি বিকেলে নির্জন মাঠে আপন মনে ঘাস কাটছিলাম ।  হঠাৎ অদৃশ্য মাইকের শব্দে হাত থেমে যায় ।  মাথা উঁচু করে বাতাসে কান পেতে শোনার চেষ্টা করি ।  মাইকের ধ্বনি ধীরে ধীরে স্পষ্টতর হয় । 
 ‘ ভাইসব !  ভাইসব !  মনে রাখবেন ,  আজ রাত দশ ঘটিকার সময় থেকে শ্যামকুড় হাইস্কুল মাঠে শুরু হতে যাচ্ছে এক জমজমাট যাত্রা উৎসব !  যমজমাট যাত্রা উৎসব !  অভিষেক রজনীতে আপনাদের সামনে প্রদর্শিত হবে গ্রাম - বাংলার ঐতিহ্যবাহী যাত্রা পালা কমলার বনবাস !  কমলার বনবাস !  কমলা সুন্দরীর সুখ - দুঃখ ,  হাসি - কান্নায় ভরপুর যাত্রাপালা ,  কমলার বনবাস !  শুধু কমলা সুন্দরী নয় ,  নীল আকাশ থেকে নেমে আসা একদল ডানাকাটা পরীর নৃত্যের ঝংকারে কম্পিত হবে যাত্রামঞ্চ !  টিকিটের মূল্য প্রথম শ্রেণী ১৫ টাকা ,  ২য় শ্রেণী ১০ টাকা এবং তৃতীয় শ্রেণী ৫ টাকা !  তাই এমন সুযোগ হেলায় না হারিয়ে আজই চলে আসুন আমাদের যাত্রা উৎসবে ।  হৈ হৈ কাণ্ড রৈ রৈ ব্যাপার !  যাত্রা !  যাত্রা !  .  .  .  ’ 
মাইকের ধ্বনি ক্ষীণ হতে হতে পশ্চিমের দিকে হারিয়ে যায় ।  লোকমুখে যাত্রার অনেক গল্প শুনেছি ,  দেখার সৌভাগ্য হয়নি কখনও ।  আচ্ছা ,  যারা যাত্রা করে তারা কি আমাদের মতই মানুষ ?  মাইকে তো বলল নীল আকাশ থেকে পরী নামবে -  - তা হলে ওরা জিন - পরীই হবে -  - এমন সাত - পাঁচ ভাবতে ভাবতে ঘাসের বস্তা বোঝায় হয়ে যায় ।  যাত্রা দেখার ভূত পেয়ে বসে । 
গৃহস্থ বাড়িতে ফিরে তাড়াতাড়ি সন্ধ্যার কাজগুলো গুছিয়ে ফেলে গৃহস্থ গিন্নির কাছে ভাত চাইলে তিনি জানতে চাইলেন ,   ‘ এত শিগ্গিরি ভাত খেইয়ে কনে যাবি ?  ’  মাথা অবনত করে যাত্রা দেখার অভিপ্রায় ব্যক্ত করলাম ।  তিনি আর কথা না বাড়িয়ে ভাত বেড়ে দিলেন ।  অতঃপর মায়ের আঁচল থেকে দশ টাকার একটা নোট নিয়ে পাড়ার জালাল ,  গফুর ,  করিমদের সাথে যাত্রা প্যান্ডেলের দিকে যাত্রা করলাম । 
বিজলী বাতির ঝলকানিতে স্কুলমাঠ দিনের আলোর মতই উজ্জ্বল ।  শুনেছি শ্যালো মেশিন দিয়ে এ আলো জ্বালানো হয় ।  আদু বিশ্বাসেরও দুটো শ্যালো মেশিন আছে -  - তিনি কেন বাড়িতে বিজলী বাতি না জ্বালিয়ে কুপি - হারিকেন জ্বালান ?  মস্তিষ্কে এমন হাজারো উদ্ভট প্রশ্ন ভিড় জমায় । 
এক প্যাকেট বিড়ি ও পাঁচ টাকার একটা টিকিট কিনে জীবনে প্রথমবারের মত যাত্রা প্যান্ডেলে প্রবেশ করলাম ।  একটা চেয়ার খালি ছিল ,  তাতে আরামে বসে পড়লাম ।  কিছুক্ষণের ব্যবধানে প্যান্ডেল লোকে লোকারণ্য; তিল ধারণের ঠাঁই থাকে না ।  মনে অজানা অভিজ্ঞতার রোমাঞ্চ ভর করে । 
হঠাৎ বিজলী বাতিগুলো নিভে যায় ।  ভড়কে যাই আমি ।  প্যান্ডেল জুড়ে নেমে আসে ঘুটঘুটে অন্ধকার ।  তবে সেটা সাময়িক ।  অল্পক্ষণের ব্যবধানে লাল - নীল - হলুদ বর্ণের আলোর ছটায় খাটের মত পায়াওয়ালা মঞ্চটা উদ্ভাসিত হয়ে ওঠে ।  ব্যান্ডের তালে তালে মঞ্চে আগমন ঘটে বাসন্তি রং শাড়ি পরিহিতা একদল তরুণীর ।  সমবেত কণ্ঠে গান ধরে ওরা .  .  . 
এক নদী রক্ত পেরিয়ে
বাংলার আকাশে
রক্তিম সূর্য আনলে যারা .  .  . 
এরা সবাই তো মানুষ ,  জিন - পরী কোথায় ?  একটু পরে ভুল ভাঙে আমার ।  দর্শকদের মুহুর্মুহু করতালি আর হর্ষধ্বনির মধ্য দিয়ে মঞ্চে আসে বিচিত্র পোশাকের একদল ডানাকাটা পরী ।  তবে এরা আকাশ থেকে নামেনি ।  মঞ্চের পিছন থেকে এসেছে ।  তাদের উদ্বাহু নৃত্যের ঝংকারে শুধু মঞ্চ নয় ,  কেঁপে ওঠে পুরো যাত্রা প্যান্ডেল । 
পরীদের নৃত্য শেষ ।  শুরু হয় মূল যাত্রাপালা ।  এর মধ্যে একবার টিকিট চেকার ঘুরে গেছে ।  পাঁচ টাকা দিয়ে টিকিট কেটে কেন চেয়ারে বসেছি ,  তার সদুত্তর প্রদানে ব্যর্থ হওয়ায় আমাকে ঘাড় ধরে মাটিতে বসিয়ে দেওয়া হয়েছে । 
কমলার পালায় দর্শকরা সম্মোহিত ।  প্যান্ডেলে সুনসান নীরবতা ।  রাণীমা কমলার বনবাস ঘোষণা করলে বাতাসে দর্শকদের আহাজারি ধ্বনিত হয় ।  মহিলাদের শাড়ির আঁচল সমূহ  সাবান ধোয়া কাপড়ের মত স্যাঁতসেঁতে হয়ে ওঠে ।  আমার জিভ অনুভব করে দু ’ ফোঁটা লোনা জলের স্বাদ ।  পরিশেষে সমস্তত ভুল বোঝাবুঝির অবসান ঘটে ,  পুনর্মিলনের মাধ্যমে শেষ হয় কমলার পালা ।  যাত্রায় বুঁদ হয়ে থাকা দর্শকরা প্রফুল্লচিত্তে ঘরে ফিরে যায় । 
অনেক রাত পর্যন্ত নিদ্রাহীন থাকার কারণে পরদিন অনেক বেলা করে ঘুম ভাঙে ।  চোরের মত নিঃশব্দে গৃহস্থের গোয়াল থেকে গরুজোড়া বের করে খেতের উদ্দেশে রওনা দিলাম ।  মধ্যদুপুরে হিমবুড়িকে বিতাড়িত করে সূর্যদেব মাথার উপর চড়ে বসলে চাষকাজ শেষ হয় । 
অন্তরে অজানা শাস্তির আশংকা ধারণ করে বাড়ি ফিরে দেখি ,  গৃহস্বামী ঘরের দাওয়ায় বসে আছেন ।  আমার দর্শন পাওয়া মাত্রই আষাঢ়ে মেঘের মত গর্জে ওঠেন ,   ‘ শুয়োরের বাইচ্চা ,  নাঙ্গল চষতি গিয়েই বারোডা বাজালি ,  আর কাজ করবে তোর কোন বাপ !  কাজ করতি গিয়ে দিন - দুপুরি মাটে ঘুইমে পড়িস ,  রাইত জেগে যাত্তারা দেখতি নজ্জা করলে না !  এত নবাবী হালে মোর বাড়ি থাকতি পারবি নে ,  বইলে দিলাম ।  ’ 
এখানেই শেষ নয় ,  আরও যেসব বুলি আউড়ালেন তা কোন সভ্য মানুষের মুখ থেকে উচ্চারিত হতে পারে না । 
প্রতিবাদহীন ভঙ্গিমায় মাথা নিচু করে সমস্ত গালিগালাজ হজম করলাম ।  ভিতর থেকে একটা বুকফাটা কান্না বেরিয়ে আসবার জন্য তাগিদ দিচ্ছিল ।  ঢোক গিলে সেটাকে গলার ভিতর আটকে রাখলাম ।  গৃহস্থ থামলেন ,  গরু দুটোকে  ‘ হুরুর হাঁট - হাঁট ’  করে তাড়া দিয়ে মনে মনে আদু বিশ্বাসের মুণ্ডুপাত করতে করতে নদীর পথে চললাম । 
চার
ইছামতীকে মনে হয় ,  যেন সবুজ মানচিত্রের উপর অঙ্কিত এক রূপালী বক্ররেখা ।  দু ’ ধারে সবুজের মেলা ,  একেবারে তীর ঘেঁষে মৃদু বাতাসে দোদুল্যমান রবি ফসলের গালিচা ।  বর্ষায় আষাঢ় ঢলে টইটম্বুর ,  শীত - গ্রীষ্মে হাঁটু পানি ।  জলকিনারে খরশুলা মাছের দল খাবি খায় ,  ধরতে গেলে পালিয়ে যায় ,  কিশোরের শিটকিতে  ( ঠেলাজাল )  মায়া ,  ঝায়া চিংড়ির চটপটানি ,  ওপারে মালো গিন্নির ছিপের টানে টেংরা - পুঁটির পরান ওষ্ঠাগত ।  কচুরিপানার জটলায় শোল ,  মাগুর ,  টাকিরা ঘাই মারে ।  শিমুল পাতার আড়ালে শিকার প্রত্যাশী মাছরাঙা কিংবা মৃদু জলে চোখ বুজে কন্যাদায়গ্রস্ত পিতার মত চিন্তিত ভঙ্গিতে একপায়ে দাঁড়িয়ে থাকা কুনোবক -  - ঝোপ বুঝেই কোপ দেয় ।  আকাশে গাঙ শালিকের ওড়াউড়ি ,  পানিতে পানকৌড়ির ডুবচক্র -  - সবমিলিয়ে বাংলার অন্য ছোট নদীগুলোর সঙ্গে এর তেমন পার্থক্য নেই ।  তবে দু ’ তীরে দুটি স্বাধীন দেশের অবস্থান একে আলাদা একটা বিশেষত্ব দান করেছে । 
ভর দুপুরে প্রকৃতি তেমন ঠাণ্ডা না হলেও ইছামতীর বরফ - শীতল পানি হাড়ে কাঁপুনি ধরিয়ে দিচ্ছিল ।  উত্তরের হিমেল হাওয়া ক্ষণে - ক্ষণেই এই কাঁপুনিকে একটু করে ঝাঁকুনি দিয়ে হারিয়ে যাচ্ছিল অজানার উদ্দেশে । 
গরু - বাছুরসহ গোসল করছে আমার মত আরও কয়েক জন চাষা ।  মহিলারা নাওয়া শেষে পানি ভর্তি কলসি কাঁখে নিয়ে বাড়িতে ফিরে যাচ্ছিল ।  সেই পানি দিয়ে কেউ ডাল রাঁধবে ,  কেউ দেবে বড়ি । 
ঘাটে স্ননরত সবাই বাংলাদেশী নয় ,  কেউ কেউ ভারতীয় ।  ইছামতীর একই ঘাটে দু ’ দেশের মানুষের এই মিলন মেলা শুধুমাত্র ধর্মভিত্তিক বাংলা বিভক্তিকরণের ভুল সিদ্ধান্তকেই যেন প্রতিনিয়ত উপহাস করে চলেছে । 
এপার - ওপার বাংলার শিশুরা একাকার হয়ে জলকেলিতে মত্ত ।  এদের দুরন্তপনার কাছে ঠাণ্ডা পানি বা উত্তরের হিমেল বাতাস সবই তুচ্ছ ।  কিছুক্ষণের মধ্যে বেনু ছোঁড়াটাও এদের সঙ্গী হয় ।  মুহূর্তকাল অতিবাহিত হওয়ার আগেই আমার প্রতি আদু বিশ্বাস কর্তৃক মধু বর্ষণের ঘটনাটা ঘাটময় চাউর হয়ে যায় ।  দুষ্টু ছেলেরা ভেংচি কেটে বলে ,   ‘ এই ,  আনারুল ,  তুই নাকি গাইল খেইচিস ।  কিরাম নেগেচে ,  তেতো না মিষ্টি ?  ’ 
এমনিতেই মন - মেজাজ ভাল নেই ,  তার উপর এদের মুখ ভেংচি চাপা ক্রোধটাকে সপ্তম আসমানে চড়িয়ে দেয় ।  সাপের মত ফোঁস করে লাঠি হাতে তেড়ে যাই ।  একেকটা যেন বাইন মাছ -  - ধরার আগেই পিছলে গিয়ে পানিতে ডুব দেয় ।  মাঝ নদীতে সমবেত হয়ে কোরাস গেয়ে ওঠে ,   ‘ কানে আঁটুলি .  .  .  কানে আঁটুলি .  .  .  ’ 
কিছুক্ষণ চুপচাপ থাকি ।  আসলে নিশ্চুপ থাকার ভান করি ।  সুযোগ বুঝে বেনুর উপর লাফিয়ে পড়ি ।  মনের সাধ মিটিয়ে চুবানি দিয়ে ছেড়ে দিই ।  স্নান অসমাপ্ত রেখেই গলা ফাটাতে ফাটাতে বাড়ির পথ ধরে বেনু -  - যেন ওর পাকা ধানে কেউ মই দিয়েছে ।  অপেক্ষমাণ ভয়ঙ্কর পরিণতির কথা ভেবে বুকটা ধক করে ওঠে ।  পথিমধ্যেই আক্কাচ চোরা খবরটা দেয় ,   ‘ তোর গেরস্থ জুইতো হাতে কৈরে বইসে আছে ।  বাড়ি যা ,  বুজবি ঠ্যালা ।  ’ 
খবরটা মিথ্যে নয় ।  গত শনিবার জীবননগর বাজার থেকে যে শক্ত খটখটে জুতো জোড়া এনেছিলেন  তার একখানা হাতে নিয়ে গৃহস্থ উঠানে পায়চারি করছিলেন ,  নাগালের মধ্যে আসতেই তিনি আমার চুল খামচে ধরেন ।  পিঠের উপর শুরু হয় ধুপধাপ পাদুকা বৃষ্টি ।  তীব্র যন্ত্রণায় চিৎকার দিয়ে উঠি ।  পাড়া প্রতিবেশীরা ছুটে আসেন ।  তবে তারা যাত্রা দর্শকদের মতই একটু - আধটু হা - হুতাশ ছাড়া নিশ্চুপ ।  কাতর কণ্ঠে নিজ কৃতকর্মের জন্য আদু বিশ্বাসের কাছে ক্ষমা ভিক্ষা করি ।  কিন্তু নিষ্ঠুর মানুষটার মনে এতটুকু দয়া হয় না ,  নির্দয়ভাবে পিটিয়ে চলেন ।  সারাটা দিন অভুক্ত শরীরটা আঘাতে আঘাতে জর্জরিত হয়ে আদু বিশ্বাসের পায়ের উপর লুটিয়ে পড়ে । 
কতক্ষণ পর জ্ঞান ফিরেছিল জানি না ।  চোখ মেলে দেখলাম ,  আমার মাথা মায়ের কোলে রাখা ।  পরম মমতায় তিনি আমার চুলে হাত বুলিয়ে দিচ্ছেন ,  দু ’ গণ্ড বেয়ে নির্গত হচ্ছে অশ্রুধারা । 
হঠাৎ সচকিত হয়ে উঠে দাঁড়াই ,   ‘ মা ,  গুয়ালি গ - অরু  তুলা হ - য়নি ।  ’ 
মা হতাশ কণ্ঠে বলেন ,   ‘ আদু বিষশেষ তুমার আর তার বাড়ি রাগবে না ।  ’ 
পাঁচ
আদু বিশ্বাসের বাড়িতে মাইন্দার জীবন পার করার পর আমার কর্মদক্ষতা নিয়ে আর কারও সংশয় ছিল না ।  প্রতিদিন জোনে যেতাম ।  মাঝে মাঝে চোরাচালানের মালামাল বহনের জন্যও ডাক পড়ত ।  অল্প পরিশ্রমে বেশি পারিশ্রমিক পাওয়া যেত তাতে ।  তবে ঝুঁকিও কম ছিল না ।  সর্বদা বিডিআর - পুলিশের হাতে গ্রেপ্তার হওয়ার আশংকায় তটস্থ হয়ে থাকতে হত । 
জীবনের প্রয়োজনেই একটা বিয়ে করেছিলাম ।  আমার ভাঙা ঘরে চাঁদের আলো হয়ে এসেছিল পুতুলের মত টুকটুকে একটা বউ ।  বড্ড বেশি ভালবাসতাম তাকে ।  সারাদিন কঠোর পরিশ্রমের পর সন্ধ্যায় ঘরে ফিরে যখন ওর মুখটা দেখতাম -  - ভুলে যেতাম সমস্ত হতাশা ও ক্লান্তি ।  তিনমাস একসাথে সংসার করেছিলাম ।  একবার বাপের বাড়িতে নায়ার করতে গিয়ে আর ফিরে আসেনি ।  আসবেই বা কেন ?  পাগল স্বামীর সাথে সংসার করতে চায় এমন মেয়ে কজন আছে বলুন । 
ছয়
চৈতালী পূর্ণিমার রাত ।  দুর্বিষহ গরমে ঘরে টেকা দায় ।  উঠানে বেশ কয়েকটা খেজুর পাতার মাদুর পাতা হয়েছে ।  একটাতে বাবা ঘুমাচ্ছেন ।  একটায় মা মেজভাইয়ের দুই ছেলে জমির ও ছমিরকে রাক্ষসের কেচ্ছা শোনাচ্ছেন ।  একটাতে আমি ,  পাশে কায়েম ঘোঁৎ ঘোঁৎ করে নাক ডাকাচ্ছে ।  বিশ্রী সে আওয়াজ ।  আমার চোখে ঘুম আসে না ।  আকাশের দিকে চেয়ে থাকি ।  গোল আয়নার মত পূর্ণ চাঁদ ,  তা থেকে আলো ঠিকরে বেরুচ্ছে । 
রাক্ষসের গল্প শেষ ।  ছমির প্রশ্ন করে ,   ‘ দাদী ,  চান্দের গায় কালোপানা উডা কী ?  ’  
 ‘ তাউ জানিসনে ,  ’  পণ্ডিতি ফলায় জমির ।   ‘ ভাল কৈরে দ্যাক এট্টা বটগাচ ,  তার নীচে এট্টা গরু বান্দা ,  এক বুড়ি সেই গরুডার দুদ দোচ্ছে ।  ’ 
দখিনা বাতাস ক্লান্ত শরীরটায় প্রশান্তির পরশ বুলিয়ে যায় ।  ঘুমের দেশে পথ চলি আমি ।   ‘ আনারুল ,  বাড়ি আচিস ?  ’  কারও ডাকে পথ চলায় বিঘ্ন ঘটে আমার ।  ঘুম টুটে যায় । 
ছমির ছড়া কাটছে -  -  ‘ এট্টা তারা দুইটো তারা ,  ওই তারাডার বউ মরা ।  ’ 
 ‘ কি - ডা ?  এত রাত - তিরি কি - ডা ডা - গে ?  ’ 
 ‘ মুই তোর খালেক ভাই ,  ’  ওপাশ থেকে জবাব আসে । 
 ‘ কিছু ব ’ অলবা নাগি ,  বাই ?  ’ 
 ‘ সামনের রবিরার ফজরদের সাতে মোদের মারামারির ডেট পৈড়েচে ,  তুই মোদের হৈয়ে লাগবি ।  ’ 
আমার কাঁচুমাচু ভাব দেখে বলেন ,   ‘ তোর সামনে থাকা লাগবে না ।  পেচন থেইকে নাটি যুগান দিবি ।  ’ 
 ‘ না ,  বাই ,  মুই মার ’ আমারির মোদ্দি নেই ।  ’ 
 ‘ শোন ,  একদিন জোনে গেলি পাইস পঁচিশ ট্যাকা ,  পাঁচশ ’  ট্যাকা ইনকাম করতি কদ্দিন লাগবে হিসেব কৈরে দ্যাক ।  মোদের সাতে মারামারি করতি গেলি একদিনিই পাবি পাঁচশ ’  ট্যাকা ।  ’ 
আমি চুপচাপ থাকি ।  তিনি আবার বলেন ,   ‘ ভাল কৈরে বুজে দ্যাক ।  ’ 
জীবনের ঝুঁকি থাকলেও এমন লোভনীয় প্রস্তাব প্রত্যাখ্যান করার মত আর্থিক সঙ্গতি আমার ছিল না । 
রবিবার সকাল ।  পাড়ায় সাজ - সাজ রব ।  বোয়ালমারীর মাঠ যেন কুরুক্ষেত্র ।  পুরুষেরা আসন্ন লড়াইয়ের জন্য প্রস্তুত ,  বৌ - ঝিরা লাঠিসোঁটা ও বিদের কাঠি যোগান দিচ্ছে ।  কোন এক অদৃশ্য রেফারীর নিঃশব্দ বাঁশিতে শুরু হয় যুদ্ধ । 
মাথার উপর লাঠির দমদম শব্দ ।  আকাশে ওড়া বিদের কাঠি তীর হয়ে প্রতিপক্ষের শরীর ভেদ করছে ।  লাল রক্তে রঞ্জিত ময়দান ।  আপনজনদের করুণ বিলাপে বাতাস ভারী ।  পরাজয়ের দ্বারপ্রান্তে আমাদের দল ।  মাথায় আকস্মিক আঘাতে জ্ঞান হারিয়ে ফেলি । 
দুই দিন পর নিজেকে আবিষ্কার করি হাসপাতালের একটা নোংরা বেডে ।  মা - বাবা ,  ভাই ছাড়া পাশে আর কেউ নেই ।  পাঁচশ ’  টাকা কিংবা চিকিৎসা খরচ দূরে থাক ,  একটিবারের জন্য কেউ খোঁজ - খবর নিতেও আসেনি । 
সাত
ফাগুনের শুরু ।  শীতের হিমবুড়িটা তখনও পুরোপুরি বিদেয় হয়নি ।  সাত সকালে প্রকৃতির ডাকে সাড়া দিয়ে নারায়ণ রায়ের বাঁশবাগান থেকে ফিরছিলাম ।  মুখ ধোয়া হয়নি তখনও -  - তর্জনী ও দাঁতে পোড়া মাটির দাগ লেগে আছে । 
রাতে নিম্নচাপের প্রভাবে দমকা হাওয়ার আকারে মৃদু ঝড় বয়ে গেছে ।  রাস্তায় ফোঁটা ফোঁটা বৃষ্টির চিহ্ন -  - ধুলোর আস্তরণে ধূসর বর্ণের টিপ বসিয়ে দিয়েছে কেউ ।  বাতাসের তাণ্ডবে ঝরে পড়া সজনে কুঁড়িগুলো সকালের সোনালী রোদে মুক্তো দানার মত চিকচিক করছে ।  রায় বাড়ির উঠানে দাঁড়িয়ে থাকা দৈত্যাকার বাতাবী লেবু গাছটা তার গর্বিত অবস্থানটার কথা প্রকাশ করতেই যেন এই ফাগুন মাসে হঠাৎ করেই অকৃপণ হয়ে উঠেছে ,  তার ফুলের মৌ মৌ গন্ধে সুবাসিত সারা এলাকা ।  গাছে গাছে সবুজের নবজাগরণ ।  এদিক সেদিক থেকে ভেসে আসছে কোকিলের কুহু কুহু ধ্বনি । 
এমন মুহূর্তে আমার কণ্ঠইবা থেমে থাকবে কেন ।  বহুদিন পর মনে পড়ে যায় সেই বিখ্যাত গানটা ,   ‘ আই - লো দা - আরুন পাগুনরে ,  এগা এগা বালো নাগে না .  .  .  ’ 
দু ’ কলিও গাওয়া হলো না ।  আমার ফাটা কলসির মত উদ্ভট কণ্ঠের বেসুরো আওয়াজে বিরক্ত হয়ে ঘেউ ঘেউ করে তেড়ে আসে রায় বাড়ির ডাল কুকুরটা । 
ওটার আক্রমণাত্মক গতিবিধি অনুধাবন করে ওখানে আরও দেরি করা সমীচীন মনে করলাম না ।  ভোঁ - দৌড় দিয়ে পালাবার চেষ্টা করলাম ।  কুকুরটাও নাছোড়বান্দা; আমাকে ধরতে না পারলে ও দৌড় প্রতিযোগিতায় রানার আপ হবে -  - এমন ভঙ্গি নিয়ে আমাকে ধাওয়া করল ।  একদম বাড়ির মুখে এসে হোঁচট খেয়ে পড়ে গেলাম ।  কুকুরটাও আমার উপর হামলে পড়ল । 
 ‘ ওরে বাবারে ’  বলে চিৎকার দিয়ে উঠলাম ।  আমার চিৎকার শুনে উদ্ভ্রান্তের মত দিগ্বিদিক জ্ঞানশূন্য হয়ে ছুটে এলেন মা । 
 ‘ ওরে কিডা কনে আচিস ,  শিগ্গির আয় !  আমার আনারুলির কুকুরি কেমড়ে দিয়েচে !  ’ 
মায়ের চিৎকার চেঁচামেচিতে বাড়ির সবাই একে একে বেরিয়ে আসে ।  বাবা কায়েমকে এক ধমক লাগিয়ে বলেন ,   ‘ দেইড়ে দেইড়ে কী দেকচিস ?  শিগ্গির সাত বাড়িত্তে তেল - নুন চেয়ে নিয়ে আয় ।  ’ 
কিছু একটা ঘটেছে বুঝতে পেরে পড়শীরা একে একে ভিড় জমাতে শুরু করেছেন ।  যেন গাঁয়ের হাটে কোন সাপুড়ে মজমা বসিয়েছে ,  আমি সেই সাপুড়ের বশীভূত সাপ ।  আমাকে ঘিরে উৎসুক নয়নে সবাই গোল হয়ে দাঁড়িয়েছে ।  সবার দৃষ্টিতে সহানুভূতি মেশানো ।  অর্থ সংশ্লিষ্ট ন্যায্য অধিকার থেকে বঞ্চিত করলেও মৌখিক সহমর্মিতা প্রকাশে কার্পণ্যবোধ নেই কারও ।  পাঁচশো ’  টাকা মেরে দেয়া উত্তর পাড়ার সেই খালেক ভাই পর্যন্ত আমাকে সুস্থ করতে অন্তঃপ্রাণ -  -  ‘ মাটে যাচ্ছেলাম ,  চ্যাচামেচি শুইনে ভাবলাম কী হইলো এট্টু দেকেই যাই ।  হাজার হলিউ তুমরা মোর আত্মীয় মানুষ ।  তুমাদের বিপাদ - আপাদে মুরা এইগে আসবো না তো কারা আসবে ?  ’ 
 ‘ তা অ ,  চাচী সাত বাড়ির তেল নুন খেইয়েচো তো ?  ’  .  .  . প্রশ্নটা তিনি মাকে উদ্দেশ্য করেই ছুঁড়ে দিলেন । 
খালেক ভাইয়ের পাশে দাঁড়িয়ে ছিলেন রইস মোল্লা ।  উনি জ্ঞানী মানুষ ,  তাই একটু গম্ভীর প্রকৃতির ।  কথা কম বলেন ।  লেখাপড়া শেখেননি ,  তাই বলে জ্ঞান - বুদ্ধিতে কারও চেয়ে কম যান না ।  এইট - নাইন পাশ কিংবা মেট্রিক ফেলের মত শিক্ষিত মানুষকে অতি সহজেই যুক্তিপূর্ণ কথাবার্তা দিয়ে পরাস্ত করতে পারেন ।  সেই ছোট্ট কালে ওস্তাদের কাছ থেকে আরবী পড়া শিখে কোরান তেলাওয়াত করতে শিখেছিলেন ।  পীর - ফকিরদের পিছুপিছু ঘুরে ঘুরে গ্রামের অশিক্ষিত - অর্ধশিক্ষিত মানুষগুলোর মাঝে ফতোয়াবাজি করার মত জ্ঞানটুকু অর্জন করতে সক্ষম হয়েছেন ।  এখন নিজেই মক্তব খুলে কয়েকশো ছাত্র - ছাত্রীকে আরবী শেখানোর পাশাপাশি ইসলামী জ্ঞানে দীক্ষিত করানোর মত মহান পেশায় নিয়োজিত আছেন ।  এতে একদিকে যেমন গুরুদক্ষিণা গ্রহণ করে অর্থনৈতিক নিরাপত্তা অর্জন করেছেন ,  অন্যদিকে গাঁয়ের লোকের অকুণ্ঠ শ্রদ্ধা আদায় করতেও বেগ পেতে হয়নি । 
এতক্ষণ চুপচাপ পরিস্থিতি পর্যবেক্ষণ করছিলেন ।  এবার হয়তো ভাবলেন এদেরকে কিছু সুপরামর্শ দান করা প্রয়োজন ।  তাই প্রথম বারের মত মুখ খুললেন ,   ‘ এরে আপনারা ছলেমান কবিরাজের কাছে নিয়ে যান ।  উনি বড়ই কামেল মানুষ ।  যদি খুদার হুকুম হয় ,  তো উনার গুড়পড়া খাওয়ালি কুকুরির বিষ কোমনে উধাও হইয়ে যাবে ।  ’ 
মোল্লার কথায় একজন ছাড়া সবাই একবাক্যে সমর্থন প্রকাশ করল ।  একটা কলেজ পড়ুয়া মৃদু প্রতিবাদের সুরে বলে ওঠে ,   ‘ তারচেয়ে বরং ওনাকে হাসপাতালে নিয়ে যান ।  ভাল হয়ে যাবে ।  ’ 
 ‘ নাউযুবিল্লাহ ,  নাউযুবিল্লাহ .  .  .  ’  বলে রইস মোল্লা মুখে এমন ভাবে তাচ্ছিল্যের ভঙ্গি আঁকলেন যেন ছেলেটা অত্যান্ত কটুকথা বলে ফেলেছে । 
 ‘ শোন ,  বাবা ,  তুমরা ছেইলে - পিলে মানুষ ,  ইসলাম সম্পক্কে কট্টুকুই বা জানো ।  ইস্কুল - কলেজে হিন্দুদের বাংলা আর ইহুদি - নাচারাদের ইংলিশ পড়ানো হয় ।  তুমরা তো হাদীস - কুরান সম্পক্কে খুব এট্টা জানো না ।  শুনিচি এসব ফিরি ওষুদগুনু নাকি আমেরিকা থেইকে আসে ।  আস্তাগফিরুল্লাহ ,  আস্তাগফিরুল্লাহ .  .  .  !  আল্লাহর ওপর বিশ্বাস থাকলি কোন দাক্তারের দরকার হয় না ,  কোন ওষুদও লাগে না ।  যাদের ঈমান শক্ত নয় তারাই দাক্তারের কাচে যায় ।  ছলেমান কবিরাজ পরহেজগার মানুষ ।  উনার দুয়া আল্লা খুশি হয়ে কবুল কৈরে নেয় ।  এইতো গেলো আশ্বিনি আমার ভাইপোডার সাপে কেমড়েলো ,  ছলেমান কবিরাজের ঝাড়ানোয় তো সেরেলো ।  কী ,  সারিনি ,  খালেক মিয়া ?  ’ 
সম্মতিসূচক মাথা ঝাঁকিয়ে খালেক ভাই বললেন ,   ‘ রহিম চাচার বড় মেয়েডারো খ্যাপা কুকুরি কেমড়েলো ।  কই ও ’ রতো কোন দাক্তারি ওষুদ লাগিনি ।  ছলেমান কবিরাজের গুড়পড়া খেইয়েই তো সেরেলো ।  ’  
একজন শক্ত সমর্থককে পাশে পেয়েছেন দেখে রইস মোল্লার গলাটা আরও চওড়া হলো -  -  ‘ বুইজলে ,  খালেক মিয়া ,  যত্তোসব নাফরমানিরাই দাক্তারের কাচে যায় ।  ’ 
 ‘ কই ,  আমরা তো তা শুনিনি ।  ’ 
এতক্ষণে আমার কাতরতা এবং রইস মোল্লা ও খালেক ভাইয়ের বাক্যালাপ শ্রবণে মশগুল দর্শনার্থীরা কেউ ছেলেটাকে ভাল করে খেয়াল করেনি ।  এবার ওর দিকে সবার দৃষ্টি গেল ।  পরনে প্যান্ট - শার্ট পরা এক শহুরে ছেলে । 
ইতিমধ্যে ছেলেটার কথা শুনে মোল্লাজি একশ ’ বার  ‘ নাউযুবিল্লাহ - আস্তাগফিরুল্লাহ ’  পড়ে ফেলেছেন ।  খালেক ভাই ছেলেটার দিকে কটমট করে চেয়ে বলেলেন ,   ‘ এই ছুড়া ,  তোর বাড়ি কনে রে ?  ’ 
 ‘ খলিশপুর ।  ’ 
 ‘ কার বাড়ি এইচিস ?  ’ 
রমিজ শেখের ছেলেটাকে দেখিয়ে বলল ,   ‘ রফিক ভাইদের বাড়ি ।  ’ 
 ‘ দেকে তো মনে হচ্ছে কলেজে পড়িস ।  এরাম নাফরমানী কতা কন থেকে শিকিচিস ?  দু ’ পাতা বিদ্যে শিকে নিজেরে বড় পণ্ডিত ভাবিস ,  তাই না ?  ভিনগাঁ ’ র ছেইলে বইলে মুল্লাজির মুকিমুকি তক্কো করতি পারলি ।  জানিস এই গাঁ ’ র সবাই উনার কত সনমান দেয় ?  ছলেমান কবিরাজের অনেক ক্ষ্যামোতা ।  তিনি তোর সব কতা শুনতি পেইয়েচে ।  দেকিস তোর কোন না কোন ক্ষ্যাতি হবে ।  ’ 
খালেক ভাইকে থামিয়ে মোল্লাজি বললেন ,   ‘ বাদ দ্যাও তো ,  খালেক মিয়া ।  ওদের আর কী দোষ ।  আমেরিকা আর ইন্ডিয়া  এদেশের ইসকুল - কলেজের বিষ ঢুইকে দিয়েচে ।  সবাইর বেপতগামী করতি চায় ।  ’ 
ছেলেদুটো উলুবনে মুক্তো ছড়িয়েছে ।  এখানে সুপরামর্শ দান করা অরণ্যে রোদনের শামিল ।  আরও অপমান সহ্য করার চেয়ে কেটে পড়াই শ্রেয় মনে করল ওরা ।  
 ‘ আইজকাইলকার ছেইলেপিলে !  বড্ড বিয়াদপ ।  মুরুব্বিদের সনমান দিতি জানে না ।  ’ 
 ‘ ঠিকই বইলেচেন ,  মুল্লাজি ,  ’  ছেলে দুটোর প্রস্থানের পর তামাম শিক্ষার্থী সমাজের দোষ - ত্রুটিগুলো ওঁদের দৃষ্টিগোচর হয় ।  শিক্ষিত হয়ে জাতিকে জাহান্নামের পথ দেখাচ্ছে ।  জাতির অন্ধকার আচ্ছন্ন ভবিষ্যতের কথা চিন্তা করে ওঁদের আফসোসের অন্ত থাকে না । 
আট
দশদিন পার হয়ে গেছে ।  ছলেমান কবিরাজের গুড়পড়া কোন কাজে আসেনি ,  কাজ হয়নি সাতবাড়ি থেকে চেয়ে আনা তেল - নুনেও ।  হঠাৎ করেই পরশু দিন শুরু হয় ভেদবমি; সেই সাথে জলাতঙ্ক ।  কেউ বলে পেটে কুকুরের বাচ্চা হয়েছে ।  কারও কারও অভিমত ,  ওসব বাচ্চা - টাচ্চা কিছু নয় -  - কুকুর বেশে জিনে কামড় দিয়েছে -  - রসুলপুরের  হাকিম পীর ছাড়া এ অসুখ কেউ সারাতে পারবে না । 
অবস্থা বেগতিক দেখে শেষ পর্যন্ত আজ সকালে একবার বড় ভাই আমাকে নিয়ে হাসপাতালের চৌহদ্দি মাড়িয়েছিলেন ।  কিন্তু ডাক্তারের সাফ কথা -  - অনেক দেরি হয়ে গেছে ,  এ রোগী বাঁচানো তাদের পক্ষে সম্ভব নয় । 
সন্ধ্যায় অবস্থার আরও অবনতি ঘটেছে ।  নড়াচড়া করার শক্তি হারিয়ে ফেলেছি ।  বাকশক্তিও উবে গেছে ।  গায়ে একটা ছেঁড়া কাঁথা জড়িয়ে খেজুর পাতার মাদুরে ঘরের দাওয়ায় শুইয়ে রাখা হয়েছে ।  মা চামচ দিয়ে মুখে ফোঁটাফোঁটা পানি ঢালছেন ।  কেউ একজন আগরবাতি ধরিয়ে দিয়ে গেছে ।  সেই ছেলেবেলায় শবে - বরাতের রাতে মোমবাতি - আগরবাতি নিয়ে মেতে ওঠা খেলার সময় আগরবাতির গন্ধটা যেমন লাগত ,  এ গন্ধটা তেমন নয় ।  আক্কাচ চোরার মায়ের মৃত্যু - শয্যায় যে আগরবাতিটার গন্ধ নাকে এসেছিল সেটার সাথে এর হুবহু মিল রয়েছে ।  আমার বুদ্ধি কম হতে পারে ,  কেউ আমাকে না জানাতে পারে ,  তবু আমি বুঝতে পারছি -  - আজ মৃত্যু আমার গলায় বরমাল্য পরাবে । 
ক্রমশ প্রতিবেশীদের ভিড় বাড়ছে ।  কারও কারও মুখ হতে সমবেদনার বাণী নিঃসৃত হচ্ছে ,  কেউ এসেছেন স্রেফ নিজ স্বার্থ চরিতার্থ করতে ।  আসলে এঁরা স্বার্থ ছাড়া কিছুই বোঝেন না ।  আমার প্রতি যে অন্যায় সারাজীবন তাঁরা করেছেন আমি বেঁচে থাকতে থাকতে ক্ষমা না পেলে যে তাঁদের জান্নাতে জায়গা হবে না !  তাই আমাকে দেখতে এসে ,  বাক্শক্তি হারিয়ে ফেলেছি দেখে খালেক ভাই ও আদু বিশ্বাসের মত আরও অনেকেই হতাশচিত্তে বাড়ি ফিরে গেছেন । 
মায়ের কণ্ঠে ছেলে হারাবার ভয়ার্ত আর্তনাদ ।  শিয়রে বসা কতগুলো কিশোরী মেয়ে সুর করে কোরান তেলাওয়াত করছে ।  স্বজনদের মাতমের সাথে মিশে সে সুর এক করুণ আবহ সৃষ্টি করেছে ।  মনের পর্দায় ছবি হয়ে একে একে ভেসে আসছে সমস্ত অতীত ।  সেই শিশুকালে দু ’ দিন না খেয়ে থাকার পর ,  নারায়ণ রায়ের আম বাগানে আম চুরি করতে গিয়ে ভৃত্যের হাতে ধরা পড়ার পর লিকলিকে শরীরে কাঁচা কঞ্চির শপাং শপাং শব্দ -  - স্পষ্ট শুনতে পাচ্ছি । 
মনে পড়ছে ,  চৈত্রের কাঠফাটা দুপুরে ছোট্ট ছোট্ট ঘাস সর্বস্ব ফসলহীন খেতে চরে বেড়ানো বলদের পিঠে ফিঙ্গে - রাজার রাজত্ব করার দৃশ্য ।  মনে পড়ছে ,  হাসেম মিয়ার বাবলা গাছে শালিকের বাসায় আকাশের মত গাঢ় নীল ডিম দুটো প্রতিদিন একবার পরখ করতাম; আশায় থাকতাম  কবে ডিম ফুটে বাচ্চা হবে ।  সেদিন বুঝিনি আজ ছেলেকে ফিরে পাবার জন্য সৃষ্টিকর্তার উদ্দেশে মা যেভাবে মাথা কুটছেন ,  হয়তো বাসা থেকে বাচ্চাগুলো হারানোর সময় শালিক দুটোর বিলাপে এমন আকুতিই মিশ্রিত ছিল ।  
মনে পড়ছে ,  চারপাশের অনাদর - অবহেলার মাঝেও একটুখানি মমতাদানকারী হাঁসুর মায়ের কথা; ইচ্ছে করছে এখনই গিয়ে আগের মত বলি ,   ‘ মা ’ আমী তুমার বাপ এইয়েচে ,  তারাতারি বা ’ আত দ্যাও ।  ’ 
রাত শেষের দিকে ।   ‘ আসসালাতু খায়রুম মিনান্নাউম ’  .  .  . মুয়াজ্জিনের কণ্ঠে মুসল্লিদের প্রতি নামায আদায়ের আহবান ধ্বনিত হচ্ছে ।  কোরান শরীফ পড়ুয়া কিশোরীরা বাড়ি ফিরে গেছে ।  নেই দর্শনার্থী পড়শীদের কেউই ।  মা শিয়রে বসে তখনও বিলাপ করছেন ।  বাড়ির অন্য সবাই আমাকে ঘিরে গোল হয়ে বসে আছে ।  মাঝে - মাঝে কানে আসছে ওদের চাপা ফিসফিসানি ।  নিজেকে মনে হচ্ছে সদ্য স্টেশন ত্যাগ করা কোন এক তুফান মেলের যাত্রী -  - স্টেশনের কোলাহল তীব্রতা হারিয়ে ধীরে ধীরে পিছন দিকে সরে যাচ্ছে ।  হঠাৎ একটা ঘূর্ণিঝড় এসে ট্রেনটাকে লাইনচ্যুত করে আমাকে কামরা থেকে ফেলে দেয় ।  
মহাকাল নামের এক সর্বগ্রাসী দৈত্যের অতল পাকস্থলিতে চিরতরে হারিয়ে যায় আনারুল নামের পাগলটা । 






কবিরাজ কাহিনি - ১




 ' এই আসিফ ওঠ .  .  . ওঠ !  কটা বাজে দেখেছিস ?  ' 
ধুড়মুড় করে উঠে বসলাম ।  সুন্দর একটা স্বপ্ন দেখছিলাম ।  সাম্যের ডাকে ভেঙে গেল সেটা ।  কোথায় আছি প্রথমে মাথায় ঢুকল না ।  একে একে সব মনে পড়ল ।  আমরা এখন মেহরেপুরে কাটাখালি গ্রামে ।  আসিফের ছোটমামার বন্ধু ডা .  একরামূল হকের বাড়ি ।  দরবেশপুর এখান থেকে মাইল তিনেক দূরে । 
দরবেশপুরের কবিরাজ রীতিমতো হটকেক হয়ে উঠেছে এলাকায় ।  ক্যান্সার থেকে শুরু করে সর্দিকাশির রোগিরা পর্যন্ত  পিঁপড়ের মতো সারি বেঁধে ছুটছে কবিরাজ মহিলার কাছে ।  রোগ সারছে কি সারছে না তা নিয়ে কারো মাথাব্যথা নেই ।  সে যে মুখ দেখেই অচেনা অজানা মানুষের নাম ,  বাপের নাম ,  ঠিকানা ,  রোগের নাম গড়গড় করে বলে দিচ্ছে -  এই ব্যাপারটাই পাবলিককে চুম্বকের মতো টানছে ।  
 ' চল ,  হাতমুখে পানি দিয়ে নে ।  এনামূল মামা এসেছেন ।  আমাদের খুঁজছেন ।  '  বলল সাম্য । 
 ' এনামূল মামাটা আবার কে রে ?  '  ঘুম জড়ানো কণ্ঠে জানতে চাইলাম । 
 ' একরামূল মামার চাচাতো ভাই ,  ’  জবাবে বলল সাম্য ।  '  আমার সাথে এখনো পরিচয় হয়নি ,  তবে ছোটমামার মুখে শুনেছি তিনি নাকি খুব মজার মানুষ ।  হরর কাহিনির পোকা ।  ব্ল্যাকম্যাজিক ,  প্লানচেটে ,  ভূত - প্রেতে বিশ্বাস আছে ।  ছোটমামা আসতে পারেননি ,  একরামূল মামাও ব্যস্ত -  এখন ইনিই আমাদের সঙ্গ দেবেন ।  চল ।  ' 
সত্যিই মজার মানুষ এনামূল মামা ।  কথার ভেতর দুটো মুদ্রাদোষ আছে ।  আমাদের দেখেই চেয়ার ছেড়ে উঠে দাঁড়িয়ে বললেন ,   ' আরে তোমরাই না ?  হে হে হে .  .  . তেমাদের গল্পই করছিলাম আমার ছেলেমেয়েদের সাথে .  .  . বুঝলে কিনা .  .  . তা সাম্য রতœটি কে ?  ' 
 ' জ্বি আমি ।  ' 
সাম্য উত্তর দিতেই তিনি বিনয়ের অবতার হয়ে বললেন ,   ' কী সৌভাগ্য আমার !  ওদেরকে বলি দেখ ,  দেখে দেখে শেখ ।  যেমন আঁকিয়ে তেমন মেধা !  বইয়ের মধ্যে হীরাÑ তুমি ঠিক ধরে ফেললে !  আমি হলে এব্যাপারটা মাথায়ই আসত না ।  '  
বুঝলাম সাম্যের গ্রান্ডজুলু রহস্য সমাধানের ব্যাপারটা মিডিয়ার কল্যাণে ছড়িয়ে পড়েছে সারাদেশে ।  
 ' তুমি নিশ্চয় আসিফ ?  '  আমাকে ইঙ্গিত করে বললেন তিনি ।  আমি সম্মতিসূচক মাথা নাড়তেই কেউ যেন শুনতে না পারে এমন চাপা স্বরে বললেন ,   ' এখানে নিশ্চয়ই গোয়েন্দাগিরি করতে এসেছ ।  হে হে হে .  .  . তোমাদের জুটি জমবে ভালো ,  তবে .  .  . বুঝলে কিনা .  .  . এখানে কোনো রহস্য টহস্য নেই ।  সবাই জানে ও মহিলার কাছে জ্বিন আছে ।  কিন্তু আমি জানি ওর কাছে জ্বিন টিন কিছুই নেই ,  প্লানচেট করে আত্মা নামায় ।  অনেক বড় ব্ল্যাক ম্যাজিশিয়ান সে ।  '         
 ' এনামূল মামা !  '  বলল সাম্য ।   ' আপনি ব্ল্যাক ,  ম্যাজিক - প্লানচেট বিশ্বাস করেন তাই না ?  ' 
 ' নিশ্চয় তোমাদের ছোটমামা বলেছে ?  '  বললেন এনামূল মামা ।   ' বাবলুটার .  .  . বুঝলে কিনা .  .  .  সবসময় একটু বাড়িয়ে বলা স্বভাব ।  ' 
 ' আপনি যাই বলেন এনামূল মামা ,  বললাম আমি ।   ' আপনাকে কিন্তু আমার বেশ পছন্দ হয়েছে ।  ' 
 ' সে তো ভালো কথা !  তোমাদেরকেও আমার খুব ভালো লেগেছে ।  তবে একটা কথা বলি কী ,  ছাড়ো তো ওসব এনামূল টেনামূল ,  আমাকে তোমরা এনুমামা বলে ডাকবে ।  বুঝলে কিনা .  .  .  হে হে হে ।  ' 
 ' এনুমামা ?  '  বলালাম আমি । 
 ' হ্যাঁ ,  সবাই আমাকে এনু নামে ডাকে কিনা ।  তাই বলছিলাম কি .  .  .  বুঝলে কিনা .  .  .  এনুমামা নামেই ডাকবে .  .  .  হে হে হে ।  ' 
 ' আচ্ছা তাই হবে ।  আপনাকে আমরা এনুমামা নামেই ডাকব ।  ' 
 ' এনুমামা আজ কি কবিরাজের সাথে দেখা হবে ?  '  জিজ্ঞেস করল সাম্য । 
 ' হবে ,  জবাব দিলেন এনুমামা ।   ' এখনই চলো না .  .  . হে হে হে .  .  .  ' 
দুই 
কবিরাজের বাড়িতে গিয়ে দেখি খাঁ খাঁ করছে ।  একটা রুগিও নেই ।  ও বাড়ির লোকজনও কেউ নেই বাইরে ।  তবে ঘরের ভেতর থেকে মেয়েমানুষের খিলখিল হাসি শোনা যাচ্ছে ।  এনুমামা গলাটা কেশে পরিষ্কার করে বললেন ,   ' কেউ আছেন ?  ' 
বেরিয়ে এলো এক মাঝবয়সী মহিলা ।   ' কী চাই ?  ' 
এনুমামা স্বভাবমতো  ' হে হে হ করে হেসে নিয়ে বললেন ,   ‘ এই ছেলেরা এসেছে কবিরাজ আম্মার সাথে কথা বলতে ।  বুঝলেন কিনা .  .  .  ?  ' 
মহিলা বলল ,   ' কবিরাজ আম্মা তো আজ কারো সাথে কথা বলবেন না ।  অন্যদিন আসুন ।  ' 
মহিলা দরজাটা লাগিয়ে দিতে যাচ্ছিল তার আগেই ভেতর থেকে আরেক মহিলার গলা শুনতে পেলাম ।   ' সাম্য ,  আসিফ তোমরা পরশু এসো ।  ঝিনেদা জেলার রোগি আমি রোববারে দেখি ।  ' 
আমার চোখ চড়কগাছ !  সাম্যও থ মেরে গেছে ।  না দেখেই আমাদের নাম - ধাম বলে দিলেন !  সাম্যের মনের ভেতর কী হচ্ছে জানি না ।  মহিলার প্রতি শ্রদ্ধায় আমার মনটা ভরে গেল ।  
এনুমামা স্বাভাবিক ,  এমনটা ঘটবে যেন তিনি জানতেন ।  
 ' হে হে হে .  .  .  রোগি দেখার নতুন নিয়ম হয়েছে তা কিন্তু আমার জানা ছিল না ।  তাহলে এখন আর কী করা ?  দুপুরে আমার বাড়ি চারটে ডালভাত খেয়ে চলো বিকেলে আমঝুপি থেকে ঘুরে আসি ।  ' 
 ' আমঝুপি !  সে তো ভালো প্রস্তাব !  আচ্ছা মামা ,  আমঝুপি কত দূর ?   '  বলল সাম্য ।  
 ' বেশি দূর নয় ,  হে ,  হে ,  হে  .  .  ?  ' 
দুপুরে এনুমামার বাড়ি খেয়ে বিশ্রাম নিচ্ছি ।  এনুমামার ছোট্ট মেয়ে নিশু একটা অ্যালবাম হাতে আমাদের ঘরে ঢুকল ।  ছয় সাত বছর বয়স ।  ও আমাদের সাথে এমনভাবে কথা বলতে শুরু করল যেন আমাদের কত আগে থেকে চেনে ।   ' সাম্য ভাইয়া ,  আসিফ ভাই ,  ছবি দেখবে ?  ছবি !  ' 
 ' দাও তো দেখি ,  কেমন ছবি ?  '  বলে সাম্য হাত বাড়িয়ে অ্যালবামটা নিয়ে উল্টাতে শুরু করল ।  আমিও হুমড়ি খেয়ে পড়লাম অ্যালবামে ।  একাল সেকাল মিলিয়ে গোটা পঞ্চাশেক ছবি আছে ।  সবই পারিবারিক ।  পাঁচটা ছবি একটু আলাদা ।  এই ছবিগুলোতে আশির দশকের আদল রয়েছে ।  এনুমামা তখন একেবারেই তরুণ ।  কক্সবাজারে পিকনিক ট্যুরে তোলা ।  চারটে ছবি তোলা একেবারে বেলাভূমিতে ।  একটা ছবি বোধহয় হোটেলের লবিতে ।  দশ পনেরো জন লোক বিশ্ব ^  চ্যাম্পিয়ান ক্রিকেটদলের মতো করে যেন ফটোসেশন করেছে ।  সবার মাঝখানে এনুমামা দাঁড়িয়ে ।  পেছনের ওয়ালে একটা ব্যানার ।  তাতে বড় করে লেখা  ' আনন্দ ভ্রমণ :  কক্সবাজার ১৯৮২ '  তার নিচে কোনো এক কোম্পানির লোগো ।  বৃত্তের মতো গোল সেই লোগোর ভেতরে বেশ কায়দা করে লেখা পাঁচটি ইংরেজি অক্ষর -   ' টি আর বি এস এল '  ।  অ্যালবামটা সাম্যের হাত থেকে নিতে যাচ্ছিলাম ।  তখনই এনুমামার কথা শুনতে পেলাম ।  বোধহয় মামির সাথে আলাপ করছেন ।  নিশু তড়িঘড়ি করে বলল ,   ' ভাইয়া ,  ছবিগুলো দাও ,  দাও .  .  .  আব্বু আম্মু দেখলে বকা দেবে !  '  
আমরা দুজনই হেসে ফেললাম ।  নিশু ছবিগুলো নিয়ে কোথায় যেন লুকিয়ে ফেলল । 
এনুমামার বাড়ি থেকে আমঝুপিতে যেতে খরচ হলো মাথাপিছু পাঁচ টাকা করে ।  আমঝুপি ইতিহাস বিখ্যাত নীলকুঠি ।  ছোটবেলায় নবাব সিরাজ - উদ - দ্দৌলা ছবিটি দেখেছি অনেকবার ।  আনোয়ার হোসেনের সাদাকালো প্রবীর মিত্রের রঙিন - দুটোই ।  তখন থেকেই মনের ভেতরে গেঁথে আছে একটা ছবি ।  একটা বৈঠক ঘর ।  লাল ভেলভেটে মোড়ানো কতগুলো চেয়ার ।  সেখানে বসে সিরাজ - উদ - দ্দৌলার বিরুদ্ধে ষড়যন্ত্র পাকাচ্ছে লর্ড ক্লাইভ ,  মীর জাফর ,  জগৎশেঠ ,  উমির চাঁদেরা ।  সেই হলঘর আজ চোখের সামনে !  
জানি না সিরাজ - উদ - দ্দৌলা ছবির শ্যুটিং এখানে হয়েছিল কিনা ।  তবে বৈঠকঘরটা দেখতে হুবহু সিনেমার সেই বৈঠক ঘরের মতো ।  
বিরাট একটা আমবাগানের মাঝে একটা বাগানবাড়ি ।  নীলকরদের নীলচুল্লির চিহ্ন মাত্র নেই ।  বাগানবাড়ির সব কামরায় ঢোকা নিষেধ ।  যেগুলোতে ঢুকতে পারলাম সেগুলোতে অপরিচিত কোনো বস্তু নেই ।  তবে এখানে ওখানে সাজানো সেসব জিনিসপত্রের মাহত্ম্য বাড়িয়ে দিয়েছে ছোট ছোট কিছু ফলক ।  সংক্ষেপে বর্ণনা করা কিছু তথ্য ১৭৫৭ সালের ইতিহাসের আবহ তুলে ধরার চেষ্টা করছে ।  
কুঠির পুরো বাগান ,  শুকিয়ে যাওয়া লেক ঘুরতে ঘুরতে বিকেল পার হয়ে গেল ।  ফেরার প্রস্তুতি নিচ্ছি ঠিক সেই সময় পেছন থেকে একটা হাঁক শুনতে পেলাম ।   ' এই যে বাবু শোনো !  '  ভারী গলার হাঁক শুনে পেছন ফিরে দাঁড়ালাম ।  বেশ লম্বা ,  পাকানো গোঁফের এক ভদ্রলোক আমাদের সাথে কথা বলতে চাচ্ছেন ।  আমরা থামতেই তিনি এনুমামার দিকে হাত বাড়িয়ে দিয়ে বললেন ,   ‘ আমি রায়হান ।  ডিসকভারি চ্যানেলের সাংবাদিক ।  এই এলাকায় এসেছি মুজিবনরের ওপর একটা প্রতিবেদন তৈরি করতে ।  ’  
এনুমামাও হাত বাড়িয়ে করমর্দন করে অনিচ্ছাভরে নিজের পরিচয়টা দিলেন ।  মনে হয় লোকটাকে পছন্দ করতে পারেননি ।  
 ‘ ভাবছ তোমাদের চিনলাম কী করে ?  ’  সাম্যকে ইঙ্গিত করে বললেন লোকটা ।   ‘ আরে ,  তোমার চেহারা বাংলাদেশের সবলোক মনে হয় চিনে ফেলেছে ।  ’  তারপর সাম্যের পিঠে একটা চাপড় মেরে বললেন ,   ‘ কুঠি দেখতে এসেছ নিশ্চয় ?  দেখো আমি যাই !  ’  
লক্ষ করলাম লোকটা সরে যেতেই এনুমামার বিচলিত ভাবটা কেটে গেছে ।   ‘ হে হে হে .  .  .  চলো তোমাদের নীলগাছ দেখিয়ে নিয়ে আসি ।  ’ 
 ‘ নীলগাছ !  ’  সমস্বরে বিস্ময় প্রকাশ করলাম আমি ।   ‘ আজো আছে ?  ’  
 ‘ এ কী আর সে যুগের নীল গাছ ।  বুঝলে কিনা .  .  .  নতুন করে লাগানো হয়েছে ।  ’  
নীল গাছ দেখে হতাশই হলাম ।  যেমন ভাবতাম তেমন নয় ।  সাধারণ গুল্মলতার মতো ছোট্ট একটা গাছ ।  হাতভাবে সাম্য আমার মনের কথা বুঝে ফেলল ।  বলল ,   ‘  তোর বোঝা উচিত ছিল নীলকরেরা জোর করে চাষীদের দিয়ে নীল চাষ করিয়ে নিত ।  নীলগাছ যে বটগাছের মতো বিরাট হবে না ,  সেটা একটু চিন্তা করলেই মাথায় আসে .  .  .  ’  
কথা শেষ করতে পারল না ।  তীরবেগে কী যেন ওর কান ঘেঁষে বেরিয়ে গেল ।  বিঁধল গিয়ে সামনের আমগাছটার গুড়িতে ।  নিজের অজান্তেই আমার মুখ দিয়ে  ‘ আঁউক ’  করে একটা শব্দ বেরিয়ে এলো ।  এনুমামা বললেন  ‘ সর্বনাশ !  ’  তার চোখ দুটো বড় বড় হয়ে কোটর থেকে বেরিয়ে আসতে চাইছে যেন ।  হতভম্ব হয়ে গেছে সাম্য ।  এনুমামাই প্রথম এগিয়ে গেলেন ।  গাছ থেকে টেনে ছাড়িয়ে আনলেন একটা চাকু ।   ‘ ডেগার !  ’  বিড়বিড় করে বললেন তিনি ।   ‘ বাটের ভেতরে চাকু লুকানো থাকে ।  সুইচ চাপলে ফটাশ করে বেরিয়ে পড়ে ।  ’  
চাকুটা ঘুরিয়ে ফিরিয়ে দেখছিলেন ।  সাম্য ঘোর কাটিয়ে প্রথম কথা বলল ,   ‘ চাকুটা দেখি মামা ।  ’  
এনুমামা চাকুটা ওর দিকে বাড়িয়ে দিলেন ।  চাকুটা ঘুরিয়ে ফিরিয়ে দেখতে গিয়ে হঠাৎ কী যেন চোখ পড়ল সাম্যের ।  বাটের ভেতরের খাঁজ থেকে টেনে বের করল একটা ছোট্ট কাগজ ।  ভাঁজ খুলে জোরে জোরে পড়লÑ  ‘ শিঘ্রি এই এলাকা ছাড়ো ।  নইলে মারবে ।  ’  
সাম্য কী যেন ভাবল ।  তারপর বলল ,   ‘ সন্ধ্যা নামতে এলো ,  চলুন ফিরে যাই !  ’ 
হতভম্ব ভাব কাটানোর চেষ্টা করে ধীর পায়ে এগোলাম ফেরার পথে ।  
কুঠির ফটক রায়হান পার না হতে সেই লোকটার সাথে আবার দেখা ।  রিকশার জন্য অপেক্ষা করছেন ।   ‘ কি ফিরে যাচ্ছ ?  তা এখানে কোনো রহস্য - টহস্যের গন্ধ পেলে নাকি ?  ’ 
হাসির মুড কারো নেই ।  তবু সাম্য জোর করে একটু হাসি ফোটানোর চেষ্টা কলে বলল ,   ‘ না ,  এমনিই এসেছিলাম কুঠি দেখতে ।  ’  
একটা রিকশার ক্রিং ক্রিং আওয়াজ আসতেই সেদিকে ঘুরল লোকটা ।  তারপর পেছন ফিরে আমাদের দিকে তাকিয়ে বলল ,   ‘ যাই তাড়া আছে ।  আশা করি ,  আবার দেখা হবে ।  বাই ।  ’  
রাতে ঘুম এলো অনেক দেরিতে ।  আমঝুপির ঘটনাটা মনকে অস্থির করে তুলেছে ।  কেউ আমাদের তাড়াতে চাইছে ।  হয়তো কবিরাজ মহিলার লোক ।  কিন্তু কেন ?  তার যখন অতই অলৌকিক ক্ষমতা ,  আমাদেরকে ভয় পাবার কী আছে ?  
চাকুটা কে ছুঁড়েছে এটাই আমার কাছে মস্ত রহস্য ।  রায়হান নামের ঐ লোকটার ওপর সন্দেহ হচেছ ।  সাম্যকে জানালাম সে কথা ।  লোকটার ওপর কিছুটা সন্দেহ আছে ওরও ।  কিন্তু অন্য কারও হাতও থাকতে পারে বলেও জানালো । 
তিন 
পরদিনটা অলস কাটবে ভেবেছিলাম ।  কিন্তু এনুমামা এসে জানালেন মেহেরপুরে সার্কাস চলছে ।  যাব কিনা জানতে চাইলেন ।  বহুদিন সার্কাস দেখা হয় না ।  তাই এককথায় রাজি আমরা ।  
দ্য রয়্যাল বেঙ্গল সার্কাসের তৃতীয় শো চলছে ।  একেবারে হাউজফুল ।  আমাদের আসন ভিআইপি গ্যালারিতে ।  আমাদের টিকিটের দাম লাগেনি ।  এনুমামার নাকি বিশেষ পাশের টিকিট আছে ।  ভেতরে ঢুকে বুঝলাম সার্কাসের কর্তাব্যক্তি থেকে শুরু করে দারোয়ান পর্যন্ত সবাই এনুমামাকে চেনে ।  বেশ খাতির টাতিরও করে ।  এনুমামা জানালেন ,  স্বয়ং সার্কাসের মালিক নাকি তার ঘনিষ্ঠ বন্ধু ।  তা না হলে এ যুগে কেউ কাউকে পাত্তা দেয় ? 
সাতাটায় শুরু হলো শো ।  এথলেটদের চোখ ধাঁধানো সব কসরৎ দেখতে দেখতে কেটে গেল এক ঘন্টা ।  তারপর হঠাৎ করেই বিদ্যুৎ চলে গেল ।  গরমকাল ,  তাই লোডশেডিং খুব সাধারণ ঘটনা ।  কিন্তু কিছুক্ষণ পরেই গুঞ্জন উঠল কারেন্ট নাকি যায়নি ।  তারমানে সার্কাসের তাবুর বাইরে সবখানে বিদ্যুৎ আছে ।  শুধু তাই নয় ,  হ্যান্ডমাইকে দর্শকদের জানানো হলো সার্কাসের নিজস্ব জেনেরটরও নাকি কাজ করছে না ।  জেনেরেটর আছে বলে হ্যাজাক লাইটের ব্যবস্থাও করা হয়নি ।  কোত্থেকে দুটো চার্জার লাইট এনে কোনোমতে অন্ধকার তাড়ানোর চেষ্টা করা হলো ।  মাইকে দর্শকদের জানানো হলো ,  আধঘন্টার ভেতরেই সমস্যা সারিয়ে নেয়া যাবে ।  ততক্ষণ যেন দর্শকরা ধৈর্য ধরে ।  '  অনুরোধও ঘোষিত হলো বারবার ।  এনুমামা উঠে দাঁড়িয়ে বললেন ,   ' হে হে হে .  .  .  তোমরা বসো ,  বুঝলে কিনা .  .  আমি একটু ম্যানেজারের সাথে আলাপ করে আসি ।  '  মিনিট দশেক পর ফিরে এলেন হাঁপাতে হাঁপাতে ।   ' কী সবনার্শ ,  বুঝলে কিনা .  . কী সর্বনাশ ।  ' 
 ' কী হয়েছে মামা ?  '  আতঙ্কিত হয়ে বললাম আমি ।  সাম্যের চেহারাতেও উৎকণ্ঠা ।  
 ' কেউ ইচ্ছে করে কারেন্টের মেইন তার কেটেছে ।  বুঝলে কিনা .  .  .  ষড়যন্ত্র ,  সব ষড়যন্ত্র ।  কেউ একজন চাইছে না এখানে সার্কাসটা চলুক ।  ' 
 ' তাতে কার লাভ ?  '  বিড়বিড় করে সাম্যকে বলতে শুনলাম ।  
 ' এখানে কি লাভ খাওয়া লোকের অভাব আছে ।  বুঝলে কিনা .  .  .  গুণ্ডা বদমাশদের আড্ডাখানা আমাদের এলাকাটা ।  কাউকে দেখে বুঝার উপায় নেই ,  কে শত্র “  কে মিত্র ।  '  একটা দীর্ঘশ্বাস বেরিয়ে এলো এনুমামার বুক চিরে ।  একটা ব্যাপার লক্ষ্য করলাম ।  ফিরে এসে পর্যন্ত এনুমামা একবারও তার বোকামার্কা হাসিটা দেননি ।  বন্ধুর সার্কাস বন্ধ করা যড়যন্ত্র তাকে ভালোই বিচলিত করেছে । 
কথা রেখেছে সাকার্স পার্টি ।  আধঘন্টার আগেই আবার শুরু হলো শারুদ্ধকর সব খেলা ।  হাতির ফুটবল  ।  মানুষে - ভালুকে কুস্তি ।  কুকুরের আগুনঝাঁপ ।  খাঁচার ভেতর মোটর সাইকেল চালানোর দম বন্ধ করা দৃশ্য ।  একেবারে শেষ পর্যায়ে শুরু হলো চাকুনিক্ষেপ ।  তুমুল উত্তেজনার এই খেলাটা আমাকে খুব টানে ।  সাম্যকেউ ।  একটা মেয়েকে গোলাকার একটা কাঠের বোর্ডে চার হাত - পা ছড়িয়ে যিশু খ্রিস্টের মতো খাড়া করে কষে বাঁধা হয় ।  তারপর একটা মোটরের সাহায্যে ঘোরনো হয় মেয়েটাসহ সেই কাঠের বোর্ডকে ।  তার থেকে দশ বারো হাত দূরে দাঁড় করানো হয় চোখ বাঁধা এক চাকুবাজকে ।  একে একে তার হাতে তুলে দেয় হয় শ ’ খানেক চাকু ।  সে চাকুগুলো ছুঁড়ে মারে হাত - পা বাঁধা মেয়েটাকে লক্ষ্য করে ।  দর্শকরা দম বন্ধ করে দেখে আর শঙ্কিত হয় ,  এই বুঝি একটা চাকু মেয়েটাকে এফোঁড় ওফোঁড় করে দিল ।  কিন্তু চাকুবাজ এতটাই দক্ষ ,  মেয়েটার সারা দেহের কিনার ঘেঁষে বোর্ডে চাকু গেঁথে যায় ।  কিন্তু কোনো চাকু তার চুলও স্পর্শ করে না ।  
খেলাশেষে একরাশ মুগ্ধতা নিয়ে তাবু ছেড়ে বেরিয়ে এলাম ।   ' উফ ,  একেবারেই গিয়েছিলাম ।  '  বেরিয়েই মুখ খুলল সাম্য ।  
 ' আমারও একই অবস্থা ।  '  বললাম আমি ।  কিন্তু এনুমামার মধ্যে কোনো ভাবান্তর নেই ।  আমাদের কথার রেশ টেনে তিনি বললেন ,   ' আমার কিন্তু ওসব হয় না ।  বুঝলে কিনা .  .  .  এতোবার সার্কাস দেখেছি .  .  .  '  কথা শেষ করতে পারলেন না তিনি । 
পেছন থেকে হাঁক এলো ,   ' এই যে ,  এনামূল সাহেব !  ' 
ঘুরে দেখি রায়হান নামের সেই লোকটা ।   ' ছেলেদের নিয়ে সার্কাস দেখতে এসেছিলেন ?  বেশ বেশ ।  ' 
এনুমামার চেহারায় বিরক্তির ছাপ স্পষ্ট ।  লোকটাকে তিনি পছন্দ করতে পারেননি ।  তবু ভদ্রতার খাতিরে দু - একটা কথার উত্তর করলেন ।  
 ' সাম্য বোধ হয় একটা রহস্য পেয়ে গেছ তাই না ?  '  রায়হান নামের লোকটা জিজ্ঞেস করলেন ।  
 ' আমি অবাক !  কোন রহস্যের কথা বলছে লোকটা ,  গতকালের আমঝুপির ঘটনা ?  '  কিন্তু সাম্যের জবাবেই পরিষ্কার হলো ব্যাপারটা । 
 ' কারেন্টের তার কাটা রহস্য ?  ' 
লোকটা হ্যাঁ সূচক মাথা নাড়ল ।  
 ' দেখুন সার্কাসের ব্যাপারে আমার কোনো আগ্রহ নেই ।  আমি এসেছি কবিরাজ দরবেশপুরের কবিরজের অলৌকিক কারবার দেখতে ।  ' 
 ' বেশ ভালো ।  আমিও একবার যাবো ওখানে ।  ব্যাপারটা বেশ ইন্টারেস্টিং ।  তো ঠিক আছে আজ আসি ,  আবার দেখা হবে ।  '  লোকটা বিদায় নিয়ে হারিয়ে গেল ভিড়ের মধ্যে ।  
লক্ষ্য করলাম এনুমামার চেহারা থেকে বিরক্তির চিহ্নটা মুছে গেল সাথে সাথে । 
আমার বিশ্বাস রায়হান নামের লোকটা সবসময় আমাদের ওপর নজর রাখছে ।  হয়তো বদ মতলব আছে ।  এনুমামারাও ধারণাও তাই ।  শুধু তাই নয় ,  সার্কাসের কারেন্ট চলে যাওয়ার হোতাও নাকি ওই লোকটা ।   ' বুঝলে কিনা  .  .  .  '  থমথমে মুখে বললেন এনুমামা ।   ‘ ষড়যন্ত্র !  গভীর ষড়যন্ত্র চলছে সার্কাসটা বন্ধ করে দেওয়ার জন্য ।  তোমাদের দেখে ভড়কে গেছে ষড়যন্ত্রকারীরা তাই এই লোকটাকে লেলিয়ে দিয়েছে আমাদের পেছনে !  ভাড়াটে গুণ্ডা বুঝলে কিনা  .  .  .  ' 
সাম্য হ্যাঁ না কিছুই বলল না ।  চুপচাপ গ্রামের ফিরে এলাম ।  ঘুমানোর আগে সাম্যের সাথে এ বিষয়ে আলাপ করতে চাইলাম ।  ও একটা কথাও না বলে লাইট নিভিয়ে দিয়ে ঘুমিয়ে পড়ল ।  
চার
 ' পরের সিরিয়াল কার ?  '  একজনকে বিদায় করে হাঁক শুরু করেছে কবিরাজের সহকারী ।  রোগিদের ভিড় শামলাতে দুই সহকারীর রীতিমতো ঘাম ছুটে যাচ্ছে ।  ভিড় ঠেলে কোনোমতে মাথাটা গলিয়ে দিয়ে একনজর দেখলাম মহিলাকে ।  সত্যি বলতে কী হতাশই হতে হলো আমাকে ।  ভেবেছিলাম ইয়ামোটা ,  দশাসই চেহারার কোনো মহিলাকে দেখব ।  মাথায় জটা চুল ,  একহাতে সাপের মতো বাঁকা লাঠি ,  আরেক হাতে তসবিহ থাকবে ।  কিন্তু একেবারে বাঙ্গালি গৃহস্থ বউয়ের মতো চেহারা ।  বয়সও বেশি নয় ,  ত্রিশের আশেপাশে হবে ।  মাথায় কাপড় দেয়া ।  আমরা ভিড় ঠেলে সামনে এগোতে যাচ্ছিলাম মুশকো জোয়ান আর তেমনি কালো একটা লোক আমাদের বাধা দিয়ে বলল ,   ' আপনারা এখনো সিরিয়াল করেননি ।  আসুন আগে নাম লেখান ।  সিরয়াল পড়লে আমাদের লোক আপনাদের ডেকে নেবে ।  ' 
 ' বাহ !  ডাক্তারের মতো সিরিয়াল করে রোগি দেখতে শুরু করেছে ।  '  মুখ খুলল সাম্য । 
এনুমামা তার স্বভাবমতো  ' হে হে হে .  .  .  '  করে একচোট হেসে নিয়ে কালো - মোটা লোকটাকে পটানোর চেষ্টা করলেন ,   ' বুঝলেন কিনা .  .  .  এরা তো বহুদূর থেকে এসেছে একটু আগের সিরিয়াল যদি করা যেত .  .  .  ' 
এনুমামার কথা শেষ করার আগেই কালো লোকটা বলল ,   ' ওসব ধানাই - পানাই এখানে চলবে না ।  সিরিয়ালে নাম লেখালে লেখান ,  তা না হলে পথ মাপুন ।  ' 
 ' নাম লিখিয়ে ফেলা যাক এনুমামা ।  '  বললাম আমি ।  সাম্যও আমাকে সমর্থন দিল ।  কিন্তু এনুমামাকে মনে হলো নিমরাজি ।  ফিসফিস করে বললেন ,   ' নাÑ মানে -  ইয়ে ।  বুঝলে কিনা .  .  . হে হে হে .  .  . বেশি দেরি হলে স্টার জলশার টাপুর - টুপুর সিরিজটা মিস হয়ে যাবে ।  ' 
 ' টাপুর - টুপুর !  গতরাতে দেখেননি ?  '  বললাম আমি ।  
 ' দেখেছি ,  কিন্তু দিনের বেলা আরেকবার না দেখলে ভালো লাগে না ,  বুঝলে কিনা .  .  .  হে হে হে .  .  .  ' 
 ' তাহলে আজ আর দেখতে হবে না ।  রাতে আবার নতুন পর্ব দেখবেন ।  তার আগে কবিরাজের ভেলকিটা দেখে নিই ,  চলুন ।  ' 
উঠোনের বড় একটা পেয়ারা গাছের নিচে বসে আমরা সিরিয়ালের জন্য অপেক্ষা করতে লাগলাম ।  ভিড়ের ভেতরে কী বলছে শুনতে পেলাম না ।  ঘন্টাদুয়েকের মধ্যে ভিড় একেবারেই কমে গেল ।  তখন ভালো করে দেখার সুযোগ পেলাম ।  উস্কোখুষ্কো চেহারার এক লোক পাঁচ - সাতমাস বয়সি একটা মেয়ে কোলে নিয়ে কবিরাজ মহিলার সামনে দাঁড়াল ।  মেয়েটার পেট আতিরিক্ত মোটা ।  গায়ে জামা নেই ,  হয়তো রোগির অবস্থা বোঝানোর জন্যই ।  কিন্তু যিনি মুখ দেখেই সব বলতে পারেন ,  তাকে রোগির বেহাল দশা দেখানোর কী দরকার ছিল ?  যাইহোক ,  মেয়েটার গায়ে মাংস নেই একচিমটিও ।  বুকের খাঁচার প্রতিটা হাঁড় গোনা যাবে ।  কবিরাজ লোকটার উদ্দেশ্যে বলল ,   ' রুগির নাম আছিয়া খাতুন ।  মায়ের নাম আকলিমা বেগম ।  বাপের নাম ,  মানে আপনার নাম আবদুস সামাদ ।  গ্রাম আমবটতলা ,  থানা চৌগাছা ,  জেলা যশোর ।  তিনবছর ধরে মেয়েটা রিকেটে ভুগছে ।  ' 
রোগির বাবা তো হাঁ হয়ে গেছে ।  হাঁ গেছি আমিও ।  কিন্তু সাম্য মাথা নিচু করে চুপচাপ কী যেন ভাবছে ।  শুরু হলো এনুমামার কেবলা কেবলা ঘ্যানঘ্যানানি ,   ' কী বলেছিলাম না !  ব্ল্যাক - ম্যাজিক !  বুঝলে কিনা .  .  .  ওই মহিলা কিন্তু নিজে বলছে না ।  প্লানচেট করে আগেই বদলোকের আত্মা নামিয়ে রেখেছে ,  সেই বলে দিচ্ছে ।  ' 
সাম্য কথা বলছে না চুপ করেই আছে ।  আমি বললাম ,   ' সাম্য !  তাহলে সত্যিই প্লানচেট করে আত্মা নামানো যায় ?  ' 
 ' থাম তো !  এখনো সত্যি - মিথ্য ।  বলার সময় হয়নি ,  ভালো করে দেখে যা ।  '  
আমি স্পষ্ট বুঝতে পারলাম সাম্যের কথায় এনুমামা ক্ষুন্ন হলেন ,  কিন্তু মুখে প্রকাশ করলেন না ।  
পরের রোগির ডাক পড়ল ।  বেশ সুঠাম দেহের পরিপাটি এক যুবক সামনে এগিয়ে গেল ।  এবার কবিরাজ আগের মতো মুখ দেখেই নাম পরিচয় বলতে পারল না ।   ' এই সবাই চুপ থাকবা ,  আমি এখন হজুরের সাথে কথা বলব ।  ' 
সাথে সাথে দিনের বেলাতেও সেই উঠোনে নেমে এলো ভূতুড়ে নীরবতা ।   ' হজুর ,  বলে চেঁচিয়ে উঠল কবিরাজ ।  তারপর মুখনিচু করে মাটির দিকে তাকিয়ে বলল ,   ' হজুর আছেন ?  '  শুরু হলো অশরীরির সাথে কথপোকথন ।  তবে আমরা শুনতে পাচ্ছি শুধু কবিরাজের কথা -  ' বাবা শুনতে পাচ্ছেন ?  '  একটু থেমে আবার ,   ' সাদা চেক শার্টপরা ,  পরনে নীল রঙের জিন্স প্যান্ট ,  রবিনহুডের মতো দাঁড়ি ,  মাথায় লম্বাচুল .  .  .  '  তারপর কিছুক্ষণ নীরবতা ।  হঠাৎ মুখ তুলে গড়গড় করে রোগির বৃত্তান্ত এক নিঃশ্বাসে বলে গেল ।  তার পর এক সহকারীর দিকে ডান হাত বাড়িয়ে দিয়ে এক বোতল পানি নিয়ে ,  তাতে বিড়বিড় করে পড়ে ধরিয়ে দিল রুগির হাতে ।  রুগিও হাসিমুখে সেই ধন্বন্তরি নিয়ে ফিরে গেল ।  তারপর গোটাদশেক রুগির নাম ঠিকানা গড়গড় করে বলে গেল ।  এলো আমাদের পালা । 
আমাদের ক্ষেত্রেও একই ঘটনা -  নাম ,  ঠিকানা মুখস্থ বলে বলে যাওয়া ।  আমি ক্যান্সারে ভুগছিলাম সে কথা বলে দিল ।  বলল কীভাবে সুস্থ হলাম সে ঘটনাও ।  তারপর চোখ মোটা করে সাম্যের দিকে তাকিয়ে বলল ,   ' তোমার একটা বড়রোগ আছে ।  '  শুনে আঁৎকে উঠলাম আমি ,  সাম্যের শরীরে কোনো মরণব্যাধী বাসা বেঁধেছে !  কিন্তু সাম্যের ভাবান্তর ঘটল না ।  সাম্যকে না ঘবড়াতে দেখে ভ্রু নাচিয়ে কবিরাজ বলল ,   ' বিশ্বাস হচ্ছে না ?  '  সন্দেহ বাতিক আছে তোমার ।  আমাকে বিশ্বাস করছ না তুমি ,  জ্বিন হুজুরকেও না ।  সন্দেহ .  .  .  '  কথা শেষ করতে পারল না মহিলা ।  বেজে উঠল হাতের মোবাইলটা ।  ফোনটা ডানহাতে রিসিভ করে বাম কানে ধরল ।  উচ্চৈস্বরে কার সাথে যেন আলাপ সেরে ফিরে এলো আগের প্রসঙ্গে ,   ' অনেক বড় ব্যাধি ,  বুঝলে ?  '  এখনো সাবধান হও ,  নইলে বড় বিপদে পড়বে তোমরা ।  এমনকী জীবনও চলে যেতে পারে ।  সন্দেহবশে গ্রান্ডজুলু রহস্য সমাধান করেছ বলে ভেবো না সবজাগায় সেটা কাজে আসবে ।  সন্দেহ রোগের চিকিৎসা জ্বিনে হুজুর করেন না ।  আমি বলি কি ঘরের ছেলে ঘরের ফিরে যাও ।  জ্বিন হুজুরকে রাগিয়ে মায়ের বুক খালি করো না ।  ' 
মহিলার কথাগুলো হুমকি না ভয়ঙ্কর কোনো বিপদের ভাবিষ্যদ্বাণী বুঝলাম না ।  সাম্যকে জানাতেই ওর এক কথার জবাব ,   ' হুমকি ।  '  কিন্তু কেন জানি হুমকির চেয়ে মহিলার আধ্যাত্মিক শক্তির কথাই বিশ্বাস করতে ইচ্ছে হলো । 
ফেরার সময় দেখি ভিড় আবার জমে উঠেছে ।  এর মধ্যে চশমাপরা ,  ক্লিন শেভ করা ভদ্রগোছের এক লোকের সাথে কালো - মোটা ভোম্বল টাইপের আরেক লোকের তর্কযুদ্ধ চলছে ।  ভ্রদ্রলোক ভোম্বলকে পিংয়ে মোড়ানো একটা প্যাকেট গছাবার জন্য ঝোলাঝুলি করছেন ।  কিন্তু কালো ভোম্বলটা কিছুতেই নেবে না ।  কবিরাজ নাকি চিকিৎসা করে কোনো টাকা পয়সা ,  উপহার ছাদকা নেয় না ।  শত সাধাসাধি করেও কাজ হলো না ।  ভদ্রলোক নিরাশ ফিরে যাচ্ছিলেন সাম্য পেছন থেকে হেঁকে তাকে থামালো ।  পায়ে পায়ে এগিয়ে গেলাম আমরা ।  এনুমামাও আছেন পেছনে ।   ' কিছু মনে কর ’  বলে নিজেদের পরিচয় দিয়ে বলল ,   ‘ কারো রোগে ভালো করে দেয়ার জন্য উপহার নিয়ে এসেছিলেন তাই না ।  ' 
 ' হ্যাঁ ,  কিন্তু কী বিশ্রী ব্যপার হলো একটা ।  দামি একটা গিফট কিনেছিলাম ।  এখন এটা হাতে করে ফিরে গেলে গিন্নি রেগেমেগে অস্থির হয়ে উঠবে ।  '  মুখ কাচুমাচ করে বললেন ভদ্রলোক ।  
 ' কার অসুখ ছিল ?  '  জিজ্ঞেস করলাম ।  
 ' আর বলো না ।  আমার পিচ্চি একটা মেয়ে আছে ।  জন্ডিস বাঁধিয়েছিল ।  ওর মা তো ডাক্তারের ওষুধ খাওয়াবে না ।  শেষমেশ এখানে এনে ভালো হলো ।  ' 
লোকটার বোধহয় তাড়া ছিল ।  তড়িঘড়ি করে কথাগুলো বলে হনহন করে চলে গেলেন । 
পাঁচ 
রাতে খাওয়া দাওয়ার শেষে যথারীতি মুখ থমথমে করে বসে আছে সাম্য ।  মাথায় চিন্তার ঝড় বয়ে যাচ্ছে হয়তো ।  একের পর রহস্যময় ঘটনা ঘটছে ।  কী ভাবছে ও জানতে পারলে ভালো হতো ।  গতরাতে কথা বলার চেষ্টা করে লাভ হয়নি ,  আজও কি বলবে ?  কৌতুহল দমন করতে পারলাম না ।  
 ' কবিরাজের ব্যাপারটা কী ভাবছিস ?  '  
 ' ঠিক বুঝে উঠতে পারছি না ।  '  বলল সাম্য ।   ' আরেক বার যেতে হবে ওখানে ।  কিন্তু আমাদের এলাকার রোগি রোজ দেখে না ।  যাই হোক ,  একটা ব্যাপার খেয়াল করেছিস ?  ' 
 ' কী ?  ' 
মহিলা ফোন রিসিভ করল ডান হাতে অথচ ধরল বামকানে !  ব্যাপারটা কেমন কেমন ঠেকছে না ?  নিশ্চয়ই ডানকানে কোনা সমস্যা আছে ।  ' 
 ' হয়তো !  '  জবাব দিলাম আমি ।   ' আর কোনো ব্যাপারে খটকা লাগছে ?  ' 
 ' লাগছে ,  ঘোমটাটা ।  সাধারণত এত আঁটোসাটো করে কেউ ঘোমটা মাথায় দেয় না ।  যত লোকের ভিড় সামলাতে হচ্ছে মাঝে মাঝে ঘোমটা পড়ে যাওয়া অস্বাভাবিক নয় ।  কিন্তু মহিলার একবারও তা হয়নি ।  তার মানে ,  ঘোমটার ব্যাপারে সে অতি সতর্ক ।  আরেকটা ব্যাপার খেয়াল করেছিস ?  ওই যে লোকটা -  ভোম্বলমতো লোকটার কাছে কবিরাজের জন্য একটা উপহার সাধছিল ।  ভোম্বলটা নিল না ।  লোকটাকে চিনেছিস ?  ' 
 ' না - তো !  '  অবাক হলাম ।  
 ' রায়হান নামের সেই লোকটা ।  ডিসকভারির সাংবাদিক ।  ' 
 ' বলিস কী !  আমি তো চিনতেই পানিনি ।  তুই পারলি কীভাবে ?  ' 
 ' চোখ দেখে ।  '  জবাব দিল সাম্য ।  
 ' রায়হান লোকটা ছায়ার মতো আমাদের পিছু নিয়েছে !  ' 
 ' হ্যাঁ ,  এটাও একটা রহস্য ।  আরেকটা ব্যাপার লক্ষ্য করেছিস ?  '  প্রশ্নবোধক চোখে সাম্য আমার দিকে তাকালো ।  তারপর আমার জবাবের অপেক্ষা না করেই বলল ,   ' পরশু দিনের চাকু ছুঁড়ে ভয় দেখানোর ব্যাপারটা ?  ' 
 ' আমার মাথায় কিছু আসছে না ।  তুই কি কিছু আঁচ করতে পেরেছিস ?  '  এবার আমি ওর দিকে প্রশ্নবোধক দৃষ্টি হানলাম ।  
 ' কাজটা যেই করুক সে অতি দক্ষ লোক ।  এ ধরনের দক্ষ লোক কেবল সার্কাসেই থাকে ।  ' 
 ' মানে !  '  আবারো চোখ কপালে উঠল আমার ।   ' মানে তুই বলতে চাচ্ছিস রয়্যাল বেঙ্গল সার্কাসের লোক এটা করেছে ?  '  
 ' রয়্যাল বেঙ্গলই বলছি না ।  তবে সন্দেহ করছি সার্কাসের লোকেরই কাজ ওটা ।  '  চেহারা রহস্যময় হয়ে উঠল সাম্যের ।  
 ' আমার মাথায় কিন্তু আউলা ঝাউলা হয়ে যাচ্ছে ।  এলাম কবিরাজের ভেলকি দেখতে এর মধ্যে চলে এলো সার্কাস পার্টি ।  ব্যাপারটা কি বল তো ?  দুটোর সাথে কোনো যোগসূত্র আছে ?  '  বোকা চোখে তাকালাম ওর দিকে ।  
 ' ব্যাপার তো আমিও বুঝতে পারছি না ।  তবে যোগসূত্র যে আছে সেটা অনুমান করতে পারছি ।  ' 
 ' কীভাবে ?  '  উত্তরের আশায় সাম্যের দিকে তাকালাম ।  ও চুপ হয়ে গেছে ।  চেহারায় আবার সেই থমথমে ভাব ।  ওর এই চেহারা আমি চিনি ।  এখন ওর কানের কাছে মাইক বাজালেও কোনো কথা বলবে না ।  অগত্যা আমাকেও থামতে হলো ।  
 ( চলবে ) 
আগামী পর্বে সমাপ্য
 -  -  -  -  -  -  -  -  -  -  -  -  -  -  -  -  -  -  -  -  -  - 
আব্দুল গাফফার রনি








কালাধুঙ্গির আতঙ্ক - শেষ পর্ব



প্রথম পর্ব ,  দ্বিতীয় পর্ব ,  কালাধুঙ্গির আতঙ্ক - ৩
মতি সিং নামের বছর ত্রিশের এক যুবক চুরাইলের খপ্পরে পড়েছিল ।  সকালে জঙ্গলে কাজ করতে গিয়েছিল মতি ।  হঠাৎ এক সুন্দরি মেয়ে উদয় হয় কোত্থেকে ।  তার চোখে চোখ রেখে হাতছানি দিয়ে ডাকে ।  চুরাইলের গল্প জানে মতি ।  সন্দেহ হয় তার ।  মেয়েটার চোখ থেকে চোখ সরিয়ে পায়ের দিকে নজর দেয় ।  সত্যিই মেয়েটার পায়ের পাতা পেছন দিকে ঘোরানো ।  মনে পড়ে যায় চুরাইলের কবল থেকে বাঁচার উপায় ।  সঙ্গে সঙ্গে দুহাত দিয়ে নিজের চোখ ঢেকে ফেলে মতি ।  শুরু হয় চুরাইলের চিৎকার ।  তীক্ষ্ণ রক্ত হীম করা ।  ভয় পেলেও চোখ খোলেনি মতি ।  চুরাইল চিৎকার করতে করতে বনের গভীরে চলে যায় ।  এক ছুটে বাড়ি ফিরে আসে মতি । 
জেনে নিলাম কোন্ জঙ্গলে মতি গিয়েছিল ।  আঙুল দিয়ে পশ্চিম দিকটা দেখাল । 
কালাধুঙ্গির ফরেস্ট রেঞ্জে গিয়ে আমাদের পরিচয় দিলাম ।  পাণ্ডে একটা বন্দুক ধার চাইল ।  বন্দুক চালানোর কাজটা পাণ্ডে ভালোই পারে ।  বন্দুক দিল ওরা । 
এরপর ধীর পায়ে আমরা পশ্চিম দিকে এগুলাম ।  পাহাড়ি পথ ,  ইচ্ছে করলেই জোরে হাঁটা যায় না ।  পশ্চিম দিকে কিছুদূর এগিয়ে দেখলাম পথটা নেমে গেছে ৪৫ ডিগ্রি ঢালে ।  চড়াই ভেঙে নামতে শুরু করলাম ।  নীচে একটা নদী ।  
নদীর পাড়ে নরম বালির ওপর বাঘের পায়ের ছাপ রয়েছে ।  অবাক হলাম ।  গোটা উত্তরাখণ্ড জুড়েই কি বাঘগুলো বিচরণ করছে ।  পায়ের ছাপ ধরে এগোলাম কিছুদূর ।  হঠাৎ পায়ের ছাপ মিলিয়ে গেছে ।  যাবার অবশ্য কারণও আছে ।  তিনটি বিরাট বিরাট পাথর গোল হয়ে পড়ে আছে সামনে ।  বিরাট তিন পাথরের মাঝখান নদীর পানি আটকা পড়ে তৈরি হয়েছে একটা জলাশয় ।  
সামনের পাথরটা পেরিয়ে দেখি একটা লোক ছিপ হাতে বসে আসে জলাশয়ের ধারে ।  লোকটা ইউরোপিয়ান বলে মনে হলো ।  অ্যাংলো - ইন্ডিয়ানও হতে পারে ।  সাদা চামড়ার ।  হ্যাংলাটে শরীর ।  সাদা - কালো মোটা গোঁফ ।  চেহারা দেখে সুদর্শন বলা যাবে না ।  তবে উচ্চতায় বেশ ।  নিবিষ্ট মনে লোকটা মাছ ধরায় ব্যস্ত ।  হাঁকলাম লোকটাকে ,   ‘ এই যে সাহেব ।  আপনি কি চুরাইলের চিৎকার শুনেছেন ?  ’ 
জবাব দিল না লোকটা  ।  যেন শুনতেই পায়নি আমার কথা ।  অগত্যা আমরা তার ভরসা বাদ দিয়ে এগোনোর কথা ভাবছি ।  তখনই ঝটপট শব্দ এলো জলাশয় থেকে ।  মাছ গেঁথেছে ,  বড়শিতে ।  হুইলের সুতো গুটিয়ে মাছটাকে ওপরে তুলল লোকটা ।  একটা মহাশোল ।  কেজি দেড়েক ওজন হবে ।  ভাবলাম এবার নিশ্চয়ই কিছু বলবে লোকটা ।  কিন্তু পাণ্ডের উত্তেজিত কণ্ঠ শুনলাম -  -   ‘ জামিল দ্যাখো দ্যাখো !  ’  নরম বালির ওপর ইঙ্গিত করছে পাণ্ডে । 
যা দেখলাম ,  বিস্ময়ে একেবারে  ‘ থ ’  !  দুটো পায়ের ছাপ ।  মানুষের ।  খুব বড় নয় ।  মহিলার ।  কিন্তু আশ্চর্য এবং আতঙ্কের বিষয় হলো পায়ের পাতা পেছন দিকে ঘোরানো !  নানুষের পায়ের ছাপ যখন ভেজা মাটিতে পড়ে তখন ডান পায়ের বুড়ো আঙুল বাঁদিকেই থাকে ।  সবার শেষে কড়ে আঙুল ।  আর বাম পায়ের একেবারে বাঁয়ে কড়ে আঙুল এবং সবার শেষে বুড়ো আঙুল ।  দুই পা পাশাপাশি রাখলে বুড়ো আঙুল দুটো পাশাপাশি থাকবে ।  ছাপের বাইরে দিকে থাকবে দুই কড়ে আঙুল ।  কিন্তু এখানে ঠিক তার উল্টো ।  দুটো ছাপ পাশাপাশি রাখলে হিসাবটা দাঁড়াবে কড়ে আঙুল দুটো পাশাপাশি আর বুড়ো আঙুল দুটো বাইরের দিকে ।  
শরীরে একটা শীতল স্রোত বয়ে গেল ।  সত্যিই তা হলে চুরাইল আছে !  মাছ ধরা লোকটা কি দেখেছে তাকে ।  আবার জিজ্ঞেস করার জন্য পেছন দিকে ফিরলাম ।  কিন্তু নেই লোকটা !  চারদিকটা ভালো করে দেখলাম ।  কোথায় গেল ?  এই পাহাড়ি পথে এক মিনিটে একটা লোক উধাও হয়ে যাবে !  অসম্ভব ?  কী ঘটছে এসব ! 
পাণ্ডে বলল ,   ‘ চলো এই পায়ের ছাপ ধরেই এগোই ।  ’ 
 ‘ ঠিক বলেছ ,  ’  জবাবে বললাম ।  
পায়ের ছাপটা বালিয়াড়ী ধরে উঠে গেছে ঘাসে ভরা পাহাড়ি পথে ।  কিছুক্ষণ এগোনোর পর আর পেলাম না ।  তারপর আবার সেই চিৎকার ।  পাহাড়ি ট্রেইল ধরে উঠে গেলাম ৫০ ফুট ওপরে ।  চিৎকার আসছে দক্ষিণের এক উপত্যকার দিক থেকে ।  একটা মেঠো পথ ।  দুই - তিনশো গজ দূরে ।  চড়াই পথে দেড়শফুট নীচে ।  সেদিকে চুরাইলের কোনও চিহ্ন নেই ।  একদল কাঠুরে কাঠের বোঝা মাথায় নিয়ে চলেছে ।  সাহস বলিহারি এদের !  একে তো মানুষখেকোর ভয় ,  তার ওপর চুরাইল ।  
হঠাৎ একটা দৃশ্য দেখে গায়ের লোম খাড়া হয়ে গেল ।  কাঠুরেরা পাহাড়ি পথের মোড় ঘুরছিল ।  সেখানে একটা বড় আখরোট গাছ ।  পথটার ওপরেই ঝুলে রয়েছে বড় একটা ডাল ।  একে একে সব কাঠুরে বাঁকের ও পাশে অদৃশ্য হয়ে গেল ।  কিন্তু সবশেষের জনের ভাগ্য বোধহয় মন্দ ছিল ।  মোড় ঘোরার ঠিক আগ মুহূর্তে একটা চিতা লাফিয়ে পড়ল তাকে লক্ষ করে ।  চিতাটা আখরোট পাতার আড়ালে ঘাপটি মেরে ছিল ।  সুযোগ পেয়েই ডাল থেকে লাফিয়ে পড়েছে । 
ভাগ্য বোধহয় মন্দ চিতাটারও ।  কাঠুরের মাথায় ছিল কাঠের বোঝা ।  চিতা লাফ দিল লোকটার ঠিক পেছনে ।  লাফ দেয়ার ওই সামান্য শব্দটাই পৌঁছে গেল সামনের লোকগুলোর কানে ।  চিতা সবে দুপায়ে ভর করে দাঁড়িয়েছে ।  ওদিকে একেবারে সারির প্রথম জন মাথার বোঝা ফেলে তার কুঠারখানা ছুঁড়ে মারে চিতার বুক লক্ষ্য করে ।  এতেই ভয় পেয়ে যায় চিতা ।  লাফ দিয়ে হারিয়ে যায় বনের ভেতর ।  সেই সাথে ভোজবাজীর মত হারিয়ে যায় সেই পাহাড়ি পথ আর কাঠুরেদল ।  যেন সিনেমায় দৃশ্যপট পরিবর্তন হলো । 
এ দৃশ্য দেখে হকচকিয়ে গেলাম !  ব্যাখ্যা কী এর ।  কেন এমন ঘটনা ঘটছে আর দৃশ্যপট উধাও হচ্ছে ।  উত্তরটা হয়তো ভাবলেই পেয়ে যেতাম ।  কিন্তু চুরাইলের চিৎকার সে অবকাশ দিল না ।  এবার উত্তর দিক থেকে এলো চিৎকারটা ।  একটা নারীমূর্তি যেন ক্ষণিকের জন্য উদয় হলো ।  মুহূর্তের মধ্যে আবার গেল উধাও হয়ে । 
আমরা ছুটলাম উত্তরের জঙ্গলের দিকে ।  সামনে চড়াই ।  তারপরে আবার উৎরাই পার হলেই জঙ্গলটা । 
চড়াই ভেঙে নামলাম ।  পানি ঝরার ঝর ঝর শব্দ কানে এলো ।  মানে কাছেই একটা ঝর্ণা ।  এগোলাম সেদিকে ।  ঝর্ণাটা নেমে গেছে পশ্চিমের দিকে ।  একটু আগে যে জলাশয় দেখে এলাম ।  এটা তারই উৎস । 
ঝর্ণাধারার পাশে নরম বালির ওপর চুরাইলের পায়ের ছাপ ।  একেবারে টাটকা ।  পেছনেই আরেকটা ছাপ ।  বাঘের ।  আমরা এগোলাম ।  পাশে একটা বড় একটা পাথর ।  তার ওপাশেই বড় বড় গাছের সারি ।  নির্জন - নিস্তব্ধ জঙ্গল ।  হঠাৎ করেই যেন ভুতুড়ে রূপ ধারণ করে ।  পাণ্ডে কাঁধের রাইফেলে শক্ত করে হাত রাখল ।  চড়াই ভেঙে নামতে শুরু করলাম আমরা । 
হঠাৎ একটা আধাকাটা পাইন গাছ চোখে পড়ল ।  গাছের গায়ে কুড় – ল এখনও গেঁথে আছে ।  দুজনে ছুটলাম সেদিকে ।  কাছে গিয়ে দেখি কুড়ুলের গায়ে রক্ত ।  মাটিতে ঘাসের ওপর রক্তের ছাপ ।  বেশ কিছু পিঁপড়ে ক্রমে জুটেছে রক্ত খাওয়ার লোভে ।  বুঝলাম ,  ঘটনাটা বেশি আগের নয় ।  কাঠুরেকে তুলে নিয়ে গেছে বাঘে । 
থাবার ছাপ পাথুরে মাটিতে বেশিদূর অবধি পাওয়া গেল না ।  তবে ঘাস আর ঝোপঝাড়ের ওপর রক্তের চিহ্ন ধরে আমরা সন্তর্পণে এগিয়ে চললাম ।  বেশ কিছুটা পথ উৎরাই ধরে নেমেছে বাঘটা ।  তারপর আট - নয় ফুট উঁচু একটা পথর টপকে ওপারে চলে গেছে ।  আমরাও পাথর বেয়ে নেমে গেলাম ।  কিন্তু বেশিদূর যাওয়া হলো না ।  একটা ঘন ঝোপ আড়াআড়িভাবে আমাদের পথ রোধ করেছে ।  রক্তের ছাপ ঢুকে গেছে সেই ঝোপের ভেতর ।  দাঁড়িয়ে পড়লাম ।  পাণ্ডে বলল ,   ‘ বাঘ এই ঝোপের ভেতরেই আছে ।  ’ 
কী করব ,  ভাবছি ।  গরগর শব্দ শুনতে পেলাম ।  পাণ্ডের অনুমানই ঠিক ।  ওই ঝোপের ভেতর থেকেই আসছে ।  তারমানে বাঘ মড়ি আগলে ওই ঝোপের ভেতরেই বসে আছে ।  কিন্তু কিছুক্ষণের ভেতরেই ভুলটা ভাঙল । 
পাণ্ডে ছিল আমার ঠিক ডান দিকে ।  ওর হাতে রাইফেল ধরা ।  সেফটি ক্যাচ তোলা রয়েছে ।  যেকোনো বিপদের মোকাবেলা করতে প্রস্তুত ।  গজরানির শব্দে আমিও দাঁড়িয়ে পড়েছি ।  চোখের কোণে একটা নড়াচড়া লক্ষ্য করলাম ।  পাণ্ডের মাথার ওপর ।  বিশ - পঁচিশ ফুট উঁচুতে একটা আখরোট গাছের ডাল নড়ে উঠল ।  পাতার ফাঁকে দেখলাম হলুদ দুত্যি ।  একটা চিতা পাণ্ডের ঘাড়ে লাফিয়ে পড়ার উপক্রম করছে ।  চিতার শরীরের ভারে দুলছে ডালটা । 
কী করি !  চরম বিপদের মুহূর্তে নিজেকে রক্ষা করার একটা প্রস্তুতি থাকে সব প্রাণীর অবচেতন মনে ।  এখানেও তাই হলো ।  আগুপিছু না ভেবে পাণ্ডের রাইফেল ধরা কাঁধটা ধরে জোরসে দিলাম একটা ধাক্কা ।  সাথে সাথে অভাবিত কাণ্ড ঘটল ।  আমার ধাক্কার চোটে রাইফেলের ট্রিগারে টান পড়ল ।  বিকট শব্দ করে বেরিয়ে গেল গুলি ।  রাইফেল আর আমার দ্বিমুখি ধাক্কায় বেশ কিছুটা দূরে ছিটকে পড়ল বেচারা পাণ্ডে ।  আমিও তাল হারিয়ে ফেললাম ।  হুমড়ি খেয়ে পড়লাম মাটিতে ।  ঠিক সেই মুহূর্তে ঝোপের ভেতর থেকে আমার দিকে উড়ে এলো হলদে - কালো ডারাকাটা একটা মূর্তি ।  কিছই বুঝলাম না ।  কান ফাটানো একটা গর্জন কানে এলো ।  
ঘোর কাটার পর দেখি বনের সবচেয়ে শক্তিশালী আর সবচেয়ে ধূর্ত দুই মানুষখেকো দুর্ধর্ষ লড়াইয়ে মেতে উঠেছে ।  বিস্ময়ে আতঙ্কে বিমূঢ় হয়ে বরফের মতো জমে গেলাম ।  ওদের এ লড়াইটা আকস্মিক ।  দুজন একই সাথে আমাদের ওপর লাফিয়ে পড়েছিল ।  অবচেতন মনের সাড়া পেয়ে সরে না পড়লে এতক্ষণ আমাদের ভবলীলা সাঙ্গ হয়ে যেত ।  আমারা স্থানচূত্য হয়েছিলাম বলে বাঘ আর চিতা আমাদের বদলে পরস্পরের ঘাড়ে এসে পড়ে ।  
লড়াই দেখছিলাম হতভম্বের মতো ।  ঘোর কাটিয়ে উঠে দাঁড়াবার উপক্রম করলাম ।  পিঠে পাণ্ডের হাতের টোকা ।  বিড়বিড় করে বলল ,   ‘ নড়াচড়া করো না ।  ওদের দৃষ্টি আকৃষ্ট হতে পারে ।  তখন লড়াই ছেড়ে আমাদের ওপর চড়াও হবে ।  ’ 
দুই দানবের গর্জনে কেঁপে কেঁপে উঠছিল মাটি ।  বাঘ শক্তিতে অনেক এগিয়ে ।  চিতা শক্তির ঘাটতিটা পুষিয়ে দিচ্ছিল তার স্বভাবসুলভ ক্ষিপ্রপতায় ।  নখ ও দাঁতের ব্যবহারও করে যাচ্ছিল সমানতালে ।  কিন্তু একজনকে হারতে হবেই ।  শেষ পর্যন্ত শক্তিরই জয় হলো । 
চিতার ক্ষতবিক্ষত শরীরটা নিজের বিশাল দেহের নিচে ধরে রেখেছে কেঁদো বাঘটা ।  তারপর শ্বদাঁত দিয়ে প্রচণ্ড শক্তিতে বসিয়ে দিল চিতার খুলিতে ।  মট করে শব্দ করে ফিনকি দিয়ে রক্ত বেরিয়ে এলো ।  ছিটকে বেরিয়ে এলো চিতার একটা চোখও ।  চিতাটা সম্পূর্ণ নিস্তেজ হওয়া পর্যন্ত বাঘটা বসে রইল ওর পিঠের ওপর ।  গুলি করে বাঘের খুলি উড়িয়ে দেবার মোক্ষম সুযোগ ।  এনাইহিলিন গান চালালাম ।  কাজ হলো না ।  পাণ্ডের দিকে তাকালাম ।  অবাক চোখে দেখলাম ,  পাণ্ডের চোখ লড়াইয়ে ময়দানে নেই ।  তবে কি এই লড়াইয়ের চেয়েও বিস্ময়কর কিছু ওর চোখে পড়েছে ? 
পাণ্ডের দৃষ্টি অনুসরণ করে চোখ আটকে গেল ডানদিকের একটা বড় গাছের তলায় ।  বিরাট একটা ময়াল সাপ নিঃশব্দে এগিয়ে চলেছে বাঘটার পেছন দিকে ।  হঠাৎ বিদ্যুৎ খেলে আমার মাথায় ।  কিছু বলতে পারলাম না সে কথা ।  কী আকর্ষণ সম্মোহিত করে রেখেছে সামনের দৃশ্যের পানে ।  মš মুগ্ধের মতো দেখতে লাগলাম সাপটার গতিবিধি । 
চিতাটা তখনও একেবারে নিথর হয়নি ।  গলার ভেতর থেকে ঘড়ঘড়ে একটা শব্দ বের হচ্ছে ।  বাঘও গর্জাচ্ছে ।  তাদের মিলিত শব্দে সাপের সরসরানি চাপা পড়ে গেছে ।  সাপটা বাঘের সাত আট ফুট কাছাকাছি এসে থমকে দাঁড়াল ।  মাটি থেকে মাথাটা উঁচু করে তাকিয়ে রইল স্থির দৃষ্টিতে ।  লম্বা চেরা জিবটা লক - লক করে বার বার বের হচ্ছে মুখের ভেতর থেকে ।  স্থির ঠাণ্ড চোখ দুটো যেন কাচের মতো চকচক করে জ্বলে উঠল ।  তারপর চোখের পলক পড়তে যেটুকু দেরি ।  সাপের মাথাটা সপাটে আঘাত করল বাঘের পিঠে ।  চিতার পিঠ থেকে ছিটকে গিয়ে পড়ল মাটির ওপরে ।  তারপর একটা গড়াগড়ি ।  এরপর বনের রাজার আর দেখবার হাল নেই ।  চার পাঁচটা প্যাঁচে ময়লাটা তাকে জড়িয়ে ফেলেছে ।  অবিশ্বাস্য দৃষ্টিতে তাকিয়ে রইলাম ।  মরণ পাঁকে সাপটা বাঘের বুকের দিক থেকে পেছন পর্র্যন্ত পেঁচিয়ে ফেলেছিল ।  বাঘের বুকের হাড়গুলো গুড়িয়ে যাবার যোগাড় হলো ।  একটু আগে বনের রাজা বিজয় গৌরবে মরণ কামড় বসিয়েছিল চিতার খুলিতে ।  এখন তারই আর্তচিৎকারে প্রকম্পিত হয়ে উঠল গোটা বন ।  ক্রমেই নিস্তেজ হতে লাগল সে চিৎকার । 
বুকের প্যাঁচটা শেষ করে সাপটা মাথাটা উঁচু করে রেখেছিল বাঘের ডানকানের ইঞ্চিখানেক ওপরে ।  বাঘ প্রাণপণে চেষ্টা করছিল থাবা বাড়িয়ে সেটার নাগাল পেতে ।  ময়ালকে নিতান্ত আলসে প্রাণী মনে হয় ।  কিন্তু প্রয়োজনের সময় সে কতটা ক্ষিপ্র হতে পারে তার নিদর্শন দেখে গেলাম একের পর এক ।  অদ্ভুত ক্ষিপ্রতায় ময়াল তার মাথাটাকে বাঘের থাবা থেকে রক্ষা করছিল । 
বনের রাজা বলে কথা !  মরার আগ মুহূর্ত পর্যন্ত হাল ছাড়ল না বাঘ ।  সফল হলো অবশেষে ।  কিন্তু ততক্ষণে গুড়িয়ে গেছে তার কোমরের ছাড় ।  তাতে কী !  অসম্ভব ক্ষিপ্রতায় বাগে আনল সাপের মাথাটা ।  মৃত্যু দুয়ারে দাঁড়িয়েও রেখে গেল হিংস্রতার শেষ স্বাক্ষর ।  ক্রোধের আগুনে জ্বলতে জ্বলতে ছিন্ন - ভিন্ন করে ফেলল ময়ালের মাথাটা ।  পরস্পর সাথে সাথে জড়িয়ে দুজনেই ঢলে পড়ল মৃত্যুর কোলে । 
আমাদের মতো সৌভাগ্যবান মানুষ দুনিয়াই তৃতীয়জন আছে ?  যাত্রাপালার ইন্দ্রজাল একসময় বাংলার দর্শকদের একসময় যেমন মোহাবিষ্ট করে রাখত ,  আমারাও যেন এতক্ষণ তেমন এক জগতে ছিলাম ।  অবিশ্বাস্য ,  অবস্বরণীয় অভিজ্ঞতা ।  এমন অভিজ্ঞতা কখনও কী কারও ভাগ্যে জুটেছে ?  নাহ !  নিজেকে কিন্তু বেশিক্ষণ সে ধারণা থাকল না ।  কারণ মনে পড়ে গেল জিম করবেটের এক অভিজ্ঞতার কথা ।   ‘ পিপলপানির বাঘ ’  ।  হ্যাঁ সেই গল্পেই করবেট লিখেছিলেন ,  এমনই এক আশ্চর্য ঘটনার কথা । 
খুঁটিয়ে ভাবতেই মনে পড়ল ,  আমরা আজ যা দেখছি ,  তা মোটেও ইউনিক অভিজ্ঞতা নয় ।  করবেট কুঁয়ার সিংকে নিয়ে যা যা দেখেছিলেন তারই পুনর্মাঞ্চায়ন ঘটল আজ ।   ‘ দাঁড়াও ’  দাঁড়াও ,  শুরু থেকে ভাবি ।  ’  বিড় বিড় করে বললাম আমি ।  
 ‘ বিড়বিড় করে কী বলছ ,  ’  পাণ্ডে আমার কাঁধে ধাক্কা দিয়ে বলল ।  সামনে তাকিয়ে দেখ .  .  .  ’ 
চোখ তুলে দেখি ,  রণক্ষেত্রের মৃত চিতা ,  বাঘ ,  ময়াল কোনটাই নেই ।  সামনে ছায়া সুনিবীড় শান্ত জঙ্গল ।  যেন কিছুই ঘটেনি ।  পাণ্ডে অবাক গলায় বলছে ,   ‘ আশ্চর্য ,  বড্ড আশ্চর্য !  ’ 
হঠাৎ বিদ্যুৎ খেলে গেল আমার মাথায় ।  চেঁচিয়ে বললাম ,   ‘ পেয়েছি ।  সব এখন পরিষ্কার ।  পানির মতো ।  ’ 
 ‘ কী পরিষ্কার ?  ’  পাণ্ডের কণ্ঠ থেকে অবাক স্বরটা যায়নি । 
 ‘ আরেকটু ধৈর্য ধরো ,  রহস্যের শেষটা দেখে নিই ।  ’  বললাম আমি ।  পাণ্ডে আমার স্বভাব জানে ।  তাই আর কথা বাড়াল না । 
সন্ধ্যায় বেরিয়েছিলাম গ্রামের দিকে ।  মানুষ দেখি ভয়ে দিশেহারা ।  ঘরের দরজা - জানালায় খিল এঁটে নীরব হয়ে গেছে ।  দূরে টিলার চূড়ায় একটা মন্দির ।  সেখানেই কেবল আলো জ্বলছে টিমটিম করে ।  পাণ্ডেকে বললাম চলো তো ওদিকে ।  পাণ্ডে ফ্যাল ফ্যাল করে তাকাল ।  তারপর অনুসরণ করল আমাকে । 
চার - পাঁচজন পুরোহিত ধূপধুনো জ্বালিয়ে প্রার্থনা করছে ।  আমাদের দেখে ইশারায় বসতে বলল ।  আধঘণ্টা পর ধ্যান ভাঙল ওদের ।  বয়স্ক একজন পুরোহিত এগিয়ে এসে বলল ,   ‘ বাবু আপনারা বাঘ মারতে এসেছেন ?  কিন্তু এসব তো বাঘের কাজ নয় ।  চুরাইল আমাদের ওপর রুষ্ট হয়েছেন ।  মা নয়নাই ভরসা ।  ’ 
 ‘ ঠিক কবে থেকে আপনারা বুঝলেন চুরাইল রুষ্ট হয়েছেন ?  ’  বললাম আমি । 
	 ‘ তা ধরুন ,  আট - দশদিন আগের কথা ।  আমার ভাইপো রমানাথ গিয়েছিল উত্তর বনের ওধারে ।  মোষ চরাতে ।  ওর এক বন্ধু তারক ছিল সাথে ।  ওদিকে ভালো ঘাস আছে ।  এলাকাটা নির্জন ।  একদিন দেখে পাহাড়ে গুহার ভেতর কাপালিক ঢুকল ।  ভয়ঙ্কর চেহারা ।  ওরা প্রথমে একটু ডড়কে যায় ।  এরপর একটু ধাতস্ত হয়ে এগিয়ে যায় পাহাড়ের দিকে ।  গুহার মুখে গিয়ে একেবারে হতভম্ব ।  গুহার মুখটা খোলা অথচ ভেতরের কিছুই দেখা যাচ্ছে না ।  কেমন একটা ভৌতিক ব্যাপার যেন ।  তারক বলে ,  জায়গাটা ভালো ঠেকছে না ।  চল ফিরে যাই ।  রমানাথ একটু সাহসী ছেলে ।  ও বলে তুই দাঁড়া আমি ভেতরটা দেখে আসি ।  বাবু কী আর বলব ।  রমানাথ সেই যে ভেতরে গেল আর ফেরেনি ।  ঘণ্টার পর ঘণ্টা তারক রমানাথের জন্য অপেক্ষা করে ।  হাঁকডাক দেয় ।  কিন্তু ফেরেনি ।  সন্ধ্যা হওয়ার আগে রমানাথ ফিরে আসে ।  ’ 
 ‘ কেউ যায়নি রমানাথের খোঁজে !  ’  পাণ্ডে অবাক হয়ে গেল ।  
 ‘ ক্ষেপেছেন বাবুসাব ।  সেদিন রাত থেকেই তো চলছে চুরাইলের তাণ্ডব ।  কার বুকের পাঁটা অত বড় ,  রমানাথের খোঁজ নেবে !  ’ 
আমি বললাম ,   ‘ ঠাকুর মশাই ,  আপনার ভাইপো যদি বেঁচে থাকে নিশ্চয়ই ফিরে পাবেন ।  কথা দিচ্ছি ।  ’ 
পুরুত আমার দিকে অবিশ্বাসের দৃষ্টিতে তাকাল ।  তারপর দুহাত জোড় করে আবার চলে গেল মূর্তির দিকে ।  আমরা ফেরার জন্য পা বাড়িয়েছিলাম ।  পেছন থেকে সেই পুরুতের হাঁক এলো ,   ‘ বাবুসাব ,  বন্দুক আর বিজ্ঞানে কোনও কাজ হবে না ।  করবেট বাবু সাধু মানুষ ছিলেন ।  অলৌকিক শক্তি ছিল তাঁর ।  তাই রুদ্রপ্রয়োগের অপদেবতাকে মারতে পেরেছিলেন ।  আপনাদের সে ক্ষমতা কোথায় ?  ’ 
 ‘ চিন্তা করবেন না ঠাকুর মশাই ,  ’  আমিও হেঁকে বললাম ।   ‘ কিছুটা অলৌকিক শক্তি আমারও আছে ।  ’  
আমার কথা বিশ্বাস করল বলে মনে হলো না । 
রাতে উঠলাম বনবিভাগের বাংলোয় । 
 ‘ কী বুঝলে বলো তো ?  ’  পাণ্ডে বলল ,   ‘ এত আত্মবিশ্বাস হটাৎ কোত্থেক এলো তোমার ?  ’  আমি ততক্ষণে অ্যান্টি - গ্রাভিটেশনাল ব্যাগটা খুলতে শুরু করেছি ।  বললাম ,   ‘ দ্যাখোই না কী করি ।  ’ 
ব্যাগের ভেতর হাত ঢুকিয়ে বের করলাম একটা ছোট্ট বাক্স ।  ওর ভেতর ঘুমিয়ে আছে একটা রোবট মৌমাছি । 
মৌমাছি দেখে অবাক হলো পাণ্ডে ।  বলল ,   ‘ ওটা কী ?  এটা তুমি বাক্সে আটকে রেখেছিলে ?  ” 
বললাম ,   ‘ আসল নয় ,  রোবট ।  এক কথায় মৌবট ’ 
 ‘ রোবট ?  বোঝাই তো যায় না !  ’  অবাক হলো পাণ্ডে । 
বললাম ,   ‘ কাপালিককে মৌমাছির কামড় খাওয়ালে কেমন হয় !  জিনিসটা ক্ষুদে হলে কী হবে ।  এটা রাডারকে ফাঁকি দিতে পারে ।  স্যাটেলাইটেও এর সিগন্যাল ধরা পড়বে না ।  এখন দেখা যাক কাপালিকের তন্ত্র - মন্ত্র এড়াতে পারে কি - না ?  ’ 
 ‘ কী জানি বাপু ।  তোমার ভাবগতিক কিছু ধরতে পারছি না ।  ’ 
ছোট্ট মৌবটকে রিমোট কন্ট্রোলের সাহায্যে চালু করে দিলাম ।  বসলাম ল্যাপটপের মনিটরের সামনে ।  মৌবটকে চালানোর একটা সফটওয়ার আছে । 
রিমোট টিপে মৌবট ছেড়ে দিলাম ।  ষাট মাইল বেগে উড়তে পারে ।  বড় জোর ছ ’ মিনিট  লাগবে সাধুবাবার আখড়ায় পৌঁছাতে ।  ওর চোখ দুটো আসলে মাইক্রো ক্যামেরা ।  তবে শক্তিশালী ।  সাধারণ রোবটের চেয়ে এর কিছু বড় গুন আছে এর ।  রেডিয়েশন ও চৌম্বকক্ষেত্র সনাক্ত করার ক্ষমতা আছে ।  আর লাইভ ছবি আলোর গতিতে ট্রান্সমিশন করতে পারে ।  এছাড়াও তৈরি করতে পারে বিভিন্ন মাত্রার টাইম হোল ।  ফলে এক মাত্রার জগত থেকে সম্পূর্ণ আলাদা মাত্রার জগতে চলে যেতে পারে ।  ’ 
ল্যাপটপটা চালিয়ে দিলাম ।  বিশেষ একটা সফটওয়ার অ্যাপ বানিয়েছিলাম ।  মৌবটের সাথে সরাসরি যোগাযোগের জন্য ।  আরও কিছু টুলস যোগ করা আছে অ্যাপে ।  একটা হলো মৌবট যেখানে অবস্থান করছে সেখানকার তাপমাত্রা নির্দেশ করে ।  আরেকটা টুলস একটা বিদ্যুচৌম্বক তরঙ্গের নয়েজ সেন্সর করে ।  আরেকটা টুলস দেখায় রেডিও অ্যাক্টিভ নয়েজ । 
জঙ্গলাকীর্ণ পাহাড়ি এলাকার ওপর দিয়ে চলেছে আমার মৌমবোট ।  নিচের বাড়ি - ঘরগুলো প্লেন থেকে দেখা নিচের দৃশ্য মতো লাগছে ।  ঠিক তিন মিনিটের মাথায় হঠাৎ বিদ্যুৎচৌম্বক নয়েজটা বেড়ে গেল ।  আমি আর পাণ্ডে স্থির দৃষ্টি রেখেছি স্ক্রিনে ।  আমাকে অবাক হতে দেখে ওর ভেতরেও চঞ্চলতা দেখলাম ।  লাইভ টেলিকাস্টের দেখলাম একটা বাড়ির ওপর দিয়ে উড়ে যাচ্ছে মৌবট ।  বাড়িটা ছবিতে দেখেছি বহুবার ।  অতএব নিশ্চিত হলাম ওটাই কারবেটের কালাধুঙ্গির বাড়ি ।   ‘ কিন্তু এখানে চৌম্বকক্ষেত্রের নয়েজ এত বেশি কেন ?  ’  বিড় বিড় করে বললাম আমি । 
মাউস বাটনে চাপ দিয়ে মৌবটের দিক পরিবর্তন করলাম ।  সোজা নামিয়ে নিয়ে করবেটের বাড়ি আঙিনায় ।  একটা গাছের ডালে বসালাম ।  তারপর ক্যামেরার ফোকাসটা বাড়িয়ে ঘরের বারান্দার ছবি নিয়ে এলাম স্ক্রিনে ।  বন্দুক হাতে বসে আছে এক সাহেব ।  পাশে এক দাঁড়িওয়ালা ভারতীয় । 
 ‘ কাল একেই না মাছ ধরতে দেখলাম ?  ’  মুখ খুলল পাণ্ডে । 
 ‘ হুম !  ’  জবাব দিলাম ।  মাথায় তখন রহস্যের শেষ ক্যালুকলেশন চলছে ।  বললাম ,   ‘ লোকটাকে চিনতে পারছ না ?  ’ 
 ‘ নাহ ’  বলল পাণ্ডে । 
 ‘ করবেট !  ’  বললাম আমি । 
 ‘ জিম করবেট !  ’  হতভম্ব হয়ে গেল পাণ্ডে ।   ‘ কীভাবে সম্ভব ?  ’ 
 ‘ মানুষখেকোরা যেভাবে মানুষ মারছে ,  করবেটও সেভাবে বেঁচে উঠেছেন । 
 ‘ একটু ঝেড়ে কাশো তো ভাই !  ’  অনুনয়ের সুরে বলল পাণ্ডে । 
 ‘ ভিসিপির ক্যাসেট দেখেছো ?  কিংবা এ যুগের সিডি ডিস্কগুলো ।  ’  
 ‘ না - দেখার কী আছে !  ’  অনেকটা বিরক্ত হয়ে বলল পাণ্ডে । 
বললাম ,   ‘ সিডি বা ভিসিপির ক্যাসেটে ছবি সংরক্ষণ করা হয় কীভাবে ।  ’ 
 ‘ চৌম্বক তরঙ্গ হিসেবে ডিস্কে বা ক্যাসেটির ফিতেয় ছবি জমা করা হয় ।  তারপর প্লেয়ারে রিডার ওগুলো আমার আলোক তরঙ্গে কনভার্ট করে পর্দায় দেখানো হয় ।  অর্থাৎ ক্যাসেটের ফিতে বা ডিস্ক শক্তিশালি চৌম্বকক্ষেত্র হিসেবে কাজ করে ।  ’ 
 ‘ একজাক্টলি তাই ঘটছে এখানে ?  ’  
 ‘ মানে ?  ’ 
 ‘ ম্যানেটা খুব সহজ ?  পুরো উত্তরাখণ্ড জুড়ে যত ঘটনা ঘটেছে অতীতে ।  সেগুলো চৌম্বক তরঙ্গ হিসেবে আটকে পড়েছে কোনও ম্যাগনেটিক ফিল্ডে ।  পরে সেগুলোই দেখানো হচ্ছে একেকবার একেক জায়গায় একেক ঘটনার ছবি ।  তবে টিভির পর্দায় ছবি আমরা দ্বিমাতিক দেখি ,  এখানে পর্দা - ফর্দার বালাই নেই ।  খোলাস্থানটাকেই পর্দা হিসেবে ব্যবহার করা হচ্ছে ।  থ্রিডি মুভির মতো ।  ’ 
 ‘ কিন্তু এত বাস্তব দেখাবে ?  ’  
 ‘ কেন নয় ?  চৌম্বকক্ষেত্রটা অত্যন্ত শক্তিশালী ।  প্রতিফলিত আলোর প্রায় সবটুকুই হয়তো ধরে রেখেছিল ।  ’ 
 ‘ কিন্তু আমরা সেখানে উপস্থিত হচ্ছি কীভাবে ?  ’ 
 ‘ এটাই হচ্ছে আসল কথা !  যে জায়গায় যেসব ঘটনা ঘটেছিল ।  ঠিক সেসব জায়গায় ঠিক একই সময়ের অতীত দৃশ্য দেখানো হচ্ছে ।  তাই আমরা ওর ভেতরে ঢুকে যেতে পারছি ।  কিন্তু কোনও ঘটনায় প্রভাব ফেলতে পারছি না ।  যেমন করবেট কাল আমাদের কথায় সায় দেননি ।  আমাদের দিকে ফিরেও তাকাননি ।  কারণ উনি তো করবেট নন ।  তাঁর ছবি আমরা দেখেছি ।  ছবি কি আমাদের কথা শুনবে ।  বাঘ - হাতির লড়াইয়েও একই ঘটনা ।  আমার অ্যানাইহিলিন গানে কাজ করেনি একই কারণে ।  ’ 
 ‘ হুম বুঝলাম !  কিন্তু বাঘ - চিতা - ময়ালের লড়াইয়ের ময়দানে আমাদের বদলে করবেট আর কুঁয়ার সিংয়ের থাকার কথা ।  কিন্তু তাঁদের তো দিখিনি !  ’  পাল্টা যুক্তি দিল পাণ্ডে । 
 ‘ সিনেমা বানাতে গিয়ে এডিটিং করা হয় জানো তো ।  ’  জবাবে বললাম আমি ।   ‘ এখানেও তাই করা হচ্ছে ।  করবেট আর কুঁয়ার সিংকে মুছে ফেলা হয়েছে ওই ঘটনা থেকে ।  হয়তো আমাদের ধোকা দেওয়ার জন্যে ।  ’  
পাণ্ডে গম্ভীর স্বরে করে বলল ,   ‘ ম্যাগনেটিক ফিল্ডটা কোথায় ?  আর মুভিটা দেখাচ্ছেই বা কে ?  ’ 
 ‘ তার খোঁজেই মৌমবটকে পাঠিয়েছি ।  ’  বললাম আমি ।  তার পরই মাউস বাটন টিপে উড়িয়ে দিলাম আবার মৌবটাকে বললাম ,   ‘ ওই সাধুবাবাই কলকাঠি নাড়ছে ।  ’ 
পাইনের বন পেছনে ফেলে পাহাড়ি এক গোচরণ ভূমির দেখা পেলাম পর্দায় ।  মাউস বাটন চেপে শ্লথ করে দিলাম মৌবটের গতি ।  একটা পাহাড় থেকে বড্ড বেশি নয়েজ আসছে ।  চৌম্বক তরঙ্গের নয়েজ ।  সাথে আরেকটা আরেকটা সিগন্যাল ।  এটা একেবারেই অপরিচিত ।  মহাজাগতিক রশ্মি থেকেও এখনও পর্যন্ত এধরনের ফোনও সিগন্যাল পাওয়া যায়নি ।  খুঁজে - টুজে একটা গুহামুখ দেখতে পেলাম ।  আশ্চর্য এক গুহামুখ ।  মৌবট একেবারে ওটার কাছে চলে এসেছে ।  গুহামুখের ভেতরের মাত্র একফুট অবধি দেখা যাচ্ছে ।  তারপর কীসের যেন প্রাচীর ।  অদৃশ্য প্রাচীর ।  ওপারের কিছু দেখা যাচ্ছে না ।  হঠাৎ এক সাধুবাবার চেহারা দেখতে পেলাম ।  মৌবটকে লাগিয়ে দিলাম তার পেছনে ।  সাধুবাবা ধীরে পায়ে এগুচ্ছেন গুহামুখের দিকে ।  তারপর ধীরে - ধীরে এগিয়ে গেলেন অদৃশ্য দেয়ালের খুব কাছে ।  তারপর দুই পা বাড়াতেই একেবারে ভ্যানিশ !  কী হলো !  মৌবটকে পাঠিয়ে দিলাম গুহমুখ বরাবর ।  তারপরে আমাদের ল্যাপটপের পর্দা যেন বিস্ফোরিত হলো ।  কিছুক্ষণ আলোর বিচ্ছুরণ ছাড়া কিছু দেখতে পেলাম না ।  বিষম বিচ্ছুরণ ।  এরপর ধীরে - ধীরে স্পষ্ট হলো একটা আলোর টানেল ।  এটাই কি তবে ওযার্ম হোল ?  না ম্যাগনেটিক হোল ?  নিজের মনেই প্রশ্ন জাগল ।  বিদ্যুৎগতিতে সেই টানেল পেরিয়ে গেল মৌবট ।  তারপর অন্য এক জগত ।  বিশাল এক ল্যাবরেটরি ।  কিন্তু পৃথিবীর কোনও ল্যাবরেটরিই এত উন্নত নয় ।  নাসা ,  বেল ,  সার্নের ল্যাবরেটরি আমি দেখেছি ।  কিন্তু এর সাথে কারও তুলনা চলে না । 
মৌবট সাধুবাবার পিছু নিয়েছিল ।  কিছুক্ষণ পর তাকে আবার পাওয়া গেল ।  কিন্তু সেকেন্ডের মধ্যেই সাধুবাবা মানুষ থেকে পরিবর্তন হয়ে গেল কিম্ভূত এক জন্তুতে !  তারপর বিপবিপ কর প্রচণ্ড একটা শব্দ হলো ওখানে ।  সঙ্গে সঙ্গে একঝাঁক কিম্ভূত জন্তু এগিয়ে এলো ।  
অদ্ভুত গুঞ্জন উঠল ।  সাপের মতো হিসহিসে গুজ্ঞন ।  জন্তুগুলোর ধড়টা বুনো মোষের মতো ।  মাথাটা সাপের মতো ।  কিলবিল করে মাঝে মাঝে বেরিয়ে আসছে লকলকে জিভ ।  মাথার দুপাশে দুটো শুঁড় ।  হাতের মতো ব্যবহার করছে শুঁড় দুটো ।  মৌবটের অস্তিত্ব টের পেয়ে গেছে ।  ওকে দেখেও ফেলল একটা জন্তু । 
হাত বাড়িয়ে ধরতে গেল ।  পারল না ।  এরপর একটা যন্ত্র তাক করল মৌবোটের দিকে ।  
 ‘ ব্লাস্টার ট্রাস্টার হবে !  ’  বললাম আমি ।  সময় নেই ।  মৌবটের পেটের নিচে একটা ম্যাগনেটিক টিউব আছে ।  দ্রুত মৌবট সেখানে উচ্চমাত্রায় চৌম্বক বলয় তৈরি করল ।  মৌবটকে ঘিরে তৈরি হলো টাইম হোল ।  অন্যমাত্রার টাইম হোল ।  কিম্ভূত প্রাণীগুলো আর খুঁজে পেল না মৌবটকে ।  কিম্ভূত প্রাণীগুলোও টাইম হোল তৈরি করতে পারে ।  নইলে দূরগ্রহ থেকে আমাদের পৃথিবীতে আসতে পারত না ।  কিন্তু মৌবটকে ঘিরে যে মাত্রার টাইম হোল তৈরি হয়েছে তার হদিস ওরা পাবে না ।  অবশ্য একই মাত্রার টাইমহোল যদি তৈরি করতে পারে তাহলে আলাদা কথা ।  কিন্তু মাত্রা বুঝে উঠতেই ওদের অনেক সময় পেরিয়ে যাবে ।  এখন পরিস্থিতি এমন দাঁড়িয়েছে মৌবট  কিম্ভুত প্রাণীদের দেখতে পাচ্ছে কিন্তু ওরা মৌবাটকে দেখতে পাচ্ছে না ।  
ল্যাপটপের মাউসে আঙুল চালিয়ে মৌবটকে সামনে এগিয়ে নিলাম ।  বিশাল এক করিডোর পেরিয়ে একটা প্রিজন সেলের মতো জায়গা ।  নিশ্চিদ্র ।  ওদের উন্নত প্রযুক্তির সাহায্যে প্রটেক্ট করা ।  তার ভেতরেই রয়েছে এক যুবক ।  এই কি রমানাথ ?  পুরুত মশাইয় রমানাথের চেহারার বর্ণনা দিয়েছিল ।  তার সাথে মিলে যায় ।  মৌবট যেহেতু অন্যমাত্রার টাইম হোলে রয়েছে ,  তাই প্রিজন সেলের ভেতরে ঢুকতে অসুবিধা হলো না ।  রমানাথ পিজনের একাকোণে গুটিসুটি মেরে বসে আছে ।  বোকার মতো ঝিম মেরে ।  মৌবটকে ওর মাথার ওপর নিয়ে স্থির করলাম ।  টাইম হোলটা বড় হলো ।  অনেক বড় ।  একটা মানুষ ঢুকে পড়তে পারবে সহজেই ।  তারক কিছুই দেখাতে পারল না ।  হঠাৎ হোলটা ওকে ঘিরে ধরল ।  তারপর গিলে ফেলল রমানাথকে ।  ও এখন নিরাপদ ।  কিম্ভুত প্রাণীদের ধরা - ছোঁয়ার বাইরে । 
 ‘ এবার ভারত সরকারের সাথে যোগাযোগ করো ।  ’  বললাম পাণ্ডেকে । 
পাণ্ডে জিজ্ঞাসু দৃষ্টিতে আমার চোখে চোখ রাখল । 
বললাম ,   ‘ ডিনামাইট দিয়ে গুহাটা ধ্বংস করতে হবে ।  ’ 
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্যগল্প  :  বিষ্ণুপদের বিড়াল ,  অন্য পৃথিবী ,  কিউপিড ব্যালান্স ,  জামিল ও অদৃশ্য মানব ,  ভিনগ্রহের পাণ্ডুলিপি - ১ ,  ২ ,  ৩ ,  ৪ ,  ৫






ভিনগ্রহের পাণ্ডুলিপি -  শেষ পর্ব




৯ এপ্রিল 
আজ আমি উথলীর নিজ বাড়িতে বসে ডায়েরি লিখছি ।  গত দু ' দিন যে ঝড় আমার ওপর দিয়ে গেছে -  বেঁচে ফিরতে পেরেছি এটাই আমার জন্য বড় পাওয়া ।  
পরশুদিন সন্ধ্যায় আব্বাসের হাতে চিঠিটা গুঁজে সোনালি বক্সটা খুলে প্রোফেসর শঙ্কুর পাঠানো নতুন পাণ্ডুলিপিটা মেলে আরেকবার পড়তে শুরু করলাম ।  অনেক প্রয়োজনীয় তথ্য পাওয়া গেল তাতে ।  তথ্যগুলো নিজেকে ও পৃথিবীকে C - A - S গ্রুপের হাত থেকে রক্ষা করতে কাজে আসবে ।  আমার নিজের মাথা থেকেও একটা বুদ্ধি বেরোলো ।  
	কাজ শেষ হতে রাত এগারোটা বেজে গেল ।  ভাবছি ,  আজ আর বোধহয় C - A - S গ্রুপ হামলা চালাবে না ।  এখন একটু ঘুমিয়ে নেয়া যায় ।  কিন্তু আমাকে আর কষ্ট করে ঘুম পাড়ানি মাসিপিসিকে ডাকতে হলো না ।  কোত্থেকে মিষ্টি একটা গন্ধ এসে আঘাত করল আমার নাসারন্ধ্রে ।  বড়ই মুগ্ধোকর সে সুবাস -  কেমন যেন নেশা ধরানো ,  নেশা ধরানো একটা অনুভূতি আমাকে পেয়ে বসল ।  মনে হলো ,  এই মূহের্তে আমার চেয়ে সুখি বুঝি পৃথিবীতে আর কেউ নেই ।  গোটা দুনিয়ার রাজা - মহারাজা ভাবতে শুরু করলাম নিজেকে ।  আস্তে আস্তে দু ' চোখের পাতা বুজে এলো । 
 	চোখ মেলে দেখি ,  আমার শিয়রে বসে আছে আমার নিখোঁজ বন্ধু আফজাল !  ধুড়মুড় করে উঠে বসে বসলাম ।  প্রথমে বুঝতে পারিনি কোথায় আছি ,  কেন আফজাল আমার আমার পাশে বসে আছে ?  পরে আস্তে আস্তে সব ঘটনা মনে পড়ল ।  বাকিটা আফজাল আমাকে বুঝিয়ে দিল ।  আমিও ওকে এই ক ' দিনে ঘটে যাওয়া সব ঘটনা সবিস্তারে জানালাম । 
	আমরা আসলে সুন্দরবনের কোনো এক জঙ্গল বাড়িতে বন্দি ।  এটাই C - A - S গ্রুপের অস্থায়ী কার্য্যালয় ।  সকাল এগারোটার দিকে চারজন গুণ্ডা এসে আমাদের চোখ বেঁধে কোথায় যেন তুলে নিয়ে গেল ।  চোখ খোলার পর দেখি ,  বিশাল এক সবুজ প্রান্তরে আমরা দাঁড়িয়ে ।  উলু আর দূর্বা ঘাসে ছেয়ে আছে প্রান্তরভূমি ।  বহু দূরে রাজপ্রাসাদের মতো মস্ত একটা বাড়ি ।  আরো দূরে আবছাভাবে নজরে পড়ল একটা পাঁচিল -  এই প্রান্তর ভূমিসহ সেই রাজপ্রাসাদতূল্য বাড়িটাকে ঘিরে রেখেছে পাঁচিলটা ।  আমাদের কানের লতিতে পিস্তল ঠেকিয়ে পেছনে দাঁড়িয়ে আছে দুজন গুণ্ডা ।  তারা আমাদের সামনে এগোনোর নির্দেশ দিল ।  আমরা টুঁ শব্দটিও না করে তাদেরকে অনুসরণ করলাম । 
	রাজপ্রাসাদতূল্য বাড়িটার সামনে বিমানন্দরের মতো একটা রানওয়ে রয়েছে ।  রানওয়ের মাঝখানে আকাশছোঁয়া একটা টাওয়ার -  ডিশ এন্টেনার মতো নানা রকম যন্ত্রপাতি টাঙানো রয়েছে সেই টাওয়ারে; সেই সাথে টাঙানো আছে মস্ত বড় একটা আয়না ।  কিন্তু টাওয়ারের মাথায় অতবড় একটা আয়না কেন ঝুলছে; বুঝতে পারলাম না ।  গুণ্ডারা আমাদেরকে টাওয়ারের লোহার বিমের সাথে বেঁধে ফেলল ।  ওদের একজন সুইচ টিপে বাজিয়ে দিল টাওয়ারের সিগন্যাল এলার্ম ।  সাইরেণের মতো বিকট আওয়াজ তুলে কান ঝালাপালা করে দিল এলার্মটা । 
	ক্যাঁচ ক্যাঁচ শব্দ করে খুলে গেল রাজপ্রাসাদের মতো বাড়িটার মূল ফটক ।  তিনজন লোক বেরিয়ে এলো সেই বাড়ি থেকে ।  সেইসাথে এলো একজন পিঁপড়ে মানব ।  
	তিন বিদেশি আর পিঁপড়ে মানব সামনে এগিয়ে এসে দাঁড়াল আমাদের নিঃশ্বাস দূরে  ।  বিদেশি তিনজনের বয়স প্রায় কাছাকাছি -  পঁয়তাল্লিশ থেকে পঞ্চাশের মধ্যে ।  এদের একজন লম্বা ,  রোগা - পাতলা ,  মাথায় চুল নেই বললেই চলে ।  একজন বেশ কেতাদুরস্ত সাস্থ্যের অধিকারী ,  মাথার চুলের রং প্রায় লাল ।  আরেকজন স্বাভবিক সাস্থের ,  মাথায় শিখ টুপি -  এ নির্ঘাত লখিন্দার সিং ।  এই তিনজনই যে C - A - S গ্রুপের তিন পাণ্ডা তাতে কোন সন্দেহ নেই ।  আর ঐ পিঁপড়ে মানবটা কে ?  ক্যালাপেগাস ? 
	পাগড়ি পরা লোকটা আমার চোখের দিকে তাকিয়ে বলল ,   ' স্যরি ,  মি .  জামিল ,  আসলে আপনাকে এভাবে বেঁধে রাখাটা মোটেও উচিত হয়নি ।  কিন্তু কী করব বলুন ,  আপনি যে সাংঘাতিক লোক !  মিরর ইমেজিং ইনজেকশন পুশ করেও আপনাকে প্রতিবিম্ব মানবে বদলে ফেলতে পারিনি !  তবে আপনিই বলুন এখন আপনাকে বেঁধে না রাখাটা রিস্ক হয়ে যায় কিনা ।  ' 
	তার কথার কোন জবাব দিলাম না ।  ভাবছি ,  গতরাতে বুদ্ধি করে নিজের শরীরেও ইনর্ভাস মিরর ইমেজিং ইনজেকশন পুশ না করলে আমিও এতক্ষণে C - A - S গ্রুপের গিনিপিগে পরিণত হয়ে  ' জি হুজুর ,  জি হুজুর '  শুরু করে দিতাম ! 
	 ' আসুন সবার সাথে পরিচয় করে করিয়ে দিই -  '  রোগা - পটকা লোকটাকে দেখিয়ে লখিন্দার সিং বলল ,   ' ইনি চার্লস এভারটন ।  ' 
	তারপর কেতাদুরস্ত লোকটাকে দেখিয়ে বলল ,   ' ইনি হেনরিখ ক্লিন্সম্যান ।  ' 
	 ' আর ইনি -  '  পিঁপড়ে মানবটাকে দেখিয়ে বলল লখিন্দার সিং ,   ' টাফার মহামান্য সম্রাট ক্যালাপেগাস !  ' 
	আমি বললাম ,   ' মহামান্য না কচু; মহামান্য হতে হলে মহনুভব হতে হয় ,  অন্যের ক্ষতি করে নয় ।  ' 
	আমার কথা শুনে রেগে ফুঁসতে লাগল ক্যালাপেগাস ।  এই পিঁপড়ে মানবটাও দেখি মানুষের ভাষাও বোঝে ! 
	এভারটন মুখ খুলল ,   ' জানো কাদের সামনে দাঁড়িয়ে কথা বলছো ?  ' 
	 ' জানি ,  '  অবজ্ঞার সুরে বললাম আমি ।   ' তিন ছিঁচকে পোচার আর এক ভিনগ্রহের কুৎসিত জানোয়ারের সামনে দাঁড়িয়ে কথা বলছি ।  ' 
	 ' বেয়াদব ,  দাঁড়াও তোমার দর্প আমি এখনি চূর্ণ করে দিচ্ছি -  '  বলে ক্লিন্সম্যান খপ করে কোমরে হাত দিয়ে হোলস্টার থেকে পিস্তল বের করে আমার দিকে তাক করে ধরল ।  ক্যালাপ্যাগাসের চোখ রাগে ইটের ভাটার মতো জ্বলছে ।  এভারটনের হাতে উঠে এসেছে আমার তৈরি শঙ্কুর এনাইহিলিন গান । 
	আমার বন্ধু আফজালের চোখেমুখে ভীতির রেখা ফুটে উঠল ।  লখিন্দার সিং তিনজনকেই বুঝিয়ে সুঝিয়ে নিবৃত্ত করল ।  আফজাল ফিসফিস করে বলল ,   ' একটু রয়ে সয়ে কথা বল্ না ।  কী দরকার বাঘের খাঁচায় বন্দি হয়ে তার সাথে লড়তে যাওয়া ।  ' 
	লখিন্দার সিং আমার দিকে ফিরে বলল ,   ' মি .  জামিল ,  তোমার সাথে অত তর্ক করার সময় আমাদের নেই ।  তোমার বাঁচার রাস্তা একটাই ।  শঙ্কুর পাণ্ডুলিপির  পাঠোদ্ধারের সূত্রটা আমাদের দিয়ে দাও ।  ' 
	 ' ও ,  তাহলে তোমরা পাণ্ডুলিপিটাও হাতে পেয়ে গেছো ,  '  যেন কিছুই হয়নি এমন ভাব করে বললাম । 
	 ' দুটোই পেয়েছি -  '  বলল লখিন্দার সিং । 
	 ' দুটো মানে ,  আমার বাড়িতেও হানা দিয়েছো নাকি ?  '  এবার অবাক হয়ে পারলাম না ।  সোনালি বক্সে পাঠানো পাণ্ডুলিপিটা সরিয়ে ফেলার আগেই আমি অজ্ঞান হয়ে গিয়েছিলাম ।  কিন্তু আফজাল আমাকে যেটা পাঠিয়েছিল ,  সেটা এমন জায়গায় লুকিয়ে রেখেছিলাম ,  আমি ছাড়া অন্য কারো পক্ষে খুঁজে পাওয়ার কথা নয় ! 
 ' শুধু তাই নয় তোমার চাকর আর প্রিয় কুত্তা এখন আমাদের হাতে .  .  .  '  বলে খ্যাক শিয়ালের মতো বত্রিশ পাটি দাঁত কেলিয়ে খ্যাক খ্যাক করে হাসতে লাগল ক্লিন্সম্যান । 
 ' কী বলছো এসব !  '  এবার সত্যিই আমার বুকটা কেঁপে উঠল ।   ' তোমাদের বোঝাপড়া আমাদের সাথে ,  জগমোহন আর ভীমকে এর মধ্যে টেনেছো কেন ?  ' 
 ' কারণ আমরা জানি ,  সোজা আঙ্গুলে ঘি তুলতে দেয়ার লোক তুমি নও ।  '  আমার কথার রেশ ধরে বলল এভারটন ।   ' এখন চট - জলদি সূত্রটা বলে ফেলো দেখি !  তাহলে তুমিও বাঁচবে ,  তোমার চাকর আর কুকুরও বাঁচবে ,  বাঁচবে তোমার বন্ধুও ।  ' 
আমাকে চুপ থাকতে দেখে এভারটন বলল ,   ' আমাদের কথা বিশ্বাস হচ্ছে না ?  এই দ্যাখো .  .  .  '  বলে পকেট থেকে একটা রিমোট বের করে তার একটা বাটনে চাপ দিতেই রাজপ্রাসাদের মতো বাড়িটার সদর দরজা খুলে গেল ।  
কাচের তৈরি ছোট্ট একটা ড্রাইভারহীন কাচের গাড়ি বেরিয়ে এলো সেই দরজা দিয়ে ।  গাড়ির ভেতর করুণ মুখে বসে আছে জগমোহন আর আমার প্রিয় কুকুর ভীম ।  আমাকে দেখে কী যেন বলল ওরা ।  চারপাশ কাচ দিয়ে ঘেরা সেই গাড়ির ভেতর থেকে তাদের কথা আমার কান পর্যন্ত পৌঁছালো না । 
	গাড়িটা তিন বিদেশি আর ক্যালাপেগাসের সামনে থামতেই লখিন্দার সিং বলল ,   ' এই গাড়িটা কিন্তু নিছক গাড়ি নয় ,  ইলেট্রিক শকেরও ব্যাবস্থা আছে এতে ।  ' 
	কথাটা শেষ করে লখিন্দার সিং এভারটনকে ইশারা করতেই সে রিমোটের আরেকটা বাটনে চাপ দিল ।  সঙ্গে সঙ্গে জগমোহন আর ভীমের চেহারা এমন হলো -  আমি স্পষ্ট বুঝতে পারছি ,  তীক্ষè আর্তনাদ বেরিয়ে আসছে ওদের মুখ থেকে ।  এ দৃশ্য সহ্য করার ক্ষমতা আমার নেই ।  অনুরোধ করে এভারটনকে বললাম ,   ' থামো এভারটন ,  থামো ।  অনেক হয়েছে ।  তোমরা যা চাও তাই হবে ।  ' 
	এভারটন রিমোট চেপে শক বন্ধ করে দিল । 
	আফজাল  ' রয়ে সয়ে '  থাকার কথাটা বেমালুম ভুলে গিয়ে বলল ,   ' সূত্রটা ওদের বলে দিবি ?  সারা দুনিয়া তাহলে চষে ফেলবে ওরা ।  ' 
 ' এছাড়া আর কী উপায় আছে বল ।  ' 
আমাদের ফিসফাস করতে দেখে ক্লিন্সম্যান বলল ,   ' বদ মতলব আঁটছো না তো ।  বেশি চালাকি করলে জগমোহন আর ভীমকে তোমার চোখের সামনে কাবাব বানিয়ে ফেলব কিন্তু !  ' 
	আমি বললাম ,   ' ঠিক আছে ,  আমি কোন চালাকির চেষ্টা করব না ।  তোমরা কীভাবে সূত্রটা জানতে চাও বলো ।  ' 
 ' তুমি প্রথমে আমাদের সূত্রটা বলে দেবে ,  তারপরে আমরা পুরো পাণ্ডুলিপিটা একবার পড়বে আমরা সেটা রেকর্ড করে নেব ।  তখন যদি মনে হয় তুমি ঠিকঠাক সূত্রটা বলেছো ,  তাহলে প্রাণে বাঁচবে আর যদি মনে হয় ,  ঠিক সূত্রটা বলোনি ,  তবে প্রথমে তোমার চাকর আর কুকুরটাকে কাবাব বানাব ,  তারপরে তোমার নিজের তৈরি এনাইহিলিন গান দিয়ে তোমাকে আর তোমার বন্ধুকে একেবারে উড়িয়ে দেবো; কোনো চি‎হ্ন থাকেবে না -  '  ঠাণ্ডা মাথায় প্রচ্ছন্ন হুমকি দিল লখিন্দার সিং । 
	আমি বললাম ,   ' সূত্রটা বলে দিলেই তুমি আমাদের ছেড়ে দেবে তার কী গ্যারান্টি আছে ?  ' 
	ক্লিন্সম্যান বলল ,   ' কোন গ্যারান্টি নেই ,  আমাদের বিশ্বস করা ছাড়া তোমার আর কোন উপায়ও নেই ।  ' 
	আফজাল বলল ,   ' খবরদার জামিল ,  তুই সূত্রটা বলবি না ।  আমাদের প্রাণ যায় যাক ।  ' 
	আমি আফজালের কথায় কান না দিয়ে ওদের বললাম ,   ' ঠিক আছে ,  আমি তোমাদের বিশ্বাস করছি ।  আশা করি ,  তোমরা আমার বিশ্বাসের মর্যাদা রাখবে ।  ' 
	আমি আফজালের নিষেধ অমান্য করে C - A - S গ্র “ পকে সূত্রটা বলে দিলাম ।  তারপর পুরো পাণ্ডুলিপিদুটোর ইংরেজি অনুবাদ করে উচ্চৈস্বরে পড়লাম ।  ওরা সেটা রেকর্ড করল ।  তারপর ওরা সূত্রের সাথে রেকর্ডকৃত অনুবাদটা মিলিয়ে দেখে নিশ্চিত হলো ,  আমি ঠিকঠাক অনুবাদ করেছি কিনা । 
	আমি বললাম ,   ' এবার আমাদের ছেড়ে দাও ।  ' 
	অট্টহাসিতে ফেটে পড়ল তিন বিদেশি ।  ক্যালাপেগাস এতক্ষণ চুপচাপ ছিল ।  আমার মনে হলো ,  সেও অট্টহাসিতে অংশ নিল ।  তার সেই হাসিটাও বিচিত্র ! 
 ' তোমাকে ছেড়ে দেয়ার প্রশ্নই ওঠে না ,  '  বলল লখিন্দার সিং ।   ' আমারা ছাড়া একমাত্র তুমিই জানো কীভাবে এনাইহিলিন গান তৈরি করতে হয় ,  তোমাকে বাঁচিয়ে রাখা মানে ভয়ংকর প্রতিদ্বন্দ্বীকে বাঁচিয়ে রাখা ।  সে ভুল আমরা করতে চাই না ।  ' 
	ক্লিন্সম্যান বলল ,   ' দুদিন পরে আমরা হবো দুনিয়ার সবচেয়ে শক্তিশালী মানুষ ।  তারজন্য হয়তো অনেক অন্যায় - অপরাধ করতে হবে ,  সেটা তুমি ভালো করেই জানো; এতবড় সাক্ষীকে বাঁচিয়ে রাখাটা ঝুঁকি হয়ে যায় না ?  ' 
	আফজাল এবার উচ্চৈস্বরে বলল ,   ' আমি তোকে আগেই নিষেধ করেছিলাম ।  সূত্রটা বলে দিয়ে পৃথিবীকে বিভীষিকার মধ্যে ঠেলে না দিয়ে নিজেরা মরাই কী ভালো ছিল না ?  অন্তত মৃত্যুর আগে এমন অস্বস্তি নিয়ে মরতে হত না ।  ' 
 	আমি ওর কথায় জবাব না দিয়ে ঠাণ্ডা মাথায় চিন্তা করতে লাগলাম ,  কী করা যায় ? 
	এভারটন এনাইহিলিন গানটা আমার চোখের সামনে বাগিয়ে ধরে বলল ,   ' এনাইহিলিন গানটা তো তুমিই তৈরি করেছো ,  এটা নিশ্চয় এখনো পরীক্ষা করে দ্যাখোনি ?  '  
	আমি মাথা নেড়ে বললাম ,   ' করেছি ,  কালিন্দির পাড়ে ,  টাফার একটা নোংরা পিঁপড়েকে দিয়ে ।  ' 
 ' সেটা তো শুধু লখিন্দার সিং দেখেছে ।  আমি আর এভারটন দুজনের কেউই সেখানে ছিলাম না ।  এবার আমরা নিজেরো এনাইহিলিন টেস্ট করব আর তুমি দেখবে ,  বুঝলে ?  '  ক্লিন্সম্যান বলল । 
	এভারটন এনাইহিলিন গানটা নাচাতে নাচাতে বলল ,   ' প্রথমে তোমার বন্ধু আফজালকে ভ্যানিশ করে দেব ,  তারপর এটা দিয়ে ভ্যানিশ করব তোমাকে ।  তোমার চাকর আর কুকুরকে আমরা মারব না ,  ওদেরকে মিরর ইমেজিং সিস্টেমে প্রতিবিম্ব করে টাফায় পাঠিয়ে দেব ।  ' 
	একথা শুনে কুৎসিত ক্যালাপেগাস বিচিত্র শব্দে হাসতে হাসতে অতিকায় সাঁড়াশি দুটো দিয়ে কয়েকবার হাততালি দেয়ার চেষ্টা করল । 
	আমি আপত্তি জানিয়ে বললাম ,   ' আমাকে না হয় মারলে মানলাম ,  আফজালকে কেন ?  ' 
 ' ওর জন্যই তো এত হাঙ্গামা ,  ও যদি প্রথমেই পাণ্ডুলিপিটা আমাদের দিয়ে দিত তাহলে এতো গোলমালের দরকার হতো ।  ও বড্ড বেয়াড়া ,  ওকে সাজা দেয়াও হবে আবার এনাইহিলিন গানটা টেস্ট করাও হবেÑ ক্ষতি কী ?  '  বলল লখিন্দার । 
 ' অত কথার কী দরকার ,  '  বলে এনাইহিলিন গানের নলটা আফজালের দিকে বাগিয়ে ধরে ঘোড়া টিপতেই এমন একটা কাণ্ড ঘটে গেল -  আমি বাদে সবাই একবারে থ !  কারণ আফজাল ভ্যানিশ হয়নি ,  ভ্যানিশ হয়ে গেছে এভারটন নিজেই ।  সত্যি বলতে কী কাল রাতে আমি এনাইহিলিন গানে এই কারিকুরিটাই করে রেখেছিলাম ।  এনাইহিলিন গানের পেছন দিকে একটা ছিদ্র করে ট্রিগারের সিস্টেমটা এমন করে রেখেছিলাম যাতে নল দিয়ে গুলি বের না হয়ে পেছনের ছিদ্র দিয়ে গুলি বের হয় ।  এখন সেটাই ঘটেছে আর পৃথিবীর বুক থেকে চিরতরে নিশ্চিহ্ন হয়ে গেছে এভারটনের দেহটা । 
	বিস্ময়ে বিমূঢ় ক্লিন্সম্যান আর লখিন্দার সিংয়ের ঘোর কাটতে ঝাড়া দু ' মিনিট সময় লাগল ।  আমাদের হাত বাঁধা ,  তাই এই সুযোগটাও কাজে লাগাতে পারলাম না ।  পড়ে থাকা এনাইহিলিন গানটার দিকে ফিরেও তাকাল না ওরা ।  ক্যালাপেগাস কীসের যেন একটা এলার্ম বাজিয়ে দিয়েছে ।  ক্লিন্সম্যান তার হাতের পিস্তলটা আমার দিকে তাক করে ঘোড়া টিপে দিল ।  আমি আর আফজাল রীতিমতো মৃত্যর জন্য প্রস্তুতি নিতে শুরু করেছি ।  কিন্তু ক্লিন্সম্যানের পিস্তল থেকে গুলি বের হলো না ।  
	 ' কী হচ্ছে এসব ?  '  রেগেমেগে বলল লখিন্দার সিং ।  তারপর নিজের কোমর থেকে পিস্তল বের করে আবার আমার দিকে তাক করে ঘোড়া টিপল ।  আবার সেই একই ঘটনার পুনরাবৃত্তি ,  অর্থাৎ লখিন্দার সিংয়ের পিস্তল থেকেও গুলি বের হলো না । 
	ওদের চেহারায় হতাশার ছবিটা এমনভাবে ফুটে উঠল ,  যেন কারো আর কিছু করার নেই ।  এসব অলৌকিক কাণ্ড কীভাবে ঘটছে ,  তার পেছনের রহস্য ধরতে পারলাম না আমিও ।  
	লখিন্দার সিং আর ক্লিন্সম্যান ক্যালাপেগাসকে দুর্বোধ্য ভাষায় কী যেন বলল ।  ক্যালাপেগাসও মাথা নাড়িয়ে সম্মতি জানাল ।  
	হঠাৎ বিকট শব্দে মেঘ গর্জে উঠল ।  সেই মেঘের আড়ালে ঢেকে গেল যেন সূর্যের খানিকটা অংশ ।  তার ছায়া পড়ল মাটিতে ।  তারপরেই সাঁ করে আমাদের থেকে বেশ কিছুটা দূরে নামল কোলা ব্যাঙের মতো সেই আজব প্রাণীটা ।  দানব ব্যাঙটা ইয়াবড় হাঁ করে তার জিবটা বের করে মাটিতে পাতল ।  ক্লিন্সম্যান ,  লখিন্দার সিং আর ক্যালাপেগাস গিয়ে সেই জিবের ওপর উঠে দাঁড়াল ।  অমনি ব্যাঙটা তাদেরকে চেটে পুটে খাওয়ার মতো করে গিলে ফেলল ।  
	আমি পত্রিকায় ব্যাঙটার কর্যকলাপ সম্পর্কে আগেই পড়েছি ।  তাই জানি ,  ব্যাঙটা আসলে ওদেরকে খায়নি ,  বরং ঘোর দুর্যোগে আশ্রয় দিয়েছে ।  এও জানি ,  ঐ ব্যাঙাকৃতির মহাকাশযানটার ভেতরে ক্যালাপেগাসের পিঁপড়েবাহিনী রয়েছে ।  তাই নয় ,  আমাদের সামনে এখন ঘোর বিপদ ,  তার ওপর হাত - পা বাঁধা ।  এরপরও যদি বেঁচে ফিরি ,  তবে সেটা কপাল জোরেই বলতে হবে । 
	কলজে কাঁপানো বিকট একটা গর্জন করল কিম্ভূতকিমাকার প্রাণীটা ।  তার চোখদুটো ইটের ভাটার মতো জ্বলতে শুরু করল ।  আমার বেয়াল্লিশ বছরের জীবনে এই প্রথমবারের মতো মৃত্যূভয়ে কেঁপে উঠলাম ।  আফজালের দিকে তাকিয়ে দেখি ,  ওরও একই অবস্থা ।  
	ব্যাঙের মতো প্রাণীটা আবারো ভয়ংকর একটা গর্জন করে উঠল ।  তার পরে যা ঘটল ,  তা অবিশ্বাস্য ,  অচিন্তনীয় ।  প্রাণীটার গর্জনের সাথে সাথে দেখি কোত্থেকে একটা খয়েরি রঙের দেয়াল দৈত্যাকার ঐ প্রাণীটার সামনে থেকে আমাদেরকে আড়াল করে দিল ।  এভাবে কেটে গেল কয়েকটা মিনিট ।  চারিদিকে নেমে এসেছে ভুতুড়ে রকমের সুনসান নীরবতা ।  ভোজবাজির মতো থেমে গেছে ভিনগ্রহের কিম্ভূতদর্শন ঐ প্রাণীটার তর্জন - গর্জনও ।  কেন .  .  .  ? 
	ভুতের মতো হঠাৎ কোথা থেকে যেন এসে হাজির হলো আব্বাস ।  আমাদের বাঁধন কেটে দিয়ে শুধু একটা কথাই বলল ,   ' ভ্যানিশ ।  ' 
  ' কে ?  '  হাতে বেঁধে রাখা জায়গাগুলোতে দড়ির ঘর্ষণে হওয়া দাগে হাত বুলাতে বুলাতে বলাম আমি ।  
 ' ক্যালাপেগাস আর কিম্ভূত জানোয়ারটা '  বলল আব্বাস । 
 ' কীভাবে ?  '  জানতে চাইল আফজাল । 
আমারও একই প্রশ্ন । 
সামনের পঞ্চাশ ফুট উঁচু খয়েরি দেয়ালটা দেখিয়ে বলল ,   ' এটার কারণেই আপনারা বেঁচে গেছেন ।  বাকিটা আমি আর বলছি না ,  আপনারা নিজের চোখে দেখবেন ,  আসুন ।  ' 
আমরা দেয়ালটা ঘুরে ওপাশে গিয়ে যা দেখলাম ,  তাতে লখিন্দার সিং আর চার্লস এভারটনের জন্য একটু মায়াই হলো -  শত্রু হলেও তো তারা মানুষ !  ক্যালাপেগাস আর তার চেলাদের জন্য একটুও সহানুভূতি অনুভব করলাম না ।  
যা দেখলাম তা হলো ,  ভিনগ্রহের ব্যাঙাকৃতির বিশাল সেই প্রাণীটা পুড়ে কয়লা হয়ে গেছে ।  লখিন্দার সিং আর চার্লস এভারটনের ভাগ্যে কী ঘটছে তা আর লেখার প্রয়েজন মনে করছি না ।  খয়েরি রংয়ের যে দেয়ালটা আমাদের বাঁচিয়ে দিয়েছে সেটা হলো ,  আমরা যে টাওয়ারে ছিলাম ,  তার মাথায় যে আয়নাটার কথা আগেই বলেছি -  এটা সেই আয়না ।  তবে এটাকে আমি আগে সাধারণ আয়না মনে করেছিলাম ,  আসলে তা নয় ।  এটা কসমিক প্যানেলÑ অনেকটা আমাদের সোলার প্যানেলের মতো -  মহাকাশ থেকে আগত কসমিক রশ্মি সংগ্রহ করে অত্যন্ত উচ্চমাত্রার বিদ্যুত উৎপন্ন করতে পারে এই কসমিক আয়না ।  এটাই শেষ পর্যন্ত ক্যালাপেগাস ,  ক্লিন্সম্যান আর লখিন্দার সিংয়ের জন্য কাল হয়ে দাঁড়াল ! 
কিম্ভূতদর্শন দানব ব্যাঙটা যখন আমাদের উদ্দেশ্যে তার চোখ দিয়ে লেজার রশ্মি ছুড়ে মেরেছিল ,  ঠিক তখনি আয়নাটা সময় মতো বাধা হয়ে দাঁড়ায় ।  ছুড়ে মারা লেজার এই আয়নাতে প্রতিফলিত হয়ে দুই বিদেশি ,  ক্যালাপেগাস আর তার স্যাঙ্গাতদের সহ দানবটাকেই পুড়িয়ে ভস্ম করে দেয় ।   
 ' লেজার রশ্মিটা আমরা দেখতে পেলাম না কেন ?  '  বোকার মতো প্রশ্ন করল আফজাল । 
 ' পদার্থ বিজ্ঞানের শিক্ষকের মুখে এই প্রশ্ন !  '  বললাম আমি ।   ' কোনো আলো দেখতে পাওয়া মানে সেটা আমাদের কাছে পৌঁছে যাওয়া ।  তা - ই যদি ঘটত ,  তবে ছাই ওরা নয় আমরাই হতাম ।  ' 
নিজের ভুল বুঝতে পেরে কিছুটা লজ্জিত হলো আফজাল ।  
কথা হচ্ছে ,  আব্বাস এই অসম্ভবকে সম্ভব করল কীভাবে ?  আলোর গতি সেকেণ্ডে ত্রিশ কোটি মিটার ।  আমাদের থেকে দানবটার দূরত্ব ছিল বড়জোর দশ মিটার ।  তাহলে ওটার কাছ থেকে আমাদের কাছে আলো এসে পৌঁছাতে সাকূল্যে এক সেকেণ্ডের তিন কোটি ভাগের এক ভাগ সময় লাগার কথা ।  অতি ক্ষুদ্র এই সময়ের মধ্যেই কীভাবে আব্বাস আয়নাটা দুইশ '  ফুট ওপর থেকে নিচে নামাল ?  কথাটা ওকে জিজ্ঞেস করলাম । 
 ' জ্ঞান ফেরার পর দেখি ,  আমার হাতে আপনার লেখা চিঠি ,  '  আগের রাত থেকে বর্ণনা শুরু করল আব্বাস ।   ' প্রথমে কেমন জানি ঘোর ঘোর লাগছিল ।  ধাতস্থ হতে সময় লাগল কয়েক মিনিট ।  তারপর ধীরে ধীরে সব মনে পড়ল ।  তিন বিদেশির কথামতো চলেছি বলে নিজের প্রতি রাগও হলো কিছুটা ।  তারপর হঠাৎ করে আবার সেই ঘোরলাগা ভাব ।  আবার মনে হলো ,  কেউ আমাকে নিয়ন্ত্রণ করছে ।  তবে সেটা ঐ তিন বিদেশির পক্ষে নয়; বিপক্ষে ।  আমার মাথার ভেতরে কে যেন বলল ,   ' তোমার ভাই আর ড .  জামিলকে বিদেশিরা বন্দি করে রেখেছে ।  '  ওটাই আমার ভেতরে প্রতিহিংসার অগুন ধরিয়ে দিল ।  কীভাবে জানি নাÑ C - A - S গ্রুপের আস্তানার প্রতিটা কোণা আমার নখদর্পনে ।  আমি তীরের বেগে সেই রাত্রিতেই ছুটলাম ।  কিন্তু আস্তানায় গিয়ে ওদের কাউকে পেলাম না ।  তার বদলে ওদের দুজন চেলাকে পেলাম ।  ওরা আমাকে আগে থেকেই চেনে ।  তাই আমাকে দেখে সন্দেহ করেনি ।  আমি কৌশলে ওদেরকে ঘায়েল করে এই গোপন আস্তানার ঠিকানা পেয়ে গেলাম ।  কিন্তু এখানে পৌঁছাতেই এতটা সময় লেগে গেল !  এসেই দেখি ,  পিস্তল হাতে লখিন্দার সিং ,  ক্লিন্সম্যান আর এভারটন আপনাদের সামনে রুদ্রমূর্তি ধারণ করে দাঁড়িয়ে আছে ।  আমি পাশের ঐ ঝোপটার পেছনে লুকিয়ে পড়লাম ।  হঠাৎ এভারটন মাথাগরম করে ভোজবাজির মতো উধাও হয়ে গেল !  তারপর লখিন্দার সিং আর ক্লিন্সম্যান আপনাদের গুলি করার চেষ্টা করল ।  কিন্তু আমার একবারের জন্যেও মনে হয়নি ,  ওরা আপনাদের মেরে ফেলতে পারে ।  ' 
একটু থেমে লম্বা একটা দম নিয়ে আবার বলতে শুরু করল আব্বাস ,   ' তারপর মাথাটা চক্কর দিয়ে উঠল ।  চোখের সামনে একটা ভয়ঙ্কর দৃশ্য দেখলাম -  দানব ব্যাঙটার চোখ দিয়ে বেরোনো আগুনের হল্কায় আপনারা পুড়ে ছাই হয়ে যাচ্ছেন ।  মাথা খারাপ হয়ে গেল আমার ।  কেউ খেয়াল করেননি -  ক্যলাপেগাস যখন দানব ব্যাঙটাকে ডাকার জন্য এলার্ম বাজাচ্ছিল ,  আমি তখন চুপিচুপি সদর দরজা দিয়ে ভেতরে ঢুকে পড়লাম ।  এ বাড়ির প্রতিটা দরজা কোড লকড -  আমি সেসব কোড জানিও না ,  কিন্তু কীভাবে জানি হঠাৎ সবক ’ টা দরজার কোড নম্বর মাথায় এসে গেল ।  ভেতরে ঢুকে সোজা চলে গেলাম কন্ট্রোল রুমে ।  তখনি সেখান বসেই আয়না নিয়ন্ত্রক সুইচ টিপে দিলাম ।  কী আশ্চর্য দেখুন আয়নাটা এমন সময় নামল ,  এক মহূর্ত দেরি হলে .  .  .  !  ' 
আমি বিড়বিড় করে বললা ,   ' শঙ্কুর ফিউচার ভিউয়ারের কাজ ।  ' 
 ' তার মানে ?  '  জিজ্ঞেস করল আফজাল ।  
 ' ফিউচার ভিউয়ার এমন একটা যন্ত্র ,  যা দিয়ে ভবিষ্যত দেখা যায় -  এরকম একটা যন্ত্র আমি অনেক আগেই তৈরির চেষ্টা করেছিলাম ।  কিন্তু সফল হইনি ।  ' 
 ' সেটা তো তুই করেছিলি ,  আব্বাস হঠাৎ করে মহবিজ্ঞানী হয়ে গেল কীভাবে ?  '  
 ' আব্বাস যা করেছে ,  তা ও নিজে থেকে করেনি ,  টাফায় বসে প্রোফেসর শঙ্কুই ওকে দিয়ে করিয়েছেন ।  ' 
 ' শঙ্কু করিয়েছেন !  কীভাবে ?  ' 
 ' শঙ্কু অনেক আগে থেকেই আমাদের সাথে যোগাযোগ করার চেষ্টা করেছিলেন ,  টাফার বিদ্রোহীরা হয়তো সে চেষ্টা সফল হতে দেয়নি ।  বিদ্রোহীদের প্রধান ক্যালাপেগাস যখন আমাদের সাথে লড়ছে ,  তখন শঙ্কুর দিকে নজরদারীতে ঢিল পড়েছে আর সেই সুযোগে শঙ্কু আফজালকে কাজে লাগিয়েছে ।  '  বললাম আমি ।   
 ' কিন্তু আসল প্রশ্নটাই তো এড়িয়ে যাচ্ছিস -  '  বলল আফজাল । 
 ' ভুলে যাচ্ছিস কেন ,  আব্বাসের মাথায় শয়তানেরা একটা কমিউনিকেশন মডিউল লাগিয়ে রেখেছিল ?  ইনভার্স মিরর ইমেজিং ইনজেকশন পুশ করার কারণে আব্বাস প্রতিবম্ব মানব থেকে আবার আগের আগের অবস্থায় ফিরে এলেও ওর মাথার ভেতরের মডিউলটা অকার্যকর হয়নি ।  শঙ্কু সেটা ব্যবহার করেই ওকে দিয়েই আমাদেরকে বাঁচিয়েছেন ।  '  আব্বাস বোকার মতো আমাদের কথা শুধু শুনল; কিছুই বুঝল বলে মনে হলো না । 
 ' সবই তো বুঝলাম ,  ওদের পিস্তল থেকে গুলি সরিয়েছিল কে ?  '  বলল আফজাল ।  
আমি বললাম ,   ' সে প্রশ্ন তো আমারও ?  ' 
হঠাৎ রাজপ্রাসাদের মতো সেই বাড়িটার ভেতর থেকে এক বাঙ্গালীমতো ভদ্রলোক বেরিয়ে এসে আমাদের মুখের কথা কেড়ে নিয়ে বলল ,   ' আমি -  ' 
 ' আপনি আবার কে ?  '  বলল আফজাল । 
আমি সুজিত রায় আমেরিকান বাঙ্গালী ,   ' বলল লোকটা ।   ' C - A - S গ্রুপের তিন স্বত্ত্বাধিকারীর সেক্রেটরী ।  ওদের সব কাজ আমিই দেখাশোনা করি ।  বলব না যে আমি খুব সৎ ।  বরং C - A - S গ্রুপের সাথে চলতে চলতে আমিও ওদের মতো অন্ধকার জগতে তলিয়ে যাচ্ছিলাম ।  ওরা যখন থেকে চোরা শিকারের ব্যবসা শুরু করে তখন থেকেই আমি ওদের সাথে রয়েছি ।  ওদের সব কুকর্মের সহযোগিতাও করে যাচ্ছিলাম ।  কিন্তু ভিনগ্রহী ক্যালাপেগাসের সাথে সখ্যটা আমি মন থেকে মেনে নিতে পারিনি ।  যখন টের পেলাম পৃথিবীকে ওরা সর্বনাশের দিকে ঠেলে দেয়ার পায়তারা করছে তখনি সিদ্ধান্ত নিই সুযোগ পেলেই কিছু একটা করব ।  ওরা যখন বাংলাদেশে এসে আপনাদের ব্যাপারে খোঁজ খবর নিতে শুরু করল ,  তখনি বুঝেছিলাম ওদের কাছে আপনাদের গুরুত্ব কতখানি ।  কাল যখন ওরা আপনাদের জঙ্গলবাড়িতে নিয়ে গেল -  সিদ্ধান্ত নিলাম কিছু একটা করতে হবে ।  সে জন্যেই ওদের পিস্তলের ম্যাগাজিন থেকে গুলি সরিয়ে রেখেছিলাম ।  ' 
আমি লোকটার পিঠ চাপড়ে দিয়ে বললাম ,   ' অনেক ধন্যবাদ ভাই ,  আপনার জন্য আজ নিশ্চিত মৃত্যুর মুখ থেকে নতুন জীবন ফিরে পেলাম ।  ' 
লোকটা একটু লজ্জা পেল বোধহয় ।  মাথা নিচু করে বলল ,   ' আপনারা পৃথিবীর জন্য যা করলেন তার তুলনায় এটা কিছুই না -  ' 
ভীম আর জগমোহনকে ইলেট্রিক গাড়ি থেকে বের করলাম ।  তারপর পোড়া দানব ব্যাঙটার পাশ থেকে এনাইহিলিন গানটা তুলে নিয়ে একট গোপন সুইচ টিপে ট্রিগার সিস্টেম পরিবর্তন করে সেটাকে আবার নিয়ে এলামস্বাভাবিক অবস্থায় ।  এনাইহিলিন গানের নলটা দানব ব্যাঙটার পোড়া শরীরের দিকে তাক করে ট্রিগার টিপে দিলাম ।  মুহূর্তের মধ্যে ছাইয়ের অতবড় পাহড়টা উধাও হয়ে গেল । 
আফজাল খেকিয়ে উঠে বলল ,   ' জামিল ,  করলি কী্‌ করলি কী !  শঙ্কুর পাণ্ডুলিপিটা যে ওই ছাইয়ের টিপির ভেতরে ছিল .  .  .  !  ' 
মনেই ছিল না ,  শঙ্কুর পাণ্ডুলিপি পোড়ে না -  ছাইয়ের ভেতর থেকে সেগুলো উদ্ধার করা সম্ভব ।  তাই এনাইহিলিন গানের ট্রিগার চাপার আগে ভেবেছিলাম পাণ্ডুলিপিটা আগেই পুড়ে গেছে ।  তবে লেজার রশ্মিতে না পুড়লেও সেগুলো ঠিকই এনাইহিলিন গানের গুলিতে ভ্যানিশ হয়ে গেছে ।  
বড় কিছু হারালাম ,  তার জন্য কিছুটা আফসোস হলো ,  তবে এনাইহিলিন গানের এতবড় পরীক্ষাটা নিজ হাতে করতে পারার সাফল্যটাকেও খাটো করি কীভাবে ? 
 ( শেষ ) 
 -  -  -  -  -  -  -  -  -  -  -  -  -  -  -  -  -  -  - 
আব্দুল গাফফার রনি
 * শেষ হল ড .  জামিলের প্রথম অভিযানের গল্প ।  ইতিমধ্যে এই সিরিজের আরো তিনটি গল্প আমি সচলদের শুনিয়েছি ।  কেমন লাগল জানাবেন দয়া করে ।  
 * ভিনগ্রহের পাণ্ডুলিপি শেষ হলেও শেষ হচ্ছে না জামিল সিরিজ ।  খুব শিঘ্রি আসছে  ' বিষ্ণুপদের বিড়াল '  । 
 * একটা গোয়েন্দা সিরিজেও হাত দিয়েছিলাম ।  সিরিজের প্রথম গল্প  ' গ্র্যান্ডজুলু রহস্য '  ইতিমধ্যে প্রকাশ হয়েছে আলোকলতা নামের একটা কিশোর সংকোলনে ।  এই সিরিজের দ্বিতীয় গল্প  ' কবিরাজ কাহিনি ' ও লেখা শেষ ।  শেষবারের মতো ওটা এডিটিং করে সচলে পোস্ট কতে চাই ।  সচলদের সমর্থন প্রয়োজন । 
 *  ভিনগ্রহের পাণ্ডুলিপির অন্য পর্বগুলো পড়তে কী - ওয়ার্ডের  ' জামিল সিরিজ '  লেখার ওপর ক্লিক করুন । 






ডোম ও টিয়াপাখি




সকাল সাতটা থেকে মণ্ডপের গেটে মিষ্টির হাঁড়িটা নিয়ে দাঁড়িয়ে আছে মল্লিক চন্দ্র ।  এখন বিকেল তিনটা ।  একটু ভেতরের ঢোকার অনুমতির আশায় অনেকের কাছে ধর্না দিয়েছে ।  কেউ ওর কথায় কান দেয়নি ।  আজ বিজয়া দশমী -  মায়ের প্রস্থান দিবস ।  ওর দিকে ফিরে তাকানোর ফুরসত কোথায় ! 
প্রতি বছর এখানে বেশ ঘটা করেই দূর্গা পুজার আয়োজন করা হয় ।  আশেপাশের দশ গ্রামের মধ্যে এখানেই কেবল হিন্দুর সংখ্যাটা বলার মতো ।  দেশ বিভাগের আগে এগ্রামের অধিকাংশই ছিল হিন্দু ।  আজ তাদের পিঠে সংখ্যালঘুর তকমাটা পাকাপোক্তভাবে সেঁটে গেছে  । 
কামার কুমোর নাপিত ছুঁতোরদের মতো ছোট জাতেরাও মণ্ডপে ঠাঁই পেয়েছে ।  গোলবাঁধে কেবল ডোমেরা ঢুকতে গেলে -  এরা শুকর পুষে সংসার চালায় ,  শুকরের মাংস খায় ।  অথচ পঁঞ্চাশ বছর আগেও চিত্রটা ছিল সম্পূর্ণ উল্টো । 
	ব্রিটিশ ভারতের অত্র এলাকার সর্বশেষ জমিদার কেশবচন্দ্র -  মল্লিক চন্দ্রের ঠাকুরদা এবং সম্ভবত অত্র এলাকার সর্বকালের সবচেয়ে প্রভাবশালী ব্যক্তি ।  আড়ালে - আবডালে লোকে তাঁকে কেশব ডোম নামে ডাকলেও তাঁর ভয়ে বাঘে - মহিষে এক ঘাটে পানি খেত ।  সততা নীতির বিপক্ষে যেমন কখনো আপোষ করেননি ,  ন্যায় বিচারেও ছিলেন সিদ্ধহস্ত; ব্রাহ্মণ ,  ক্ষত্রিয় ,  শুদ্র ,  বৈষ্ণব কিংবা কামার ,  কুমার ,  তাঁতি ,  জেলে -  কোনও তারতম্য ছিল না ।  কীভাবে তিনি জমিদারী লাভ করেছিলেন তা জানা যায় না ।  তাঁর পূর্বপুরুষরাও যে ধনী ছিলেন ,  তা নয়; বরং পশ্চিম বাংলার আর সব ডোমেদের মতো তাদেরও জীবিকা নির্বাহের প্রধাণ উৎস ছিলো কূলো - চাঙ্গারি তৈরি আর শুকর পালন ।  তবে কেশবচন্দ্র কীভাবে জানি কিছুটা লেখাপড়া শিখে পারিবিারিক পেশা ছেড়ে সামান্য কিছু পুঁজি নিয়ে ব্যবসা শুরু করেন ।  তার পর তাঁকে পেছনে ফিরে তাকাতে হয়নি ।  তাঁর বাহ্যিক সত্তার সততা নিয়ে কারও সন্দেহ না থাকলেও ,  কেউ কেউ মনে করে তাঁর অর্থনৈতিক জীবনের উত্থানপর্বটা একেবারে কালিমা মুক্ত নয় । 
	ক্ষমতাধর ইংরেজ সাহেদের সাথে সম্পর্কটা বেশ ঘনিষ্ট ছিল কেশবচন্দ্রের ।  তাঁদের সুপারিশেই ইংরেজ গভর্নমেন্ট যশোর   জেলায় যশোরের বাইরে এই রামনগর গ্রামেই সর্বপ্রথম কোনো স্কুল প্রতিষ্ঠা করেছিলেন ।  শতবর্ষী পুরোনো জীর্ণ মন্দিরটা ভেঙ্গে আজকের এই ঝাঁ - চকচকে মন্দিরটা তৈরি হয়েছিল তাঁর জমিদারী আমলেই ।  তাঁর পদধূলি পড়ার আগ পর্যন্ত মণ্ডপে শাখ - কাশর বাজত না ,  মেয়েরা উলু দিত না ,  ঢুলি দিত না ঢাকে বাড়ি ।  এমনকী ঋষি ঠাকুরও পাঠ করতেন না মন্ত্র !  কালের পরিক্রমায় হিন্দু সংখ্যার সমানুপাতে ডোমেদের প্রভাব - প্রতিপত্তি কমছে ,  বেড়েছে মুসলমান আর ব্রাহ্মণদের দৌরাত্ম ।  একদা একজন ডোমের অপেক্ষায় যে মণ্ডপের ঢাকে বাড়ি পড়ত না; আজ নেই মণ্ডপে প্রবেশের অনুমতির আশায় আরেকজন ডোমকে গণগণে সূর্যের প্রখরতা সহ্য করে রেলিং ধরে ঘন্টার পর ঘন্টা দাঁড়িয়ে থাকতে হয় ।  
	 ‘ ও মল্লিক দাদু ,  এতো রোদে দাঁড়িয়ে আছ কেন !  ভেতরে যাবে না ?  ’ 
মল্লিক এতটাই স্মৃতি কাতর হয়ে পড়েছিল যে আরণ্যকের হঠাৎ ডাকে চমকে উঠল ।  পরক্ষণে নিজেকে সামলে নিয়ে ঠোঁটে এক চিলতে মলিন হাসি ঝুলিয়ে বলল ,   ‘ আরে আরণ্যক দাদু যে !  তা ,  এখেনে কী মনে কইরে ?  ’ 
 ‘ আজ তো মেলার শেষ দিন ।  কিছু কেনাকাটা করতে এসেছিলাম ।  অনেক্ষণ থেকে দেখছি তুমি বাইরে দাঁড়িয়ে আছ ।  ভেতরে যাবে না ?  ’  
 ‘ যেতে আর দেচ্চে কই ?  যাওয়ার বড্ড দরকার এখন ।  বন্যের বচরে ছোট মেযেড়ার পক্সো হয়েলো বুজলে ?  কত বদ্যি কবিরাজ দেখালাম ,  কিছুতিই কিচু হৈলো না ।  শেষে তুমার দিদিমা মা ’ র নামে এক হাঁড়ি মিষ্টি মানত করলে -  এর বেশি সাইধ্যো তো আমাদের নেই ।  ভগবানের কী কির্পা দ্যাখো ,  মেয়েডা ঠিক ভালো হৈয়ে গেল !  পাঁচ বচর হতি চৈল্ল ,  এর মোদ্দি মা চারবার ঘুরে গেলেন -  ট্যাকার অভাবে তাঁকে মিষ্টি মুখ কারনোডা আর কপালে জুইটলো না ।  এবার বর্ষায় একটা জানুয়ার বেঁচলাম ,  তাই থেকে কডা ট্যাকা পুজোর জন্যি আলাদা কইরে রেখেলাম ,  ভাবলাম মা ’ র দিনাডা এবার শোদ করেই দিই ।  সেই সকাল থেইকে মিষ্টির হাড়িডা নিয়ে বইসে আচি ।  এতোলোক ঢোকচে - বেরোচ্চে ,  আমাকে ঘন্টার পর ঘন্টা দাঁড় কইরে রেখেচে !  ’ 
 ‘ তাই !  দাঁড়াও দেখছি কী করা যায় -  বলে মণ্ডপের রেলিংয়ে মুখ লাগিয়ে ঋষিকে ডাকতে শুরু করল ছেলেটা ,   ‘ শ্যামচাঁদ দাদু ,  শ্যামচাঁদ দাদু !  ’ 
 ‘ ঋষি শ্যামচাঁদ ঠাকুর মায়ের দক্ষিণা গ্রহণে ব্যস্ত ।  বছরভ ’ র রোগমুক্তি আর সাফল্য লাভের আশায় মানতকরা মিষ্টি ,  চিড়ামুড়ি ,  সন্দেশ - বাতাসা ,  নতুন ধুতি ,  নতুন পাঞ্জাবি দূর্গা পুজার সময় মণ্ডপে জড়ো করা হয় ।  দশমীর দিনে ভিড়টা আরো বেশি ।  প্রতিমা বিসর্জনের পর মানতের মালামাল তিনভাগে বিভক্ত হয়ে যায় -  একভাগ পুজো কমিটির সভাপতির ,  একভাগ ঋষি শ্যামচাঁদের আর এক ভাগ পুজো কমিটির অন্যান্য সদস্যদের ।  এতে সাধারণ কিংবা হতদরিদ্র হিন্দুর কোনও অধিকার নেই ।  অথচ পুজোর চাঁদা তোলার সময় ধনী দরিদ্র -  কাউকে বিন্দুমাত্র ছাড় দেয়া হয় না । 
আরণ্যকের ডাকে ঋষি নিতান্তই তুচ্ছ কেউ জ্ঞান করে বিরক্তিভরে ঘাড় ঘোরালেন ।  হঠাৎ এসময় মণ্ডপে আরণ্যকের উপস্থিতি আশা করেননি ,  ওকে দেখে তড়িঘড়ি করে মুখভঙ্গি পরিবর্তন করে বললেন ,   ‘ অরণ্যক দাদু !  আমি ভেবেছিলাম কে না কে ,  তা কী মনে করে ?  ’ 
 ‘ মল্লিক দাদুকে দেখছি ,  সেই কখন থেকে বাইরে দাঁড়িয়ে আছে ।  ওঁকে একটু ভেতরে ঢুকতে দেবেন না -  ’ 
 ‘ দাঁড়িয়ে আছে ,  কই দেখিনি তো !  ’  একবারে যেন আকাশ থেকে পড়ার ভান করলেন ।   ‘ আচ্ছা একটু পরেই ওকে ভেতরে নিচ্ছি ।  ’ 
 ‘ পরে কেন ,  এখনি নিন না -  ’ 
 ‘ এখন তো নিতে পারব না দাদু ,  বামুণঠাকুরদের প্রণাম দেয়া যে শেষ হয়নি ।  তবে শিঘ্রি তাঁরা বেরিয়ে যাবেন ,  তখন নেব ,  কেমন !  ’ 
 ‘ আচ্ছা ঠিক আছে ’  বলে প্রস্থানের আগে আরণ্যক মল্লিকের দিকে চেয়ে বলল ,   ‘ দাদু তুমি মিষ্টি দিয়ে এসো ,  আমি চললাম ।  ’  ফিরতে গিয়েও আবার থমকে দাঁড়িয়ে বলল ,   ‘ ওহঃ বলতে ভুলেই গিয়েছিলাম -  কাল একবার আমাদের বাড়িতে এসো ,  মা ডেকেছেন ।  ’ 
দুই
বৈশাখের কাঠফাটা দুপুর ।  কৃষ্ণচূড়ার ডালে দাউ দাউ করে জ্বলছে গীষ্মের টকটকে লেলিহান শিখা ।  চারিদিকে বৃষ্টির জন্য হাহাকার ।  আকাশ - গঙ্গার নিকট বৃষ্টি ভিক্ষা মাঙতে মাঙতে বিদীর্ণ হয়ে গেছে ধরণীর বুক ।  বৃষ্টিদেবী ধরণীমাতার আহবানে সাড়া না দিয়ে বার বার মুখ ফিরিয়ে নিয়ে তাঁর আস্ফালনটাকেই শুধু বাড়িয়ে চলেছে ।  গ্রামের খানবাড়ি মিয়াবাড়ি বিশ্বাসবাড়ি ঠাকুরবাড়ি মণ্ডলবাড়ির জন্যই কেবল দুপুরটা অলস ।  যারা মল্লিকের মতো হতদরিদ্র -  যাদের নুন আনতে পান্তা ফুরায় -  অলসতার সজ্ঞাটা তাদের অজানা । 
	বাড়ির উত্তর কোণের প্রকাণ্ড লিচুগাছটার শীতল ছায়ায় বসে চাটাই বুনছে মল্লিক ।  এই চাটাই দিয়ে তৈরি চ্যাঙারি - কুলো বিক্রি করেই তিন কন্যার জনক মল্লিকের সংসার চলে; অবশ্য যদি সেটাকে  ‘ চলা ’  বলা যায় !  একপাল শুকরও আছে ।  তীব্র খাদ্য সংকটে সেগুলোর আজ অস্থিচর্মাসার অবস্থা ।  যুদ্ধের পরে এই শুকর পালন করেই বহাল তবিয়তে দিন চলে যেত ডোমদের ।  আবার এই শুকরের কারণেই সমাজে আজ বেশি পরিমাণে অচ্ছুত তারা । 
	হঠাৎ  ‘ ক্যাঁ ক্যাঁ ’  শব্দে কর্মযোগে ছেদ পড়ে মল্লিকের ।  কুঁচকুঁচে কালো চেহারা আরো কালো চোখ দুটোর দৃষ্টি নিক্ষেপিত হয় ডোমপুকুর পাড়ের সারবাঁধা নারকেল গাছগুলোর ওপর ।  গেলো ফাগুনে সবচেয়ে উঁচু গাছটার কোটরে বাসা বেঁধেছিল একজোড়া টিয়া পাখি ।  সেই গাছটাই এই শব্দের উৎসস্থল ।  গত শুক্রবার দুপুরে ঠিক এখানে বসেই চ্যাঙ্গারির কিণারা বাঁধছিল মল্লিক ।  উত্তর পাড়ার করিম মণ্ডলের ডানপিঠে ছেলে বিল্টু দলবল সহ এসে সেদিন মা পাখিটাকে ধরে নিয়ে যায় ।  পাখিটার আর্তনাদে সেদিন মল্লিকের হৃদয় করুণ রসে সিক্ত হয়েছিল ।  সে তাদের বাধা দিয়েছিল ,  অনুনয় করেছিল ,  কিন্তু নির¯ করতে পারেনি ।  এখানেই হয়তো ভেঙ্গে পড়ে মানবিকতার সম¯ তত্ব; এখানেই হয়তো  ‘ জোর যার মুল্লুক তার ’  প্রবাদটা সবচেয়ে বেশি সক্রিয় ।  নতুবা দশ - বারো বছর বয়সী কয়েকটা দুষ্টু ছেলের হাত থেকে দুটো বাচ্চাকে মাতৃহারাকরণ কেন নিবৃত করতে ব্যর্থ হবে সত্তরের ঘর ছুঁই ছুঁই একজন বৃদ্ধ ?  বরং বাধা দিতে গেলে উল্টো তারা কোরাস কাটে - 
                                                                 মল্লিক ডোম আলুর দম
                                                                 কেশব ডোমের নাতি , 
                                                                 কঁচু বাগানে শুয়োর চরায়
                                                                 মাথায় ছিঁড়া ছাতি .  .  . 
সঙ্গিনী হারিয়ে পুরুষ পাখিটা সারাক্ষণ মনমরা হয়ে লিচুগাছটার মগডালে বসে থাকে ।  লাল টসটসে লিচুগুলোর প্রতি কোনও ভ্রুক্ষেপ নেই ।  জীবনটাই যেন ওর কাছে বিষাদময় হয়ে উঠৈছে ।  বাচ্চাগুলো যে তিনদিন না খেয়ে আছে সেদিকে একটুও খেয়াল নেই ।  বাবা পাখিটার উদাসীনতায় মাতৃহার বাচ্চাগুলো ক্যাঁ ক্যাঁ ছাড়া আর কী - ইবা করতে পারে ? 
	বিল্টু - বাহিনীর দ্বারা টিয়া পাখিদের নিগৃহিত হওয়ার দৃশ্য দেখে মল্লিক ফিরে যায় ষাট বছর আগের জীবনে ।  মল্লিক তখন পিতা - মাতা হারা আট বছরের বালক ,  ঠাকুরদা কেশব চন্দ্র তখন এলাকার জমিদার .  .  . 
	তখনকার শুধু ডোমবাড়িটাই ছিল আশেপাশের মুসলমান বাড়িগুলো সহ আজকের এই গোটা ডোমপাড়াটার সমান ।  রাজপ্রাসাদতূল্য বাড়ি ,  গোয়ালভরা গরু ,  খোয়াড়ভরা শুকর আর ঘোড়াশালে কতগুলো ঘোড়া ছিল -  তা আজ মল্লিকের মনে পড়ে না ।  গাঁয়ের সব বউ - ঝিরা গরুরগাড়িতে চেপে বাপের বাড়িতে গেলেও ডোমবাড়ির মেয়ে - বৌয়েরা চলত হুনহুনা পালকিতে ।  চাকর - বাকরদের পদচারণায় সারক্ষণ জমিদার বাড়ি গমগম করত ।  বিশাল সানবাঁধানো ডোমপুকুরটা মুখর ছিল শিং ,  শোল ,  মাগুরদেররে মতো দেশি মাছের ঘাইয়ে ।  পুকুরপাড়ের সারবাঁধা নারকেল গাছ ,  লিচু বাগান ,  টিয়া পাখি -  এদের সমন্বিত রূপ আজও ডোমবাড়ির ঐতিহ্যের প্রতিক । 
	এরপর এলো  সাতচল্লিশ ,  দেশভাগ ।  ইহধাম ত্যাগ করলেন কেশব চন্দ্র ,  জমিদারী প্রথা বিলুপ্ত হলো ।  হলো হিন্দুস্থান - পাকিস্তান ।  এর কিছুকাল পরে হিন্দুস্থানে হিন্দু - মুসলমান দাঙ্গায় হিন্দস্থানের বাঙ্গালী মুসলমানেরা বিতাড়িত হয়ে একে একে পূর্ব - পাকিস্তানে আশ্রয় নিতে শুরু করল ।  দাঙ্গার আশংকায় এপারের হিন্দুরাও আগেভাগে দেশ ত্যাগ করে ।  হয়তো আপদ সাথে নেয়ার ঝামেলা এড়ানোর জন্যই মল্লিককে ফেলে রেখে রাতের আঁধারে পালিয়ে যায় মল্লিকের স্বজনরাও ।  পিতা - মাতাহারা সদ্য কৈশোর পেরোনো মল্লিক নিসঙ্গতার যাতাকলে পিষ্ঠ হয়ে চলল প্রতিনিয়ত ।  তারপর হঠাৎ একদিন অনুভব করল ডোমবাড়িতে থাকবার অধিকারও সে হারিয়েছে । 
	একদা যেসব প্রভাবশালী মুসলমান ব্যক্তিরা ঠাকুরদা কেশব চন্দ্রকে তোয়াজ করে চলত ,  পূত্র - কন্যার বিয়েতে তাঁর পদধূলি পাবার আশায় ডোমবাড়িতে দুবেলা ধর্ণা দিত -  আজ তারাই এসেছে ডোমবাড়ির দখল নিতে ।  মুসলমানরা বেঈমান নয় ,  তারা এমনি এমনি বাড়ির দখল নিচ্ছে না -  তার প্রমাণ পত্র সাথে নিয়েই এসেছে ।   ‘ এই দ্যাখো বাপু ,  এইখানে তোমার জ্যাঠা - কাকাদের টিপসই রয়েছে ।  যদিও তার চড়াদামে পুরো জমিদার বাড়িটা আর মাঠাল জমিগুলো লিখে দিয়ে গেছেন; তবুও তুমি যখন যাওনি ,  তোমাকে একেবারে ভিটেছাড়া করব না ।  তবে তুমি ভেতরে থাকতে পারবে না ।  এখন থেকে খামার বাড়িতেই থাকবে ।  ’ 
	টিপসইগুলো প্রকৃতই তার জ্যাঠা - কাকাদের কিনা সন্দেহ হয় মল্লিকের ।  তবু নীরব থকে সে ।  রাতারাতি বদলে যায় ডোমবাড়ির চেহারা ।  ডোমবাড়ি ,  ডোমপুকুর ,  নারকেল গাছ ,  লিচু বাগান সব গ্রাস করে মুসলমানেরা । 
	সময়ের পরিক্রমায় একদিন আসে একাত্তর ,  পঁচিশে মার্চ কালোরাত ।  পাক বাহিনী নির্বিচারে গুলি চালায় ঘুমন্ত বাঙ্গালীদের ওপর ।  বেজে ওঠে যুদ্ধের দামামা ।  পাক বাহিনীর নিষ্ঠুরতা থেকে রক্ষা পেতে সে সময় অনেকেই আনিচ্ছা সত্ত্বেও দেশ ছেড়ে পালিয়ে যায় ।  গর্জে ওঠে দেশে থাকা বাঙ্গালীরা ।  অনেকেই আবার নাম লেখায় সুবিধাবাদী রজাকারদের দলে ।  কিন্তু মল্লিক তো হিন্দু; রাজাকারে নাম লেখানোর অধিকার তার নেই ।  আবার মুক্তিযুদ্ধে অংশগ্রহণের মতো বুকের পাটাও নেই তার  ।  তাই বাধ্য হয়ে বাপ - ঠাকুর্দার দেশ ছেড়ে হিন্দুস্থানে আশ্রয় নেয় । 
	রানাঘাটের এক ডোম সর্দারের সাথে সখ্যতার সূত্র ধরেই ডোম পল্লিতে আশ্রয় নেয় মল্লিক ।  সর্দার কন্যা সুমিতা রানীকে বিয়ে করে সেখানে সংসার পাতে ।  অল্প দিনের মধ্যে ফিরে যায় পূর্ব - পুরুষের পুরোনো পেশায় ।  হয়ে ওঠে বাঁশ দিয়ে চ্যাঙ্গারি - কুলো বানানোর দক্ষ কারিগর । 
	মল্লিক ভেবেছিল এ যুদ্ধ বুঝি আর থামবে না ।  মল্লিকের মতো গোটা বিশ্বকে অবাক করে দিয়ে ত্রিশ লক্ষ প্রাণের বিনিময়ে স্বধীনতার সূর্যকে ছিনিয়ে আনে বীর বাঙ্গালীরা ।  দেশে ফেরার জন্য মন আঁকু - পাঁকু করতে থাকে মল্লিকের ।  একদিন সময় সুযোগ বুঝে গোটাবিশেক ডোম সঙ্গী এবং কয়েকজোড়া শুকর নিয়ে ফিরে আসে সে । 
	ফিরে এসে দেখে ,  ডোম বাড়ি আর সেই ডোমবাড়ি নেই ।  যেসব মুসলমানেরা তাদের ভিটেমাটি গ্রাস করেছিল তারা কোথায় হারিয়ে গেছে ,  কেউ বলতে পারে না ।  তাদের বদলে সেখানে জায়গা করে নিয়েছে আরেকদল মুসলমান পরিবার ।  তবে পাক সেনাদের ভয়ে বাড়ি থেকে মুছে ফেলা হয়েছে হিন্দুয়ানীর শেষ চিহ্নটুকুও ।   অতিথি ডোমেদের নিয়ে মল্লিক খামার বাড়িতে শুরু করে নতুন জীবন ।  এভাবেই ডোমবাড়ি পরিণত হয় ডোমপাড়ায় ।  
 ‘ কই ,  ভাত খাবা না ।  ’  সুমিতা রানীর ডাকে স্মৃতি রোমান্থনে বিঘœ ঘটে মল্লিকের । 
	 ‘ হাতের কাজটুকু সেরে নিই তারপর খাচ্ছি -  ’  মল্লিক জবাব দেয় । 
	 ‘ আইজ কুন পাড়ায় যাবা ?  ’ 
	 ‘ পশ্চিম পাড়ায় ।  পুজোর পর আর ওদিকি যাওয়া হয়নি ।  ’ 
তিন
 ‘ চ্যাঙ্গারি - কুলো আছে গো - ও - ও ,  চ্যাঙ্গারি - কুলো - ও - ও .  .  .  ’ 
	মল্লিকের হাঁক শুনে বৈঠকখানার বাম দিকের দরজাটা খুলে দেয় আরণ্যক ।  গলাটা একটু বাড়িয়ে বলে ,   ‘ মল্লিক দাদু ,  ভেতরে এসো ।  ’ 
	মল্লিক ভেতরে না ঢুকে দরজায় বসে পড়ল । 
	 ‘ তোমাকে না কতবার বলেছি ,  দরজায় বসবে না !  ’  একটু শাসনের সুরে বলল আরণ্যক । 
	 ‘ আমরা ভেতরে বসলি তুমাদের জাইত যাবে যে !  ’  কথার একটা দীর্ঘশ্বাস বেরিয়ে আসে মল্লিকের । 
	 ‘ কোনো কিছুতেই আমাদের জাত যাবে না ,  তুমি ভেতরে এসে বস ।  ’ 
 	রোজই আরণ্যক এই কথাটা বলে কিন্তু মল্লিক ভেতরে গিয়ে বসে না; আজও বসল না । 
	আরণ্যক একখানা রঙিন মলাটের বই দু ’ হাতে মেলে ধরে বলে ,   ‘ আজ তোমাকে জসীমউদ্দীনের কবর কবিতাটা শোনাব ।  ’ 
	কবিতা শুনতে শুনতে মল্লিকের চোখে পানি চলে আসে ।  তবে এ পানি যতটা কবিতার মর্মভেদী তারচেয়ে বেশি একটুখানি ভালোবাসা পাবার আনন্দের ।  যেখানেই যায় সেখানেই অচ্ছুৎ সে ।  দরজায় বসতে দেয়া দূরে থাক ,  উঠোন ছাড়া কেউ ঘরের সিঁড়ি মাড়াতে পর্যন্ত দেয় না !  এক্ষেত্রে আরণ্যকের বয়সী ছেলেরা একধাপ বেশি এগিয়ে -  বাঁশ - পলিথিন দিয়ে তৈরি বিশাল ছাতাটা মেলে ধরে যখন পাল চরাতে বের হয় ,  তখন কেউ বা কুকুর লেলিয়ে দেয় ,  কেউ  ‘ হু - উ - উ - ম বাহঃ ’  বুলিটা নকল করে শোনায়; কেউ বা ছড়া কাটে -   ‘ মল্লিক ডোম / আলুর দম .  .  .  .  ।  ’  ব্যতিক্রম শুধু অরণ্যক -  তার মায়ের প্রভাব ।  এই মহিলা সাধারণ এক গ্রাম্য রমণী হয়েও সাহিত্যের অপার জগতের সাথে যোগাযোগটা হয়তো তাকে ব্যতিক্রম করে তুলেছে । 
  ‘ দাদু ,  কবিতা শুনে দেখি কেঁদে ফেললে !  ’ 
	আরণ্যকের কথায় মৌনতা ভাঙ্গে মল্লিকের ,   ‘ ওই গল্পডা একটু শোনাও তো দাদু ।  ’ 
	 ‘ কোন গল্পটা ,  দাদু ? 
	 ‘ ওই যে ,   ' গরীবের মধ্যেও সে গরীব ,  ছোট লোকের মধ্যেও সে ছোটলোক ।  ’  
	 ‘ পদ্মা নদীর মাঝির কথা বলছ ?  দাঁড়াও শোনাচ্ছি -  ’ 
	পদ্মা নদীর মাঝির কুবের চরিত্রের মাঝে হয়তো নিজেকেই খুঁজে ফেরে মল্লিক ।  তাই যখনই আরণ্যকদের বাড়িতে আসে তখনই এই উপন্যাসটার কিছুটা অংশ শুনে যায় ।  আজ দুই বছর ধারাাহিকভাবে চলছে তাদের এই বলা ও শোনার পালা ।  মানিক বন্দ্যোপাধ্যায়ের ওই বিখ্যাত দুটি উক্তি -  গরীবের মধ্যেও সে গরীব ,  ছোট লোকের মধ্যেও সে ছোটলোক এবং ঈশ্বর থাকেন ঐগাঁয়ের ভদ্রপল্লিতে ,  এখানে তাঁহাকে খুঁজিয় পাওয়া যাইবে না -  তার জীবনে কত বড় সত্যি -  মূর্খ হলেও সে তা বোঝে । 
	 ‘ কার সাথে কথা বলছিসরে খোকা ?  ’  ভেতর থেকে আরণ্যকের মায়ের হাঁক আসে । 
	আরণ্যক জবাব দেয় ,   ‘ মল্লিক দাদু এসেছে মা ,  কুলো চ্যাঙ্গরি লাগবে ?  ’ 
	 ‘ ওকে ভেতরে পাঠিয়ে দে ।  ’ 
	মল্লিক বৈঠকখানার চৌকাঠ থেকে উঠে সদর দরজা দিয়ে ভেতরে ঢুকে উঠনের পেয়ারা গাছের ছায়ায় বসে ।  
আরণ্যকের মা চ্যাঙ্গারি - কুলোর দরদাম করছিল ,  এমন সময় আরণ্যকের বাবা জামশেদ মিয়া বাড়িতে ফিরলেন ।  তাকে দেখে একটু অধিকার মেশানো সুরে মল্লিক বলল ,   ‘ অ মামু ,  একটা বাঁশ দেবেন ?  দুটো কুলো দুবানি .  .  .  ’ 
	 ‘ হ্যাঁ দিতে পারি ,  তবে দুটো কুলোয় হবে না ,  তিনটে দিতে হবে ।  ’ 
	 ‘ না মামু ,  তিনটে দিতি গেলি মরে যাব ,  বিশ্বাস করেন এট্টা বাঁশে চারটের বেশি হয় না আর এই চারটে তৈরি কত্তি এক সপ্তা লেগে যাবে ।  ’ 
	মল্লিকের কথা জামশেদ মিয়া বিশ্বাস করলেন কিনা তাঁর পরবর্তী উক্তিতে তা প্রকাশ পেল না ।  অগত্যা সে তাতেই রাজি হয়ে গেল । 
মল্লিকের প্রস্থানের পর পাশের বাড়ির আয়াজ মোল্লার বউ সমিরন বিবি এসে একেববারে হুমড়ি খেয়ে পড়ল ।  সদ্য সন্তানহারা মায়ের মতো ক্রন্দন সুরে বলল ,   ‘ জাত গেল ,  জাত গেল !  ওমা আমার কী হবে ?  ছিঃ ছিঃ ছিঃ !  ’ 
	আরণ্যকের মা রান্নাঘর থেকে বেরিয়ে এসে বললেন ,   ‘ ও সমিরন বু ,  ছি ছি করছ কেন ?  ’ 
	 ‘ তোমার ছেলেকে দেখলাম মল্লিক ডোমকে ঘরে বসিয়ে গল্প করছে ।   ছিঃ ছিঃ ,  জাত গেল ,  জাত গেল !  ’ 
	 ‘ মল্লিকের সাথে ঘরে বসে গল্প করলে জাত যাবে কেন ,  ওকি মানুষ নয় ?  ’ 
	 ‘ মানুষ ,  তবে ডোম !  শুয়োর চরায় ,  শুয়েরের গোস্ত খায় !  ’ 
	 ‘ শুয়োর খুব নোংরা প্রাণী তাতে কোনো সন্দেহ নেই ।  কিন্তু একজন শুয়োর খায় বলে তাকে তো আর সমাজের বাইরে রাখা যায় না ।  তাছাড়া তাদের হাতের কুলো - চ্যাঙ্গারি আমরা সবাই ব্যবহার করছি ,  কই তাতে তো আর জাত যাচ্ছে না !  ’ 
	 ‘ কুলো - চ্যাঙ্গারি ব্যবহার করা আর হারামখোরদের সাথে ওঠাবসা করা এক হলো ?  তুমি যাই বলো কেন বু; তোমার ছেলেকে এত লাই দেয়া বোধহয় ঠিক হচ্ছে না ।  ’ 
	 ‘ কোনটা ঠিক কোনটা বেঠিক তা আমি জানি বু ।  আর ওঠা বসার কথাই যদি বলো -  তা শুনেছি আমাদের আয়াজ ভাইয়েরও নাকি একটু - আধটু পচা তালের রস আর কলকে খাওয়ার অভ্যাস আছে -  তার সাথে ওঠাবসা করতে তোমার সমস্যা হয় না ?  ’ 
	 ‘ আমার ঘাট হয়েছে ভাই ,  তোমাদের সাথে কথায় পারব না ।  উচিত কথা বলতে গেলেই যত দোষ !  আমি যাই ,  চুলোয় ভাত চাপানো আছে ।  ’  বলে দ্রুত সেখান থেকে কেটে পড়ল সমিরন বিবি । 
চার
পাঁচ বছর পর । 
আরণ্যক এখন উচ্চ শিক্ষার জন্য শহরে থাকে ।  মাঝে মাঝে বাড়িতে এসে বেড়িয়ে যায় ।  এবার এসেছে ঈদের ছুটিতে । 
	ঈদের দিনটাকে আারণ্যকের কাছে একদম আলাদা মনে হয় ।  দিনটার কী এত মাহত্ম্য ,  প্রতাপশালী ধনী হৃদয়কে ঔদার্যতায় পূর্ণ করে দেয় !  ধনী - গরীব শত্র “  - মিত্র বিভেদ ভুলিয়ে সবাইকে দাঁড় করিয়ে দেয় এক কাতারে ।  ঈমাম সাহেব কণ্ঠে যখন ঈদ - মোবারক ধ্বনি তোলেন তখন তারা একে অপরের সাথে সুর মিলিয়ে যেভাবে জিন্দবাদ রব তোলে তাতে -  তা দেখলে কে বলবে একটু আগেও এরা এক অপরের শত্র “  ছিল !  কে বলবে একজন হ্যাঁ বললে অন্যজন না বলে ,  একজন উত্তরে গেলে অন্যজন দক্ষিণে যায় !  কে বলবে ,  এরা সর্বদা একে অপরের প্রতি কাদা ছোঁড়াছুঁড়িতে ব্যস্ত থাকে । 
	মল্লিকও জানে ঈদের দিনে মুসলমানরা বিস্ময়করভাবে বদলে হয়ে যায় ।  হয়তো বা তারা আজ তাকে অচ্ছুৎ ভেবে দূরে সরিয়ে দেবে না ।  কিন্তু দু ’ দিনের অভূক্ত শরীরটা ঈদগাহ পর্যন্ত পৌঁছাতে পারবে তো ! 
	জামাত শেষ ।  খোদবা শেষে মোনাজাতের অপেক্ষায় বসে আছে মুসুল্লিরা ।  হঠাৎ চার কাতার সামনের একটা শোরগোল আরণ্যকের দৃষ্টি আকর্ষণ করে ।  ভিড় ঠেলে এগিয়ে যায় সে ।  একজন বৃদ্ধ মুমূর্ষূ  অবস্থায় পড়ে আছে -  মুখে খোঁচা খোঁচা দাঁড়ি ,  মাথার কেশ বিন্যাসে পাটের বোঝার আদল ,  গা খালি ,  পরনে শুধু শততালির একখানা লুঙ্গি ।  পাশে তালি দেয়া একটা কাপড়ের ব্যাগ পড়ে আছে -  সম্ভবত এটা তার ভিক্ষার ঝুলি ।  সাম্য তাকে চিনতে ভুল করেনি -  এ যে তার প্রিয় মল্লিক দাদু ! 
	 ডোমপাড়ার আব্দুল্লা জানাল ,  বছর খানেক আগে মল্লিকের স্ত্রী সুমিতা রাণী ব্ল্যাড ক্যান্সারে মারা গেছে ।  ডোম শাস্ত্র আনুযায়ী স্ত্রীহারা কোনো ব্যক্তি কুলো - চ্যাঙ্গারি বানাতে পারবে না ।  স্ত্রীর অসুখ সারাতে গিয়ে মল্লিক আগেই তার সর্বস্ব  ( শুকরের পাল )  খুইয়েছে ।  বিবাহিত তিন কন্যারও নুন আনতে পান্তা ফুরায় ,  তার ওপর সবগুলোর বিয়ে হয়েছে আবার সীমানার ওপারে ।  তাই বাধ্য হয়েই তাকে ভিক্ষাবৃত্তিতে নামতে হয় । 
	সমাজ যাকে আজীবন অচ্ছুত করে রেখেছে ,  ভিক্ষাবৃত্তিতে নেমে সে সুবিধা করবে কীভাবে !  একদিন খেয়ে ,  দুদিন না খেয়ে কোনোমতে বেঁচে ছিল ।  আজ অভূক্ত দুর্বল শরীর নিয়ে কোনোরকম হাঁচড়ে - পিছড়ে ঈদগাহে এসেছিল একমুঠো অন্নের জন্য দুটো পয়সার আশায় ।  তাকে ঈদগাহে দেখে খেঁকিয়ে ওঠে আসকন্দর শেখ ।  শেষমেষে ঈদগাহ থেকে বের করে দেয়ার জন্য গলাধাক্কা দেয় ।  মল্লিকের অভূক্ত জীর্ণ শরীর ধাক্কাটা সামলাবার জন্য যথেষ্ট ছিল না ।  
	মল্লিকের ভূমিশায়ী শরীররটার পাশে বসে পড়ে আরণ্যক ।  মল্লিকের মাথাটা নিজের ডান বাহুর ওপর রেখে উঁচু করে ধরে ।  তারপর বাম হাত দিয়ে নাড়ি পরীক্ষা করে দেখে -  সমস্ত দেহ নিথর ,  ঠোঁট দুটোই শুধু তিরতির কাঁপছে ।  অনেকেই এতক্ষণ মৌখিক সমবেদনা দেখালেও ডোম বলে কেউ তাকে স্পর্শ করেনি ।  আরণ্যককে দেখে ছিঃ ছিঃ করে উঠল অনেকে ।  তাতে ওর মহাভারত অশুদ্ধ হলো না ।  মল্লিকের যে অবস্থা মৃত্যু তাকে বেশিক্ষণ অচ্ছুৎ করে রাখবে না ।  তাই সে মল্লিককে বাঁচানোর জন্য কারও নিকট সাহায্য প্রার্থনাও করল না । 
	সকাল - দুপুরের মধ্যবর্তী পর্যায়ের মিষ্টি রোদ মল্লিকের মূর্ছিত অবয়বে প্রতিফলিত হয়ে ঝিকমিক করছে ।  হঠাৎ কোথা থেকে এক টুকরো মেঘ এসে সূর্যটাকে আড়াল করে দেয় ।  সেই মেঘের ছায়ায় আরও মলিন হয়ে ওঠে মল্লিকের মুখ  ।  আরণ্যক অন্য সবার মুখের দিকে তাকায় ।  মেঘ শুধু মল্লিকের নয় ,  সবার অবয়বেই ছায়ার আস্তরণ ফেলেছে ।  কিছুক্ষণ পর মেঘটা সরে যায় ।  ছায়াকে বিতাড়িত করে আবারও ঝিকমিক করে ওঠে আলোক রশ্মি ।  আবারও উজ্জ্বল হয়ে ওঠে মল্লিকের মুখ ,  আরণ্যকের মুখ ,  সবার মুখ ।  আরণ্যকের মনে হয় ,   ‘ ঈশ্বর থাকেন ঐগাঁয়ের ভদ্রপল্লিতে ,  এখানে তাঁহাকে খুঁজিয়া পাওয়া যাইবে না ’   উক্তিটা মানিক বন্দ্যোপাধ্যায়ের অতি আক্ষেপ নয় -  এর বাস্তবতা এখন মর্মে মর্মে অনুধাবন করছে সে ।  গ্রীষ্মের প্রচণ্ড তাপদাহের মাঝে যখন এক পশলা শান্তির বৃষ্টি নামে ,  তখন তা সুষমভাবে বণ্টিত হয় মল্লিক চন্দ্র ,  শ্যামচাঁদ ঠাকুর ,  জামশেদ মিয়া ,  করিম মণ্ডল ,  আসকন্দর শেখদের মাঝে ।  আবার যখন কাল বৈশাখি প্রবল বেগে হানা দেয় -  তার তীব্রতাও সবখানে সমান ।  পার্থক্য শুধু বাঁশ - বিচালি দিয়ে তৈরি মল্লিকদের নড়বড়ে কুঁড়ে ঘর -  যা দমকা বাতাসেই তাশের ঘরের মতো হুড়মুড় করে ভেঙ্গে পড়ে ।  অপর দিকে মল্লিকদের রক্ত চুষে তৈরি শ্যামচাঁদ ,  জামশেদ ,  করিম ,  আসকন্দরদের বিশাল বিশাল অট্টালিকা -  যার কাছে কাল বৈশাখীও তুচ্ছ বায়ু প্রবাহ মাত্র ।  
হঠাৎ দূরে কোথায় যেন  ‘ ক্যাঁ ক্যাঁ ’  করে আর্তনাদ করে ওঠে একটা টিয়াপাখি ।  আরণ্যকের ভাব সাঙ্গ হয় ।  মাথা উঁচু করে দক্ষিণের দিকে তাকিয়ে বাতাসে দোদুল্যমান ডোমপুকুরপাড়ের সারবাঁধা নারকেলগাছ আর লিচুাছটা দেখার ব্যর্থ চেষ্টা করে ।  এখন সেখানে ধু ধু নীল আকাশ ।  তাহলে পাখিটার ডাক শোনা যায় কোথা থেকে ? 
 ‘ ওগুলো যাযাবর টিয়াপাখি ।  ’  মনের কাছ থেকেই জবাব পেয়ে যায় আরণ্যক । 
লেখক :  আব্দুল গাফফার রনি






ভিনগ্রহের পাণ্ডুলিপি - ৪




হাঁটছি তো হাঁটছিই ।  ঘোলা পানির উৎসটা আর পেলাম না ।  জায়গাটা ভুতুড়ে রকমের নীরব ।  এমনিতে সুন্দরবন এলাকা বলে জনবসতি কম ,  তার ওপর আতিকায় ব্যাঙের মতো ভয়ংকর দর্শন প্রাণীটার ভয়ে কেউ একা একা বাইরে বেরোতে সাহস করছে না ।  তাই বলে ভর দুপুরে আশে পাশে কোনো বন্যপ্রাণী কিংবা পাখ - পাখালীর দেখা পাওয়া যাবে না -  এ কেমন কথা ! 
	ঘন ঝোপ জঙ্গলের কারণে কড়া রোদ নেই ।  তবে চৈত্র দুপুরের কাঠফাটা গরমটা ভালোই টের পাচ্ছি ।  ঘেমে শরীরের সাথে জামা একেবারে লেপ্টে গেছে ।  নদীর পাড়ে বড় একটা বাবলা গাছের নিচে বসে পড়লাম ।  ভাবছি ,  এই ঘোলা পানিই একবার পরীক্ষা করে দেখব ।  সায়েন্টিফিক সুটকেসটা খুলে এটোমিক এনালাইজার যন্ত্রটা বের করলাম ।  
	এটোমিক এনালাইজার সম্পর্কে একটু বলে রাখি ।  যন্ত্রটা আমার নিজের আবিষ্কার ।  এর সাহয্যে কোনো অচেনা বস্তুতে কী কী মৌল আছে তা যেমন জানা যায় ,  তেমনি কোনো বস্তুর রাসাসয়নিক ,  তেজস্ক্রিয় ,  পারমাবিক ,  নিউক্লিয় ,  স্পীনিং ও ল্যাটিস গঠন সম্পর্কেও জানা যায় । 
	এটোমিক এনালাইজার দিয়ে পানি পরীক্ষা করতে যাব ,  এমন সময় বিকট এক গর্জন শুনে আমার পিলে চমকে উঠল ।  পৃথিবীর কোনো প্রাণীর গর্জন এমন হতে পারে বলে আমি জানতাম না ।  মাথা তুলে উত্তর দিকে তাকিয়ে দেখি দুইশ '  গজ দূরে অদ্ভুত একটা প্রাণী নদীর কিনারে দাঁড়িয়ে অনবরত গর্জন করে চলেছে ।  পানি থেকে বার বার মাথা তুলছে আর ডুব দিচ্ছে ঐ প্রাণীটারই আরেকটা জ্ঞাতি ভাই । 
	অদ্ভুত প্রাণী দুটোর কির্ত্তীকলাপ দেখার জন্য নিজেকে ঝোপ জঙ্গলে আড়াল করে সামনের দিকে এগিয়ে গেলাম ।  এখন স্পষ্ট দেখতে পাচ্ছি ,  প্রায় ছাগলের সমান অতিকায় একটা লাল পিঁপড়ে নদীর কিনারে দাঁড়িয়ে গর্জন করছে ।  পিঁপড়ের মতোই ছয়টা পা ,  দুটো ভয়ংকর সাঁড়াশি আর দেহটা পিঁপড়ের মতোই মাথা আর ধড়ে দুই ভাগে বিভক্ত ।  এত বড় একটা পিঁপড়ে পৃথিবীতে থাকতে পারে ,  চোখে দেখেও বিশ্বাস হচ্ছে না । 
	তারপরই মনে হলো এটা পৃথিবীর কোনো পিঁপড়ে নয় ,   ' ব্যোমযাত্রীর ডায়েরি '  গল্পে সত্যজিত রায় ঠিক এধরনের পিঁপড়ে মানবদের কথাই উল্লেখ করেছেন ।  হয়তো টাফা থেকে শঙ্কুর মহামূল্যবান পাণ্ডুলিপি পৃথিবীতে এসেছে ,  সেটা নিয়েই পৃথিবীতে চলছে ধুন্ধুমার কাণ্ড ।  এর জন্য যে টাফাবাসী পিঁপড়ে মানবরাও যে পৃথিবীতে আসবে না তারই বা কী নিশ্চয়তা আছে ।  অর্থাৎ এগুলো টাফাবাসীও হতে পারে । 
	হঠাৎ এক ঝটকায় পানিতে লুকোচরি খেলা পিঁপড়েটা ডাঙ্গায় উঠে আমি যে ঝোপের আড়ালে লুকিয়ে আছি সেদিকে ছুটতে শুরু করল ।  সেই পিঁপড়েটার সাঁড়াশির মতো হাতে সোনালি রঙের একটা ধাতব বক্স ।  গাছগাছালির ফাঁক গলে আসা সামান্য রোদেই বক্সটা ঝিকমিক করে উঠল বক্সটা ।  যে পিঁপড়েটা এতক্ষণ ডাঙ্গায় দাঁড়িয়ে গর্জন করছিল সেটাও এই পিঁপড়েটাকে অনুসরণ করে এদিক পানে ছুটতে লাগল ।  
	ঝোপের দশফুট নাগালে এসে প্রথম পিঁপড়ে তার হাতের সোনালি বক্সটা আমার দিকে ছুঁড়ে মারল ,  যেন আমি এখানে আছি সে জানে ।  আমি কিছুটা হচকিয়ে গেলাম ।  ছুটে আসা বক্সের আঘাত থেকে নিজেকে রক্ষার জন্য দু - হাত উঁচু করে মাথা আড়াল করলাম ।  বক্সটা শিয়াকুল ঝোপে বাধা পেয়ে আমার একহাত সামনে এসে পড়ল ।  
	এবার আমার আরো বেশি অবাক হওয়ার পালা !  যে পিঁপড়েটা আমার দিকে বক্সটা ছুঁড়ে মারল সেটা শুধু পিঁপড়ে নয় ,  পিঁপড়ে মানব !  কারণ সে মানুষের মতো কিন্তু ঘনঘনে গলায় বলল ,   ' ড .  জামিল ,  এই বাক্সের ভেতরেই রয়েছে ভিনগ্রহবাসীর আগ্রাসন থেকে গোটা পৃথিবীকে রক্ষা করার দলিল ।  আপনি ওটা নিয়ে এখনি পালিয়ে যান ।  ' 
	আমার ইতস্তত ভাব দেখে কাতর কণ্ঠে বলল ,   ' পালিয়ে যান প্লি¬ - ই - জ ।  আমি প্রোফেসর শঙ্কুর সহকারী .  .  . প্লিজ পালিয়ে যান ।  ' 
	পিঁপড়ে মানবের মুখে প্রোফেসর শঙ্কুর নাম শুনে আমি চমকে উঠলাম ।  তাড়াতাড়ি মাটি থেকে তুলে নিলাম সোনালি বক্সটা ।  ওদিকে দ্বিতীয় পিঁপড়েটা পিঁপড়ে মানবের পিছু ছেড়ে দিয়ে আমার দিকে এগিয়ে আসতে যাচ্ছিল ।  কিন্তু পিঁপড়ে মানবের কাছ থেকে বাধা পেয়ে শুরু হলো তুমুল লড়াই ।  
	পিঁপড়ে মানব লড়াই করতে করতেই আমাকে পালাবার অনুরোধ করছে বারবার ।  কিন্তু তা করলাম না ।  প্রোফেসর শঙ্কুর পাঠানো দূতকে বিপদের মুখে রেখে পালিয়ে যেতে আমার বিবেকে বাধল ।  তাছাড়া পিঁপড়ে মানবের সাথে লড়াইয়ে এঁটে উঠছে না অন্য পিঁপড়েটা ।  হঠাৎ ওটার একটা ঠ্যাঙ বাগ মতো পেয়ে ধারালো সাড়াশি দিয়ে কামড়ে ভেঙ্গে আলাদা করে ফেলল পিঁপড়ে মানব ।  
	আহত পিঁপড়েটা প্রবল আক্রশে ঝাঁপিয়ে পড়ল পিঁপড়ে মানবের ওপর ।  এই প্রথম আমার সামনে সুযোগ এসে গেল শঙ্কুর এনাইহিলিন গানটা পরীক্ষা করে দেখার ।  খোঁড়া পিঁপড়েটাকে গুলি করে নিশ্চিহ্ন করে ফেলার সুযোগের সন্ধানে আছি ।  কিন্তু পারছি না -  দুই পিঁপড়ে যেভাবে একে অপরকে জাপটে ধরে আছে ,  তাতে গুলি ছুড়লে দুটোই এক সাথে নিশ্চিহ্ন হয়ে যাবে । 
	হঠাৎ কোত্থেকে এক ঝলক তীব্র আলোক রশ্মি এসে আমার চোখ ধাঁধিয়ে দিল ।  এক মুহূর্ত পর চোখ খুলে দেখি ,  প্রোফেসর শঙ্কুর দূত পুড়ে মরে কয়লা হয়ে পড়ে আছে ।  সেই সাথে দেখলাম ,  বিরাট একটা সবুজ দানব থেবড়ে বসে আছে কালিন্দির ওপর । 
	দানবটা অতিকায় একটা সবুজ কোলা ব্যাঙ ।  হাতির শুঁড়ের মতো একটা লেজ আছে আর মাগুর মাছের কাঁটার মতো মাথার দু - পাশ থেকে বেরিয়ে আছে বিরাট বিরাট দুটো শিং ।  গোল ঝুড়ির মতো বড় বড় দুটো চোখ -  টকটকে লাল ।  ইটের ভাটার মতো ধিকিধিক জ্বলছে ।  বুঝলাম এই চোখ দুটো থেকেই প্রয়োজনীয় মুহূর্তে লেজার রশ্মি বের হয় । 
	ব্যাঙটার উচ্চতা ত্রিশ ফুট তো হবেই ।  প্রাণীটা হাতির শুঁড়ের মতো বিরাট লেজ দিয়ে ঘন ঘন বাড়ি মেরে গুড়িয়ে দিচ্ছে কালিন্দির ওপারের ঝোপ - জঙ্গল আর গাছপালা ।  আর কদাকার বিরাট মুখটা ব্যাঙের মুখের মতো বার বার ফুলছে আর চুপসে যাচ্ছে । 
	জন্তুটা প্রথমে বিকট জোরে ঘ্যাঙর ঘ্যাঙ শব্দ করে আমাকে ভয় পাইয়ে দেয়ার চেষ্টা করল ।  বিকট সেই চিৎকারের তীব্রতায় ছোটখাট একটা ভূমিকম্প বয়ে গেল যেন কালিন্দির পাড়ে ।  আমি ভয় পেলেও সেটা বাইরে প্রকাশ করলাম না ।  এনাইহিলিন গান কাছে থাকায় হয়তো ভয় কম পাচ্ছি ।  তবে আবাক হয়েছি খুব । 
	স্নায়ুর সাথে যুদ্ধ করে খুব শিঘ্রিই বিস্ময়ের ঘোর কাটিয়ে উঠলাম ।  পত্রিকা রিপোর্টে পড়া সেই অদ্ভুত যন্তুটার সাথে মিলে যাচ্ছে এই দানব কোলাব্যাঙের চেহারা ।  প্রোফেসর শঙ্কুর দূতকে যে খুন করেছে ,  সে আর যাই হোক আমার বন্ধু নয় ।  তবুও প্রাণীটাকে এনাইহিলিন গান দিয়ে গুলি করতে মন চাইল না ।  দেখাই যাক না ,  শেষ পর্যন্ত কী করে যন্তুটা । 
	কিন্তু জন্তুটা সামান্য নড়াচড়া আর গর্জন ছাড়া আর কিছুই করল না ।  তবে দেখলাম এক পা হারানো দানব পিঁপড়েটা খুঁড়িয়ে খুঁড়িয়ে আমার দিকে এগিয়ে আসছে ।  আমি আর দেরি করলাম না ।  এনাইহিলিন পিস্তলের নল পিঁপড়েটার দিকে তাক করে ঘোড়া টিপে দিলাম ।  
	মুহূর্তের মধ্যেই নিশ্চিহ্ন হয়ে গেল দানব পিঁপড়েটা ।  এরপর  পিস্তলের নল ঘোরালাম দানব কোলাব্যাঙের দিকে ।  ওটা ততক্ষণে মাটি থেকে কয়েকেশ '  গজ ওপরে উঠে গেছে ।  আমি ওটাকে লক্ষ্য করে পর পর দুবার পিস্তলের ঘোড়া টিপলাম ।  গুলি লক্ষ্যভ্রষ্ট হলো ।  
	মনে হলো ,  দানব কোলাব্যাঙটা ঘন্টায় কয়েক লক্ষ কিলোমিটার বেগে ছুটে চলল পুব আকাশের দিকে ।  দ্রুত ছোট্ট একটা বিন্দুর মতো হয়ে কোথায় হারিয়ে গেল ! 
	আকাশের দিকে বোকার মতে তাকিয়েই ছিলাম ,  হঠাৎ দেখি বাতাসে ভেসে ভেসে একট সাদা কাগজ নিচের দিকে পড়ছে ।  কাগজটা মাটি স্পর্শ করার আগেই আমি সেটা ধরে ফেলরাম ।  একটা চিরকূট ।  কেউ আমাকে হুমকি দিয়ে লিখেছেÑ ড .  জামিল তৈরি থাকুন ।  খুব শিগ্রিই আপনার সাথে আমাদের সাক্ষাত হবে ।  মনে রাখবেন ,  আমাদের এক জোড়া চোখ সব সময় আপনার ওপর নজর রাখছে ।  আপনি যা যা করছেন -  সব আমরা দেখতে পাচ্ছি ,  শুনতে পাচ্ছি ।  ইচ্ছা করলে এখনি আপনাকে শেষ করে দিতে পারতাম ।  কিন্তু করলাম নাÑ কারণ আপনাকে আমাদের বিশেষ দরকার ।  ' 
নিচে ইংরেজিতে লেখা C - A - S .   
বুঝলাম ,  C  - তে ক্লিন্সম্যান ,  A  - তে এভারটন এবং  S - তে সিং । 
বালির ওপরে পড়ে থাকা শঙ্কুর দূত ,  পিঁপড়ে মানবের দেহটা এটোমিক এলাইজার দিয়ে পরীক্ষা করে অস্বাভাকি কোন ফল পেলাম না ।  আমাদের পৃথিবীর পরিচিত মৌল দিয়েই এর দেহের রাসায়নিক বিন্যাস গড়ে উঠেছে ।  
এবার আমার এনাইহিলন গানের আঘাতে নিশ্চিহ্ন হয়ে যাওয়া পিঁপড়েটার অক্ষত কাটা পা ' টা নিয়ে পরীক্ষা করে ফল পেলাম অদ্ভুত !  
এটোমিক এনালাইজার বলছে ,  এতে যেসব মৌলিক পদার্থ রয়েছে তার একটারও অস্তিত্ব পৃথিবীতে নেই ।  অথচ সেগুলোর পারমাণবিক গঠন আমাদের পরিচিত মৌলের সাথে অদ্ভূত মিল !  যেমন তাতে একটা মৌল পেলাম যার পারমাবিক গঠন হুবহু আমাদের অতি পরিচিত মৌল কার্বনের মতো ।  কিন্তু বুঝলাম না ,  এটোমিক এনালাইজার কেন মৌলটাকে কার্বন বলে শনাক্ত করতে পারছে না ।  ঐ পরামাণুতে মূল কণিকাগুলোর স্পিনিং বিন্যাসটা পরীক্ষা করে দেখা দরকার । 
মূল কণিকার বিন্যাস পরীক্ষা করে আমি তাজ্জব বনে গেছি ।  সাধারণত আমাদের পরিচিত কার্বনের মুল কণিকাগুলো পৃথিবীর আহ্নিক গতির মতো একটা ঘূর্ণন গতি থাকে ।  একে ঐ কণার স্পীনিং কোয়ন্টাজাইশন বলে ।  এই কোয়ন্টাজাইশন একটা নির্দিষ্ট দিকে ঘটে ।  পিঁপড়ে মানবের দেহবাশেষের মৌলগুলির স্পীনিং কোয়ন্টাজাইশনের দিক আমাদের পরিচিত মৌলের স্পীনিং কোয়ন্টাজাইশনের বিপরীত ।  এসব মৌল দ্বারা গঠিত যৌগের ল্যাটিস গঠনও পৃথিবীর ওই একই যৌগের বিপরীত ।  অর্থাৎ এসব মৌল পৃথিবীর মৌলের প্রতিবিম্ব ।  এসব মৌলের দ্বারা যেসব প্রাণীর দেহ গঠিত ,  সেসব প্রাণীগুলোও ঐ একই স্বাভাবিক প্রাণীর প্রতিবিম্ব ।  অর্থাৎ একটা মানুষ ডানহাতি হলে আয়নায় তার প্রতিবিম্ব হবে বামহাতি ।  
এক ঝটকায় আমার সামনে থেকে সরে গেল অনেকগুলো রহস্যের পর্দা ।  আব্বাস কেন বামহাতি এখন অনুমান করতে পারছি ।  ও আসলে আব্বস নয় ,  আব্বাসের প্রতিবিম্ব ।  কিন্তু ও প্রতিবিম্বে পরিণত হলো কীভাবে ?  এর সমাধানই বা কী ? 
আব্বাসের চিন্তা ঝেড়ে ফেলে মনোনিবেশ করলাম সোনালি বক্সটার দিকে ।  কিন্তু বক্সটা ডিজিটাল লকড; কোড ছাড়া খুলবে না ।  প্রোফেসর শঙ্কু নিশ্চয়ই অবুঝ নন ।  কোড নম্বরটা দূতকে জানানোর ঝুঁকি তিনি নেবেন না বলেই আমার ধারণা ।  অতএব কোড এই বক্সের গায়েই কোথাও লুকিয়ে আছে । 
বক্সের ছয়টি দেয়াল তন্ন তন্ন করে খুঁজে কোথাও কোনো নম্বর এমনকী খোদায় করা অক্ষরও চোখে পড়ল না ।  অগত্যা সায়েন্টিফিক সুটকেস খুলে মিনি মাইক্রোস্কোপ বের করে তার সাহায্যে বাক্সের দেয়ালগুলো চষে ফেললাম ।  অবশেষে বাক্সের একেবারে নিচের দেয়ালে পেয়ে গেলাম একটা ইংরেজি শব্দ ও একটা নম্বর -   ' KEY - 31541421132518 '  .  শঙ্কু এত সহজ ভাষায় কোড নম্বরটা বক্সের দেয়ালে লিখে রাখবেন ,  এটা আমার মনে হয় না ।  হয়তো পাণ্ডুলিপির সেই সাংকেতিক ভাষা কোড নম্বরে ব্যবহার করেছেন ।  পরীক্ষা করে আমার ধারণার সত্যতা মিলল ।  অর্থ্যাৎ ,    ‘ 31541421132518 ’  সংখ্যাটিকে আগের সেই পাণ্ডুলিপির পদ্ধতিতে শব্দে রূপান্তরিত করলে দাঁড়ায় :  Code Number; আবার  ' KEY '  শব্দটা উল্টো পদ্ধতিতে সংখ্যায় পরিণত করলে দাঁড়ায় -  11525 .  এটাই আসলে কোড মূল কোড নম্বর । 
 	সোনালি বক্সটার প্রেস বাটনে পাঁচ সংখ্যার এই নম্বরটা প্রেস করতেই বক্সটা খুলে গেল ।  ভেতরে একটা কাগজের বাণ্ডিল ।  বাণ্ডিল খুলে একটা চিঠি পেলাম ।  সাংকেতিক ভাষায় লেখা এই চিঠিটা প্রোফেসর শঙ্কু আমার উদ্দেশ্যে লিখেছেন - 
 ড .  জামিল , 
আমি ,  আমি পিট্রিনাডো নক্ষত্র জগতের টাফা  ( বাংলা অর্থ খোদার জমিন )  নামের এক গ্রহে বিদ্রোহী সৈন্যদের নজরবন্দি অবস্থায় দিন যাপন করছি ।  টাফায় একটা সামরিক অভূত্থান ঘটেছে ।  বিদ্রেহীরাই এখন টাফা শাসন করছে ।  পৃথিবীর সামনে ঘোর বিপদ !  টাফার একদল বখে যাওয়া বিজ্ঞানী পৃথিবীর C - A - S  গ্রুপের সাথে হাত মিলিয়ে পৃথিবী থেকে হাজার হাজার মানুষ আর জীব - জন্তু টাফায় পাচার করছে ।  বদলে C - A - S গ্রুপকে  তারা আমার এনাইহিলিন গান আর মিরাকিউরল ট্যাবলেটের ফর্মূলা দেবে ।  ওদের দুভার্গ্য যে ,  ফর্মূলাটা এখন আপনার হাতে ।  ধরে আনা মানুষগলোর শরীরে মিরর ইমেজিং ইনজেকশন পুশ করে তাদের শরীরের প্রত্যেকটা কোষের রাসায়নিক গঠন পরিবর্তন করে উল্টো মানুষে পরিণত করে ফেলছে ।  তাই ডানহাতি মানুষ পুরোপুরি বামহাতি হয়ে যাচ্ছে ।  এসব প্রতিবিম্ব মানুষের মস্তিস্কের কোষ উল্টে যাওয়ায় তারা টাফার বিজ্ঞানীদের গিনিপিগে পরিণত হয়েছে ।  এদেরকে বিদ্রেহীরা ইচ্ছামতো নিজেদের কাজে লাগাতে পারছে ।  
টাফার বিদ্রেহীরা টাফায় মানুষের উপনিবেশ স্থাপন করে তাদের দিয়ে টাফাকে পৃথিবীর মতো উন্নত গ্রহে পরিণত করতে চায় ।  অন্যদিকে পৃথিবীর C - A - S গ্রুপ আমার এনাইহিলিন গান ,  মিরাকিউরল ট্যাবলেট আর টাফার বিজ্ঞানীদের দেওয়া উপহার ব্যাঙাকৃতির জীবন্ত মহাকাশ যানটা কাজে লাগিয়ে সারা পৃথিবীর শাসক হওয়ার স্বপ্ন দেখছে ।  এখন আপনিই পারেন পৃথিবীকে রক্ষা করতে ।  আমি জানি ,  আপনি আমার এনাইহিলিন গান আর মিরাকিউরল ট্যাবলেট তেরি করে ফেলেছেন ।  আরেকটা কথাও জানি ,  C - A - S গ্র “ প আপনার ওপরে সর্বদা নজর রাখছে আপনার বন্ধুর ভাই আব্বসের মাধম্যে ।  আব্বাসের শরীরে মিরর ইমেজিং ইজেকশন পুশ করে ওকে প্রতিবিম্বে পরিণত করে ফেলেছে ওরা ।  ওর মাথার ভেতর একটা ছোট্ট কমিউনিকেশন মডিউল লাগানো আছে আর ওর চোখ দুটো সেই মডিউলের ক্যামেরা হিসাবে কাজ করছে ।  তাই আপনি যা করছেন ,  যা বলছেন -  সব C - A - S গ্র “ প সরাসরি দেখতে ও শুনতে পাচ্ছে ।  ও আসলে ওদের গিনিপিগ ।  ওকে আপনি ইচ্ছা করলেই স্বাভাবিক জীবনে ফিরিয়ে নিয়ে আসতে পারেন ।  এজন্য আপনাকে ইনভার্স মিরর ইমেজিং ইনজেকশন তৈরি করে ওর শরীরে পুশ করতে হবে ।  চিঠির সাথে যে কাগজের বাণ্ডিল আছে তাতে এই ইনজেকশন তৈরির ফর্মূলা রয়েছে ।  ও ,  আরেকটা কথা ,  বিদ্রোহী বাহিনীর প্রধান ক্যালাপেগাস এখন পৃথিবীতেই রয়েছে ।  তাকে যদি বুদ্ধি করে ধ্বংস করে দিতে পারেন তাহলে টাফার বিদ্রোহী বাহিনীর মেরুদণ্ড ভেঙ্গে পড়বে । 
ড .  জামিল ,  আমি জানি ,  আমাকে নিয়ে আপনার মনে অনেক কৌতুহল ।  সত্যজিত রায় সম্পদিত  ' ব্যোমযাত্রীর ডায়ের ' তে আমার মঙ্গলগ্রহ পদার্পন এবং সেখানে মঙ্গলবাসীদের দ্বারা আক্রমণের শিকার হওয়ার কথা উল্লেখ করেছি ।  ঠিক এই জায়গাতেই আমার হিসাবে কিছুটা গড়বড় হয়েছিল ।  আমি যেটাকে মঙ্গল গ্রহ ভেবেছিলাম আসলে ওটা মঙ্গল নয় ।  ওই গ্রহটা সৌরজগতের তো নয়ই এমনকী আমাদের গ্যালক্সিরও কোনো গ্রহ নয় ।  আসলে আমার স্পেসশীপ পৃথিবীর মহাকর্ষ বল অতিক্রম করে মঙ্গলের দিকে এগোতে গিয়ে ভিনগ্রহের বুদ্ধিমাণ প্রাণীদের তৈরি একটা অদৃশ্য শটর্কাট ওয়ার্মহোলের ভেতরে ঢুকে যায় ।  তারপর মঙ্গলের মতো দেখতে ওই গ্রহটাতে আমরা ল্যাণ্ড করি ।  ওটা যে মঙ্গলগ্রহ নয় সেটাও মনে হয় আপনারা  ' ব্যোমযাত্রীর ডায়েরি '  পড়তে গিয়েই বুঝতে পেরেছেন ।  কেননা মঙ্গলে কোনো বুদ্ধিমান প্রাণী বাস করে না -  একথা এই বিংশ শতাব্দীতে ধ্রুব সত্য । 
ওই গ্রহ ছেড়ে যখন আবার আমাদের মহাকাশযান মহশূন্যে উড়াল দেয় ,  এক সময় ওটা আমার নিয়ন্ত্রণ ব্যর্থ করে দিয়ে নিজের মতো চলতে ,  তারপর সেটা পিট্রিনাডো নক্ষত্র জগতের এই পিঁপড়ে মানবদের গ্রহ টাফায় অবতরণ করে ।  টাফা যে গ্যালাক্সির সদস্য সেটা আমাদের মিল্কওয়ে থেকে প্রায় পাঁচশ কোটি আলোকবর্ষ দূরেÑ পৃথিবীর বিজ্ঞানীদের জানাশোনার বাইরে ।  যদি ওই শটকার্ট ওয়ার্মহোলের মধ্যে না পড়তাম তাহলে পাঁচশ '  কোটি আলোকবর্ষ দূরে এই টাফায় আশার কথা কখনো চিন্তাও করতে পারতাম না ।   
জামিল ,  আজ এই পর্যন্তই থাক ,  দুই গ্রহ রাহু মুক্ত হলে আমি আপনার সব কৌতুহল মেটাবার প্রতিশ্রুতি দিচ্ছি ।  আপনার সাফল্য কামনা করে পত্র লিখন শেষ করছি । 
ইতি ,      
প্রোফেসর ত্রিলোকেশ্বর শঙ্কু
চিঠিটা পড়ে আমি আরেকবার চমকে উঠলাম ,  এও কি সম্ভব !  পৃথিবীর C - A - S গ্র “ প আর টাফার বখে যাওয়া বিজ্ঞানীরা এ কী খেলা শুরু করেছে !  এর পরিণতি কী হবে ভেবে শিহরিত হয়ে উঠলাম ।  তবে আব্বাসের ভূমিকার কথা জেনে অবাক হয়নি একটুও ।  ভীমের ক্রুদ্ধ গর্জন দেখে সেদিনই আমার সন্দেহ হয়েছিল ।  এখন বুঝতে পারছি ,  পাণ্ডুলিপি চুরি করার জন্য আমার বাড়িতে ঢুকে ভীমের কামড় খেয়ে ওর পায়ে ঐ মারাত্মক ক্ষতটা তৈরি হয়েছে ।  তাহলে ভীমকে ছোরা মেরেছিল এই আব্বাসই !  ওর পায়ের ক্ষতটা কেন সারছে না সেটাও এখন অনুমান করতে পারছি ।  আসলে শরীরের পারমাণবিক ও রাসায়নিক গঠন উল্টে যাওয়ায় ওর শরীরে রোগ প্রতিরোধকারী কোনো ওষুধই আর কাজ করছে না ।  টাফার বিদ্রোহী বিজ্ঞানীরাও বোধ হয় এই প্রতিবিম্ব মানবদের রোগ প্রতিরোধ করার জন্য এখনো কোনো ওষুধ আবিষ্কার করতে পারেনি ।  হয়তো সে কথা ওরা ভাবেইনি ।  গিনিপিগদের অসুখ বিসুখ নিয়ে মাখা ঘামানোর মতো অত সময় কোথায় তাদের ? 
এখন প্রথম কাজই হবে ইনভার্স মিরর ইমেজিং ইনজেকশন তৈরি করে আব্বাসকে স্বাভাবিক ফিরিয়ে আনা ।  তারপর হয়তো মিরাকিউরল ট্যাবলেট খাইয়ে ওকে সুস্থ করে তোলা সম্ভব হবে । 
আমি নদীর পাড়ে বসেই কাগজের বাণ্ডিলটা পড়ে ফেললাম ।  নানা রকম তথ্য পাওয়া গেল তাতে ।  যেকোন সময় আমার ওপর C - A - S গ্র “ প হামলা চালাতে পারে বলে ধারণা করছি ।  আমাকে অনেক বুদ্ধি করে ওদেরকে ফাঁদে ফেলার চেষ্টা করতে হবে ।  এই কাজের সাফল্য ব্যর্থতার ওপর নির্ভর করছে আমার জীবন ,  আব্বাসের জীবন ,  এমনকী পৃথিবীর ভবিষ্যতও ।  তাই আমাকে সফল হতেই হবে । 
ইনভার্স মিরর ইমেজিং ইনজেকশন তৈরির জন্য যেসব ক্যামিক্যাল দরকার ,  দেখলাম তা আমার সায়েন্টিফিক সুটকেসেই রয়েছে ।  আমি দেরি না করে এক ডোজ ইনজেকশন সেই নদীর পাড়ে বসেই তৈরি করে ফেললাম ।  এখন সময় আর সুযোগ বুঝে আব্বাসের শরীরে পুশ করতে হবে ।  
পড়ন্ত বিকেল ।  সায়েন্টিফিক সুটকেস আর সোনালি বক্সটা গুছিয়ে আফজালদের বাড়ির উদ্দেশ্যে পা বাড়ালাম ।  সেই ভেটুল গাছটার নিচে এসে দেখি ,  আব্বাস মাটিতে শুয়ে অকাতরে ঘুমাচ্ছে ।  চোখ দুটো বন্ধ ,  অর্থাৎ ক্যামেরা অফ ।  এই সুযোগ ।  এখন ইনজেকশনটা সহজেই আব্বাসের শরীরে পুশ করা যায় ।  পুশ করতে যাচ্ছিলাম ,  ঠিক তখনই মনে হলো ওর মস্তিস্কের কমিউনিকেশন মডিউলটার কথা ।  ইনজেকশন পুশ করতে গেলে আব্বাস ব্যথায় ককিয়ে উঠতে পারে ।  তখন সেই শব্দ C - A - S গ্রুপের কাছে পৌঁছে যেতে পারে ।  তাহলে উপায় ? 
উপায় একটা আছে ।  সুটকেস থেকে ক্লোরোফরম আর তুলো বের করে ওর নাকে ক্লোরোফরম লাগানো তুলো চেপে ধরলাম ।  যখন নিশ্চিত হলাম ও অজ্ঞান হয়ে গেছে ,  তখন ইনজেকশনটা ওর বাম হাতে পুশ করে দিলাম ।  তারপর একটু কষ্ট করে ওর অজ্ঞান দেহটা ধরে ওদের বাড়িতে ফিরে এলাম । 
সাড়ে পাঁচটার সময় ফিরলাম আব্বাসদের বাড়িতে ।  বাড়িটা বড্ড ফাঁকা ফাঁকা ।  আফজাল বিয়ে করেনি আজও -  ভবিষ্যতেও করার সম্ভবনা নেই ।  আব্বাসের বউ ছেলে - মেয়ে নিয়ে বাপের বাড়ি নায়র করতে গেছে পঁচিশ দিন আগে ।  তাই বাড়িতে এখন কেবল আমি আর আব্বাস দুটি প্রাণী ।  পাশের বাড়ির এক মহিলা আমাদের জন্য রান্না করে পাঠায় । 
ঘরে ঢুকেই আমি দরজা বন্ধ করে দিলাম ।  আমাকে এখন সম্মূখ যুদ্ধের জন্য প্রস্তুত হতে হবে ।  এনাইহিলিন গানটাই এখন আমার প্রধান এবং একমাত্র অস্ত্র ।  আমি C - A - S গ্রুপের আদ্যপন্ত জেনে গেছি ।  তাই যেকোন মুহূর্তে আমার ওপর হামলা করতে পারে ওরা ।  আমি এনাইহিলিন গান দিয়ে ওদের এই প্রচেষ্টা রুখে দিতে পারি ।  কিন্তু সেক্ষেত্রে সমস্যার সমাধান হবে না আর আমি ওদের ডেরার সন্ধান পাব না ,  আফজাল এবং আব্বাসকেও হয়তো রাগের বশে খুন করে ফেলতে পারে ।  তাছাড়া ক্যালাপেগাস আর তিন বিদেশি আপাতত তাদের কার্যক্রম বন্ধ রেখে টাফায় পালিয়ে যেতে পারে ।  মোট কথা আমি সুরক্ষিত থাকলেও আমার লক্ষ্য পূরণ হচ্ছে না । 
মাথায় একটা বুদ্ধি এসেছে ।  আমাকে আজ রাতেই কিছু কাজ করতে হবে ,  তবে তার আগে আব্বাসের উদ্দেশে একটা চিঠিতে সমস্ত ঘটনা লিখে ওর হাতের মুঠোর মধ্যে গুঁজে রেখে যাব ভেবেছিলাম ,  কিন্তু ও যখন চিঠিটা পড়বে কমিউনিকেশন মডিউলের দ্বারা সে খবর পৌঁছে যাবে C - A - S গ্রুপের কাছে  ।  যদি C - A - S গ্রুপের হাতে আটকা পড়ি ,  তখন আমার ওপর ওদের নজর রাখার প্রয়োজন পড়বে না ।  আব্বাস মুক্ত থাকলেই বরং আমাদেরকে সাহায্য করতে পারে ।  এজন্য ওকে সব ঘটনা জানানো দরকার ।  ওর জ্ঞান ফিরতে কম করে হলেও ছয় ঘন্টা লেগে যাবে ।  যদি একান্তই C - A - S গ্রুপ আমার প্রতি আগ্রহ না দেখায় তখন অন্য ব্যবস্থা করা যাবে ।  সুতরাং একটা চিঠি লেখাটাই সমীচীন মনে করলাম । 
 ( চলবে ) 
 -  -  -  -  -  -  -  -  -  -  -  -  -  -  -  -  -  -  -  -  -  - 
আব্দুল গাফফার রনি
 * এই কাহিনির অন্য পর্বগুলো পড়তে কী - ওয়ার্ডের  ' জামিল সিরিজ '  লেখার ওপর ক্লিক করুন






সীমান্তরেখা - ৩



সীমান্তরেখা - ১
সীমান্তরেখা - ২
তৃতীয় অধ্যয়
সবেদ আলির মনে বেশ ফুর্তি ফুর্তি ভাব ।  সেদিনের মেঘলায় পাঁচু মাঝি দুপুরে ঘুমের আলস্যে পরাজিত হয়ে বিছানায় এলিয়ে পড়লেও পরদিন রেহায় দেয়নি ব্লাক মার্কেটরা ।  শুধু ব্ল্যাক মার্কেটই বা কেন ,  মেঘের অবগুণ্ঠন সরানো সূর্যের সোনাঝরা রোদে ঝিলিক দিয়ে উঠেছিল সবেদ আলি - হাবুডাগাদের গোত্রীয় মাথামুটের অন্নাভাবে মলিন মুখগুলোও ।  সেই ঝিলিকের চিহ্ন এখনো লেগে আছে সবেদ আলির চেহারায় ।  কিন্তু বউটার মন খারাপ নাকি শরীর খারাপ সেটা ঠাহর করে ওঠা তার জন্য পর্বত - লঙ্ঘনের মতো দুরাতিক্রম্য চ্যালেঞ্জ ।  একবার ভাবে জিজ্ঞেস করবে ,  পরক্ষণে একপশলা অভিমান এসে ভর করে মনে ।  খুব যে নতুন তাও নয় ,  নয় নয় করে ছয় মাস পার হলো ,  এই বয়সী দম্পতিরা কত আমোদ - আহ্লাদ করে ,  কিন্তু হুরমতি সেসবের ধার ধারে না ।  অথচ মুখরা রমনী সে । 
তার সাথে কথ কম বললেও বাংলাদেশের শাশুড়ি ননদের সাথে কুলবধূর যে বৈরিতা ,  তার অবশ্য ব্যতয় ঘঠেনি সবেদ আলির ঘরে ।  নতুন বাড়িতে এসেই শুরুতেই নিজের অস্তিত্বের ঘোষণা করতে সময় নেয়নি এক সপ্তাহ ।  আচার - ব্যবহারে এক মাসের ভেতর বুঝিয়ে দিয়েছে নবাজাদীরা এতোদিন পায়ের পা তুলে সংসারের ছড়ি ঘুরিয়েছ সেটি অন্তত আর হচ্ছে না ।  ছ ’ মাসের ভেতর পরিস্থিতি যা দাঁড়িয়েছে হয় কাজ করবে নইলে এ বাড়ির অন্নের আশা ত্যাগ করো ।  বিশেষ করে সবেদের সরু কাঁধের সওয়ারী আছিয়া হাড়ে হাড়ে তিন বছর পর অনুভব করছে নিজ সংসারের অভাবটা ।  ছেলের বিয়ের দিন ধার্য হলে মা অবশ্য ভেবেছিল নতুন বউ ঘরে এলে তার তার একটু শোয়া - বসার ফুসরৎ মিলবে ।  চাইলে হয়তো স্বরূপপুর কিংবা গাড়াপোতায় ভাইয়ের বাড়ি বোনের বাড়ি থেকে কুটুম্বিতের সাধটাও পূরণ হবে ।  কতইবা দূর হবে স্বরূপপুর -  তিন মাইল ,  গাড়াপোতা পাঁচ ।  আছিয়াকে সাথে নিয়ে পায়ে হেঁটেই চলে যেতে পারবে ।  বছর দশেক তো হবেই বাপের বাড়ির পানি পেটে পড়েনি ,  পড়াবার সময়ই নেই ।  ভাইদের সংসারেও তো কাজের বোঝা কম নয় ।  তা তারা যদি একবারটি বোনের মুখ দেখবার ফুসরৎ না পায় তাদের অবশ্য খুব বেশি দোষ দেয়া যায় না ।  যত অভিমান তার ছোট বোনটার ওপরে ,  হয়েছেই না হয় বড়লোকের বউ ,  তাই বলে মায়ের পেটের বোনকে একবার খোঁজ নিবি না ।  তা না নিক ,  সে নিজেই এবার বোনের বাড়ি গিয়ে তাদের চমকে দেবে ।  কিন্তু তার সেই আশা হতাশায় পরিণত করে কোন দূর জগতের স্বপ্ন করে তুলেছে হতচ্ছাড়ী বউটা ।  ছেলেটাও যেমন !  মেড়ার দলের শেষ ভেড়া ।  বউ পাগলা ঘরকুনো অবশ্য তাকে বলা যায় না ।  তবে মা - বোনের পক্ষ নিয়ে বউকে দু - চার ঘা বসিয়ে দিলেই বা কার কী যায় আসে !  ঘা - এর কথায় বা আসে কেন ,  বউকে চড়া গলায় দু - চার কথা যে বলবে সে সাহসটুকুও নেই বীরপুরুষের !  
স্বামীটা যে আস্ত বলদ সে কথা প্রকাশ না করলেও মনে মনে স্বীকার করে হুরমতি ।  নইলে ষাড়ের মতো বোনটাকে ঘরে বসিয়ে খাওয়ায় !  কত রাঢ় মাগিরা তো কাপড় - চোপড়ের ব্ল্যাক করে ।  বাল - বাচ্চা নিয়ে দিব্যি চলে যায় তাদের সংসার ।  তুইও না হয় করলি ,  ভাইয়ের ঘাড়টা একটু হালকা হল ,  কিন্তু মাগীর মান সম্মানের নাকি টানাটানি হবে !  স্বামীকে বশ করতে পারে না ,  তার আবার ইজ্জত ধুলোয় লুটানোর ভয় !  বলদ স্বামীটার তো বটেই কুটনি বুড়িটার আস্কারাও এতে কম নয় । 
অভিমান বেশিক্ষণ জিইয়ে রাখতে পারে না সবেদ আালি ।  হুরমতি চোখ মুখ বিকৃত করে কেমন জানি করছে ।  চেহারায় অসুস্থতার লক্ষণ ।  সবেদ আলি অভিমান ভরা আবেগ দূরে ঠেলে মুখ খোলে ,   ‘ তুমার শরীলডা কি খারাপ ?  জ্বর আসবে ?  ’ 
মুখে জবাব দেয় না হুরমতি ।  চোখ - মুখ কুঁচড়ে ,  কুঁচকে আরো বেশি বিকৃত করে ফেলে চেহারা ।  অবশেষে বাধ মানে না কণ্ঠনালি ।   ‘ ওয়াক ওয়াক ’  শব্দ বেরিয়ে আসে ভেতর থেকে ।  মুখ চেপে ধরে দ্রুত ঘর থেকে বেরিয়ে যায় ।  দাওয়ার খুঁটি চেপে ধরে ভেতর থেকে উগরে দেয় আকালের বাজারের দুর্মূল্যের ভাত ।  কিছুটা হতভম্ব কিছুটা আতঙ্কগ্রস্ত হয়ে বেরিয়ে আসে সবেদ আলি ।  হাতে টোপ খাওয়া দোমাড়ানো স্টিলের জগ ।  বউয়ের মাথায় পরম মমতায় পানি ঢালে ।  
হুরমতির দুর্বল দেহটাকে ধরে ঘরের ভেতরে ছয়টা খুঁটির ওপর কাঠের চৌকির মতো করে পাতা বাঁশের মাচাটার ওপর বসায় সাবধানে ।  ক্ষীণ একটা হাসির রেখা ফুটে ওঠে হুরমতির কালচে ঠোঁটে ।  বিদ্রুপের হাসি তো নয়ই ,  বরং নিজের দারিদ্র্য - দুর্বলতাকে পাশ কাটিয়ে আরেকটি সত্ত্বার জয়গান মাখা আছে সেই হাসিতে ।  সবেদ আলি চমকে ওঠে !  বিস্ময়ে ,  আনন্দে । 
সবেদ আলি মনে মনে অঁকে দূরাগত এক স্বপ্নের ছবি ।  ছোট্ট একটা বাড়ি একটা ঘরের ছবি ।  ঘরের কাঠামো একই -  মেটে দেয়ালের মাথায় গমের নাড়ার ছাউনি ।  কিন্তু সেই ঘর এই ঘরের মতো ঝুলে ভরা নয় ,  আড়মাচা থেকে নেমে আসা ময়লা চিটচিটে পোশাক ঝুলানো আড়া নেই সেই ঘরে ।  বাঁশের মাচানের বদলে কাঁঠাল কিংবা সেগুন কাঠের মজবুত চৌকি ।  একটা আলামারী -  কাচের না হোক ,  কাঠের পাল্লা হলেও চলবে সেই আলমারীর ।  তাতে ছেলে - বৌমার নতুন পোশাক যেমন থাকবে ,  সবেদের সাদা রংয়ের পাঞ্জাবি ,  কিংবা হুরমতির একঢালা তোলা শাড়িটাও থাকবে ।  ভাঁজকরা ।  ভাঁজের ফাঁকে ফাঁকে সাদা ন্যাপথলিন ।  ঈদ - পাবর্নে সেই পোশাক যখন ওর কিংবা হুরমতির গাত্রোত্থান হবে তখন আতরের সাথে ন্যাপথলিনের মাতাল করা সুবাসে প্রাণ ভরে শ্বাস নেবে সবেদ আলি ।  ম্যাট্টিক পাশ করাতে না পারুক ছেলেকে অন্তত প্রাইমারির গ - িটা যে করেই হোক পার করাবে ।  পারলে দুই - এক বিঘে জমিও কিনে দেবে যাতে পরের ব্লাকের মাল টানতে না হয় কিংবা ব্ল্যাক মার্কেটের তকমা গায়ে চাপতে না হয় ।  
 ‘ কী হলো ,  কী ভাবছে ?  ’  অবশেষে মুখ খোলে হুরমতি ।  সে এখন অনেকটাই সুস্থ । 
 ‘ না ,  কিছু নাই ,  এমনিই .  .  .  ’ 
 ‘ অনেক রাইত হ্যৈলো ঘুমোও ।  ’  বলে বিছানাপত্র ঠিক করে ফু দিয়ে ল্যাম্প নিভিয়ে দেয় হুরমতি । 
ঘর অন্ধকারে ছেয়ে যাওয়ার সাথে সাথেই সেই রক্ত হিম করা চিৎকার ।  দেড়েদের বটতলার দিকে ।  ভয়ে কেঁপে ওঠে হুরমতি ।  কাঁপন ধরে সবেদ আলির বুকেই ।  কিন্তু দাঁতে দাঁত চেপে ভয়টা নিজের ভেতর চাপা দিয়ে রাখে ।  বুকে থুতু দিয়ে জোরে  ‘ লাইলাহা ইল্লা আন্তা সুবহানাকা .  .  .  ’  পড়ে কয়েকবার ।  ওই ,  ওই !  আবার ডেকে উঠল অতৃপ্ত আত্মাটা ।  সাথে তুমুল হুটোপুটি । 
দেড়েদের বাড়িতে খুব তোড়জোড় চলছে ।  স্বভাবতই দৌড়াদৌড়িটা বেশি পুরাতনভৃত্য ফজলে কানারই ।  বড় মোরগটা তাড়িয়ে ধরো ,  ছুরিটা বালি দাও ,  হাসেম আলির বাপের কাছ থেকে মুরগিটা জবাই দিয়ে নিয়ে এসো .  .  .  .  ।  
আরো আছে -  বাজারে যাও -  আদা গরম মসলা কিনে আনো ,  গাছ থেকে দুটো বড় দেখে ঝুনো নারকেল পাড়ো ,  নারকেল টা ভাঙো ,  মাঠে গিয়ে দেড়েকে খবর দাও ইত্যাদি ।  
ঝামেলা নবীজান বিবিরও কম যাচ্ছে ,  কাজের মেয়ে যত কাজেরই হোক শেষ মেষ রান্নাটা তো তাকেই করতে হবে ।  স্বাদের ক্ষেত্রে কোনো আপোশ চলবে না মোজাম দেড়ের সাথে ।  একটু এদিক হলেই তাঁর বাজখাঁই গলার আওয়াজে পাড়া মাথায় উঠবে ।  তবে কিনা আজ তাঁর ভাই এসেছেন ,  তাই হয়তো চিল্লাচিল্লি বেশি হবে না ,  তবে ভাইয়ের প্রস্থানের পর রক্তপাত ঘটার সম্ভবনাকে উড়িয়ে দিতে পারে না নবীজান বিবি ।  তাই আজ একটু বেশিই সর্তক সে ।  তাছাড়া রবিওল ম - লকেও সে নিজেও খুব ভক্তি করে ।  বয়সে যত ছোটই হোক বড় ভাইায়ের চার নম্বর বিবিকে মাতৃস্থানীয় মর্যাদায় দেখেন রবিওল ম - ল ।  
মোজাম দেড়েদের পাঁচ ভাইয়ের মধ্যে দুই প্রান্তিকজন পৃথিবীর আলো - বাতাসে শ্বাস নিচ্ছেন স্বাচ্ছন্দে ।  দুই আর চার নম্বর বিগত হয়েছেন কোনো উত্তরাধিকার না রেখেই ।  তৃতীয় জনের মৃত্যুর দ্বিতীয় বার্ষিকী চলছে ।  আট ছেলে আর দুই মেয়ে এবং তাদের সন্তান সন্ততি নিয়ে রবিওল ম - লের বিরাট সংসার বদ্যিনাথপুর গ্রামে ।  সেজো জনের উত্তরাধিকারদের বাসও সেখানে ।  ছোটবোনটাও তার একমাত্র পুত্রকে নিয়ে সে গ্রামেই বাস উঠিয়ে নিয়ে গেছেন ।  এখানে শুধু মোজাম দেড়ে আর তার পাঁচ ছেলে - নাতিপুতিদের বিরাট এক একান্নবর্তী সংসার ।  অবশ্য এক চাচাতো ভাইও রয়ে গেছে এখানে ।  একেবারে ঘনিষ্ট থেকে দুঃসম্পর্কীয় -  মোজাম দেড়ের বাকি ভাইবোনেদের বাসও বদ্যিনাথপুর ।  অবশ্য প্রথমে সবাই শ্যামকুড়েই প্রথম ঠিকানা বেছে নিয়েছিল ।  কিন্তু পরে ভেবেছে ,  যে মসুলিম রাষ্ট্রের সংখ্যাগরিষ্ঠতা বাড়াতে জন্মভূমি থেকে নির্বাসিত হওয়া ,  যে হিন্দুদের সাথে কোন্দলে পাকিস্তানের স্বপ্ন দেখা ,  সেই স্বপই যখন বাস্তবায়ীত হয়েছে তবে আর সীমান্তে বাস করে হিন্দুদের প্রতিবেশী হয়ে থাকা কেন ?  উঠতে বসতে যদি নমো - শুদ্রদের মুখ দেখতেই হলো তাহলে পাভূমিতে আসা কেন ?  এই দর্শন থেকে তারা পনেরো মাইল দূরে কুষ্টিয়ার বদ্যিনাথপুর গ্রামে বসবাস শুরু করে ।  
ঝকঝকে কাঁসার বদনায় ভরে বারান্দায় পানি দিয়ে যায় নবিজান বিবি ।  দেবরকে বলে ,   ‘ ছোট মিঁয়া এতদূর সাইকেল চেইলে এয়োচো ,  এখন হাতমুখ ধুয়ে বিছেনে গড়া দ্যাও ।  তুমার ভাই মাটে গিয়েছে এখনি এলো বলে ।  ’ 
 ‘ আচ্ছা ভাবি ,  ’  রবিওল ম - ল ইতস্ততবোধ করে বলে ,   ‘ হঠাৎ বড়্ ভাই ডাকলে কেনো বলো তো ?  কোনো সমস্য ?  ’ 
 ‘ সিডা তুমার ভাই ’ র মুখ থেকেই শুইনো ।  ’  রহস্যময় একটা হাসি ফুটিয়ে বলল নবিজান বিবি । 
 ‘ রবিওল এয়েছে নাকি ?  ’  তাদের কথা শেষ না হতেই পায়ে এক দঙ্গল কাদা জড়িয়ে বাড়ি ঢুকলেন মোজাম দেড়ে । 
 ‘ হ্যাঁ বড়্ভাই আলাম তো ।  পথে যে কাদা ।  সাইকেল নড়তিই চায় না ।  ’  
 ‘ যাক ভালো হৈল ।  আমি আবার দক্ষিণ মাঠে একপাক দবো ।  জনেরা পাট কাটছে ।  কেউ না থাকলিই শালাইনরা ফাঁকি দেয় ।  আইলে বসে বিড়ি টানবে ।  তুই খাওয়া - দাওয়া করে নে ।  আমি ঘুরে আসি ।  রাতি কথা হবানি ।  ’ 
রাতে খাওয়া দাওয়ার পর গল্পে মশগুল দুই ভাই ।  নবিজান বিবি মিলের পাটি বিছিয়ে মেঝেয় বসে দু ’ ভাইয়ের গল্প শুনছেন ।  মাঝে মাঝে এটা ওটা জিজ্ঞেস করছেন ।  মাঝে মাঝে দেবরের কাছে স্বামীর ছোটখাঠো ত্রুটির নালিশ ।  মোজাম দেড়ে এক ফুৎকারে উড়িয়ে দিেিচ্ছন নবীজান বিবির সেইসব অভিযোগ ।  
কত কথা কত স্মৃতি ,  বিশেষ করে পশ্চিবঙ্গবাসের স্মৃতি ।  বাবা - দাদার ভিটে ছেড়ে এ বাংলায় পাড়ি জমানোটা আদৌ ঠিক ছিল কিনা ,  হতাশার দীর্ঘশ্বাস ,  সাফল্যের ঢেকুর তোলা -  সব থাকল সেই আলোচনায় ।  বড় বিবির জেষ্ঠ্য পুত্রকে নিয়ে আতঙ্কের বহিঃপ্রকাশ দীর্ঘ সংগ্রাম পাড়ি দেয়া কুঁচকানো মুখম - লে ভীতির রেখা এঁকে দিয়েছে মোজাম দেড়ের ।   ‘ বড়টা দিন দিন রাক্ষস হইয়ে উঠেছে রে রবিওল ।  আমার সম্পত্তি তো খেয়েছেই ,  শগুনির মতো নজর দিয়ে চলেছে ছোটদের যেটুকু আছে সে দিকিও ।  উত্তর মাঠের বিশ বিঘে জমি ,  খাজনা দিয়ার নাম কইরে লিখে নেলে ।  আমার তো চোখ নেই ।  কী করব বল ,  না বুঝে সই দিয়ে দিইছি ।  আবার জাল দলিল করেও আরো পঁঞ্চাশ বিঘে হেইতে নিয়েছে ।  বুঝে উঠতি পারছি নে কী করব ।  তুই আমার বুদ্ধি দে তো ।  ’ 
 ‘ বড়্ ভাই ,  এট্টা কথা জিজ্ঞেস করব ,  ’  রবিওল ম - লের কণ্ঠে দ্বিধা ।  মোজাম দেড়ের অবয়ব থেকে সবুজ সংকতে পেয়ে প্রশ্নটা প্রসব করলেন তিনি ,   ‘ ক বিঘে জমি এখন তুমার হাতে আচে ?  ’ 
 ‘ মোটে পঞ্চাশ ।  ’  মোজাম দেড়ের সংক্ষিপ্ত জবাব । 
 ‘ আমি বলি কি ত্রিশ বিঘে তুমি ছোট ভাবি আর দুই ছেলের নামে লিখে দ্যাও ।  রহীমার নামে কিছু আছে ?  ’ 
 ‘ না ।  ওর আবার কী দবো বিয়ের সময় তো কম দিইনি ।  তাছাড়া ও আমার বাপ বলেই মানে না !  ’ 
 ‘ মানুক আর না মানুক তবু সে তুমার সন্তান ।  বাপ বইলে মানে না সেজন্যি কি তুমি দায়ি নাই ?  ভেবে দেখো ওর মা মরার পর থেকে কদিন খোঁজ নিয়েছো ।  ঈদ - পার্বনে নতুন জামা কাপড়ের মুখও দেখেনি বেচারা ।  বড়লোক বাপের সন্তান হয়ে গরীব মামুর ঘরে চাকরানীর মতো বড় হয়েছে ।  তুমি তুমার দায়িত্ব পালন করোনি ।  এখন শেষ দায়িত্বডাও যদি পালন না করে তুমার মরণ হয় ,  ওর অভিশাপ থেইকে রেহায় পাবা ,  ভেবে দেখো ?  ’ 
 ‘ কী আর ভাববো রে রবিওল ,  ’  সারা জীবন কলুর ঘানি টেনে শ্রান্ত বলদের মতো দীর্ঘশ্বাস ছাড়লেন মোজাম দেড়ে ।   ‘ পাপ তো আমি কম করিনি ।  পাপ - অভিশাপের হিসাব করতি গেলি রাইত পুইয়ে যাবে ,  তবু হিসাব মেলবে না ।  এখন বল কী উপায় করি ?  রহীমার বরডা আস্ত কুলাঙ্গারণ ।  ওর বাপেরও ট্যাকা - কড়ি কম ছিল না ।  হারামীর বাইচ্চা সিদ্দি খেয়ে সব উইড়েচে ।  আমি কিচু দিলি সিডা ফুরোতি বছর ঘোরবে না ।  যাক ওর কথা পরে ভাবা যাবে ,  এদের নিয়ে একন কী করা যায় বুদ্দি দে ।  ’ 
 ‘ জমি জায়গার ব্যাপারে ভদুর সাথে আলাপ করো ।  ও এসব ব্যাপার বেশ ভালো বোঝো  ।  আর বড় খোকারও একটু শিকতি বলো ।   তুমি আর কদ্দিন ?  চোখ বুজলিই সংসারের হাল ধইরতে হবে ওর ।  ’ 
 ‘ ও হাল ধরবে ?  একেবারে বাউত্তারার একশেষ হয়েছে ।  লিখাপড়াও চালালে না ।  কী ভালো ছাত্র ছিল !  চালচলনডা এট্টু ভালো হলিই আমার ভবিষ্যতে বড় চাকরি বাকরি করতি পাইরতো ।  দিন দিন উচ্ছন্নে যাচ্ছে ছোড়াডা -  আজ এর মেয়ে নিয়ে গুঞ্জন কাইল ওর মেয়ে নিয়ে ফিসফিস !  ’ 
নবীজান বিবি এতক্ষণ দুই ভাইয়ের গল্প চুপচাপ শুনছিলেন ,  তাঁর বড় পুত্রধনকে নিয়ে টিটকিরি শুনে আর চুপ থাকতে পারল না ।   ‘ এখন ছেলের দোষ দ্যাও কেন ?  ও তো বংশের ধারা ।  বাপ যা করেছে ,  করছে ছেলেও তাই করছে ,  করবে -  এ আর অশ্চর্য কী !  শুধুই কি আমার ছেলের দোষ ,  পাড়ার ঢিঙ্গি মেয়েরাও কম ত্যান্দড় নাই !  ’ 
 ‘ থাক থাক অত আর ছেলের গুণপনার দরাকার নেই ।  তোমর লাই পেয়েই তো দিন রসাতলে যাচ্ছে ছেলেডা ।  ’ 
 ‘ রসাতলে যাচ্ছে তো চুপ কইরে বসে আচো কেন ,  বিয়ে দিলিই পারো ।  দু ’ টো মেয়েই তো কবরে গেল ।  ছেলেডার বিয়ে দিয়ে বউ ঘরে আনলিই আমার বুক জুড়োয় ।  ’  টলমল চোখদুটো অঝর ধারায় ভাসবার আগেই শাড়ির আচলে মুখটা আড়াল করলেন নবীজান বিবি । 
বড় শক্ত মনের মানুষ নবীজান বিবি ।  কত উত্থান পতন দেখেছেন চল্লিশ বছরের জীবনে ।  বড়লোক বাপের প্রথম কন্যা থেকে রাতারাতি হয়ে হয়ে গেলেন ভিক্ষুকের মেয়ে ।  তারপর কুমল্লিার ভিটেবাড়িটা হারিয়ে ঝিনাইদহের কাছে হাটগোপালপুর ।  ছেলেবেলার বেশিরভাগ স্মৃতিই তার সেখানকার ।  তারপর নানা জায়গাঘুরে অবশেষে এই শ্যামকুড়ে ।  এখানেও মাথা গোঁজার ঠাঁই রহীম বক্সের হতো না হয়তো ।  সময়মতো মোজাম দেড়ের সহানুভূতির হাত তার মাথায় পড়েছিল বলে রক্ষা ।  কিন্তু যে হাত ত্রাতা হয়ে মাথার ওপর ছায়া বিছিয়ে দেয় ,  সেই হাত যদি ভিক্ষুকের মতো কিছু চায় তাকে তো আর ফিরিয়ে দেয়া যায় না ।  রহীম বক্সও মোজাম দেড়েকে ফিরিয়ে দিতে পারেনি ।  নিজের রূপবতী মেয়েকে কলেমা পড়িয়ে সমর্পন করেছিল নিজের চেয়েও অনেক বয়সী মোজাম দেড়েকে । 
বাপের সরলতার জন্য অনেক দুঃখ আছে নবীজান বিবির মনে ।  তবু বাপকে কখনো দোষারোপ করতে করতে না ।  এতো ভালোমানুষ একালে আর কাকে দেখেছে সে ।  তাই শত বোকামীর দ -  সহ্য করেও বাপের প্রতি কোনো অভিযোগ নেই তার ।  বরং সুযোগ পেলেই বাপের সরলতা ,  সততা ,  ভালোমানুষীর বিবরণ তুলে ধরে কাছের মানুষদের কাছে ।  একই বছরে ছোট মেয়েটার যন্ত্রণাকাতর মৃত্যু ,  বড় মেয়ের আত্মহনন আর বাবার ধুকে ধুকে মরার শোক জগদ্দল পাথরের মতো চেপে বসেছে তার বুকে ।  ভুলতে চাইলেও ভুলতে পারে না তাদের ।  এই উঠোনের তিন মাথায় লাগানো তিনটে নারকেল গাছ নারকেল দিতে শুরু করেছে ,  সেই নারকেল ভেঙ্গে যখন পিঠা - পায়েশ রাঁধতে হয় তখন বুকটার ভেতের হু হু করে কেঁদে ওঠে ।  ঘরে সানসেডের পাটের ওপর তোলা বাক্স খুলতে ভয় পান ছোট্ট মেয়েটার রঙ্গিন জামাকাপড়গুলোর মুখোমুখি হওয়ার ভয়ে ।  ছাদের বর্গাকাঠ থেকে ঝুলানো লম্বা শিকেয় এখনো তেমনিভাবে সাজানো খেলনা বাসন - কোসনগুলো ।  ঘরের ওপশাটয় যেতেও আতঙ্ক অনুভব করে ।  মাঝে মাঝে অবশ্য মেয়েদের অনস্তিত্বের কথা মনে থাকে না ।  ভাবেন এই বুঝি পাগলীটা স্কুল থেকে ফিরে বলবে ,   ‘ মা আমার হাড়িটা - কড়াটা পেইড়ে দ্যাও তো ।  ঝরনাদের বাড়িতে চড় – ইভাতি আছে ।  ’  ভূল ভাঙ্গতে মুহূর্তকালের অবকাশের দরকার হয় না ।  যুগ যুগ ধরে সূর্যের লেলিহানে দগ্ধ হওয়া মরুভূমির মতো হাহাকার করে ওঠে নবীজানের মাতৃত্ব ।  বাপের জন্যও মনটা কেমন কেমন করে ওঠে ।  আহা বেচারা ,  ভাতের কষ্ট করতে করতেই অর্ধেক জীবন পার করে শেষ জীবনেও অনাহার - অর্ধাহার তাকে ছায়ার মতো পিছু ধাওয়া করেছে ।  বড়লোক জামাই -  ইচ্ছে করলে রহীম বক্সের গোটা পরিবারের দায়িত্ব নিলেও তার ভাড়ারে টান পড়ত না ।  কিন্তু তার বদলে সাফ কথা ,   ‘ দু বিঘে জমি রেষ্ট্রি কইরে নিকে করিছি ।  ঘটে বুদ্ধি থাকলি ওতেই কারো ভাতের অভাব থাকার কথা নয় ।  যে নিজের ভাগ্য ফিরাতি পারে না ,  তার জন্যি আমার দেলে দয়ামায়া নেই ।  এ বাড়ির ভাত শিয়াল - শগুনি খাবে তবু বাপের বাড়ি পাঠাতি পারবা না ।  আমার চৌদ্দ পুরুষের কেউই শ্বশুর বাড়ি ন্যাওটা ছিল না ।  আমিও পারবা না ।  তাছাড়া সমাজে আমার এট্টা সনমান আছে ।  তুমার বাপ - ভাইদের বইলো সেদিকিটা যেন খিয়াল রাখে ।  ’  
তা জামাইয়ের সম্মান রাখার চেষ্টা করেছিল বটে রহীম বক্স ।  শুধু একদিকে নয় কত দিকে যে তার নজর রেখে চলতে হত ।  অন্যের ক্ষেতে কাজ করতে গেলে জামাইয়ের সম্মানে লাগে ,  নদী জলাশয়ে মাছ ধরতে গেলে পাড়া প্রতিবেশীরা ছি ছি করে -   ‘ ওই দেখো ,  মোজাম দেড়ে বিয়ে করেছে বটে একখান ,  একে তো ত্রিপুরা ,  তার ওপর আবার মালোর দলে যোগ দিয়েছে ।  ’  তো এতসব দিকে খেয়াল রেখে চলতে গিয়ে রহীম বক্সের চুলোয় যে আগুন জ্বলত না সেটা অনুমান করতে কসরৎ করতে হয় না নবীজান বিবির ।  স্বামীর চোখ রাঙানি এড়িয়ে প্রতিবেশীদের পাখির চোখ ফাঁকি দিয়ে আঁচলের তলায় লুকিয়ে রাতের অন্ধকারে মাকে চারটে চাল কিংবা দুটো বেগুন দিয়ে আসে ।  বড়রা না হয় যা - তা করে দিন গুজরান করে ,  কিন্তু নাবালক ভাই - বোনেদের কষ্ট সয় না নবীজান বিবির । 
শেষ দিকে এসে রহীম বক্সও ক্ষুধার তাড়নায় জামাইয়ের মান - সম্মানের মাথা খেয়ে বসেছিল ।  যেচে এসে মেয়ের সংসারের কাজ করে দিত ।  জামাই - নাতিরা একটু আড়াল হলে ,  কাজের লোকগুলো মাঠে চলে গেলে হাত - পা ধুয়ে এসে বলত ,   ‘ দে মা চারডি ভাত দে ,  বড্ড ভুখ পাইছি ।  ’  বাপের এই পরিবর্তনে অবাক হয়নি নবীজান বিবি ।  বুঝতে পেরেছিল ওপারের ডাক তার বাপের দুয়ারে কড়া নাড়ছে । 
অঞ্চলাবৃত বদনটা কেঁপে কেঁপে ওঠে নবীজান বিবির ।  শত চেষ্টা করেও ফুঁপানির শব্দটা অপ্রকাশিত রাখতে পারে না ।  মুখে কাপড় চেপে রেখেই ঘর থেকে উঠে যায় ।  মোজাম দেড়ে এ দৃশ্যের সাথে পরিচিত ।  কিন্তু রবিওল ম - ল হকচকিত হয়ে পড়ে ।  ফ্যাল ফ্যাল করে তাকায় ভাইয়ের মুখের দিকে ।  
 ‘ ন - মাসের মদ্যি দু - দুটো মেয়ে গেলে ,  বাপটা গেল ।  একটা মানুষ আর কত সহ্য করতে পারে রে রবিওল !  ’  দীর্ঘশ্বাস বেরিয়ে আসে মোজাম দেড়ের বুক চিঁরে ।   ‘ ও তবু কেন্দে কেটে ,  বউ - নাতিদের কাছে দু ’ চারটে কথা কয়ে নিজে হালকা হতি পারে ।  আমার বকু ফেটে যায় ,  কেউরির সাথে বলতিও পারি নে সইতিও পারি নে ।  আহা ,   সুনার টুকরো মেয়ে দুটো !  ’  আবার একটা গরম দীর্ঘশ্বাস বাতাসে ছড়িয়ে দেন মোজাম দেড়ে ।  
রবিওল ম - ল কী বলবেন ,  কী বলা উচিৎ ভেবে পান না ।  অথর্বের মতো ভাইয়ের মুখের দিকে চেয়ে থাকেন ।  নিজেকে সামলে নিতে দেরি হয় না মোজাম দেড়ের ।   ‘ রবিওল তাড়াতাড়ি ছেলেডার বিয়ের ব্যবস্থা কর ।  না হলি আরেকটা কবর খুঁড়ার ব্যবস্থা হয়ে যাবে ।  ’ 
আচ্ছন্ন ভাবটা কেটে যায় রবিওল ম - লের ।   ‘ দেখি জালালের বইলে ।  ওর তো ছাত্র ছাত্রী কম নাই !  ’ 
 ‘ অত চিন্তা তোর করা লাগবে না রবিওল ,  আমি এট্টা মেয়ের সন্ধান পেইচি ।  কাঁটাপোল গ্রামে ।  ’ 
 ‘ কার মেয়ে ?  ’  রবিওল ম - ল সপ্রশ্ন দৃষ্টিতে জেষ্ঠ্যের মুখের দিকে তাকিয়ে থাকে । 
 ‘ ফতে আলী ম - লের চিনিস ?  ’ 
 ‘ ফতে আলী !  চেনব না কেন বড়্ভাই ,  সে আমার বন্ধু মানুষ ।  শুধু আমি কেন দশগ্রামের লোকে তার চেনে ।  এলাকার শালিশ বিচার তো সেই করে ।  তা তার মেয়ে যদি হয় তবে বলব বড়্ভাই ,  দু ’ বার চিন্তা আর কইরো না ।  ’ 
 ‘ তুই জালালের বলে মেয়েটার ভালো করে খোঁজ খবর নে ।  আমি দেখি সামনে মাসে একবার যাতি পারি কিনা ।  ’ 
দুই ভাইয়ের আলাপ গড়াল গভীর রাত পর্যন্ত ।  মোজাম দেড়ে উঠি উঠি ভাব করছেন ।  এমন সময় বাইরে থেকে একটা গোলোযোগ কানে এলো ।  তিন ব্যাটারির এভারেডি টর্চটা জ্বালিয়ে জানালা গলিয়ে আলো ফেললেন বাড়ির পেছনে বাতাবী লেবু গাছটার নিচে ,  সারগর্তে ।   ‘ কিডা ?  কিডা ?  ’  দুটো মৃদুস্বর ভেসে গেল পরপর ।  তাদের উত্তর দেয়ার দরকার হলো না -  টর্চের আলোয় মোজাম দেড়ে পরিষ্কার দেখতে পেলেন ,  খাকি পোশাক পরা চার মূর্তি তাঁর সারগাদা তছনছ করছে ।  তিনি নিশ্চিত হয়ে টর্চ নিভিয়ে দিলেন ,  রবিওল ম - ল প্রশ্ন করার আগেই তাঁর জবাব ,   ‘ বিডিআর বোধহয় ,  কেউ ব্লাকের মাল টাল রেখে গিয়েচে হয়তো -  তা - ই খোঁজছে ।  ’ 
কিন্তু নিশ্চিন্ত মনে ঘুমাতে যেতে পারলেন না মোজাম দেড়ে ।  সদর দরজার গাল্লায় ধাক্কাধাক্কির শব্দ কানে এলো ।  সেই সাথে কেউ একজন চেঁচিয়ে বলছেন ,   ‘ চাচা দরজা খোলেন !  দরজাটা খোলেন !  .  .  .  আমরা বিডিআরের লোক ।  ’ 






বৃত্ত ভাঙার প্রেরণা  :  ক্রীতদাসের হাসি - সৌদামিনী মালো



 ‘ তোমাদের মনটা এখন কুমোরের চাকে ওপর বসানো একতাল নরম কাদার মতো ।  এখন তা দিয়ে তুমি যা বানাতে চাও তাই পারবে ।  হাঁড়ি চাইলে হাঁড়ি ,  কলস চাইলে কলস ।  কিন্তু এই কাদা যখন শুকিয়ে মাটি হয়ে যাবে কিংবা পোড়ালে বাসন - কোসন হবে তখন শত চেষ্টা করলেও তাকে একটুও এদিক - সেদিক করতে পারবে না ।  ’  আমার এক পাইমারি শিক্ষকের বয়ান এটা । 
তখন কি ছাই বুঝতাম কথাগুলোর মর্ম ।  একটু যখন বড় হলাম ,  সামাজিক জীবনের জটিলতাগুলো যখন একটু একটু করে মর্মস্পর্শ করতে শুরু করল -  তখন মনে হতো শিক্ষাগুরুর ওই উপদেশবাণীতে কোথায় যেন একটু ফাঁক আছে ।  ঠিক ঘড়ির কাঁটা ধরে নিয়ম - কানুনের ঘেরাটোপে জীবনকে আটকে ফেলে ব্যক্তিক জীবনে সফল হয়তো হওয়া যায় কিন্তু জীবন সরোবরের চারধারটা ঠিক ঘুরেফিরে দেখা হয় না ।  কিন্তু আরও যখন বড় হলাম ,  জীবনকে ,  সমাজকে ,  পৃথিবীকে অল্পবিস্তার জানতে বুঝতে শিখলাম তখন মনে হলো বাল্যশিক্ষকের কথাগুলি একেবারে ফেলানা বলে উড়িয়ে দেয়া যায় না আবার অকপটে স্বীকার করে নিতেও কোথায় যেন বাধো বাধো ঠেকে ।  কিঞ্চিৎ হলেও বুঝলাম দেশ - কালের সীমানায় যেমন জীবনের স্বরূপ আটকে থাকে না ,  আবার ন্যূনতম শৃংখলতা ছাড়াও জীবন ঠিক জীবন হয়ে ওঠে না ।  আজ যে শিশুর জন্ম হলো সে যে সমাজে জন্মালো যে সাংস্কৃতিক পরিমণ্ডলে সে বেড়ে উঠবে ,  সেখানকার কারিগরদের নির্দেশিত ছাঁচেই তার অনাগত কঠিন - দুষ্পরিবর্তনীয় - জীবন কাঠামো লাভ করবে ।  
নিজের জীবনের কথা যদি বলি ,  ট্রেনে চেপে ঢাকা টু দিল্লি ভ্রমণের মতো দীর্ঘপথ পাড়ি দিয়ে সমাজ - সংসারের পোড় খাওয়া শক্ত - সমর্থ পৌরষের দাবী করা দূরে থাক ,  জীবন পথের দশমাইল যাত্রার অভিজ্ঞতা লাভ করলেও ধন্য হতাম ।  তবে গোযানে চেপে সামান্য মেঠোপথ পাড়ি দিতে গিয়ে পথের দু ’ ধারে দলিত মথিত দুর্বাঘাসের হাহাকার শুনেছি ,  পানাভরা পুকুরে বর্ষার রিমঝিম ছন্দ শুনেছি ,  পানকৌড়ির ডুব সাঁতার দেখেছি ,  এক পায়ে ভর দিয়ে বোকা বোকা ভান মেরে দাঁড়িয়ে থাকা ধবল বকের দুরভসন্ধি আঁচ করেছি ,  দেখেছি চুনোপুটিদের ওপর ত্বরিৎ মাছরাঙার আগ্রাসন ।  আরো নব্বইের গণ - আন্দোলন দেখেছি ,  ভাতের অভাবে আটাঘোটা খেয়ে কিংবা না খেয়ে প্রতিবেশীর নিশিযাপন দেখেছি ,  কাটাতাঁর ছাড়া সীমান্ত দেখেছি ,  দেখেছি পাপিষ্ঠদের সাথে গলাগলি করে বড় দলগুলোকে ক্ষমতার মসনদে চড়তে ।  
আকৈশর কেঁটেছে নিভৃত পল্লির অজ - পাঁড়া গায়ে -  যেখানে পাশের গ্রামগুলো নাকি অন্যদেশের ।  যৌবনের শুরতেই মফস্বলে ,  তারপর বছর দুয়েক হলো রাজধানীর বায়ান্নোগলির ঘুর্ণিপাকে খেই হারাচ্ছি ।  স্পষ্ট ভাবেই তাই জীবন সংসারের হাজার রূপের মধ্যে অন্তত তিনটিকে জানা হলো ।  গাঁয়ে বসে বিডিয়ার বিএসএফ ,  ব্লাকার আর ক্ষুধার দানবীয় দৌরাত্ম্যে দিশেহারা মানুষের ভিড়ে হাসফাঁস করেছি ,  মফস্বলের জীবনকে মনে হয়েছে ইস্পাত কঠিন ,  কিন্তু রাজধানীর জীবন ?  শওকত ওসমান জাহান্নাম হইতে বিদায় হয়েছেন দেড় দশক আগে ,  কিন্তু আজ আমরা কোন জাহান্নামে ?  মহাশূন্যের ওপার থেকে কী তিনি জবাব দেবেন ?  দেবেন না !  দেবনই বা কেন ?  জবাব তো তিনি দিয়েই গেছেন । 
শুরু করেছিলাম এক শিক্ষকের উপদেশবাণী দিয়ে ।  এখন মনে হয় ,  তিনি কথা বড় অসার বলেন নি ।  চাকার ওপর ঘুর্ণিত কর্দমপিণ্ডে কুমোরের হাতের পরশ নিপুন না হয়ে যদি কেঁপে যায় ,  তখন সেটা বাসন না হয়ে হবে বকের ঠ্যাং জাতীয় কোনো অপাত্র ।  কুমোর হয়তো নরম বিকালাঙ্গ বাসনকে শুকাতে দেবে না ,  কিন্তু আমার মতো ছন্নছাড়াদের যারা কারিগর তাদের ধৈর্য্য বড় কম ,  আয়ুও কম ।  তা না হলে ছন্নছাড়াদের জাহান্নামের পথ দেখিয়ে শওকত ওসমান কেন নিজেই জাহান্নাম থেকে বিদায় নেবেন !  অন্তত কাদা শুকিয়ে মাটি হবার আগেই সেটাকে নতুন করে গড়িয়ে দিয়ে না যেতেন সেটাকে দলা করে চাকের পরে বসিয়ে অন্তত যেতে পারতেন ।  তাহলে অন্তত রামুর ঘটনায় দেশের সুশ্রী বাসন - কোসনদের সাথে উল্লাসে মাততে পারতাম; রাজপথে নেমে  ‘ জেলের তালা ভাঙব মোল্লাজিদের আনব ’  জাতীয় শ্লোগানে গলা ফাটাতে পারতাম ,  মোবাইল ফোনে ,  কম্পিউটারে জোরে জোরে ইহুদি - নাসারেদের চৌদ্দপুরুষ উদ্ধার করা জিকির - ওয়াজ শুনতে পারতাম কিংবা মার্কস - লেলিনের ঝাণ্ডা উড়িয়ে ভারত নামের সীমান্তঘাতকের বিরোধীতা করতে গিয়ে পাকিস্তান নামের জাতশত্রুর স্তুস্তি গাইতাম ।  কিংবা আমেরিকা নামের মহাদানবের মুখে ছাই দিতে গিয়ে চীন নামের ধূর্ত স্বার্থপরের কোলে আশ্রয় নিতাম ।  মুজাহিদ  ( এটার আরেকটা নাম আবার জঙ্গি )  ,  কমরেড কিংবা মধ্যপন্থি আমি হই নি -  বলা উচিৎ ,  হারুন - অর - রশিদের সামান্য ক্রীতদাস আর সৌদামিনীর মতো তুচ্ছ মালোগিন্নিরা হতে দেয় নি । 
ছোটবেলায় নাটক পগল ছিলাম ।  রেডিওর নাটক ।  শনি - বুধ আর শুক্রবারের রেডিও বাংলাদেশ ’ র আর বৃহস্পতি - রবিবারে আকাশবাণীর ।  সেদিন বুধবার ,  রাত দশটায় রেডিওর মিষ্টি এক নারী কণ্ঠ ঘোষণা করল ,   ‘ স্রোতা বন্ধুরা এখন শুনবেন নাটক ক্রীতদাসের হাসি ।  রচনা -  শওকত ওসমান ,  পরিচালনা -  অমুক ,  প্রযোজনা -  অমুক ।  নাটক ক্রীতদাসের হাসি । 
সেই সুচনা ।  সুচনা আত্মদন্দ্বের ,  সুচনা আমার আমিত্বকে খোঁজা ।  সেদনি নাটক শেষ হলেও তার একটা স্থায়ী ছাপ রেখে গিয়েছিল আমার বুকের নরম কাদায় ।   ‘ বাগদাদের বাদশা হারুন - অর - রশিদের কানে এলো অভিসাররত ক্রীতদাসের স্বস্ত্রীর সাথে হর্ষধ্বনি ।  বাদশাহেরও সখ হলো ক্রীতদাসের হাসি শোনার ।  কিন্তু ক্রীতদাসের আত্মসম্মানে বাধল ।  যে হাসি বরাদ্দ শুধু প্রিয়ার অভিসারে ,  সে হাসি শুনতে চাওয়া মহারাজের অন্যায় ।  সেই অন্যায় কিছুতেই মানতে পারল না ক্রীতদাস ।  রাজার হুকুম অমান্য করার ধৃষ্টতা পর্যন্ত দেখাল ।  রাজার রোষে পড়লে যা হয় ,  তার পিঠেও নেমে এলো চাবুকের খড়গ ।  কিন্তু মৃত্যুদুয়ারে দাড়িয়েও তার অকপট উচ্চারণ ,   ‘ টাকা দিয়ে ক্রীতদাসের জীবন কেনা যায় ,  কিন্তু তার হাসিকে নয়  (  !  !  !  )  । 
স্কুলের ধর্ম বই ,  ক্যাসেট প্লেয়ারে ইসলামী জারিগান আর মোল্লাদের ওয়াজ - নছিয়তের কল্যাণে খলিফা হারুণ - অর - রশিদ আমাদের কাছে তখন ইসলামের প্রধান চার খলিফার মতোই মহৎপ্রাণ মহাশয় ।  তিনি এতোখানি অত্যাচারী হতে পারেন এতোবড় অধর্ম করতেন পারেন ,  একথা নাট্যকার লিখতে পারেন কিন্তু আমি বিশ্বাস করি না ।  মাকে বললাম সে - কথা ।  আমার অর্ধশিক্ষিত মা হারুন - অর - রশিদের মহত্ব সম্পর্কে অতটা সজাগ ছিলেন না ।  তাই তার দ্বিধান্বিত উত্তর ,   ‘ কী জানি বাবা ,  কে ভালো রাজা কে মন্দ রাজা ,  বোঝা বড় দায় !  ’ 
কিন্তু আমি আমার বিশ্বাসে অটল -  হারুণ - অর - রশিদ এমন হতেই পারেন না ।  নিশ্চয় শওকত ওসমান সাহেব নাটকটা বানিয়ে লিখেছেন ।  লোকটার ওপর রাগ হলো ।  এতো সুন্দর একটা নাটকে একজন মহৎ ব্যক্তিকে ভিলেন না সাজালেও পারতেন ।  সেদিন কিছুটা সন্দেহ থাকলেও আজ আমি ঠিক জানি ইতিহাস থেকে নয় শওকত ওসমান বানিয়েই লিখেছিলেন গল্পটা ।  তবে সেদিন নাটকের গূঢ়ার্থটা না বুঝলেও এখন ঠিকই বুঝি -  খলিফা হারুন - অর - রশিদের রূপকের আড়ালে লেখক কী ইঙ্গিত লুকিয়ে রেখেছিলেন ।  তবে না বুঝলেও সে কালে মনের ভেতর একটা দ্বন্দ্ব ঠিকই তৈরি করেছিল নাটকটা ।  বলা চলে আমার ভেতরের নরম কাদায় সমাজ নামের কুমোরের নিপুন হাত প্রথমবারের মতো কেঁপে উঠেছিল ।  সেদিন শওকত ওসমানকে শ্রদ্ধা করতে পারি নি কিন্তু মনে রেখেছিলাম । 
এর পরে আমার জীবনচাকে পাঠ্যপুস্তকে সেই কর্দমপিণ্ডে বার বার কেঁপেছে কারিগরের হাত ।   ‘ ভাঙ্গাকুলা ’ য় ইব্রাহিম খাঁর দ্বারা কুমোরের হাত কেঁপেঁছে ,   ‘ রিলিফ - ওয়ার্ক ’  - এ আবুল মনসুর আহমেদ ,  মহেশ - এ শরৎবাবু ,  একটি তুলসি গাছের কাহিনি বর্ণনায় সৈয়দ ওয়ালিউল্লাহ ,  এবং সৌদামিনী মালো গল্পে আবারো শওকত ওসমান সেই হাত কাঁপানোর নেপথ্যের কারিগর ।  যেহেতু শওকত ওসমানের জীবন - কর্ম এখানে প্রাসঙ্গিক তাই অন্যগুলোর প্রসঙ্গে না গিয়ে সৌদামিনী মালো গল্পটার প্রসঙ্গে কিছু বলার লোভ সামলাতে পারছি না ।   
সৌদামিনী মালো ।  গল্পের প্রধান চরিত্র ।  নাম শুনেই ধর্ম আর জাত দুটোই স্পষ্ট হওয়া যায় ।  কিন্তু শওকত ওসমানের মনের সাথে না হোক নামের সাথে মুসলমানিত্ব রয়েছে ।  শরৎবাবুও গফুর নিয়ে  ’ মহেশ ’  গল্প লিখেছিলেন ।  কিন্তু সেখানে প্রধান চরিত্র মুসলমান হলেও প্রেক্ষাপট হিন্দুসমাজ ।  তাই নিরপেক্ষতা নিয়ে প্রশ্ন তোলার অবকাশ সেখানে ছিল না ।   জানি না এ নিরপেক্ষতার কারণেই কি শওকত ওসমান কাহিনির বর্ণনা শুরু করলেন মধ্যম পুরুষের মাধ্যমে যেখানে পাঠকের সাথে উত্তম পুরুষও প্রভাবহীন দর্শক কিংবা শ্রোতা ।  যাই হোক ,  তাঁর উদ্দেশ্য যে ব্যর্থ হয়নি তা কিন্তু প্রমাণিত ।  কেননা কেউ নিরপেক্ষতা নিয়ে টুঁ - শব্দটিও করেন নি ।  
সৌদামিনী শক্তিমত্তার দিক দিয়ে হৈমন্তি ,  বিলাসীর চেয়ে যোজন যোজন ভিন্ন দূরত্বে ।  বরং তাকে আমারা নারী চরিত্রের সাথে তুলনায় না গিয়ে কতগুলো পুরুষ চরিত্রের সাথে মিলিয়ে দেখতে পারি -  ভিখু  ( প্রাগৈতিহাসিক )  ,  কুবের  ( কুবের )  কিংবা করালীর  ( হাঁসুলি বাঁকের উপকথা )  সাথে ।  কুবেরে চেয়ে চারিত্রিক দৃঢ়তায় সৌদামিনী বরং এগিয়েই ছিল ,  যেহেতু কুবের উপায়ন্তর না পেয়ে সমাজ সংসার ছেড়ে কপিলার সাথে ঘর ছেড়েছিল ।  তবে ভিখু কিংবা করালির সমান বললে আশা করি ভুল হবে না ।  হ্যাঁ শেষ পর্যন্ত সে ভিখু - করালির মতো সমাজ - সংসারকে অবজ্ঞা করে অপারাজিত থাকতে পারেনি ,  ব্রাদার জনের কারসাজিতে নিজের অস্তিত্বকে পৃথিবীর বুক থেকে মুছে যেতে দিয়েছিল ,  কিন্তু তার আগে সে খেল কম দেখায় নি । 
দাম্পত্য জীবনের শুরুতে সৌদামিনী অসুখি ছিল না ।  কিন্তু মাতৃডাক না শোনার অক্ষমতা যেমন নারীকে কুরে কুরে খায় ,  পুরুষও কিছুটা হাটকুড়ো অপবাদের ভয়ে কিছুটা বংশের প্রদিপ জ্বালার কেউ থাকল না বলে হীনমন্যতায় ভোগে ।  হীনমন্যতায় বা বলি কেন ।  পুরষ তো আর নারীর মতো অবলা নয় ,  তার বলিষ্ঠ দুটো হাত আছে ,  ঋজু - পেটানো মেরুদণ্ড আছে ,  আরেকটা সংসারের ভার বইবার মতো চওড়া কাঁধ আছে ,  জমিন আঁকড়ে থাকার মতো শক্ত - সমর্থ দু ’ খান পাও যখন আছে তখন হীনমন্যতায় ভোগার মতো অপৌরষিক ভঙ্গুরাতা অন্তত সৌদামিনী স্বামীর জগদীশের ছিল না ।  
আবহামান বাংলার পৌরষিক বিশ্বাস -  বন্ধ্যা যদি হয় তো সে নারী ,  পুনর্বার বিয়ের পিড়িতে বসলেই হাটকুড়ো অপবাদ ঘোচে -  এই বাণীকে সানাইয়ের সুরে ঝংকৃত করার যাবতীয় ব্যবস্থা প্রায় সম্পন্ন করে ফেলেছিল জগদীশ ।  কিন্তু সৌদামিনী আসতী না হতে পারে তবে ,  সাবিত্রিও নয় ।  তাই জগদীশের দ্বিতীয় বিয়ের খায়েস সে মেনে নিতে পারেনি ।  নিতে পারেনিটাই বলি কেন -  নেয় নি ।  সন্দেহ বোধহয় লেখকেরও ছিল ।  অন্তত নাসির মোল্লার বয়ানে তেমন আভাসও দিয়েছেন -   ‘  ‘ বেচারা বর সাজার অবসর পায় নি ।  হঠাৎ মরে গেল ।  অথচ বিয়ের কথাবার্তা ঠিক ।  তার মৃতুটা আজও রহস্যই রয়ে গেছে ।  কু - লোকেরা রটিয়ে দিলে ,  সৌদামিনী তাকে বিষ খাইয়েছে ।  বংশ রক্ষা হোক কিন্তু অপরের সন্তানে নয় ।  সৌদামিনী হয়তো ভেতরে ভেতরে একটা  দুর্জয় পণ করে বসেছিল ।  এ সব খোদাকেই মালুম ।  এসব ক্ষেত্রে কোন মেয়ে কী করে বোঝা বড় দায় ।  ’  
ভেতরে ভেতরে সন্তানের জন্য গুমরে মরছিল সৌদামিনীও ।  তাই স্বামীর মৃতুর পর কোথা থেকে হরিদাস নামের এক শিশুকে কুড়িয়ে এনে নিজের ছেলের মতো বুকে আগলে লালন - পালন করে । 
জগদীশের মৃত্যুর পর তার জেঠতুতো দাদা মনোরঞ্জন ,  যে নাকি আবার স্বদেশী করত ,  অপরদিকে জগদীশ সরকারের পেয়ারের লোক -  তাই তাদের সম্পর্কটা সাপে নেউলে -  জগদীশের মৃত্যুর পর তার চোখ পড়ে বিধবা সৌদামিনীর ওপর ।  বলা ভালো সৌদামিনীর সম্পত্তির ওপর ।  কিন্তু সৌদামিনী তাতে সাই দেয় নি ।  তখন সৌদামিনীর সামনে একে একে এসে জুটল নানান উটকো ঝামেলা -  আজ ঘরের চালে ঢিল পড়ে তো ,  কাল বাগানের কলাটা মুলোটা সাবাড় হয় ।  প্রথম প্রথম ব্যপারটা হালকাভাবে নিলেও পরে কোঠর হতে হয় সৌদামিনীকে ।  কতটা কোঠার তা আবার নাসির মোল্লার বয়ানে শোনা যেতে পারে -   ‘  ‘  .  .  .  সৌদামিনীর শরীরর গৌর আর মুখ সুন্দর হলেও ,  কঠোর হওয়ার মতো যথেষ্ট তেজ ছিল ।  অবরে - সবরে এই মানুষ আবার হীরার চেয়েও শক্ত হতে পারে ।  .  .  .  . মাঝে মাঝে রাত্রে বন্দুক ছুঁড়ত ।  কমিশনার সাহেব জগদীশকে নিজের বন্দুক দিয়েছিলেন বখশিস - রূপে ।  আস্ত্রখানা তখন সৌদমিনীর হাতে আছে ।  তাছাড়া তার তাক আশ্চর্য ।  মনোরঞ্জন ফেল মারলে .  .  .  সৌদামিনীর হাতে কয়েকটা লোক ছিল ।  তারা জমিনের চাষী ,  কয়েকজন ।  তারা বলত ,  মায়ের অন্নে প্রতিপালিত ,  মার অপমান তো হতে দিতে পারি নে ।  মনোরঞ্জণের সেও এক ভয় ।  ছোটলোকগুলো কখন কী করে বসে সে তো বলা যায় না ।  ’ 
এই যে চারিত্রিক দৃঢ়তা ,  এই দুঃসাহস -  কোনো নারী রাতে বন্দুক ছুঁড়ছে -  একথা সেসময়ে দূরে থাক ,  এই একবিংশ শতাব্দীর অত্যধুনিক বাংলার জাঁকালো শহরের মেরেরাও কি দেখাতে পারবে !  যদি নাই পারে ,   ‘ সৌদামিনী গল্পটা ’  শিকল ভাঙ্গার গান আর স্বয়ং সৌদামিনীকে সেই গাণের বিদ্রোহী গায়িকা বললে কি অত্যুক্তি হবে ?  মনে হয় ,  না ।  অনেকে আবার বলতে পারেন ,  সৌদামিনী বৃত্ত ভাঙতে গিয়ে মানুষের আদিম প্রবৃত্তি যা নাকি অস্বীকার করা অসম্ভব ,  তাকে অস্বীকার করছে -  সেটা কি লেখকের কল্পচোখে দেখে কোনো পরাবাস্তব চিত্র নয় ?  মোটেও নয় ।  বয়স তার ভাটার দিকে ,  যৌবনের তাড়না তার ছিল না ।  হরিদাসকে দিয়ে মাতৃত্বের হাহাকার মেটাতেই সে ব্যস্ত হয়ে পড়ে ।  
ওখানেই শেষ হলো না সৌদামিনীর বিরুদ্ধস্রোতে লড়ায় ।  সৌদামিনীর মন জয় করে সম্পত্তি জয়ের যে গূঢ় পরিকল্পনা মনোরঞ্জন এঁটেছিল তাঁর কফিনে শেষ পেরেক যখন কোথাকার কোন হরিদাস এসে ঠুকতে যাচ্ছে তখন সে অন্য পরিকল্পনা ফাঁদল ।  গাঁয়ে রটিয়ে দিল সৌদামিনীর পোষ্য পুত্র জাতে নমশূদ্র নয় ,  সাক্ষাত ব্রাহ্মণ ।  আবহমানকাল ধরে হুজুগে মাতালের রক্ত বয়ে বেড়ানো গ্রামবাসীরাও হুজুগ রটানোর জন্য একটা প্রসঙ্গ পেল ।  সৌদামিনীও তো দমবার পাত্র নয় ।  সে হলপ করে বলল ,  তাঁর পোষ্যপূত্র নমশূদ্রই ।  কিন্তু হুজগেদের যা স্বভাব -  একবার যা রটেছে তার শেষ না দেখে ছাড়বে না ।  তাই স্বয়োৎযোগে বনের মোষ তাড়িয়ে তারা প্রমাণ দাখিল করল ,  হরিদাস আদতে ব্রাহ্মণ ।  ধর্ম দিনে খেলা !  এতোদিন যে চাষীরা  সৌদামিনীকে মাতৃজ্ঞান করত তারা ধর্মনাশের ভয়ে মুখ ফিরিয়ে নিল ।   ‘  ‘ কী ভয়ানক শাস্ত্রবিরুদ্ধ পাপকর্ম ।  ব্রাহ্মণের জাত মেরেছে এক শূদ্রানী ।  রাম ,  রাম ।   .  .  .  আগে শত্রুতা বা ঈর্ষা যা বলো ,  ছিল ব্যক্তিগত ।  এবার তা সমাজগত হয়ে দাড়ালো .  .  .  ’  ’  অতএব শুরু হলো আবারও উৎপিড়ন ।  এখন তো আর ঠেকাবার কেউ নেই ,  তাছাড়া ক্রুসেড যে কারণে রক্তাক্ত হয় ,  গান্ধীর অহীংসবাণীও যে রক্তস্রোতে বাঁধ দিতে পারেনি ,  সেখানে সৌদামিনীর বন্দুকই বা আর কত ফাঁকা আওয়াজ করবে ?  
এহেন পরিসিস্থিতে ঔপনোবেশিক আমলে হিন্দু মুসলানরা যা করত ,  বুদ্ধিনাশ হয়ে সৌদামিনী তাই করল -  বানরকে রুটি ভাগ করতে ডাকা -  ধূর্ত পাদ্রী ব্রাদার জনকে টানল সমাধানের আশায় ।  ফল যা হবার তাই হলো ।  পাদ্রী একুল - ওকুল দুকুলই বজায় রেখে নিজের কুল বাঁধিয়ে নিল ফন্দি এঁটে ।  এতে অবশ্য সৌদামিনী বা ধর্মপূত্রদের কারও স্বার্থ রক্ষা হয় না ।  তখনই আবার স্বমূর্তি ধারণ করে শেষ বোমাটা ফাটায় সৌদামিনী ,   ‘  ‘ শোনরে অভাগীর ব্যটারা .  .  .  ধর্মপূত্র যুধিষ্টিরের দল ’  ’  বলে পঞ্চাশের দুর্ভিক্ষের এক করুণ বর্ণনা বের হয় সৌদামিনী মুখ থেকে ,  তারপার ,   ‘  ‘  .  .  . আমার হরিদাস মুসলমান ’  ’  !  
সেই বোমার স্প্রিন্টে যারা ক্ষতবিক্ষত তারা তো থামলই ,  কানে তালা ধরে হতভম্ব হয়ে গেল দর্শকের আসনে যারা বসে তামাশা দেখছিল তারাও ।  তাদের সাথে হতভম্ব হয়ে যায় শওকত ওসমানের পাঠকরাও -  তাঁর লেখনির মুন্সিয়ানায় ।   
মুন্সিয়ানা গল্পের রূপকতায়ও -   ‘ কৃতদাসের হাসি ’ তে যেমন একটা গূঢ়ার্থ ছিল ।  তেমনি সৌদামিনীর মাধ্যমে শওকত ওসমান যেমন শিকল ভাঙ্গার গান শুনিয়েছেন ,  পাশাপাশি সে সময়ের গোটা সমাজেচিত্রের সারমর্ম একটা চরিত্রের ভেতর সন্নিবেশ করেছেন নিপুণ দক্ষতায় ।   
কিন্তু বোমা ফাটানোটা ফল কিছু দিলেও শেষ পর্যন্ত ব্যুমেরাং হয়ে ধেয়ে আসে তার দিকেই ।  কারণ হঠাৎ নিজেকে মুসলমানরূপে আবিষ্কারের ধাক্কাটা সামলাতে পারে নি হরিদাস ।  সেই রাতে চুপি চুপি সৌদামিনীকে ছেড়ে পালিয়ে যায় সে ।  যে সত্তার জন্য এতো কিছু ,  সেই মাতৃত্বই যখন রক্ষা পেল না তখন পায়ের তলার মাটি সরে গেছে ভেবে সৌদামিনী ব্রাদার জনকে ডেকে খ্রিস্টান হয়ে গেল ।  নিজের সম্পত্তি উইল করে দিল মিশনের নামে ।  হাসিল হলো বিদেশী হায়েনার কূটিল স্বার্থ ,  উদ্দেশ্য ।  
সৌদামিনীর খ্রিস্টান হওয়ার ব্যাপরাটা যত সহজে বললাম ,  আসলে সেটা শওকত ওসমান অত সরলীকরণ করে করেছিলেন কিনা জানি না ।  এও হতে পারে গফুর প্রাণপ্রিয় মহেশকে মেরে একই সাথে দুর্ভিক্ষ আর ঘুনে ধরা তৎকালীন হিন্দু সমাজের ওপর যে প্রতিশোধ নিয়েছিল ,  সৌদামিনীও ধর্মন্তরিত হয়ে ধর্মপূত্রদের ওপর সেই প্রতিশোধ নিল । 
রূপকতার আড়ালে যে চেহারাই লুকিয়ে থাক ,   ‘ সৌদামিনী মালো ’  গল্পটি শেষ পর্যন্ত শিকল ভাঙার মন্ত্রই জোরে সোরে আউড়ে গেছে ।  আজও যাচ্ছে ।  ভবিষ্যতেও আউড়াবে ।  সেটা কী ধর্মীয় গোড়ামী ,  কী লালসা ,  কী ঔপনোবেশিক সমাজ ব্যবস্থার বিরুদ্ধে -  যেটাই বলি না কেন । 
 ‘ সৌদামিনী মালো ’  প্রথম পড়েছি বছর দশেক আগে ।  এরপর পড়াশোনার পরিধিটা যখন পাঠ্যপুস্তকের বলয় থেকে বেরিয়ে এলো তখন জীবনের জটিল সমীকরণ আরো জটিল হয়ে উঠল ।  এতদিন যা শিখেছি যা বুঝেছি তা প্রয়োজনের বা অপ্রয়োজনের তুলনায় নস্যি ।  কত শত দিকনির্দেশকের কতশত দর্শন আজও অজানা ।  তবে কিছুটা হলেও ভাবতে শিখেছি ,  প্রতিটা মানুষ যেমন আলাদা আলাদা সত্তা ,  তার চিন্তা - চেতনায় তেমন সতন্ত্র ।  তাই কারো সাথে কারো কারোটা মিলবে এই চিন্তা করা বা কারও মধ্যে নিজের চিন্তার প্রতিফলন আশা করাও স্রেফ নির্বুদ্ধিতা ।  মানিক বন্দ্যোপাধ্যায় ,  তারাশঙ্কর বন্দ্যোপাধ্যয় ,  শওকত ওসমানরা সেই জাতের লেখক যারা নিজের চেতনাকে অন্যের ভেতর পরিচালিত না করে ,  প্রতিটা চরিত্রের প্রতি পক্ষপাতহীন থেকে নিজের মনের ভাব প্রকাশ করে গেছেনে ।  সেখানে একজন পাঠকই ঠিক করবে ,  কাহিনিটা নিয়ে সে কী ভাববে ।  আমি এতোক্ষণ  ‘ ক্রীতদাসের হাসি ’  বা  ‘ সৌদামিনী মালো ’  নিয়ে এতো প্যাঁচল পাড়লাম সেটাও একান্তই আমার নিজস্ব দৃষ্টিকোণ থেকে ভাবা ।  অন্যের সাথে মিশ নাও খেতে পারে ।  
আমার এক মার্ক্সপন্থী চাচা বলেছিলেন ,   ‘ সব বই পড়ে সময় নষ্ট করার কোনো মানে হয় ?  দুনিয়ায় ভালো বইয়ের সংখ্যা নেয়াৎ কম নয় ।  এক জীবনে তার ক্ষুদ্রাংশও পড়ে শেষ করতে পারবে না ।  ’ 
চাচার কথাটা হয়তো ঠিক ,  মূল্যবান ।  কিন্তু আমি তার সাথে একমত হতে পারি নি ।  না পারার কারণটাও একান্তই আমার নিজস্ব ।  আমি গাঁদা গাঁদা সায়েন্স ফিকশন পড়ি ,  অ্যাডভেঞ্চার পড়ি ,  মাসুদ রানা ,  কাকাবাবু ,  তিন গোয়েন্দা পড়ি ,  বিভূতিভূষণ পড়েছি ,  জিম করবেট ,  ফেলুদা ,  ব্যোমকেশ ,  শার্লক হোমস পড়েছি ।  এগুলো পড়তে ভালো লাগে ।  তুলনায় ভালো বই বলতে যা বোঝায় তার পঠন সংখ্যা নগণ্য ।  সেগুলো যে ভালো লাগে না ,  তাও নয় ।  কিন্তু প্রথমোক্তগুলো পড়ে মজা পাই ।  
সেদিন কোনো এক দৈনিকের পুরোনো সংখ্যায় দেখলাম ,   ‘ শওকত ওসমান তার এক ছাত্রের উদ্দেশ্যে বলেছেন ,  সব ধরনের বই পড়বে ।  তাহলে সত্যটা এমনিই তোমার কাছে পরিষ্কার হয়ে যাবে ।  নইলে যে কোনো একপক্ষের বই পড়লে তাদের চিন্তা চেতনা তোমার মাথায় ঢুকে যেতে পারে ।  ’  শিকল ভাঙার প্রেরণা পেতে এর চেয়ে ভালো পরামর্শ আর কী হতে পারে ? 
প্রিয় কথাশিল্পি চলে গেছেন প্রায় দেড় দশক আগে ,  কিন্তু রয়ে গেছেন আমাদের সৃজনে ,  মননে ।  ৯৫ তম জন্মবার্ষিকীর প্রাককালে তাঁর প্রতি রইল বিনম্র শ্রদ্ধা । 
 আগামী ২ জানুয়ারী মহান কথাশিল্পি শওকত ওষমানের ৯৫ তম জন্মবার্ষিকী ।  সেদিনটা অনেক দূর ।  তাই আগেভাগেই লিখে ফেললাম তাঁকে নিয়ে দু ’ চারটি মনের কথা ।   






প্রজ্জ্বলিত নয়ন




ঝিম ধরে হয়ে বসে আছে এক সময়ের মুক্তিযোদ্ধা খালেক ।  নির্মম পৃথিবীর রূঢ় বাস্তবতা তার পিঠে  ' এক সময়ের মুক্তিযোদ্ধা '  খেতাবটা সেঁটে দিয়েছে ।  
বসে আছে ,  কারণ তার কাজ নেই ।  কাজ নেই কারণ ,  কাজ করতে ইচ্ছে করে না ।  শরীর দুর্বল ।  শরীর দুর্বল কারণ ,  ভাত পায় না নিয়মিত ।  গাঁজার নেশাও আছে ।  ভাত পায় না তো গাঁজা পায় কোথায় ?  সেটাই তো কথা ।  সেটাই আমরা জানতে চাই ।  
বসে আছে জীর্ণ ঘরের ঘুনে ধরা বাঁশের খুঁটিতে ঠেস দিয়ে ।  চোখ দুটো জ্বলজ্বলে লাল ।  ইটের ভাটার মতো ।  রাতজাগা কুকুরের মতো ।  আখড়ায় যাবে ।  পকেটে পয়সা নেই ।  দুদিন তবু পোয়া কলকে করে মোট আধা কলকে ফ্রি দিয়েছে কুদ্দুস ফকির ।  মানবতা দেখিয়ে  ( হায় মানবতা )  !  তিনদিনের টাকা বাকি ।  পাঁচ টাকা করে পনেরো টাকা ।  আজ টাকা সঙ্গে না নিলেই নয় ।  তাই বিকেল থেকে বউয়ের পথচেয়ে বসে আছে ।  
ছোট ছেলেটা এসে কানের কাছে ঘ্যান ঘ্যান করে ,   ' বা জান খাতা নেই ,  ট্যাকা লাগব ।  '  
 ' তর খাতার নিকুচি করি !  '  খেঁকিয়ে ওঠে খালেক ।   ' আগুন লাগাইয়া পুরাইয়ে ফেল বই খাতা ।  ' 
বাবার ধমকে ছেলেটা ভয় পায় না ,  রাগেও না ।  ধীর পায়ে বাপের পাশে গিয়ে দাঁড়ায় ।  মাথায় হাত বুলিয়ে বলে ,   ' কী হইছে বাবজান ,  চ্যাতো ক্যা ?  ' 
 ' দুর হ চোক্ষের সামনে থেইক্যা ।  ' 
ছেলেটা বাপের সামনে থেকে সরে পড়ে ।  হা - ডু - ডু ' র কোটের মতো ছোট্ট উঠোনের এক কোণে লাগানো বুনো পেয়ারার চারার গোড়ায় নারকেলের মালায় ভরা পানি ঢালতে শুরু করে ।  
 ' তর মা কুনহানে ?  '  কণ্ঠের ঝাঁঝটা কমে না খালেকের ।  
 ' জাইন্নে তো -  '  ছেলের নির্লিপ্ত জবাব ।  বাবার প্রশ্নের চেয়ে পেয়ারা গাছের পরিচর্যাটাই এই মুহূর্তে ওর বেশি জরুরি ।  
 ' তা জাইনবি কীয়ের লাইগ্যা ?  থাল থাল ভাত গিলবার গুণডাই আছে খালি ।  '  
অকারণেই যখন তখন এভাবেই রেগে যায় খালেক ।  অগ্নিগিরির মতো হঠাৎ হঠাৎ ফুঁসে ওঠা এই রাগটাকে আছিরন বলে -   ' চেয়ারম্যানের সাঁন '  ।  চেয়ারম্যানের শাঁন মানে চেয়ারম্যানের পুকুরঘাটের সাঁন বাঁধানো সিঁড়ি ।  চৈত্রের দাবদাহে আগুন গরম !  খালেক অবশ্য বউয়ের সাথে একমত হতে পারে না কখনো ।  
দুটো চকমকি পাথরের ঘর্ষণে ছিটকে পড়া আগুনে শুষ্ক দাহ্য পদার্থের মতোই ধপ করে জ্বলে ওঠে ওর মেজাজ ।  সেই চকমকি পাথরের একটা সে কিনেছে একাত্তরের মুক্তিযুদ্ধ নামের রঙ্গমঞ্চে ,  মা - বাবা ,  ভাইয়ের রক্তে স্নান করে; বোনের সতিত্বের বিনিময়ে ।  আরেকটা কুড়িয়েছে অভাব আর গাঁজার দাসত্বে টাল হয়ে কুদ্দুস ফকিরের আখড়ায় ।  
 ' বাজান ও বাজান !  পেয়ারা চারায় আগ্রহ হারিয়ে ফেলেছে ছেলেটা ।  আমার ট্যাকা দিবা কিনা কইলা না - তো ?  ' 
 ' ট্যাকা গাছে ধরে ,  না !  '  আবার দাউ দাউ করে জ্বলে ওঠে খালেকের মেজাজ ।  ইচ্ছে হয় এক আছাড়ে হারমজাদাকে মেরে ফেলতে ।  খালেকের কাছে যে টাকা থাকে না সে কথা কী ওর আজো অজানা ?  রাগে ফুঁসতে ফুঁসতে বলে ,   ' দু ' ট্যাকা আয় কইরা দ্যাখ না কুত্তার বইচ্চা !  আমার লগে ফ্যাও ফ্যাও করস কিয়ের লাইগ্যা ?  '  
ঠিক তখনই বাড়ি ফেরে আছিরন ।  স্বামীর উত্তেজিত স্বর শুনে জানতে চায় ,   ' কী হইছে ,  অত চ্যাতছ ক্যান ?  '  
জবাব দেয় না খালেক ।  যেভাবে বসে ছিল সেভাবেই বসে থাকে ।  চোখ তুলে বউয়ের দিকে তাকায়ও না ।  আসলে তাকাতে ইচ্ছে করে না ।  বউয়ের সারা গা আঁচিলে ভরা ।  বড় বড় ফোড়ার মতো ,  ছোট ছোট তিলের মত ।  শত শত .  .  .  হাজার হাজার !  ভুলক্রমে তাকালে গা গুলিয়ে আসে ।  রাতে পাশে শুতেও ঘেন্না হয় ।  তারপরও আছিরন বছর বছর সন্তান বিকোয় ।  তবে শুধু কাম বাসনার সঙ্গী হিসাবেই আছিরনকে আজও সঙ্গে রাখেনি খালেক ,  দিন তিন বেলা না হলেও একবেলা খেতে পারছে ,  দেরিতে হলেও কুদ্দুস ফকিরের গাঁজার দামটা যে শোধ করতে পারছে তা ওই অছিরনের ভিক্ষার ঝুলির কুদরতেই ।  সেই অন্নদাতা ভিক্ষার ঝুলিকে বাড়ি থেকে তাড়ানোর মত বোকা অন্তত খালেক নয় । 
আছিরনই বা খালেককে ছেড়ে যায় না কোন মোহে ?  আঁচিল ভরা ভাঙ্গাচোরা শরীরটা অন্য পুরুষের কাছে সমর্পন করতে পারবে না বলে ?  এ ব্যাপারটা কিছুটা সত্য হয়তো ,  তবে বাঙ্গালি নারী সত্তার ভেতরে মাতৃত্ব ও সংসারের যে টান সেটার ভূমিকাই মূখ্য কিনা বলা মুশকিল ।  
খোলা আকাশের ছাদের নিচে উঠোন থেকে একটু উঁচু করে মাটি দিয়ে তৈরি কল্পিত রান্নাঘরের মেটে চুলোটার পাশে ভিক্ষার ঝুলিটা রাখে আছিরন ।  কোলের মেয়েটাকে ঘরের দাওয়ায় বসায় ।  ঝাঁপ দিয়ে বাপের কোলে উঠতে চায় মেয়েটা ।  খালেক এক ধমক দিয়ে বলে ,   ' কোলে নিবার পারমু না অহন ,  যাহ্ ভাগ !  '  
অবুঝ মেয়েটা তবুও বাবার বুকে আছড়ে পড়ে ।  খালেক তখন জোর করে মেয়েটাকে ছাড়িয়ে নিয়ে ঠাস করে গালে একটা চড় বসিয়ে দেয় ।  ছেলেকে ধমকাতে দেখেও এতক্ষণ মুখ খোলেনি আছিরন ।  কিন্তু এবার রাগ ধরে যায় ওর দেহে ।  তবুও বাক্যবাণে সেটাকে প্রকাশ না করে রাগে ফুঁসতে ফুঁসতে কান্দাভাঙা মাটির কলসটা নিয়ে পাশের বাড়িতে যায় পানি আনতে ।  
মিনিটের ব্যবধানে ফিরেও আসে ।  ছেলেটা এবার মাকে নিয়ে পড়ে ,   ' মা আমার খাতা শ্যাষ ,  ট্যাক্যা লাগব ।  কাইল খাতা না পাইলে সার কিন্তু কইলাম বেদম পিডানি দিব -  '  
 ' রাখ তোর পিডানি ,   ' আবার খেঁকিয়ে ওঠে খালেক ।  তারপর ঠোঁট উল্টিয়ে ব্যাঙ্গসুরে বলে ,   ' লিখাপড়া শিইখ্যা জজ ব্যারিস্টার হইব !  বড় দুখানরে তো দ্যাখলাম ।  '  তারপর হঠাৎ স্বরটা নামিয়ে বউয়ের ভিক্ষুক সত্তাটাকে নিজের ভেতরে ঢুকিয়ে বলে ,   ' আছিরন বিবি ,  আমারে কুড়িডা ট্যাকা দ্যাও না -  '  
 ' কুড়ি ট্যাকা !  কই পামু ?  '  চোখ কপালে উঠে যায় আছিরনের ।   ' কী করবা তুমি কুড়ি ট্যাকা দিয়া ?  ' 
 ' কুদ্দুস পনেরো ট্যাকা পায় ,  সাতে আইজকার জন্যি পাঁচ ।  ' 
 ' আবার তুমি অই কুদ্দুইস্যার লগে পিরিত করছ !  শরম করে না তুমার !  পোলায় খাতা কেনবাইর ট্যাকা পায় না ,  আর তুমি আমার ভিক্ষার ট্যাক্যায় গ্যাঁজা খাইবা !  আজ কেউ ট্যাহা দেয় নাই কইলাম ।  '  ঝাঁঝ মেশানো কণ্ঠে এক নিঃশ্বাসে কথাগুলো শেষ করে আছিরন । 
আছিরনের মতো মূর্খ ছিন্নমূল ভিক্ষুক লেখাপড়ার মর্মটা কীভাবে বোঝে ?  ওসব মর্ম টর্ম কিছু নয় ।  উচ্চবিত্তের কথা আলাদা ,  মধ্যবিত্ত বাবা মায়েদের স্বপ্ন থাকে ছেলে জজ ব্যারিস্টার ,  নয়তো ডাক্তার ইঞ্জিনিয়র হয়ে কাড়ি কাড়ি টাকা আয় করবে ,  তাদেরে বার্ধক্যকে মুড়িয়ে দেবে বিলাসীতার চাদরে ।  এ স্বপ্ন যে আছিরন দেখে না বা দেখার দুঃসাহস তার নেই ,  হয়তোবা এ স্বপ্ন কীভাবে দেখতে হয় কিংবা আদৌ দেখা যায় কিনা সেটুকু বুঝার ক্ষমতা যে আছিরনের নেই -  সেকথা নিশ্চই এই অর্বাচীনকে ব্যাখা করে বুঝাতে হবে না ।  ব্যাপারটা হয়েছে কি আছিরনের ছোট ছেলে আমাদের বিশ্বায়নী শিক্ষাব্যবস্থার প্রাইমারি লেভেলের ছাত্র ।  আর এই ব্যবস্থায় ছেলেমেয়েকে পড়ানোর বিনিময়ে তিনমাসে ছয়মাসে কিছু নগদ টাকা কিংবা গম পাওয়া যায় এবং তার বদলে যদি কয়েকটা খাতা কিংবা কলমের বিনিময় মূল্য গুণতেই হয় তবে তাতে খালেকের আপত্তি থাকলেও আছিরনের নেই -  এটুকু বৈষয়িক বুদ্ধি অন্তন্ত তার মগজে আছে । 
টাকার কথায় নিরাশ খালেকের চোখ যায় ভিক্ষার ঝুলির দিকে ,   ' তাইলে আধসের চাইল দ্যাও .  .  .  ' 
 ' চাইল !  আধসের !  '  আগুন ধরে যায় আছিরনের শরীরে ।  মুখের লাগাম ছেড়ে দেয়  ' অকম্মা মিনসে !  সারাডা দিন হাত পা কোলে কইরে বসে থাকো ।  আমার ভিক্ষের ট্যাকায় রোজ হাঁড়ি হাঁড়ি গেলো ,  কলকে টানো ।  আইজ ছেলেটার এট্টা খাতা কিনবার ল্যাইগ্যা আধসের চাইল দিমু সেইডাও কাইড়া গাঁজার আড্ডায় ছাই কইরাবার চাও !  কই কী ,  গাঁজা না খাইয়া হাজির বাঁশবাগানে গিয়া গু খাইয়া আসো গা ,  যাও ।  '  
	খালেকের রাগ এবার সপ্তম ,  অষ্টম টপকে নবমে চড়ে যায় ।  তড়াক বারে একটা লাফ দিয়ে আছিরনের চুল চেপে ধরে ।  হ্যাচকা একটা টান দিয়া মাটিতে ফেলে দেয় ।  দুমদাম চার পাঁচটা কিল বসিয়ে দিয়ে বলে ,   ' মাগী !  গু আমি খামু !  আইজ তরে গু খাওয়াইতাছি খারা .  .  .  '  
আছিরন গলা ফাটিয়ে চিৎকার দিয়ে ওঠে  ' ওরে মা - রে ,  হারামী মিনসে আমারে মাইরা ফ্যাললে - রে .  .  .  আমার কামাই খায় আবার আমারেই কিলাইরে .  .  .  আমি কই যামুরে .  .  .  '  আছিরন আরো যেসব বাক্য প্রয়োগ করে সেগুলো গ্রাম বাংলায় মানুষ শুনতে বলতে অভ্যস্ত হলেও ছাপার অক্ষরে সেসব অপ্রকাশিতব্যই জানে সবাই ।  
খালেক সত্যি সত্যি উঠোনে চলে যায় গু খুঁজতে ।  সদ্য তাওয়া ছেড়ে উঠে আসা কুঁচে মুরগির গু পাটাকঠির মাথায় লাগিয়ে সোজা ছুটে আসে আছিরনের দিকে ।  আরো জোরে চিৎকার দিয়ে ওঠে আছিরন ।  শুনেছুটে আসে পাড়াপ্রতিবেশীরা ।  কিন্তু ছুটে এসে নিবৃত করার আগেই খালেককে ভিক্ষার ঝুলিটা হাতে নিয়ে হনহন করে বাড়ি ছেড়ে বেরিয়ে যেতে দেখে তারা ।  আছিরনের দিকে চোখ পড়ে কার যেন ।  চিৎকার করে সে জানায় ,   ' ডাকাইত মিনসেটার কারবার দেখছ !  আছিরন বুবুরে গু খাওয়াইয়া দিছে !  ' 
আছিরনের মুখের দিকে তাকায় সবাই ।  
দুই
স্বাদীনতা দিবস ।  
কুদ্দুস ফকিরের আখড়ায় আসর জমেছে ।  তবে ফকিরের আখড়া শুনে লালনের ছেউড়িয়ার কথা ভাবলে কথা ভাবলে চরম ভুল হবে ।  বাউল তত্ত্বের আদর্শ যে কী কুদ্দুস ফকিরের আখড়ার লোকেরা তার বিন্দু বিসর্গও বোঝে না ।  তবে লালনকে গুরু বলে মানে ।  
কুদ্দুস ফকির দু ' হাতের মুঠোয় গাঁজার কলকে টেনে রহিমের হাতে চালান করতে করতে বলে ,  খালেক ভাই আইজ নাকি ডিসি সায়েব আসবে ?  তোমাদের গলায় ফুলের মালা দেবে ,  ট্যাকা দেবে ?  '  
 ' হঁ কুদ্দুস ,   ' দীর্ঘশ্বাস ছেড়ে বলে খালেক  ।   ' সরকার আমগো এতদিন খোঁজ লয় নাই ।  সেই যুদ্দুর পর থেইক্যা কী খাচ্ছি ,  কী পরছি তা জাইনবার দরকার মনে করে নাই ।  হুনছি অনেকেরে সারটোফিকেট দ্যাছে ,  চাইল দ্যাছে ,  ট্যাকা দ্যাছে; আমরা তার কিছুই পাইলাম না !  '  
 ' তুমি ঠিক কইছ খালেক ভাই ,   ' পশ্চিম পাড়ার আকবর নাক দিয়ে ধোঁয়া ছাড়তে ছাড়তে বলে ।   ‘ তালশারের নকু মিয়া তো যুদ্ধর পর থেকেই ট্যাকা পায় ।  এখন নাকি পাঁচ হাজার হইচে ।  তুমার কেন যে দিইনি বুঝলাম না ।  '  
 ' ভাইরে হগলই পুরা কপাল !  একেবারে যুদ্ধের থেইকা আমার কপাল পুরবার লাগছে ।  '  আবার একটা গভীর নিঃশ্বাস ছেড়ে ভাবনার রথে চেপে চলে যায় ফেলে আসা কৈশরে ।  
খালেকের বাবা পূর্ববঙ্গের মানুষ ।  মেঘনা পারে ছিল ওদের গরীবানা ছোট্ট সংসার ।  হঠাৎ মেঘনার সর্বাগ্রাসী ভাঙ্গনে দিশেহারা হয়ে শত শত মানুষের সাথে গ্রাম ছেড়ে চলে আসে তৎকালীন যশোরের এই সীমান্তবর্তী গ্রামে ।  নদীয়া আর যশোরকে বিভক্তকারী ছোট্ট শান্ত ইছামতীর তীর ঘেঁষে পতিত খাস জমিতে গড়ে ওঠে ঢাকালে কলোনি ।  ভাষার আঞ্চলিক টান আলাদা ।  তাই স্থানীয়রা ঢাকালেদের কথা বুঝতে পারে না ।  তবু তাদের ভেতর একটা সম্প্রীতির ভাব গড়ে ওঠে ।  কেউ কেউ নিজের ভাষা - সংস্কৃতিকে ভুলে পুরোপুরি মিশে যেতে চায় স্থানীয়দের সাথে ।  কেউ সফল হয় ।  কিন্ত খালেকের বাবা ব্যর্থ ।  এতটকু জমিতে বউ ,  দুই ছেলে আর এক মেয়েকে নিয়ে ঘর বাঁধে ওর বাবা - মা ।  কিন্তু যে সুখপাখির আশায় শত শত মানুষ এখানে চলে আসে সে সুখপাখির নাগাল তারা পায়নি ।  পাকিস্তানের রাজারা ভারত সীমান্তে পাহারাদারীর ব্যারপারটিতে কড়া নজর রাখলেও সীমান্তবাসীরা দুবেলা দু ’ মুঠো খাচ্ছে কিনা সে দিকে নজর দেয়নি কখনো ।  এরপর তাদের ওপর খাড়ার ঘা হয়ে নামে আইয়ুব - ইয়াহিয়া - ভুট্টো নামের জল্লাদদের দুঃশাসন ।  নিপীড়িত ,  নিষ্পেষিত জনতা ৬৯ - এর গণঅভ্যুত্থান পরে ৭০ - এর নির্বাচনে দাঁতভাঙ্গা জবাব দেয় পাক দানবদের ।  তারপরেও তাদের দমন পীড়ন থামেনি ।  বাঙ্গালিদের হাতে ছাড়েনি পাওনা ক্ষমতা ।  বরং নরখাদক পিশাচের হিংস্রতায় রাতের অন্ধকারে ঝাঁপিয়ে পড়ে ঘুমন্ত বাঙ্গালিদের ওপর ।  কোণঠাসা বাঙ্গলিরা আহত বাঘের মতো পাল্টা আঘাত হানে ।  খালেক তখন ষোল বছরের কিশোর ।  দেশ মাতৃকার টানে ঘরে থাকতে পারেনি ।  রাতের আঁধারে বাবা মাকে না জানিয়ে যুদ্ধে যায় ।  মুক্তির যুদ্ধ ।  
তিন
 ' কী ব্যাপার খালেক ভাই ,  কী ভাবছ ?  '  রহিম খালেকের গায়ে একটা টোকা দিয়ে বলে ।  পাঁচজনের হাত ঘুরে অবশেষে কলকেটা আসতে চায় খালেকের হাতে ।  স্মৃতি তাড়নায় বিভোর খালেকের সেদিকে খেয়াল নেই ।  ওকে সজাগ করতেই রহিমের এই টোকা । 
খালেক চমকে ওঠে ।  নিজেকে সামলে নিয়ে কলকেটার দিকে হাত বাড়াতে বাড়াতে বলে ,   ' কিচু না ,  যুদ্দুর কতা মনে পইরা গেল তো -  '  হতাশা ,  দীর্ঘশ্বাস আর গঁঞ্জিকার ধোঁয়া মিলেমিশে এক হয়ে যায় ।  মুখ দিয়ে টানা ধোঁয়া নাক দিয়ে ছাড়ার সময় খালেক ভাবে এই বুঝি তার সমস্ত কষ্ট ,  রাগের আস্তর ধোঁয়ার সাথে বেরিয়ে যাচ্ছে ।  কিন্তু ভাবে এক হয় আর এক ।  কলকের ধোঁয়া মেজাজের আগুনে বরং ঘৃতাহুতি দেয় ।  
 ' ডিসি সায়েবেকে চেনো নাকি ?  '  বিকেলের সংবর্ধনা অনুষ্ঠানকে ঘিরে রহিমের কৌতুহলের শেষ নেই । 
 ' প্যাটের চিন্তায় বাঁচি না ,  তারে চিইনা কী করুম ?  ' 
 ' মুই চিনি ,  বদরুল আমিন ।  একেবারে পাঞ্জাবি আর্মি যেন ।  '  সগর্বে বলে ওঠে কুদ্দুস । 
 ' বদরুল আমিন '  আর  ' পাঞ্জাবি আর্মি '  শব্দ দুটো কম্পাঙ্ক - তরঙ্গদৈর্ঘের বৈজ্ঞানিক ঐক্যতানে এক হয়ে হতাশা আর বিষাদের আগুনে জ্বলে পুড়ে মুহূর্তে ছারখার করে দেয় খালেকের মন - মস্তিস্ককে ।  ন্যানো সেকেন্ডের ব্যবধানে সেই অনল দাবানলের মতো ছড়িয়ে পড়ে ওর সমস্ত শিরায় - শিরায় ,  প্রতিটা দেহকোষে ,  রোমকূপের রন্ধ্রে রন্ধ্রে ।  বারুদের ছোঁয়া পেয়ে জীবন্ত কামানের গোলায় রূপান্তরিত হয় খালেকের বিস্ফোরিত দুটি চোখ । 
ভয় পেয়ে যায় আখড়ার সভ্যরা ।  খালেকের এইরূপ দেখেনি ওরা কখোনো ।  শুধু ওরা কেন গাঁয়ের কেউই দেখেনি ।  এমনকী দেখেনি যে আছিরন ওর মেজাজটাকে চেয়ারম্যানের সাঁনের সাথে তুলনা করে সেই আছিরনও ।  দেখেছে একাত্তরে হানাদার আর ঘাতক দালালেরা ।  যারা দেখেছে তার আর প্রাণ নিয়ে পালাতে পারেনি -  সেই অঙ্গারে জ্বলে পুড়ে নরকের ঝলসানো কীটে পরিণত হয়েছ ।  পোড়েনি একজন ।  বদরুল আমিন । 
ভয় খেয়ে যাওয়া সভসদেরা পরিস্থিতি সামাল দেয়ার চেষ্টা করে ।   ' তোমার না কতবর বলিছি খালেক ভাই ’ র সামনে পাঞ্জাবি আর্মিদের কীর্ত্তন গা ’ বা না ।  বুড়ো হতি চললে ,  আক্কেল দাঁত আবার কবে ওঠবে তুমার কুদ্দুস ভাই ?  '  কুদ্দুসকে ভর্ৎসনার বাণে বিদ্ধ করে রহিম । 
 ' শান্ত হও খালেক ভাই ,  কুদ্দুস ভুল করছে ।  জানোই তো ,  যখন তখন পাঞ্জাবি আর্মিদের কথা তুলা ওর বদ অভ্যাস ।  ওর তুমি মাপ কইরে দ্যাও ।  এরাম কখা আর বলবে না কোনেদিন ।  কি বলো কুদ্দুস ?  '  বলে আকবর কুদ্দুসের দিকে জিজ্ঞাসু দৃষ্টি হানে । 
কুদ্দুস দুহাত তুলে নিজের দুকান ধরে বলে ,   ' এই আমি কান ধরলাম খালেক ভাই ,  আর কোনোদির যদি ওই শালার বাইচ্চাদের নাম মুখি নিইছি তো আমি নূর উদ্দিনির ছেলেই নাই !  ' 
খালেক শান্ত হয় ।  কিন্তু  ' বদরুল আমিন '  শব্দটা মন থেকে সরাতে পারে না ।  কী এক ঘোরলাগা ভাব এসে আচ্ছন্ন করে তাকে ।  গাঁজার প্রকোপে কিনা জানে না -   দূরের বহুদূরের কোনো এক দেব মন্দিরের যজ্ঞধ্বনি তার কানে আসে ।  ঢাকের ড্যাডাং ড্যাডাং ,  ঘন্টার ঢং ঢং ,  শাঁখের পুঁউ - উ - উ .  .  .  ললনাদের উলুধ্বনি ডপলার এফেক্টে ভর করে ক্রমেই এগিয়ে আসছে তার দিকে ।  এগিয়ে আসছে একাত্তরের যজ্ঞমঞ্চ । 
চার
সে এক নিদারুণ ট্রাজেডির মঞ্চায়ন ।  একদিকে তরুণ বদরুল আমিনের লালসায় দিশেহারা সাধারণ জনতা ,  অন্যদিকে তরুণ খালেকের দৃষ্টির আগুনে পুড়ছে রাজাকার আলবদর আর পাক জানোয়ারের দল ।  পুরো যশোর জেলা তাদের বিচরণ ক্ষেত্র ,  কিন্তু কেউ কারো নাগালে নয় ।  খালেক অবশ্য তাকে হন্যে হয়ে খুঁজছে কিন্তু বদরুল আমিন চেষ্টা করছে খালেকের নজর এড়িয়ে কীভাবে পেছন থেকে মুক্তি বাহিনি ও আম জনতার রক্তে হাত রঞ্জিত করা যায় সে সুযোগ ।  যুদ্ধে শেষ হাসি খালেক হাসলেও ইঁদুর - বিড়াল দৌড়ে বদরুল আমিনেরই জয় হয় ।  যুদ্ধজয়ী খালেক ঘরে ফেরে একবুক আশা আর একটুকরো স্বপ্ন নিয়ে -  মায়ের হাতে তুলে দেবে স্বাধীন দেশের পতাকা আর বোনের হাতে পরাবে মুক্তির রাখি বন্ধন ।  কিন্তু হায় !  কোথায় মা - বাবা ,  কোথায় আদরের ভাইবোন ? 
পড়শিরা জানায় ,  সীমান্তে পাক আর্মিদের বড় যাতয়াত ছিল না ,  তাই দেশ ছেড়ে শরনার্থী হওয়ার কথা ভাবেনি কেউ ।  কিন্তু একরাতে পাল্টে যায় সব হিসাব নিকাশ ।  খুনি বদরুল আমিন নাকি পাক আর্মি সাথে নিয়ে গভীর রাতে হানা দিয়েছিল গ্রামে ।  অন্য কারো দিকে তাকায়নি শুধু খালেকেদর বাড়িতে ঢুকে ওর বাবা - মা ভাইকে মেরে বোনকে ধর্ষণ করে সেই রাতেই সটকে পড়ে ।  সকালে পড়শিরা বোনের ঝুলন্ত লাশ উদ্ধার করে ঘরের মটকা থেকে ।  
এক দৌড়ে খালেক ঘরে ঢোকে ।  বোনের ওড়নাটা তখনো মটকার বাঁশে ঝুলেছে ।  সাদা ওড়নাটায় ছোপ ছোপ রক্তের দাগ ।  বাবা - মায়ের রক্ত !  ভাইয়ের রক্ত ! 
খালেকের মনের ছায়ামঞ্চে এবার ফুটে ওঠে একটা কাঠের ফ্রেমের পুরোনো রেডিওর ছবি ।  তাতে গান বাজছে স্বাধীন বাংলা বেতার কেন্দ্রের গান -  মোরা একটি ফুলকে বাঁচাব বলে যুদ্ধ করি / মোরা একটি মুখের হাসির জন্য অস্ত্র ধরি .  .  . 
 ' বন্ধ করো ,  বন্ধ করো এই গান !  '  চিৎকার করে বলে খালেক ।    
	 ' কী হইছে খালেক ভাই ?  ' 
	 ' এরাম করো কেন ?  ' 
	 ' এই খোকা ,  রেডিওটা বন্ধ কর ।  ' 
	আকবর ,  রহিম ,  কুদ্দুস তিনজনেই তটস্থ হয়ে ওঠে ।  খালেকের ঘোরলাগা ভাব কেটে যায় ।  ছায়ামঞ্চটা মিলিয়ে যায় কোথায় যেন ।  খালেক বুঝতে পারে গানটা অন্তত ওই ছায়ামঞ্চের নয় । 
পাঁচ
বিকেলে বউয়ের ঠ্যালাঠেলিতে কুদ্দুসের কাছ থেকে একটা পরিষ্কার পাঞ্জাবি ধার করে সেটা গায়ে চাপিয়ে সবংর্বনা অনুষ্ঠানে যায় ।  বাংলাদেশের আর দশটা রাজনৈতিক মঞ্চের চেয়ে এর বাহুল্য কম ছিল না ।  এমপি - মন্ত্রীদের মতো বড় বড় নেতারা হয়তো ছিলেন না ,  তবে চেয়ারম্যান - মেম্বাররা তো ছিলেন !  ছিলেন জেলা প্রশাসকের মতো বড় আমলাও ।  জ্বালাময়ী বক্তৃতা দিয়ে স্রোতার চিত্ত হরণ করার পারদর্শিতা তাদেরও কম নয় ।  যাই হোক বক্তব্য পর্ব শেষে একে একে ডাক পড়ল এলাকার জীবিত সব মুক্তিযোদ্ধার ।  নগদ পঞ্চাশ হাজার টাকা ,  একটা সম্মাননা পদক আর একটা করে সনদপত্র দেয়া হচ্ছে সবাইকে ।  পুরস্কার নিজ হাতে তুলে দিচ্ছেন স্বয়ং বীর মুক্তিযোদ্ধা পদবিধারী ডিসি বদরুল আমিন সাহেব ।  
	খালেক  ' বদরুল আমিন '  নামটা নিয়ে সংশয়ে ছিল ।  পুরস্কার নেয়ার সময় ডিসির চোখে পানে কিছুক্ষণের জন্য দৃষ্টি নিবদ্ধ করে ।  এই চোখ ভুলবার নয় ।  বদরুল আমিনকে খালেক সরাসরি দেখেনি কখনো ।  তবে তার একটা  ছবি থাকত সবসময় ওর পকেটে ।  ডিসি সাহেবের চোখজোড়া যেন অবিকল সেই ছবি থেকে তুলে আনা ।  পুরস্কারে হাত না দিয়ে খালেক বিড়বিড় করে বলে ,   ' তুমি রাজাকার বদরুল আমিন না ?  ' 
	ভিমরি খেয়ে যান ডিসি সাহেব ।  মুহূর্তে সামলে নিয়ে উল্টোপাল্টা কিছু একটা বলতে যাচ্ছিলেন কিন্তু খালেকের সেই একাত্তরের ভয়ঙ্কর চোখ যা নাকি আছিরনেরও অদেখা -  সেই চোখের সামনে দাঁড়িয়ে কোনো যুক্তিই তিনি খুঁজে পেলেন না ।  ক্রেস্ট ,  চেক আর সনদপত্র কোনোরকমে খালেকের হাতে ছেড়ে দিয়ে চ্যোরম্যানকে ডেকে শুধু বললেন ,   ' আমি একটু টয়লেটে যাব ।  ' 
	খালেক মাথা নিচু করে সনদপত্রটার দিকে দৃষ্টি বুলায় ।  সনদপত্র কোথায় ,  এ যে তার বোনের ফাঁসের ওড়না !  ছোপ ছোপ রক্তের দাগ লেগে আছে তাতে ।  মা - বাবা - ভাইয়ের রক্ত ।  খালেকের বিস্ফোরিত চোখজোড়া পুড়িয়ে ছাই করতে চাই সে ওড়নারূপি সনদটাকে ।  পারে না ।  তবে হাত তো আছে !  খেরোখাতার মতো কয়েক টানে সেটাকে ছিঁড়ে টুকরো টুকরো করে সামনে বসা জনতার মাঝে ছিটিয়ে দেয় । 
 -  -  -  -  -  -  -  -  -  -  -  -  -  -  -  -  -  -  -  -  -  - 
আব্দুল গাফফার রনি






গ্রামগঞ্জের খেলাধুলা



৮০ - এর দশকের মাঝামাঝি সময় থেকেই যুগবদলের এক্সপ্রেস গতির সূচনা ।  যুগ পরিবর্তনের এই হাওয়া লাগে আমাদের দেশীয় খেলাধুলার জগতেও ।  ১৯৮৬ সালের বাংলাদেশের বিশ্বকাপ ফুটবলের সম্প্রচার শুরু হয় বিটিভিতে ।  তারপরে ক্রিকেট বিশ্বকাপেরও ।  কিন্তু তখনো টিকে ছিল গ্রামগঞ্জের খেলাধুলাগুলো ।  
একবিংশ শতাব্দীর শুরুতেই শহরের গণ্ডি পেরিয়ে ডিশ চ্যানেলগুলো ছড়িয়ে পড়ে অজপাড়াগাঁয়ে ।  টেলিভিশনের পাশাপাশি এখন বাড়িতে বাড়িতে পৌঁছে গেছে কম্পিউটার ।  হাতে হাতে উঠে এসেছে মোবাইল ফোন ।  ছেলেমেয়েরা এখন ভার্চুয়াল ভিডিও গেমের নেশায় বুঁদ ।  তাছাড়া জনসংখ্যার বৃদ্ধির বাড়তি চাপে বিলীন হয়ে যাচ্ছে গ্রামগঞ্জের খেলার মাঠ ,  পতিত জমি ।  অথচ কী আনন্দেই না কেটেছে আমাদের শৈশব । 
ছেলেবেলার সেসব খেলাধুলার নিয়ম কানুন যেমন বৈচিত্রময় ছিল ,  বিচিত্র সেগুলোর নামও ।  গাদি ,  গাছগাদি ,  জল - ডাঙা - ডিং ,  বউতোলা ,  খেটে খেলা ,  লইলাং  ( ডাংগুলি )  ।  এছাড়াও পরিচিত নামের খেলা তো আছেই ।  মার্বেল ,  হা - ডু - ডু গোল্লাছুট ,  কুতকুত ,  কানামাছি ভোঁ ভোঁ । 

দলগঠন

জাতীয় বা আর্ন্তজাতিক খেলায় দল নির্দিষ্ট করা থাকে ।  যে দেশের খেলোয়াড় সে শুধু সেই দেশের হয়েই খেলতে পারে ।  কিন্তু খোলাটা যখন গ্রামে তখন দল  ভাগ করা একটা সমস্যা বটে ।  দেখা যায় দু ’ জনের মধ্যে খুব ভাব ।  তারা একই দলে খেলতে চায় ।  এতে হয় কী ,  দুই দলের ভারসাম্য নষ্ট হয়ে যায় ।  তাই নিরেপেক্ষ সিস্টেমে খেলোয়াড় বাছাই করে দল তৈরি করতে হয় ।  আমরা ছোটকালে দেখেছি যেসব খেলা দুই দলের মধ্যে হয় সেই খেলাগুলোতে খেলোয়াড় বাছাইয়ের পদ্ধতি ছিল দুই রকম ।  একটার নাম ওপেনটু বায়োস্কোপ ।  আরেকটা পাতাপুতি দিয়ে ভাগানো ।  আমরা পাতাপুতি ভাগানোটায় বেশি পছন্দ করতাম ।  কারণ এতে সময় অনেক কম লাগে ।  আবার নিরপেক্ষও ।  

ওপেন টু বায়োস্কোপ

দু জন চৌকশ খেলোয়াড় হয় রাজা ।  মানে অধিনায়ক আরকি ।  দুই রাজা মুখোমুখি দাঁড়িয়ে দুই হাত উঁচু করে তোরণ তৈরি করে ।  বাকি খেলোয়াড়রা পরস্পরের কাঁধে হাত রেখে রেলগাড়ির মতো সেই তোরণের ভেতর দিয়ে পার হয় ।  চিত্র - ১ - এর দিকে তাকালেই বুঝতে পারবে ।  তোরণের ভেতর দিয়ে যাওয়ার সময় ছেলেমেয়ে এক যোগে একটা ছড়া কাটে ।  অত্যন্ত্য জনপ্রিয় ছড়া : 
                                                   “ ওপেন টু বায়োস্কোপ
                                                   নাইন টেন তেইশ কোপ
                                                   সুলতানা বিবিয়ানা
                                                   সাহেব - বাবুর বৈঠকখানা
                                                   সাহেব বলেছে যেতে 
                                                   পানের খিলে খেতে
                                                   পানে তে মৌরি বাটা
                                                   স্প্রিংয়ের চাবি আঁটা
                                                   যার নাম মণিমালা
                                                   তারে দেবো মুক্তার মালা ” 

চিত্র - ১  :  ওপেন টু বায়োস্কোপ পদ্ধতি
মুক্তার মালা বলার সাথে সাথে ছড়া শেষ হয়ে যায় ।  ছড়া শেষের মুহূর্তে যে খেলোয়াড় তোরণের ভেতর আটকা পড়ে তাকে দুই রাজা গলায় মালা দেয়ার মতো করে বন্দি করে ।  আগেই ঠিক করা থাকে যে খেলোয়াড় পড়বে সে কোন রাজার দলে খেলবে । এভাবে প্রথম খেলোয়াড়ের দল নির্বচন হয়ে গেলে তাকে বাদ দিয়ে আবার শুরু হয় রেলগাড়ি চলা ।  সাথে ছড়াতো আছেই ।  দ্বিতীয়বারে যে ধরা পড়ে সে দ্বিতীয় রাজার দলে খেলে ।  এভাবে একজন করে ধরে দলে ভেড়ায় রাজারা ।  

পাতাপুতি ভানোগা

পাতাপুতি ভাগোনোর সময়ও দুজন রাজা ঠিক করা হয় আগে ।  তারপর তাঁরা খোলা মাঠে বসে থাকে ।  বাকি খেলোয়াড়রা জোড়ায় জোড়ায় গলাগলি করে বের হয়ে যায় বিভিন্ন দিকে ।  হাত মুঠো করে জোড়া ধরে আবার ফিরে আসে তারা রাজাদের সামনে ।  জোড়ার একজনের মুঠোয় হয়তো ফুল লুকানো আছে ,  আরেকজনের হাতে হয়তো আছে পাতা ।  হাত মুঠো রেখেই তারা রাজাদের জিজ্ঞেস করে ,   ‘ ফুল নিবা না পাতা নিবা ?  ’ 
দুই রাজার যেকোনো একজন হয়ত উত্তর দেবে ,   ‘ আমি ফুল নেব ।  ’  তখন যার হাতে ফুল আছে সে মুঠো খুলে ফুল দেখিয়ে সেই রাজার দলে ভিড়ে যাবে ।  এভাবে সবকটা জোড়া একে একে এসে দুই রাজার দল ভারি করবে ।  দু ’ জন সমমানের খেলোয়াড় দিয়ে জোড়া তৈরি করা হয় ।  এতে দুই দলের শক্তিতে ভারসাম্য থাকে ।  দল গঠনে নিরপেক্ষতাও বজায় থাকে শতভাগ ।  

হা - ডু - ডু

চিত্র - ২  :  হা - ডু - ডু খেলার একটি দৃশ্য
আমাদের এলাকায় হা - ডু - ডু আর কাবাডি একই খেলা বলে জানে সবাই ।  আমাদের পাড়ায় একটা বিরাট আকারের অশ্বথ গাছ আছে ।  চাররাস্তার ঠিক মধ্যিখানে ।  পঞ্চাননতলা বলে জানে সবাই ।  প্রতিবছর বৈশাখ মাসে পঞ্চাননতলায় রীতিমতো ঢাক ঢোল পিটিয়ে মাইক বাজিয়ে বসত হা - ডু - ডু ’ র আসর ।  এ পাড়া - ওপাড়া কখনো বা এগ্রাম - সেগ্রামের মধ্যে লড়াই হতো ।  মাঝে মাঝে তরুণ ও বৃদ্ধদের মধ্যেও প্রতিদ্বন্দ্বিতা হতো ।  ৮ / ১০ দলের অংশগ্রহণে অনুষ্ঠিত সেসব টুর্নামেন্টে চ্যাম্পিয়নারা পেত আস্ত একটা গরু ।  রানার আপদের দেয়া হতো জীবন্ত একটা খাসি ।  অনেক পরে অবশ্য বদলে যায় পদক ।  চ্যাম্পিয়নদের জন্য টেলিভিশন ।  রানার আপেরা পেত বিরাট সাইজের টেপ রেকর্ডার ।  
টুর্নামেন্ট যেদিন শুরু হতো সেদিন পথে পথে বসত যেন বৈশাখী মেলা ।  অশ্বথ - আশ্বড় পাতার বাঁশির ভোঁ ভোঁ আওয়াজে মুখর হয়ে উঠত গোটা এলাকা ।  সেই সাথে ধারাভাষ্যকারের মাইক ।  স্টেডিয়ামের মতো অশ্বথ তলায় তো আর গ্যালারি নেই ।  তাই বড়রা গোল হয়ে দাঁড়িয়ে উপভোগ করত হা - ডু - ডু ’ র ঐন্দ্রজালিক দৃশ্য ।  বালক আর কিশোরদের গ্যালারির অভাব নেই ।  অশ্বথ আর আম গাছের প্রত্যেক ডালে ডালে থাকতো ক্ষুদে দর্শকদের ভিড় ।  অশ্বথতলায় পাশেই ছিল দু - তিনশ বছরের পুরোনো একটা জমিদার বাড়ি ।  সেই পড়োবাড়ির ছাদে ভিড়ে যেত মহিলা আর আমার মতো যারা গাছে চড়তে অক্ষম সেইসব দর্শকেরা ।  খেলা দেখতে গিয়ে গাছ থেকে ,  ছাদ থেকে পড়ে হাত - পা ভাঙ্গার ঘটনাও কম ঘটেনি ।  

হা - ডু - ডু খেলার নিয়ম

হা - ডু - ডু খেলায় দুটো দল দরকার হয় ।  প্রত্যেক দলে থাকে ১১ জন করে খেলোয়াড় ।  তবে ছোটদের খেলায় খেলোয়াড়ের সংখ্যার ধরাবাঁধা কোনো নিয়ম থাকে না ।  ২২ জন ছেলে একসাথে জড়ো হয়ে খেলার মাঠে উপস্থিত হবে এমন আদেশ তো তাদের কেউ দেয়নি ।  তাই মোটামুটি চার - পাঁচ জনের একটা দল খাড়া করতে পারলেই খেলা শুরু হয়ে যেত ।  কখনো কখনো দেখা যেত দুই দলের খেলোয়াড় সংখ্যা সমান নয় ।  কোনো দলে ৫ জন খেলোয়াড় তো প্রতিপক্ষের দলে ৬ কিংবা তারও বেশি খেলোয়াড় ।  ছেলেমেয়েরা খেলতে যায় কোনো পরিকল্পনা ছাড়াই ।  তাই সেখানে যারা উপস্থিত থাকতো তাদের কাউকে নিরাশ করা হতো না ।  মাঠে যদি বোজোড় সংখ্যক ছেলে থাকে তখন একটা দলে খেলোয়াড় বেশি থাকবে সেটাই স্বাভাবিক । 
অনেক সময় দেখা যেত একটা ছেলে খুব ভালো খেলা করে ।  তার সাথে লড়ে ওঠা খেলোয়াড় ওই মাঠে একজনও নেই ।  তাই সমতা বজায় রাখার জন্য সে যে দলে খেলবে তার প্রতিপক্ষ দলে ১ - ২জন খেলোয়াড় বেশি খেলানো হত ।  তবে বড়দের খেলায় বা টুর্নামেন্ট ভিত্তিক খেলায় খেলোয়াড় সংখ্যা সব সময় ১১ জন করে । 
হা - ডু - ডু খেলায় মাটিতে আছাড় খাওয়ার ব্যাপারটা ঘটে খুব বেশি ।  তাই হা - ডু - ডুর কোট হতে হয় নরম ।  মাটিতে একটা চারকোনা ঘর কেটে পুরো ঘরটা কোদাল দিয়ে কুপিয়ে নেয়া হত ।  তখন সেই কোপানো মাটির নরম তোশকে আছাড় খেলেও হাত - পা ভাঙার ভয় থাকে না ।  নরম কোটের মাঝখানে আড়াআড়ি ভাবে দাগ কাটা থাকে ।  দাগের দুই পাশে দুটি ঘরে অবস্থান নেয় দুই দল । 

চিত্র - ৩ :  হা - ডু - ডু খেলার কোট
হা - ডু - ডু খেলা শুরুর আগে টস হয় ।  টসেই নির্ধারণ হয় কোন দল আগে শুরু করবে ।  টস জয়ী দলের অধিনায়ক তাঁর দলের সবচেয়ে চতুর খেলোয়াড়কে পাঠিয়ে দেয় প্রতিপক্ষের কোটে ।  নিয়মটা ভালোভাবে বোঝার জন্য চিত্র - ৩ - এর দিকে চোখ বুলিয়ে নিতে পারো ।  ধরা যাক ,  চিত্রের ১ নং দলটি টসে জিতেছে ।  শুরুতেই এই দলের একজন খেলোয়াড়  ‘ টেক .  .  .  টেক .  .  . টেক .  .  .  ’  কিংবা  ‘ কাবাডি .  .  . কাবাডি .  .  .  . কাবাডি .  .  .  ’  বলে ছড়া কাটতে কাটতে ঢুকে পড়বে ২ নং দলের কোটে ।  তার একমাত্র উদ্দেশ্য দম ধরে রেখে ছড়া কাটতে কাটতে ২নং দলের কোনো এক খোলোয়াড়কে ছুঁয়ে নিজের কোটে চলে আসা ।  এ কাজটা যদি ঐ খেলোয়াড় ঠিকভাবে করতে পারে তবে তার দল পাবে এক পয়েন্ট । 
অন্যদিকে ২ নং দলের খেলোয়াড়দের লক্ষ্য হলো ছড়া কাটতে কাটতে যে খেলোয়াড় তাদের কোটে ঢুকে গেছে আটকে রাখা ।  কিন্তু যতক্ষণ ওই খেলোয়াড়ের দম আছে ততক্ষণ তার হাতে ছোঁয়া দিলে চলবে না ।  গা বাঁচিয়ে অপেক্ষা করতে হবে তার দম ফুরানো পর্যন্ত ।  দম ফুরানোর সাথে সাথে সবাই মিলে তাকে জাপটে ধরে ফেলার চেষ্টা করবে ।  দম ফুরানোর আগেই যদি ১ নং দলের ছড়া গায়ক ২নং দলের কোনো খেলোয়াড়কে ছুঁয়ে দেয় তবে সাথে ২ নং দলের খেলোয়াড়রা তাকে পাকড়াও করার চেষ্টা করবে ।  তা ’  যদি পারে তবে গায়কের দম ফুরানো পর্যন্ত তাকে ২ নং ঘরে আটকে রাখতে হবে ।  কিন্তু গায়ক চেষ্টা করবে দম থাকতে থাকতে ২ নং দলের খেলোয়াড়দের বন্ধন ছিঁড়ে নিজের কোটে ফিরে যাবার ।  ২ নং দল যদি ১ নং দলের গায়ককে আটকে দিতে পারে তবে ১ নং দল কোনো পয়েন্ট পাবে না ।  তাদের দান বাতিল হয়ে যাবে ।  ২ নং দল তখন দান পাবে ।  তারাও তখন একজন চতুর খেলোয়াড়কে গায়ক করে পাঠাবে ১ নং কোটে ।  এভাবেই দান - পাল্টা দানের মাধ্যমে এগিয়ে যাবে হা - ডু - ডু খেলা । 

দাড়িয়াবান্ধা

ছোট ছেলেমেয়েদের কাছে সবচেয়ে প্রিয় খেলা বোধহয় দাড়িয়াবান্ধা ।  খেলাটা শুধুই ছোটদের ।  বড়দের জন্য একেবারে বেমানান ।  খেলাটার স্থানীয় নাম গাদি ।  বারোমাসি খেলা হলেও বর্ষাকালেই এই খেলাটার প্রচলন ছিল বেশি ।  লম্বা টেনিস কোটের মতো কোট তৈরি করে সেখানে খেলত ছেলেমেয়েরা ।  

চিত্র - ৪  :  ডাকটিকিটে দাড়িয়াবান্ধা                                    

চিত্র - ৫  :  দাড়িয়াবান্ধা বা গাদি খেলার কোট
মোটামুটি ৫টি ঘর কেটে খেলা হতো দাড়িয়াবান্ধা ।  পাঁচ ঘরে খেলোয়াড় সংখ্যা ৬ জন ।  অর্থাৎ দুই দল মিলিয়ে মোট ১২ জনের খেলা ।  কিন্তু গ্রাম্য ছেলেমেয়েরা অত নিয়ম কানুনের ধার ধারবে কেন ?  ৫ জনের জায়গায় ৮ জনের খেলাতেও তাদের যেমন আপত্তি নেই ,  তেমনি তিনজন খেলোয়াড় নিয়েও অনায়াসে চালিয়ে নেয়া যায় খেলাটা ।  
ওপরের চিত্র - ৫ - এ ১নং ঘরটি মূল বা গাদি ঘর ,  ২নং টি নুন ঘর ।  প্রথমে দুই দলের মধ্যে টস হতো ।  টসজয়ী দলটা ঢুকত ১ নম্বর ঘরের ভেতর ।  অন্য দল তাদের রাখত কড়া পাহারায় ।  টসে হারা দলটির একজন দাঁড়াত ১ ও ২ নং ঘরের মাঝখানের দাগে ,  আরেকজন দাঁড়াতো ১ ও ৩ নং ঘরের মাঝখানে দাগের ওপর ।  খেলা শুরু হলে টসজয়ী দলটার প্রথম উদ্দেশ্যই প্রতিপক্ষের পাহারাকে ফাঁকি দিয়ে বেরিয়ে পড়া ।  তারপর সব দাগের সব প্রতিপক্ষকে টপকে সব ঘর স্পর্শ করে আবার প্রথম ঘরে ঢুকে পড়া ।  
সবাইকে ১ নং ঘরে ঢুকতেই হবে তার কোনো মানে নেই যেকোনো একজন ঢুকলেই চলবে ।  সেটা করতে পারলেই তারা পেয়ে যাবে এক গাদি বা এক পয়েন্ট ।  এক গাদি অর্জন করতে অবশ্যই সেই খেলোয়াড়কে নুনঘর ঘুরে আসতে হবে ।  প্রতিপক্ষকে ফাঁকি দিয়ে ১নং ঘরে ঢোকার মুহূর্ত পর্যন্ত যদি প্রতিপক্ষের কোনো খেলোয়াড় তাদের যে কোনো একজনকে নিজের দাগের ওপর দাঁড়িয়ে ছুঁয়ে দিতে পারে তবে সেই দান বাতিল ।  তখন টসজয়ী দলকে দাগে দাঁড়াতে হবে আর প্রতিপক্ষ ১ নং ঘরে ঢুকে নতুন দান শুরু করবে । 
একই কোটে আরেক ধরনের গাদি খেলার প্রচলন ছিল ।  নুনগাদি ।  ১৭ / ১৮ বছরের ব্যবধানে স্মৃতি বড় প্রতারণা করছে ।  অনেক চেষ্টা করেও তাই সেই খেলার নিয়মকানুন মনে করতে পারছি না ।  গাদি বা দাড়িয়াবান্ধা মূলত বারমাসি খেলা তবে বর্ষাকালেই খেলটা জমত বেশি । 

গাছ গাদি

বড় মজার এই খেলাটা ।  খেলোয়াড়ের ধরাবাঁধা কোনো সংখ্যা নেই ।  ৭ / ৮ জনের এক দল বিশেষ এক প্রক্রিয়ায় একজনকে মুচি বানায় ।  এখানে বলে রাখি  ‘ মুচি ’  শব্দটা কারো মনে আঘাত দেয়ার জন্য লিখিনি ।  আসলে ছোট্ট কালে অধিকাংশ খেলায় এভাবে একজনকে মুচি বা অস্পৃশ্য বানানো হতো ।  যেসব খেলায় দল টলের বালাই থাকে না সেসব খেলায় সাধারণত একজন মুচি দরকার হয় ।   ‘ মুচি ’  একজন আর বাকি সবাই  ‘ উটঠা ’  ।  

চিত্র - ৬ :  একজনকে মুচি বানোনোর প্রক্রিয়া চলছে
অস্পৃশ্য  ‘ মুচি ’  যদি  ‘ উটঠা ’  খেলোয়াড়কে ছুঁয়ে দেয় তবে সেও  ‘ মুচি ’  হয়ে যায় ।  তখন দুজন  ‘ মুচি ’  মিলে সব  ‘ উটঠাদের ’  ছুঁয়ে দিয়ে  ‘ মুচি ’  বানানোর তালে থাকে ।  যাইহোক ,  গাছগাদি খেলার সময় একজনকে মুচি নির্বাচন করে বাকিরা মাঝারি গাছে চড়ে বসে ।  আম - কাঁঠাল গাছ এক্ষেত্রে সর্বোৎকৃষ্ট ,  খুব সহজেই নিচের দিকের ডালের সাহায্যে লাফিয়ে মাটিতে নেমে পড়া যায় ।  
মুচির হাতে থাকে একটা লাঠি ।  তার একমাত্র উদ্দেশ্যই হচ্ছে গাছে বসে থাকা খেলোয়াড়দের সেই লাঠির সাহায্যে ছুঁয়ে দেয়া ।  আর গাছের খেলোয়াড়ের উদ্দেশ্য থাকে মুচির লাঠি এড়িয়ে কীভাবে মাটিতে নেমে পড়া যায় ।  যে পারে তার ঝুলিতে যোগ হয় একগাদি ।  আর যদি মুচি ছুঁয়ে দেয় তখন সেও মুচি ।  এভাবে বেড়ে যায় মুচির লোকবল তখন দুজন দুটো লাঠি নিয়ে বাকিদের ছোঁয়ার চেষ্টা করে । 

জল - কুমির

জল - কুমির আরেকটি মজার খেলা ।  আমাদের এলাকায় এর নাম জল - ডাঙা - ডিং ।  এ খেলাতেও একজন মুচি বা কুমির নির্বাচিত হয় ।  মূলত জলের খেলা ।  প্রথমেই  ‘ উটঠা ’ দের একজন নিরাপদ দূরত্বে দাঁড়িয়ে মুচি বা কুমিরকে ছড়া কেটে বলেÑ
 “ জল ডাঙা - ডিং কড়া কড়া ?  ” 
জবাবে কুমির বলে -  - 
		 “ ছ ’  মন ছ ’  কড়া -  -  ” 
 ‘ উটঠা ’  আবার জিজ্ঞেস করে -  - 
		 “ জল নিবা না ডাঙা নিবা ?  ” 
কুমির যদি বলে ডাঙা নেব ,  তখন উটঠারা সব একলাফে পানিতে ঝাঁপিয়ে পড়ে ।  কারণ ডাঙা তখন কুমিরের দখলে ।  কুমির যদি ডাঙায় থাকা তাদের কাউকে ছুঁয়ে দেয় তবে সেও কুমির হয়ে যাবে ।  তারপর দুই কুমির মিলে চেষ্টা করবে অন্যদের কীভাবে ডাঙায় তুলে ছুঁয়ে দিয়ে কুমির বানানো যায় । 

চিত্র - ৭  :  জল - কুমির খেলার একটি স্নায়ুক্ষয়ী মুহূর্ত
জলে নামার পর উটঠাদের লক্ষ্য কুমিরকে ফাঁকি দিয় জল থেকে ডাঙ্গায় ওঠা ।  তার কুমিরের তাড়া খেয়ে আবার জলে নেমে পড়া ।  অন্যদিকে কুমির যদি জল চায় তখন  ‘ উটঠা ’ রা ডাঙায় নিরাপদ ।  কিন্তু জলে নামলেও কুমিরের ভয় ! 
জল - কুমির জলের খেলা হলেও ডাঙাতেও চলত এই খেলা ।  তখন মাটি হলো জল আর ঘরবাড়ি ,  গাছের গুড়ি কিংবা কোনো উচুঁ জায়গা হলো ডাঙা । 

কুতকুত বা এক্কাদোক্কা খেলা

বাংলাদেশের মেয়েদের কাছে সবচেয়ে জনপ্রিয় খেলা হলো কুতকত ।  এই খেলারই আরেক নাম এক্কাদোক্কা সাধারণত বর্ষকালে ভেজা - নরম মাটিতে দাগ কেটে এই খেলা ।  প্রথমে একটা আয়তক্ষেত্র ।  তারপর সেই আয়তক্ষেত্রের ভেতর মোট ছয়টি ঘর করা হয় ।  চিত্র - ৮ - এর মতো ।  শুধু ঘর হলেই তো চলবে না দরকার গুটিরও ।  মাটির ভাঙা পাতিল হলো এই খেলার আদর্শ গুটি ।  গুটি চৌকোনা অথবা গোল হতে হবে । 

চিত্র - ৮  :  কুতকুত খেলার ঘর
মোটামুটি দু ’ জন খেলোয়াড় হলেই মোটামুটি কুতকুত খেলা চালিয়ে নেয়া যায় ।  খেলোয়াড়দের উদ্দেশ্য হচ্ছে ,  ঘর গুলো কিনে ফেলা ।  যে যত বেশি ঘর কিনতে পারে সেই জয়ী হয় ।  ঘর কেনার জন্য খেলোয়াড় প্রথম ঘরের সামনে দাঁড়ায় ।  তারপর প্রথম ঘরে গুটি ছুঁড়ে মারে ।  গুটি যদি প্রথম ঘরেই পড়ে তবে সে ঘর কেনা প্রক্রিয়া শুরু করতে পারবে ।  গুটি যদি লক্ষ্যভ্রষ্ট হয় তবে দান চলে যাবে অন্য খেলোয়াড়ের কাছে ।  তখন সে চেষ্টা করবে প্রথম ঘরটা কেনা যায় কিনা । 

চিত্র - ৯  :  এই ছোট্ট মেয়েটা যথাসাধ্য চেষ্টা  করেছিল কিন্তু দাগে পা
দিয়ে দান বাতিল করে ফেলেছে
প্রথম ঘরে গুটি ছুঁড়ে মারার পর খেলোয়াড় এক পা উঁচু করে আরেক পায়ে ভর দিয়ে লাফিয়ে লাফিয়ে ঘরে ঢুকে পড়বে ।   সেই সাথে  ‘ কুত .  .  . কুত .  . কুত .  .  ’  বলে ছড়া কাটতে থাকবে ।  তবে সাবধান থাকতে হবে দাগে যেন পা না পড়ে ।  পড়লেই দান বাতিল ।  তেমনি ছড়ার দম পুরালেও দান বাতিল ।  তারপর যে পায়ে ভর দিয়ে সে হাঁটছে সেই পা দিয়ে গুটিটা টোকা দিয়ে ঠেলে দেবে সামনের ঘরগুলোর দিকে ।  তখন তার লক্ষ্য গুটিটা ঠেলে শেষ ঘরে পৌঁছে দেয়া ।  সেটা যদি এক টোকাতেই চলে যায় তো খুবই ভালো ।  আর না গেলে তাখে খুঁড়িয়ে খুঁড়িয়ে সামনে হেঁটে আবারো গুটি ঠেলতে হবে ।  তবে এক্ষেত্রেও সাবধানতা অবলম্বন না করলেই নয় ।  কারণ গুটি এমনভাবে ঠেলতে হবে যাতে কোনো দাগে আটকে না যায় ।  তাহলে দান বাতিল ।  আবার বেশি জোরে টোকা দিলে গুটি শেষ ঘর পার হয়ে বাইরে চলে যেতে পারে ।  সেটা হলেও কিন্তু দান বাতিল ।  গুটি শেষ ঘরে ঢুকালেই চলবে না ।  খেলোয়াড়কে এক পা ওপরে তুলেই শেষ ঘরে আসতে হবে ।  তার আগে নিশ্চিত হতে হবে সে এক পায়ে ভর দিয়ে সবকটা ঘর ঘুরে এসেছে । 
গুটি শেষ ঘর পার করার পর খেলোয়াড় আবার চলে আসে প্রথম ঘরের সামনে ।  তার পর দুই হাতে চোখ ঢেকে মাথা ওপরের দিকে তুলে তাকে পা বাড়াতে হয় সামনের ঘরগুলোর দিকে ।  এখন আর গুটির দরকার নেই ,  না দেখে সব ঘরগুলো মাড়ালেই চলবে ।  তবে এই মাড়ানোটা কিন্তু যেন তেন ব্যাপার নয় ।  কোনো অবস্থাতেই দাগে পা না পড়ে সেটা আন্দাজ করে নিতে নিতে হবে ।  চোখ খোলা চলবে না ।  আবার এক ঘরে দুই পা ফেলাও চলবে না ।  মানে প্রথম ঘরে এক পা থাকলে দ্বিতীয় ঘরে থাকবে দ্বিতীয় পা ।  তারপর দ্বিতীয় ঘরের পাটা ঠিক রেখে প্রথম ঘর থেকে পা সরিয়ে তৃতীয় ঘরে নিতে হবে ।  এভাবে সবক ’ টা ঘর ঘোরা শেষ হলেই তবে সফল ভাবে ঘর কেনা হবে ।  তবে শুধু প্রথম ঘরটা কেনা হলো ।  প্রথম ঘর কেনা শেষ হলেই আবার নতুন করে দান শুরু হবে ।  এবার লক্ষ্য দ্বিতীয় ঘর কেনা ।  এজন্যও তাকে আগের মতোই গুটি নিয়ে সব ঘর পেরুতে হবে ।  তারপর চোখ বুজে সব ঘর মাড়াতে হবে ।  এভাবে সবকটা ঘর কেনা হলে খেলা শেষ হয়ে যাবে । 

শেষকথা

এরকম মজার হাজারো খেলার প্রচলন ছিল পাড়াগাঁয়ে ।  অঞ্চল ভেদে ছিল খেলার ভিন্নতা ।  কিছু খেলা বাংলাদেশের সর্বত্র খেলা হতো ।  গোল্লাছুট ,  বউ চু ,  কানামাছি ,  গুটি খেলা ,  ফুলটোকা ,  মার্বেল ,  লাটিম ,  মুঘল - পাঠান ,  বাঘবন্দী ,  ইচিং বিচিং ইত্যাদি ।  ছেলেবেলার সেই সব খেলাধুলার সবগুলোর কথা বলতে গেলে পাতার পর পাতা ফুরিয়ে যাবে ।  শুধু কি তাই স্মৃতির কাছে পরাজিত হয়ে আরো যে কত খেলার নাম ,  নিয়ম ভুলে গেছি তার ইয়ত্তা নেই ।  যেগুলো মনে আছে সেগুলোর কথা ভুলতে চাই না ।  কারণ হারানো শৈশব মানুষকে বড্ড বেশি কাতর করে তোলে ,  মানুষও কাতর হতে ভালোবাসে ।  মাঝে মাঝে মনে হয় ,  ঢাকা শহরের বন্দি জীবন ছেড়েছুঁড়ে ফিরে যাই দুরন্ত শৈশবে ।  কিন্তু তাই কি হয় !  তাছাড়া আজকাল গ্রামে গিয়েও এসব খেলা চোখে পড়া ভাগ্যের ব্যাপার ।  ইচ্ছা না থাকলেও মাঝে মাঝে অতিমাত্রায় স্মৃতি কাতর হয়ে পড়ি ।  আল মাহমুদের একটা ছোট্ট কবিতার কতগুলো চরণ বার বার কানে বাজে ।  সেই ছোট্ট কালে একটা ক্যালেন্ডারের দেখেছিলাম শিরোনামহীন কবিতাটা  : 
                                           গাঁয়ের শেষে বটের তলে
                                           আমিও ছিলাম ছেলের দলে
                                           উদোম দেহে গাছের ভিড়ে
                                           খেলেছিলাম নদীর তীরে । 
                                           আজ মনে হয় বনের ছায়া
                                           সেই সুদূরের সজল মায়া
                                           বুকের নিচে রোদন করে
                                          চোখের পাতায় বৃষ্টি ঝরে । 
বিশেষ দ্রষ্টব্য  :  এই পোস্টের চারটি ছবি ওয়েবসাইট থেকে নেয়া

সচলেদর কাছে অনুরোধ

ছেলেবেলায় যেসব খেলাধুলা করেছেন ,  সেগুলোর নাম এবং ছড়া মনে থাকলে দয়া করে মন্তব্যের ঘরে লিখুন ।  লিখুন এলাকার নামও ।  আঞ্চলিক খেলা হলে আমি ওই এলাকায় গিয়ে খেলা দেখে ছবি তুলে নিয়ে আসব ।  সাথে নিয়মকানুনও ।  আমি হারিয়ে যাওয়া খেলাধুলার ওপর একটা সাময়িকীতে ধারাবাহিক প্রতিবেদন করছি ।  ভবিষ্যতে সেগুলো একমলাটে ধরে রাখার ইচ্ছা আছে ।  আমি চাই ,  বাংলাদেশের গ্রামীণ খেলাধুলার একটাও বাদ না পড়ে । 






কালাধুঙ্গির আতঙ্ক - ৩



প্রথম পর্ব ,  দ্বিতীয় পর্
মতি সিং নামের বছর ত্রিশের এক যুবক চুরাইলের খপ্পরে পড়েছিল ।  সকালে জঙ্গলে কাজ করতে গিয়েছিল মতি ।  হঠাৎ এক সুন্দরি মেয়ে উদয় হয় কোত্থেকে ।  তার চোখে চোখ রেখে হাতছানি দিয়ে ডাকে ।  চুরাইলের গল্প জানে মতি ।  সন্দেহ হয় তার ।  মেয়েটার চোখ থেকে চোখ সরিয়ে পায়ের দিকে নজর দেয় ।  সত্যিই মেয়েটার পায়ের পাতা পেছন দিকে ঘোরানো ।  মনে পড়ে যায় চুরাইলের কবল থেকে বাঁচার উপায় ।  সঙ্গে সঙ্গে দুহাত দিয়ে নিজের চোখ ঢেকে ফেলে মতি ।  শুরু হয় চুরাইলের চিৎকার ।  তীক্ষè রক্ত হীম করা ।  ভয় পেলেও চোখ খোলেনি মতি ।  চুরাইল চিৎকার করতে করতে বনের গভীরে চলে যায় ।  এক ছুটে বাড়ি ফিরে আসে মতি । 
জেনে নিলাম কোন্ জঙ্গলে মতি গিয়েছিল ।  আঙুল দিয়ে পশ্চিম দিকটা দেখাল ।  
কালাধুঙ্গির ফরেস্ট রেঞ্জে গিয়ে আমাদের পরিচয় দিলাম ।  পাণ্ডে একটা বন্দুক ধার চাইল ।  বন্দুক চালানোর কাজটা পাণ্ডে ভালোই পারি ।  তা বন্দুক দিল ওরা । 
এরপর ধীর পায়ে আমরা পশ্চিম দিকে এগুলাম ।  পাহাড়ি পথ ,  ইচ্ছে করলেই জোরে হাঁটা যায় না ।  পশ্চিম দিকে কিছুদূর এগিয়ে দেখলাম পথটা থেমে গেছে ৪৫ ডিগ্রি ঢালে ।  চড়াই ভেঙে নামতে শুরু করলাম ।  নীচে একটা নদী ।  
নদীর পাড়ে নরম বালির ওপর বাঘের পায়ের ছাপ রয়েছে ।  অবাক হলাম ।  গোটা উত্তরাখ -  জুড়েই কি বাঘগুলো বিচরণ করছে ।  পায়ের ছাপ ধরে এগোলাম কিছুদূর ।  হঠাৎ পায়ের ছাপ মিলিয়ে গেছে ।  যাবার অবশ্য কারণও আছে ।  তিনটি বিরাট বিরাট পাথর গোল হয়ে পড়ে আছে ।  বিরাট তিন পাথরের মাঝখান নদীর পানি আটকা পড়ে তৈরি হয়েছে একটা জলাশয় ।  
সামনের পাথরটা পেরিয়ে দেখি একটা লোক ছিপ হাতে বসে আসে জলাশয়ের ধারে ।  লোকটা ইউরোপিয়ান বলে মনে হলো ।  অ্যাংলো - ইন্ডিয়ানও হতে পারে ।  সাদা চামড়ার ।  হ্যাংলাটে শরীর ।  সাদা - কালো মোটা গোঁফ ।  চেহারা দেখে সুদর্শন বলা যাবে না ।  তবে উচ্চতায় বেশ ।  নিবিষ্ট মনে লোকটা মাছ ধরায় ব্যস্ত ।  হাঁকলাম লোকটাকে ,   ‘ এই যে সাহেব ।  আপনি কি চুরাইলের চিৎকার শুনেছেন ?  ’ 
লোকটা কোনও জবাব দিল না ।  যেন শুনতেই পায়নি আমার কথা ।  অগত্যা আমরা তার ভরসা বাদ দিয়ে এগোনোর কথা ভাবছি ।  তখনই ঝটপট শব্দ এলো জলাশয় থেকে ।  মাছ গেঁথেছে ,  বড়শিতে ।  হুইলের সুতো গুটিয়ে মাছটাকে ওপরে তুলল লোকটা ।  একটা মহাশোল ।  কেজি দেড়েক ওজন হবে ।  ভাবলাম এবার নিশ্চয় কিছুস বলবে লোকটা ।  কিন্তু পাণ্ডের উত্তেজিত কণ্ঠ শুনলাম -  -   ‘ জামিল দ্যাখো দ্যাখো !  ’  নরম বালির ওপর ইঙ্গিত করছে পাণ্ডে । 
যা দেখলাম ,  বিস্ময়ে একেবারে  ‘ থ ’  !  দুটো পায়ের ছাপ ।  মানুষের ।  খুব বড় নয় ।  মহিলার ।  কিন্তু আশ্চর্য এবং আতঙ্কের বিষয় হলো পায়ের পাতা পেছন দিকে ঘোরানো !  নানুষের পায়ের ছাপ যখন ভেজা মাটিতে পড়ে তখন ডান পায়ের বুড়ো আঙুল বাঁদিকেই থাকে ।  সবার শেষে কড়ে আঙুল ।  আর বাম পায়ের একেবারে বাঁয়ে কড়ে আঙুল এবং সবার শেষে বুড়ো আঙুল ।  দুই পা পাশাপাশি রাখলে বুড়ো আঙুল দুটো পাশাপাশি থাকবে ।  ছাপের বাইরে দিকে থাকবে দুই কড়ে আঙুল ।  কিন্তু এখানে ঠিক তার উল্টো ।  দুটো ছাপ পাশাপাশি রাখলে হিসাবটা দাঁড়াবে কড়ে আঙুল দুটো পাশাপাশি আর বুড়ো আঙুল দুটো বাইরের দিকে ।  
শরীরে একটা শীতল স্রোত বয়ে গেল ।  সত্যিই তা হলে চুরাইল আছে !  মাছ ধরা লোকটা কি দেখেছে তাকে ।  আবার জিজ্ঞেস করার জন্য পেছন দিকে ফিরলাম ।  কিন্তু নেই লোকটা !  চারদিকটা ভালো করে দেখলাম ।  কোথায় গেল ?  এই পাহাড়ি পথে এক মিনিটে একটা লোক উধাও হয়ে যাবে !  অসম্ভব ?  কী ঘটছে এসব ! 
পাণ্ডে বলল ,   ‘ চলো এই পায়ের ছাপ ধরেই এগোই ।  ’ 
 ‘ ঠিক বলেছ ,  ’  জবাবে বললাম ।  
পায়ের ছাপটা বালিয়াড়ী ধরে উঠে গেছে ঘাসে ভরা পাহাড়ি পথে ।  কিছুক্ষণ এগোনোর পর আর পেলাম না ।  তারপর আবার সেই চিৎকার ।  পাহাড়ি ট্রেইল ধরে উঠে গেলাম ৫০ ফুট ওপরে ।  চিৎকার আসছে দক্ষিণের এক উপত্যকার দিক থেকে ।  একটা মেঠো পথ ।  দুই - তিনশো গজ দূরে ।  চড়াই পথে দেড়শফুট নীচে ।  সেদিকে চুরাইলের কোনও চিহ্ন নেই ।  একদল কাঠুরে কাঠের বোঝা মাথায় নিয়ে চলেছে ।  সাহস বলিহারি এদের !  একে তো মানুষখেকোর ভয় ,  তার ওপর চুরাইল ।  
হঠাৎ একটা দৃশ্য দেখে গায়ের লোম খাড়া হয়ে গেল ।  কাঠুরেরা পাহাড়ি পথের মোড় ঘুরছিল ।  সেখানে একটা বড় আখরোট গাছ ।  পথটার ওপরেই ঝুলে রয়েছে বড় একটা ডাল ।  একে একে সব কাঠুরে বাঁকের ও পাশে অদৃশ্য হয়ে গেল ।  কিন্তু সবশেষের জনের ভাগ্য বোধহয় মন্দ ছিল ।  মোড় ঘোরার ঠিক আগ মুহূর্তে একটা চিতা লাফিয়ে পড়ল তাকে লক্ষ করে ।  চিতাটা আখরোট পাতার আড়ালে ঘাপটি মেরে ছিল ।  সুযোগ পেয়েই ডাল থেকে লাফিয়ে পড়েছে । 
ভাগ্য বোধহয় মন্দ চিতাটারও ।  কাঠুরের মাথায় ছিল কাঠের বোঝা ।  চিতা লাফ দিল লোকটার ঠিক পেছনে ।  লাফ দেয়ার ওই সামান্য শব্দটাই পৌঁছে গেল সামনের লোকগুলোর কানে ।  চিতা সবে দুপায়ে ভর করে দাঁড়িয়েছে ।  ওদিকে একেবারে সারির প্রথম জন মাথার বোঝা ফেলে তার কুঠারখানা ছুঁড়ে মারে চিতার বুক লক্ষ্য করে ।  এতেই ভয় পেয়ে যায় চিতা ।  লাফ দিয়ে হারিয়ে যায় বনের ভেতর ।  সেই সাথে ভোজবাজীর মত হারিয়ে যায় সেই পাহাড়ি পথ আর কাঠুরেদল ।  যেন সিনেমায় দৃশ্যপট পরিবর্তন হলো । 
এ দৃশ্য দেখে হকচকিয়ে গেলাম !  ব্যাখ্যা কী এর ।  কেন এমন ঘটনা ঘটছে আর দৃশ্যপট উধাও হচ্ছে ।  উত্তরটা হয়তো ভাবলেই পেয়ে যেতাম ।  কিন্তু চুরাইলের চিৎকার সে অবকাশ দিল না ।  এবার উত্তর দিক থেকে এলো চিৎকারটা ।  একটা নারীমূর্তি যেন ক্ষণিকের জন্য উদয় হলো ।  মুহূর্তের মধ্যে আবার গেল উধাও হয়ে । 
আমরা ছুটলাম উত্তরের জঙ্গলের দিকে ।  সামনে চড়াই ।  তারপরে আবার উৎরাই পার হলেই জঙ্গলটা । 
চড়াই ভেঙে নামলাম ।  পানি ঝরার ঝর ঝর শব্দ কানে এলো ।  মানে কাছেই একটা ঝর্ণা ।  এগোলাম সেদিকে ।  ঝর্ণাটা নেমে গেছে ।  পশ্চিমের দিকে ।  একটু আগে যে জলাশয় দেখে এলাম ।  এটা তারই উৎস । 
ঝর্ণাধারার পাশে নরম বালির ওপর চুরাইলের পায়ের ছাপ ।  একেবারে টাটকা ।  পেছনেই আরেকটা ছাপ ।  বাঘের ।  আমরা এগোলাম ।  পাশে একটা বড় একটা বড় একটা পাথর ।  তার ওপাশেই বড় বড় গাছের সারি ।  গাছের ঘনপাতায় মৃদু হাওয়ার টোকা লেগে ফিসফিসানির মত শব্দ হচ্ছে ।  নির্জন - নিস্তব্ধ জঙ্গল ।  হঠাৎ করেই যেন ভুতুড়ে রূপ ধারণ করে ।  পা - ে কাঁধের রাইফেলে শক্ত করে হাত রাখল ।  চড়াই ভেঙে নামতে শুরু করলাম আমরা । 
হঠাৎ একটা আধাকাটা পাইন গাছ চোখে পড়ল ।  গাছের গায়ে কুড় – ল এখনও গেঁথে আছে ।  দুজনে ছুটলাম সেদিকে ।  কাছে গিয়ে দেখি কুড় – লের গায়ে রক্ত ।  মাটিতে ঘাসের ওপর রক্তের ছাপ ।  বেশ কিছু পিঁপড়ে ক্রমে জুটেছে রক্ত খাওয়ার লোভে ।  বুঝলাম ,  ঘটনাটা বেশি আগের নয় ।  কাঠুরেকে তুলে নিয়ে গেছে বাঘে । 
থাবার ছাপ পাথুরে মাটিতে বেশিদূর অবধি পাওয়া গেল না ।  তবে ঘাস আর ঝোপঝাড়ের ওপর রক্তের চিহ্ন ধরে আমরা সন্তর্পণে এগিয়ে চললাম ।  বেশ কিছুটা পথ উৎরাই ধরে নেমেছে বাঘটা ।  তারপর আট - নয় ফুট উঁচু একটা পথর টপকে ওপারে চলে গেছে ।  আমরাও পাথর বেয়ে নেমে গেলাম ।  কিন্তু বেশিদূর যাওয়া হলো না ।  একটা ঘন ঝোপ আড়াআড়িভাবে আমাদের পথ রোধ করেছে ।  রক্তের ছাপ ঢুকে গেছে সেই ঝোপের ভেতর ।  দাঁড়িয়ে পড়লাম ।  পাণ্ডে বলল ,   ‘ বাঘ এই ঝোপের ভেতরেই আছে ।  ’ 
কী করব ,  ভাবছি ।  গরগর শব্দ শুনতে পেলাম ।  পাণ্ডের অনুমানই ঠিক ।  ওই ঝোপের ভেতর থেকেই আসছে ।  তারমানে বাঘ মড়ি আগলে ওই ঝোপের ভেতরেই বসে আছে ।  কিন্তু কিছুক্ষণের ভেতরেই ভুলটা ভাঙল । 
পাণ্ডে ছিল আমার ঠিক ডান দিকে ।  ওর হাতে রাইফেল ধরা ।  সেফটি ক্যাচ তোলা রয়েছে ।  যেকোনো বিপদের মােকাবেলা করতে প্রস্তুত ।  গজরানির শব্দে আমিও দাঁড়িয়ে পড়েছি ।  চোখের কোণে একটা নড়াচড়া লক্ষ্য করলাম ।  পাণ্ডের মাথার ওপর ।  বিশ - পঁচিশ ফুট উঁচুতে একটা আখরোট গাছের ডাল নড়ে উঠল ।  পাতার ফাঁকে দেখলাম হলুদ দুত্যি ।  একটা চিতা পাণ্ডের ঘাড়ে লাফিয়ে পড়ার উপক্রম করছে ।  চিতার শরীরের ভারে দুলছে ডালটা । 
কী করি !  চরম বিপদের মুহূর্তে নিজেকে রক্ষা করার একটা প্রস্তুতি থাকে সব প্রাণীর অবচেতন মনে ।  এখানেও তাই হলো ।  আগুপিছু না ভেবে পাণ্ডের রাইফেল ধরা কাঁধটা ধরে জোরসে দিলাম একটা ধাক্কা ।  সাথে সাথে অভাবিত কা -  ঘটল ।  আমার ধাক্কার চোটে রাইফেলের ট্রিগারে টান পড়ল ।  বিকট শব্দ করে বেরিয়ে গেল গুলি ।  রাইফেল আর আমার দ্বিমুখি ধাক্কা বেশ কিছুটা দূরে ছিটকে পড়ল বেচারা পাণ্ডে ।  আমিও তাল হারিয়ে ফেললাম ।  হুমড়ি খেয়ে পড়লাম মাটিতে ।  ঠিক সেই মুহূর্তে ঝোপের ভেতর থেকে আমার দিকে উড়ে এলো হলদে - কালো ডারাকাটা একটা মূর্তি ।  কিছই বুঝলাম না ।  কান ফাটানো একটা গর্জন কানে এলো ।  
ঘোর কাটার পর দেখি বনের সবচেয়ে শক্তিশালী আর সবচেয়ে ধূর্ত দুই মানুষখেকোর দুর্ধষ লড়াইয়ে মেতে উঠেছে ।  বিস্ময়ে আতঙ্কে বিমূঢ় হয়ে বরফের মতো জমে গেলাম ।  ওদের এ লড়াইটা আকস্মিক ।  দুজন একই সাথে আমাদের ওপর লাফিয়ে পড়েছিল ।  অবচেতন মনের সাড়া পেয়ে সরে না পড়লে এতক্ষণ আমাদের ভবলীলা সাঙ্গ হয়ে যেত ।  আমারা স্থানচূত্য হয়েছিলাম বলে বাঘ আর চিতা আমাদের বদলে পরস্পরের ঘাড়ে এসে পড়ে ।  
লড়াই দেখছিলাম হতভম্বের মতো ।  ঘোর কাটিয়ে উঠে দাঁড়াবার উপক্রম করলাম ।  পিঠে পাণ্ডের হাতের টোকা ।  বিড়বিড় করে বলল ,   ‘ নড়াচড়া করো না ।  ওদের দৃষ্টি আকৃষ্ট হতে পারে ।  তখন লড়াই ছেড়ে আমাদের ওপর চড়াও হবে ।  ’ 
দুই দানবের গর্জনে কেঁপে কেঁপে উঠছিল মাটি ।  বাঘ শক্তিতে অনেক এগিয়ে ।  চিতা শক্তির ঘাটতিটা পুষিয়ে দিচ্ছিল তার স্বভাবসুলভ ক্ষিপ্রপতায় ।  নখ ও দাঁতের ব্যবহারও করে যাচ্ছিল সমানতালে ।  কিন্তু একজনকে হারতে হবেই ।  শেষ পর্যন্ত শক্তিরই জয় হলো । 
চিতার ক্ষতবিক্ষত শরীরটা নিজের বিশাল দেহের নিচে ধরে রেখেছে কেঁদো বাঘটা ।  তারপর শ্বদাঁত দিয়ে প্রচণ্ড শক্তিতে বসিয়ে দিল চিতার খুলিতে ।  মট করে শব্দ করে ফিনকি দিয়ে রক্ত বেরিয়ে এলো ।  ছিটকে বেরিয়ে এলো চিতার একটা চোখও ।  চিতাটা সম্পূর্ণ নিস্তেজ হওয়া পর্যন্ত বাঘটা শেষ পর্যন্ত বসে রইল ওর পিঠের ওপর ।  গুলি করে বাঘের খুলি উড়িয়ে দেবার মোক্ষম সুযোগ ।  এনাইহিলিন গান চালালাম ।  কাজ হলো না ।  পাণ্ডের দিকে তাকালাম ।  অবাক চোখে দেখলাম ,  পাণ্ডের চোখ লড়াইয়ে ময়দানে নেই ।  তবে কি এই লড়াইয়ের চেয়েও বিস্ময়কর কিছু ওর চোখে পড়েছে ? 
 -  -  -  - চলবে -  -  -  -  - 
এই সিরিজের অন্যগল্প  :  বিষ্ণুপদের বিড়াল ,  অন্য পৃথিবী ,  কিউপিড ব্যালান্স ,  জামিল ও অদৃশ্য মানব ,  ভিনগ্রহের পাণ্ডুলিপি - ১ ,  ২ ,  ৩ ,  ৪ ,  ৫






বিষ্ণুপদের বিড়াল 




বিজ্ঞানী বিষ্ণুপদ বাঁড়ুজ্জের সাথে পরিচয় আমার বিশ বছর আগে ।  ঢাকা ইউনিভার্সিটিতে ।  আমি তখন ছাত্র ।  তিনি কেবল জয়েন করেছেন সিলেটের শাহজালাল বিজ্ঞান ও প্রযুক্তি বিশ্ববিদ্যালয়ে ।  ঢাকা বিম্ববিদ্যালয়ে এসেছিলেন  ' বিগব্যাং ও মহাবিশ্বের '  প্রসারণ বিষয়ক এক সেমিনারে বক্তব্য দিতে ।  সেমিনারের আয়োজক আমরা ,  অর্থাৎ ঢাকা বিশ্ববিদ্যালয়ের পদার্থবিজ্ঞান বিভাগ ।  তাঁর বক্তব্য আমার মনে এতোটাই দাগ কাটল ,  সেমিনার শেষে তাঁর সাথে একান্ত আলাপ করলাম ।  তিনিও আমাকে পছন্দ করলেন মনে হলো ।  নিজের ঠিকানা আর বাসার টেলিফোন নম্বর দিলেন ।  
এরপর থেকে তার সাথে আমার নিয়মিত যোগাযোগ ।  কখন কী করছি ।  তিনি কী করছেন ,  কোথাও কোনো বিষয়ে হয়তো আটকে গেছি -  তার সাথে ফোনে যোগাযোগ করে এ বিষয়ে আলাপ চলত ।  মাঝে মাঝে ঢাকায় বা অন্য কোনো বিশ্ববিদ্যালয়ের বৈজ্ঞানিক সেমিনারে আমার যেমন ডাক পড়ে ,  তিনিও আসেন অতিথি হয়ে ।  এভাবেই তার সাথে আমার দৃঢ় একটা বন্ধন তৈরি হয় ।  
আজ যখন বিষ্ণুপদ বাবুর ফোন পেলাম ,  তখন আর আগের মতো হতে উচ্ছ্বসিত পারলাম না ।  খারাপ কিছু ঘটার আশঙ্কায় তটস্থ মন ।  কারণ কলটা রিসিভ করে ওপাশে তার স্বভাববিরুদ্ধ ভীত কণ্ঠস্বর শুনলাম ,   ' জামিল আমি বড্ড বিপদে পড়েছি ভাই ।  তুমি যদি কাল একবার আসতে পারো তো আমার খুবই উপকার হয় ।  তুমি জানোই তো সারা জীবন বিজ্ঞানের পেছনে কম পরিশ্রম করিনি ।  এতোদিন হয়তো সাফল্য ধরা দেয়নি ।  তবে আমার বিশ্বাস ছিল একদিন সফল হবই ।  সত্যি বলতে ,  গত সপ্তাহে আমি চূড়ান্ত সফলতার মুখও দেখেছি ।  এই ক ’ দিন আরেকবার পর্যবেক্ষণ করে সেগুলো গুছিয়ে এনেছি প্রায় ।  কিন্তু কোনো এক কুচক্রি মহল আমার পেছন লেগেছে ।  সারাজীবনের আবিষ্কার হাতিয়ে নিতে চায় ।  এখন প্রাণ বাঁচনোই দায় হয়ে গেছে ।  জামিল ,  বয়স আমার সত্তর পেরিয়ে গেছে ।  আরও বহুবছর বেঁচে থাকার স্বপ্ন দেখি না ।  তুমি যদি একবার আসতে ,  আবিষ্কারগুলো তোমার হাতে তুলে দিতে পারলে আমার মরতেও আপত্তি ছিল না ।  ' 
এক নিঃশ্বাসে কথাগুলো বলে গেলেন কিষ্ণুপদ বাবু ।  তারপর আমি কথা বলার সুযোগ পেলাম ,   ' কী করতে চান এগুলো ?  '  
 ' অপাত্রে পড়লে আবিষ্কারের বারোটা বেজে যাবে ,  '  আতঙ্কিত গলায় বললেন বিষ্ণুবাবু ।   ' কাউকে বিশ্বাস করতে পারছি না ।  কোনো জার্নালে পাঠাব সে ভরসাও করতে পারছি না ।  পৌঁছানোর সাথে সাথে ওটা সাথে গায়েব হয়ে যাবে বলে আশঙ্কা করছি ।  আবার তোমাকে ই - মেইল করব সে উপায়ও নেই ।  কালাপ্রিটরা আমার ওয়েবসাইট ,  ই - মেইল -  সব হ্যাক করেছে ।  নতুন কোনো একাউন্ট খোলার সাথে হ্যাকিং হয়ে যাচ্ছে ।  তাই ভাবছি  .  .  .  '  
বিড়ালের মিঁউমিঁউ ডাক কানে এলে মোবাইলের ও প্রান্ত থেকে ।  আমার সাথে কথা বলতে বলতেই বিষ্ণবাবু বিড়ালকে বললেব ,   ' পিকু থাম ,  টেবিলের ফাইলগুলো ওলট - পালট হয়ে যাবে তো !  '  
পিকু নামের বিড়ালটা শান্ত হলো বোধহয় ।  কারণ বাঁড়ুজ্জে মশায় আবার আমার দিকে মনোনিবেশ করলেন ।   ' হ্যাঁ যা বলছিলাম ,  ভাবছি আবিষ্কারগুলো তোমার হাতেই তুলে দিই ।  কী বলো ?  ' 
 ' আপনার আবিষ্কার গ্রহণ করতে আমার আপত্তি নেই ।  '  বললাম আমি ।   ' কিন্তু আপনি নিজের নিরাপত্তা নিয়ে এতো উদ্বিগ্ন কেন ?  ধরেই নিয়েছেন আপনি মরতে চলেছেন ।  একবার পুলিশ - কিংবা র‌ইয়াবের সাথে যোগাযোগ করতে পারতেন ।  ' 
 ' র‌্যাব - পুলিশ !  ওরা দেবে আমার নিরাপত্তা !  ছোঃ !  '  ক্ষোভ ঝরে পড়ল তাঁর কণ্ঠ থেকে ।   ' ওদের দিয়ে কিচ্ছু হবে না ।  তুমি কালই চলো এসো ভাই ।  আবিষ্কারগুলোর একটা হিল্লে হোক ।  ' 
 ' অবশ্যই আসব ।  '  আশ্বাস দিলাম তাঁকে । 
 ' আমার জীবন সংকটাপন্ন ,  কখন কী হয়ে যায় বলা যায় না ।  তাই আগেই বলে রাখি সব আবিষ্কার আমি একটামাত্র ফাইলে বন্দি করে ফেলেছি ।  ফাইলটা এই মুহূর্তে আমার ঠাকুর্দার আমলের পুরনো কাঁঠাল কাঠের টেবিলটার ওপরে রাখা আছে .  .  .  মিঁউ মিঁউ ।  '  
বিষ্ণুপদ বাবু বাক্যটা শেষ করতে পারেন নি ।  আবারো ডেকে উঠল বিড়ালটা ।  সাথে সাথে  ' ফটাশ '  করে একটা কান ফাটানো শব্দা হলো ।  তাতে কেঁপে উঠল আমার বুকটা ।  এই শব্দ আমি চিনি -  রিবলভারের ।  তবে কি বিষ্ণুবাবুকে .  .  .  না আর ভাবতে পারছি না ।  
ঘড়িতে চোখ রেখে দেখি বিকাল তিনটা ।  এখনি বেরোতে হবে ।  বাসে বা ট্রেনে গেলে জাফলং পৌঁছাতে পৌঁছাতে ছত্রিশ ঘন্টা পেরিয়ে যাবে ।  হিসাব করে দেখলাম দর্শনা থেকে বাসে যশোর পৌঁছতে সময় লাগবে দেড় ঘন্টা ।  ঢাকার লাস্ট ফ্লাইট সন্ধে সাতটায় ।  আমার গোছানো এবং দর্শনায় পৌঁছতে যদি আধাঘন্টা লাগে তবু ছ ' টার মধ্যে পৌঁছে যাব যশোর ।  বাংলাদেশ বিমানের যশোর অফিসে ফোন করে ভাগ্যক্রমে একটা টিকিটও বুকিং দিতে পারলাম ।  
ঢাকায় পৌঁছলাম সাতটা পঁয়তাল্লিশে ।  ঢাকা বিমাবন্দর থেকে সিলেটের শেষ ফ্লাইট ন ' টায় ।  কিন্তু টিকিট মিলল না ।  অগত্যা বাস সার্ভিসেই ভরসা করতে হলো ।  
দুই
পাহাড়ের চূড়ার ওপর যখন সূর্য মাথা উঁচু করে দাঁড়াতে শুরু করেছে আমি ততক্ষণে পৌঁছে গেছি সিলেটে ।  একটুও দেরি না করে একটা ট্যাক্সি ভাড়া করে সোজা জাফলং ।  পিনাই নদীর পাথরঘাট ।  বড় বড় ড্রেজিং মেশিন আর পাম্পের সাহায্যে পাথর সংগ্রহ করছে ঠিকাদাররা ।  কিছু গরীব পাথর ব্যবসায়ীদের দেখলাম ছোট্ট নৌকায় করে অদ্ভুত উপায়ে পাথর সংগ্রহ করছে ।  একটা বালতিতে দড়ি বেঁধে সেটা খেপলা জালের মতো ছুঁড়ে মারছে নদীর পানিতে ।  তারপর টুকরো টুকরো পাথর বোঝাই বালতি তুলে আনছে নৌকায় ।  এভাবে নৌকায় পাথর ভরে সীমান্তে  কর্তব্যরত বিডিআরের জওয়ানদের হাতে টাকা গুঁজে নৌকা নিয়ে চলে যাচ্ছে তারা ।  আসছে এমন আরেকটা নৌকা । 
যাইহোক ,  আমি একটা ট্রলারে উঠে পার হলাম পিনাই নদী ।  ওপারে বালুচর পেরিয়ে খাড়া উঠে গেলাম খাসিয়া পুঞ্জিতে ।  চারপাশে পান আর কমলার বাগান ।  এক পাশ দিয়ে বয়ে গেছে নদী ।  ওপারে আসামের আকাশ ছোঁয়া পাহাড়গুলো কালো মেঘের মতো আড়াল করে রেখেছে পুবের আকাশ ।  
এক ঘন্টা হাঁটার পর মিলল বিষ্ণুপদ বাঁড়ুজ্জের বাড়ি ।  একেবারে নির্জন টীলার উপত্যাকায় ছোট্ট ছিমছাম বাড়িটা ।  আধা কিলোমিটারের মধ্যে কোনো জনবসতি নেই ।  আকাশমনি আর নানারকম গাছে ভরা পাহাড়ি জঙ্গল ।  লোকবসতি না থাকায় একেবারে সুনসান বিষ্ণুবাবুর বাড়িটা ।  শুধু দু - চারজন পুলিশ আছে ডিউটিতে ।  আমাকে ঢুকতে দেখেই এগিয়ে এলো একজন ,   ' আরে জামিল ভাই ,  আপনি !  ' 
আমিও অবাক হলাম ।  পুলিশ কর্তাটি আমাদের এলাকারই ছেলে ।  সাইদ মামুন ।  
 ' অবাক হচ্ছেন ?  '  আমি এখন গোয়াইন ঘাট থানার সাব ইনস্পেক্টর ।  তা আপনি কী মনে করে ?  '  
 ' গতরাতে বিষ্ণুবাবু আমাকে ফোন দিয়েছিলেন ,  '  জবাবে বললাম আমি ।   ' কারা যেন তাঁর গুরুত্বপূর্ণ কিছু আবিষ্কার হাতিয়ে নিতে চায় ।  ফোনে কথা বলতে বলতেই গুলির শব্দ পেলাম .  .  .  ।  সকালে সিলেটে এসে শুনি তিনি নিহত হয়েছেন ।  তা লাশ কোথায় ?  ' 
 ' ময়নাতদন্তের জন্য মর্গে পাঠিয়ে দিয়েছি ।  '  বলল সাঈদ মামুন ।   ' রাতে তাহলে আপনার সাথেই লাস্ট কথা বলেছিলেন ।  ফোনটা বন্ধ দেখে ভাবছিলাম অপারেটরের সাহায্য নিয়ে মালিকের ঠিকানা জোগাড় করব ।  ভালোই হলো আপনি এসে পড়েছেন ।  কিন্তু কিছু মনে করবেন না ,  আপনাকে একটা জবানবন্দী দিতে হবে ।  ' 
 ' জবানবন্দীতে আমার আপত্তি নেই ।  তা ঘরে কিছু পেলে ?  এই ফাইল টাইল আর কি ।  '   ' নাহ !  কিছুই নেই ।  খুনি সব নিয়ে ভেগেছে ।  থাকার মধ্যে আছে শুধু নিত্য ব্যবহার্য কিছু জিনিসপত্র ।   কছ এক বোঝা ফাইল পত্র পেয়েছি ।   ' 
 ' আমি কি একাবর ঘরটা দেখতে পারি ?  ' 
 ' নিশ্চয় !  যান ,  দেখুনগে ।  ' 
ঘরে ঢুকলাম ।  এককোণে একটা পুরোনোকেলে টেবিল পড়ে আছে ।  ধূলোর আস্তরে ঢাকা ।  মাঝে কিছুটা জায়গা পরিষ্কার ।  তারমানে এখানেই ছিল ফাইলটা ।  কিন্তু কেন জানি মনে হলো ,  বিষ্ণুপদ বাবু এতো গুরুত্বপূর্ণ ফাইল এতো সদরে রাখার মতো বোকা নন ।  ফাইল কাগজেরই হতে হবে তা কে বলেছে ?  সিডি বা অন্যকিছুও হতে পারে ।  ঘুরোফিরে উপর নিচ ,  ড্রয়ারসহ গোটা টেবিলটা তন্ন তন্ন করে খুঁজলাম ।  কোথাও কিছু নেই ।  টেবিলটার নিচে ঢুকে তাকালাম ওপর দিকে ।  দু ' পাশ থেকে দুটো কাঠের পাটাতন জুড়ে টেবিলটা তৈরি ।  পাটাতনের দুটোর মাঝখানে আঠা দিয়ে জোড়া লাগানো ।  এটা খুব স্বাভাবিক ব্যাপার ।  আমাদের সব আসবাবেই এমন থাকে ।  কিন্তু জোড়ার একটা জায়গা দেখে আমার খটকা লাগল ।  ইঞ্চিখানে জায়গা ।  কেমন যেন নতুন নতুন ভাব ।  খুঁজেপেতে একটা দাঁত খোঁচড়ানো ধাতব কাঠি পেলাম সেই ঘরে ।  নতুনমতো জায়গাটার আঠা কাঠি দিয়ে খোঁচাতেই খানিকটা সরে গেল ।  দৃশমান হলো কালো রঙের একটা বস্তু ।  উত্তেজনা ভর করেছে আমার দেহমনে ।  দ্রুত বেশ খানিকটা আঠা সরিয়ে ফেলতেই চারকোনা একটা প্লাস্টিকের চিপ মেঝের ওপর পড়ল ।  হাতে তুলে নিলাম চিপটা ।  মোবাইল ফোনের মাইক্রোএসডি মেমোরি কার্ড ।  উত্তেজনা চরমে পৌঁছালো ।  
কার্ডটা পকেটে ঢুকিয়ে বেরোতে যাব এমন সময় খাটের নিচ থেকে মিঁউমিঁউ শব্দ ভেসে এলো ।  উঁকি মেরে দেখি বিষ্ণুবাবুর বিড়লটা গুটিসুটি মেরে এককোণে অসহায়ের মতো বসে আছে ।  একটু প্রশয়ের ভঙ্গিতে ডাকতেই বেরিয়ে এলো ।  
সদ্য মানিবহারা বিড়ালটার ওপর মায়া হলো ।  ওকে কোলে নিয়ে বেরিয়ে এলাম ঘর থেকে ।  ইনস্পেক্টর সাইদ মামুনকে দেখলাম না আশেপাশে ।  এক কনস্টবলকে জিজ্ঞেস করতেই বলল ,   ' মেজবাবু তো থানায় চলে গেছেন ।  আপনি বসুন এখুনি গাড়ি এসে আপনাকে নিয়ে যাবে ।  '  
থানায় ঢুকতেই সাঈদ মামুন বলে উঠল ,   ' আসুন আসুন জামিল ভাই ,  কিছু পেলেন ?  ' 
 ' না .  .  .  '  কথা শুরুই করতে পারলাম না ।  বিড়ালটা অস্থির হয়ে উঠেছে ।  গরগর করে ফুলছে ।  মাথায় হাত বুলিয়ে শান্ত করার চেষ্টা করলাম ।  কাজ হলো না ।  ফিরে এলাম আগের কথায় ।  মেমোরি কার্ডের কথা চেপে গিয়ে বললাম ,   ' এই বিড়ালটা ছাড়া তেমন কিছুই পাইনি ।  একে আমি নিয়ে যেতে চাই ।  তোমার আপত্তি নেই তো ।  ' 
 ' না - না আপত্তি কীসের ?  আপনি নিয়ে গেলে বেচারার বরং একটা হিল্লে হয় ।  ' 
 ' ধন্যবাদ ।  তোমরা যে ফাইলটা পেয়েছ ,  ওটাতে কী আছে বুঝতে পেরেছ ?  '  
 ' ওসব বিজ্ঞানের বড় বড় কারবার কী আমরা বুঝি !  তদন্ত শেষে ওটা পরীক্ষা করার জন্য আপনার ডাক পড়তে পারে ।  '  
 ' সমস্যা নেই ।  আমাজে এফজলেই পাবে ।  এখন বলো ,  জবানবন্দী হিসাবে কী জানতে চাও ?  ' 
তিন 
মেমোরি কার্ডটা কম্পিউটারে লাগিয়ে অনেক কিছুই পেলাম ।  তবে সেসব পুরোনো ।  যতদূর জানি সম্প্রতি বিষ্ণুবাবু এন্টি কোলেস্টোরল ভ্যাক্সিন আবিষ্কার করেছেন ।  আগে থেকে এই - ভ্যাক্সিন নিলে কেউ হার্ট অ্যাটাকে মরবে না ।  ক্যান্সারের কার্যকরী একটা চিকিৎসা পদ্ধতির আবিষ্কারও তিনি প্রায় গুছিয়ে এনেছিলেন ।  চলছিল এইচআইভি প্রতিষেধক আবিষ্কারেরও কাজ ।  তাহলে সেসব গেল কোথায় ?  পুলিশের হাতে যে ফাইলগুলো পড়েছে তাতে নেই তো ?  এত কাঁচা কাজ বিষ্ণুবাবু করবেন বলে আমার বিশ্বাস হয় না ।  তবে কী আততায়ী নিয়ে গেল ?  সেটার সম্ভাবনাই বেশি ।  তাহলে আমার আর করার কিছুই নেই ।  বাংলাদের পুলিশ যে আততীয়কে খুঁজে বের করবে ,  এতটুকু আস্থা তারা অর্জন করতে পারেনি ।  অতএব বিষ্ণুপদের ফাইলের কথা ভুলে নিজের কাজে মন দিলাম ।  বিষ্ণুপদের স্মৃতি হয়ে রইল শুধু তার পিকু নামের বিড়ালটা ।  
চার
এক বছর পেরিয়ে গেছে ।  ভুলেই গিয়েছিলাম বিষ্ণুবাবুর ফাইলের কথা ।  ব্যস্ত  ছিলাম আমার নতুন আবিষ্কার নিয়ে ।  পাঁচমাসের খাটুনির পর দাঁড়িয়ে গেছে আমার নতুন যন্ত্রটা ।  যন্ত্রটার নাম দিয়েছি দিব্যদৃষ্টি ।  এ ধরনের নাম কেন সেকথায় পরে আসছি ।  তার আগে বলে নিই ভীম আর পিকুর কথা ।  সাধারণত আমাদের দেশের কুকুর - বিড়ালের সম্পর্ক অনেকটা সাপ - বেজির মতো ।  কিন্তু এ দুটিতে বেশ ভাব হয়ে গেছে ।  
দিব্যদৃষ্টি যন্ত্রটা অনেকটা কম্পিউটারের হেডফোনের মতো ।  যন্ত্রটা মাথায় লাগিয়ে পরীক্ষা দেখলাম ।  চমৎকার কাজ করছে ।  আরো ভালো করে যাচাই করার জন্য ডাকলাম জগমোহনকে ।  জগমোহন ল্যাবরেটরিতে ঢুকে বলল ,   ' কিছু বলবেন সাহেব ?  '  
 ' আচ্ছা জগমোহন ,  '   বললাম আমি ।   ' তোমার মা - বাবার কথা মনে পড়ে ?  ' 
 ' খুব পড়ে !  পড়বে না কেন ?  ' 
 ' তোমার মা - বাবাকে দেখতে চাও ?  ' 
 ' কী বলছেন সাহেব ?  আমার মা - বাবা তো সগগে গেছেন কোনকালে !  ' 
 ' আহাঃ দেখই না !  '  বলে দিব্যদৃষ্টি ওর মাথায় লাগিয়ে কম্পিউটারের সাথে প্লাগইন করে দিলাম ।  কম্পিউটারের পর্দায় ওর মা - বাবার ভিডিও ফুটেজ দেখে হাউমাউ করে কেঁদে উঠল ।  এমন বিব্রতকর পরিস্থিতিতে পড়তে হবে জানলে ওর মাথায় দিব্যদৃষ্টি পারতাম না ।  
কোনোরকম পরিস্থিতি সামাল দিয়ে থিতু হয়ে বসেছি ,  তখনই পিকুর মিঁউ মিঁউ ডাক কানে এলো ।  একটা মজার বুদ্ধি উদয় হলো মস্তিষ্কে ।  ওকে দিয়ে দিব্যদৃষ্টি পরীক্ষা করালে কেমন হয় ?  তখনই বিদ্যুৎচমকের মতো মনে পড়ে গেল বিড়ালটার কথা কেন আগে মনে পড়ল না ।  বিষ্ণুপদ বাঁড়ুজ্জে যখন খুন হন ,  তখন বিড়ালটা তার পাশেই ছিল ।  ফোনে একবার ওর মিঁউ মিঁউ ডাকও শুনেছিলেন ।  তাহলে কী দাঁড়াচ্ছে ?  আমি বিষ্ণুবাবুর ফাইলটা কি পেয়ে গেলাম ?  অন্তত তাই মনে হচ্ছে ।  বিষ্ণুবাবু যখন খুন হন তিনি টেবিলের সাথে যে চেয়ারটা ছিল সেটাইতে বসেই আমার সাথে কথা বলেছিলেন ।  বিড়ালটাও তখন টেবিলের ওপর বসে ছিল ।  তিনি একটা কথা মনে রাখেতে বলেছিলেন -  ফাইলটা তার টেবিলেই রয়েছে ।  টেবিলে একটা ফাইল ছিল ঠিক ,  সেই এখন পুলিশের জিম্মায় আছে ।  সেটাতে বিষ্ণুবাবুর নতুন ফমূর্লা থাকবে না বলেই আমার বিশ্বাস ।  বাকি যেটা ,  সেই মেমোরি কার্ডেও নেই ।  তাই আমি ফমূর্লার আশা ছেড়ে দিয়েছিলাম ।  কিন্তু আরেকটা সম্ভাবনার কথা ভুলেই গিয়েছিলাম ।  জীবন্ত ফাইলের কথা ।  অথচ এই বিষয়টা নিয়ে আমি যেমন গবেষণা করছিলাম করছিলেন বিষ্ণুবাবুও ।  আমার অনুমান যে ঠিক তার প্রমাণ পেলাম দিব্যদৃষ্টি ব্যবহার করে ।  
পাঁচ
ঢাকার পুলিশ হেডকোয়ার্টারের হলরুমে বসে আছি ।  শুধু আমি নই ,  স্বরাষ্ট্রমন্ত্রীসহ শ ' খানেক পুলিশ সদস্যও আছেন ।  আছেন পুলিশের ইনস্পেক্টর জেনারেল ।  সাইদ মামুনও আছে ।  কিন্তু ও জানে না কেন ওকে ডাকা হয়েছে ।  
একটা বিশাল স্ক্রিনের ব্যবস্থা করা হয়েছে ।  যোগাড় করা হয়েছে একটা প্রজেক্টর আর ডিভিডি প্লেয়ার ।  
সব আয়োজন শেষ হলে আমি ডিভিডি প্লেয়ার চালিয়ে দিলাম ।  বিশাল পর্দাটা আলোকিত হয়ে উঠল ।  তারপর শুরু হলো সিনেমা ।  সিনেমাই বললাম -  ইচ্ছে করে ।  অভিনেতা বিষ্ণুপদ বাবু ।  চেয়ারে বসে ফোনে কথা বলছেন ।  কার সাথে তা মনে হয় ব্যাখা করার প্রয়োজন নেই ।  তার কণ্ঠস্বর শোনা গেল ,   ' হ্যাঁলো জামিল কেমন আছো .  .  .  মনে রেখো ফাইলটা এই টেবিলেই আছে .  .  .  মিঁউ  মিউঁ .  .  .  ফটাশ ।  ' 
টেবিলের সবটুকু অংশ দেখা যাচ্ছে না ।  ক্যামেরার পেছনে চোখ ঘুরে গেছে দরজার দিকে ।  পর্দায় ভেসে উঠেছে দেয়ালে দাঁড়ানো আততায়ীর ছবি ।  আততায়ীর ছবিটাও স্পষ্ট হলো ।  বেশ ভালোভাবেই তাকে চেনা যাচ্ছে ।  এসআই সাইদ মামুন !  আততায়ী ক্রমশ এগিয়ে আসছে টেবিলের দিকে ।  হাতে দস্তানা পরা সাইদ মামুন নিজেকে আড়াল করার চেষ্টাই করেনি ।  
আরো এগিয়ে আসতেই নড়েচড়ে উঠল পর্দার ছবি ।  ছবি তোলার সময় ক্যামেরা নড়ে গেলে যেমন ছবি হয় আর কি ।  ছবি দুলতে দুলতে স্থির হলো এক সময় ।  ততক্ষণ আততায়ী আর বিষ্ণুপদের ছবি অনেক দূরে সরে গেছে ।  আততায়ীকে আর সামনে থেকে দেখা যাচ্ছে না ।  পেছন দিকটা দেখাচ্ছে ।  সাঈদ মামুন বিষ্ণুবাবুর নিথর মাথাটা নেড়েচেড়ে নিশ্চিত হলো ধড়ে প্রাণ আছে কিনা ।  তারপর টেবিল থেকে ফাইলটা নিয়ে হ্যান্ডব্যাগে ভরে দ্রুত বেরিয়ে গেল দরজা দিয়ে ।  ক্যামেরার চোখও সেই সাথে ঘুরেছে তাকে লক্ষ্য করে ।  তারপর সে এক সময় পর্দার আড়ালে চলে গেল ।  
তারপর আবার সেই মিঁউ মিঁউ ডাক ।  তবে আরো করুণ স্বরে ।  আবার কেঁপে উঠল পর্দার ছবি ।  তারপর ক্লোজ হতে শুরু করল বিষ্ণুবাবুর মৃত অবয়বটা এক সময় এতো কাছে চলে এলো যে মুখটা আর মুখ বলে মনে হচ্ছে না ।  ঘষা কাচের মতো ঘোলা হয়ে গেছে ।  
স্বরাষ্ট্রমন্ত্রীর নির্দেশে একজন পুলিশ গিয়ে হাতকড়া লাগিয়ে দিল সাইদ মামুনের হাতে ।  ইন্সপেক্টর জেনারেল বলে উঠলেন ,   ' ব্যাপারটা কী বলুন ।  তবে কি বিষ্ণুবাবুর ঘরের সব সিসি ক্যামেরা নষ্ট হয়নি ,  একটা গোপন ক্যামেরা চালু ছিল ?  ' 
আমি বললাম ,   ' অত কাঁচা কাজের লোক সাইদ মামুন নয় ।  সে পাকা ব্যবস্থা করেই বিষ্ণুবাবুকে মারতে গিয়েছিল ।  তাছাড়া সিসি ক্যামেরা হলে ছবি এলোমেলোভাবে নড়ত না ।  নড়লে একটা নিদিষ্ট দিকে বারবার নড়ত না ।  এভাবে কেঁপে কেঁপে উঠত না ।  ' 
 ' তাহলে ?  '  স্বরাষ্ট্রমন্ত্রীর জিজ্ঞাসু দৃষ্টি ।  
পায়ের কাছে পিকু বসে ছিল ।  ওকে কোলে তুলে নিয়ে বললাম ,   ' এই আমাদের চলন্ত ক্যামেরা ।  ' 
 ' চোখ কপালে উঠে গেছে সবার ।  আইজি মশাই আমতা আমতা করে বললেন ,   ' মা .  .  .  মা .  .  .  মানে কী ভাবে সম্ভব ?  ' 
 ' খুব সম্ভব ।  '  জবাবে বললাম আমি ।   ' মানুষের চোখের ওপর ভিত্তি করেই আধুনিক ক্যামেরা তৈরি ।  তাই বলা যায় প্রত্যেকটা চোখ চোখ এক একটা শক্তিশালী ক্যামেরা ।  চোখের পেছন যে মগজ থাকে তার তথ্য ধারণ ক্ষমতা হাজার হাজার কম্পিউটারের চেয়েও বেশি ।  বিড়ালের মস্তিষ্ক মানুষের সমান হলেও তার ধারণ ক্ষমতা একেবারে কম নয় ।  তবে বিড়ালের ক্যামেরা অর্থাৎ চোখের দৃষ্টিশক্তি মানুষের চেয়ে বেশি ।  যে ছবি আপনারা এতক্ষণ দেখলেন আধুনিক কোনো ক্যামেরার ছবিই এত স্পষ্ট আর ঝকঝকে হবে না ।  ' 
 ' কিন্তু আমরা ব্যাপারটা কিন্তু এখনো বুঝে উঠতে পারিনি ।  '  বললেন আইজি ।  
 ' মগজের মেমরি হলো তার স্মৃতি কোষ ?  '  ব্যাখা করতে শুরু করলাম ।   ' মানুষের কথাই ধরুন ।  মানুষ যা দেখে ,  যা শোনে সব তার মস্তিস্কের স্মৃতি কোষে জমা থাকে ।  মানুষ ভুলে গেলেও স্মৃতি কোষ থেকে তা মোছে না ।  আমি আর বিষ্ণুবাবু একদিন এ বিষয়ে আলাপ করতে করতে একমত হয়েছিলাম স্মৃতি কোষ বিশ্লেষণ করতে পারে এমন একটা যন্ত্র আবিষ্কারের চেষ্টা করব ।  পাঁচ বছর যাবৎ অন্য কাজের ফাঁকে ফাঁকে সে গবেষণাও করছিলাম ।  এতোদিনে সাফল্যের মুখ দেখেছি ।  '  বলে আমার ব্যাগ থেকে দিবদৃষ্টিটা বের করলাম ।   ' এই যে এটা ।  এটা মানুষের স্মৃতিকোষ বিশ্লেষণ করে অতীত হয়ে যাওয়া সব ঘটনা সেখান থেকে তুলে আনতে পারে ।  আমিও বিড়ালের মগজ থেকে এই ছবিটা তুলে এনেছি ।  '  বলে আইজি আর স্বরাষ্ট্রমন্ত্রীর মাথায় পর্যায়ক্রমে লাগিয়ে দিব্যদৃষ্টির কার্যকারীতার প্রমাণ দিলাম ।  
 ' কিন্তু ফাইলগুলো গেলো কোথায় ?  '  আইজির প্রশ্ন । 
 ' সেটাও এই বিড়ালের মগজে ঢুকিয়েছেন বিষ্ণুপদ বাবু ।  কাজটা খুবই কঠিন ।  কারণ কম্পিউটারের মতো বাইরে থেকে সপট ফাইল ঢোকানোর মতো কোনো ইউএসবি বা ব্লুটুথ পোর্ট মগজের নেই ।  তাই আমার ধারণা ছোট্ট বাচ্চাকে মা যেভাবে পড়ানোর চেষ্টা করেন ,  বিষ্ণুবাবু পিকুকে ঠিক সেভাবেই পড়ানোর চেষ্টা করেছিলেন ।  কিন্তু বিড়ালকে কি আর লেখাপড়া শেখানো যায় !  তবে বিষ্ণুবাবুর মনোযোগী বিড়াল পড়ার চেষ্টা করতে গিয়ে পড়তে না পারলেও পুরো ফাইলটাতে নজর বুলিয়েছে ।  আর তাতেই সেগুলো সেভ হয়ে গেছে ওর স্মৃতিকোষে ।  দিব্যদৃষ্টি দিয়ে মগজ ঘেঁটে সে ফাইল আমি উদ্ধার ও করেছি ।  ' 
 ' কী আছে ওই ফাইলে ?  '  বললেন মন্ত্রী
 ' ফর্মূলা তো আছেই ,  আছে আমার দিব্যদৃষ্টির মতো ব্রেন বিশ্লেষক ডায়াগ্রামও আছে ।  তবে সেটার সাথে দিব্যদৃষ্টির কোনো মিল নেই ।  ' 







পণ্ডিতের পিছে  



যে সময়ের কথা বলছি তখন পণ্ডিত মশাইদের সে - কী হাঁক - ডাক !  তাই বলে আমি ব্রিটিশ আমলের গল্প শোনাচ্ছি না ।  এই তো মাত্র দশক দুইয়ের আগের ঘঠনা ।  পণ্ডিত মশাইদের দাপট অনেক কমে এলেও তাদের হাঁক - ডাক এখনো থেমে যায়নি ।  অবিরাম ছুটে চলা নগর জীবনের ক্লান্তি ঘোচাতে দু ’ দণ্ড জিরোবার জন্য বছরে অন্তত একবার গ্রামের মায়াডাকে যারা সাড়া দেন তারা অল্পবিস্তার হলেও পণ্ডিত মশাইদের হুক্কাহুয়া ডাক আজও শুনতে পান ।  হ্যাঁ আমি শিয়াল পণ্ডিতদের কথাই বলছি ।  এর আগে সচলদের  কুকুর চুরির গল্প শুনিয়েছিলাম ।  সেখানে আমাদের লালকুকুরের বীরত্বের কাহিনিও খানিকটা উঠে এসেছিল ।  কিন্তু ঠিক অতটুকুতে চিড়ে ভিজেছে বলে আমার মনে হয়নি ।  ওখানে কুকুরের প্রবল পরাক্রমশালী অপজিশনদের প্রতি খানিকটা অবিচার করা হয় ।  রীতিমতো তাঁদের বুদ্ধিমত্তার অপমান বলে মনে হয়েছে ।  তাই তাঁদের মগজের সম্মানার্থে আবার আমার এই স্মৃতির অতলে ডুব দেয়া । 
পণ্ডিতদের মতো ধুরন্দর জাতি প্রাণিজগতে দ্বিতীয়টি আছে বলে আমার মনে হয় না ।  আর পটলা বলত ,  মিচমিচে ইবলিশ একেকটা ।  পটলা মানে আমাদের রাখাল ।  সে সময় গোয়াল ভরা গরু ছিল আমাদের ।  সেগুলো চরানো আর দেখভালের জন্য আরো দু ’ জন বয়স্ক মায়েন্দারের সাথে রাখা হয়েছিল পটলাকেও ।  পটলা বয়সে আমার দু - তিন বছরের বড়ই হবে ।  তবু নাম ধরে ডাকা আর তুই - সম্মোধন; কাল আর প্রেক্ষাপট বিচারে খুবই সাধারণ ব্যাপার ।  বয়সের ব্যবধান যাইহোক আকৃতিতে ,  গায়ের জোরে পটলা আমাদের দ্বিগুন ।  হবেই বা না কেন -  সকালে উঠে গরমভাত কখন হবে তার তোয়ক্কা না করে বড় একগামলা পান্তাভাত রাতের বাঁসি তরকারি দিয়েই সাবাড় করে ফেলত নিমিষে ।  এরপরও আরো এক গামলা সাধলে  ‘ না ’  ছিল না পটলার ।  তো সেই পটলার পণ্ডিত মশাইদের প্রতি এত উচ্চ ধারণা থাকবার কথা নয় ।  কিন্তু বেশ ক ’ বার তাঁদের কাছে আমাদের নৈতিক পরাজয় তার ধারণাগুলো বদ্ধমূল করেছে । 
বছরের অন্য সময়ের চেয়ে বর্ষাকালেই শিয়াল বাবাজিদের দৌরাত্ম বাড়ে ।  বর্ষা মৌশুমে শিয়ালদের মাঠের খাবারে ঘাটতি পড়ে ,  তাছাড়া বংশ - পরম্পরায় রক্তের ভেতরে বয়ে বেড়ানো ধূর্তামীটা হয়তো বৃষ্টির রিমঝিম শব্দের তালে তালে মাথাচাড়া দিয়ে ওঠে ।  তাই মানুষ্যজাতির পোষা মুরগিটা - ছাগলটা সাবাড় করার জন্য মনটা ছো ছো করে ওঠে তেনাদের ।  তা বাবা একটু আধটু চুরি করবি কর -  তাই বলে ডাকাতি !  হয়েছে কী -  একদিন সকালে ঘুম থেকে উঠে দেখি পটলার পাত্তা নেই ।  অথচ কথা ছিল সকাল বেলা উঠেই হানা দেব আমাদের কাঁঠল বাগানে ।  ইয়াবড় একটা কাঁঠাল নাকি ডাসতে শুরু করেছে ।  মিজান ভাইয়েরা মানে আমার বড় বড় চাচাতো ভাইয়েরা টের পাওয়ার আগেই ওটার একটা সদগতি করতে হবে ।  কিন্তু পটলা না থাকলে আমাদের উৎসাহ ঠিক জমে না ।  ওকে না পেয়ে আমরা ক ’ ভাই ওর আক্কেলের শ্রাদ্ধ করছি তখনি ও ভোজবাজির মতো কোথা থেকে এসে হাজির !  হাঁপাতে  হাঁপাতে এসে বলল ,   ‘ তেঁদড়ামির তো একটা সীমা থাকা চাই -  নাকি !  ’ 
 ‘ কেন রে ,  সাত সকালে তোর সাথে কে আবার তেঁদড়ামি করল ?  ’  ভ্রু জোড়া বাঁকা করে বলল ঝন্টু । 
 ‘ কে আবার ,  ওই পেটুক শিয়ালের দল চ্যায়ারম্যানের হাতির মতো ধাড়ি ছাগলটা সাবাড় করে ফেলেছে !  ’ 
 ‘ ভালো হয়েছে !  ’  উচ্ছ্বসিত হয়ে বললাম আমি ।   ‘ ও ধাড়িটাও কম ত্যাঁদড় ছিল না ।  আমাদের গাছপালা রাখতো একটাও ?  একদিন ধরে খোয়াড়ে ভরতে গেলাম -  ওমা খোয়াড়ওয়ালা বলে কি -   ‘ চেয়ারম্যানের ছাগল ভরলে কি আমার খোয়াড় থাকবে খোকা ?  ’  আহা কী আদিখ্যেতা !  চেয়ারম্যান বলে তাঁর ছাগল খোয়াড়ে ভরা যাবে না !  ’ 
 ‘ আরে আগে শুনে তারপর বল ।  ’  আমাকে থামিয়ে বলল পটলা ।   ‘ শুধু একজন এসে ও ধাড়িকে কব্জা করার সাহস কোনো শিয়ালের হতো না ।  নিশ্চয় দলবল গুছিয়ে এসেছিল ।  তা না হয় এলি -  তাই বলে যেখানকার মাল সেখানেই সাবাড় !  ’ 
 ‘ মানে ?  ’  চোখ কপালে উঠে গেছে আমাদের । 
 ‘ তবে আর বলছি কী ?  ’  আমাদের তার গল্পের দিকে আকৃষ্ট করতে পেরেছে বলে সন্তুষ্টচিত্তে বলল পটলা ।   ‘ জানিস তো ,  চেয়ারমানের ভেতর বাড়িটা পাঁচিল দিয়ে ঘেরা ।  ভেতরবাড়ির গোয়াল ঘরটা খোলা থাকে ।  কাল হয়েছে কি গেটের পাল্লা লাগাতে মনে ছিল না কারো ।  সবাই ঘুমিয়ে গেলে ত্যাঁদড়ের দল বাড়িতে ঢুকেছিল কিছু পাওয়ার লোভে ।  খোলা গোয়াল দেখে নিশ্চয় লোভে লাল পড়তে শুরু করে ।  তার ওপর অমন হোঁৎকা ধাড়িটাকে পেলে তো কথায় নেই ।  আহা ,  বেচারা ধাড়িটা  কী সুখেই ঘুমটা দিয়েছিল ।  আগে কি আর জানত .  .  .  ’ 
 ‘ আরে এতে প্যাঁচাচ্ছিস কেন ?  কী হয়েছে সেটাই খুলে বলল না আগে ?  ’  ফিন্টু ধমক দিয়ে বলল । 
 ‘ এতবড় একটা ধাড়ি ,  তারওপর শক্ত নাইলনের দড়ি দিয়ে বাঁধা -  গুরুজিরা ছিঁড়তে পারবেন কেন ?  অগত্য গোয়ালে বসেই ভোজ সেরেছে ব্যাটারা ।  ’ 
 ‘ বলিস কী !  ’  চোখ কপালে রেখেই বললাম আমি ।   ‘ গোয়ালে বসেই খেয়েছে ধাড়িটাকে ?  ’ 
 ‘ তবে আর বলছি কী ।  টুঁ শব্দটিও হয়নি ।  সকালবেলা ঠিকা ঝি - টা গোয়াল ঝাট দিতে গিয়ে দেখে খুটির পাশে হাড় - গোড় পড়ে আছে ।  রক্তে ভেসে যাচ্ছে গোয়ালের মেঝেটা ।  ভয়ে চিৎকার দিয়ে ওঠে সে ।  ’ 
 ‘ কিন্ত এতবড় একটা কাণ্ড ঘটে গেল ,  কেউ টের পেল না ?  কেমন যেন ঠেকছে ব্যাপারটা ।  ’  বিড়বিড় করে বললাম আমি ।  
 ‘ বুঝতে পারছিস না ?  ’  বলল ফিন্টু ।   ‘ চুরি - ডাকাতিই যখন পেশা ও নেশা তখন কোন জায়গায় খাবল দিলে শিকার শব্দ করতে পারবে না সে বিষয়টা আমাদের চেয়ে তেনারাই ভালো জানেন ।  যদি একাধিক জনের কাজ হয় তবে তো কথাই নেই ।  তাছাড়া রাতের বৃষ্টির তেজও তো কম ছিল না ।  ’ 
 ‘ গলা কামড়ে ধরেছিল বলিস ?  ’ 
 ‘ হ্যাঁ ।  ’  ফিন্টুর জবাব ।   ‘  তাছাড়া রাতে তুমুল বৃষ্টি হচ্ছিল -  শব্দ হলেও তা কানে যেত না বাড়ির লোকেদের ।  ’ 	
এতো শোরগোল করে কাঁঠাল বাগানে এসে কোনো লাভ হলো না ।  ডাসা কাঁঠালটা বেমালুম গায়েব হয়ে গেছে ।  বড়রা হস্তগত করে নিশ্চয় ওটার সদগতি করে ফেলেছেন ।  আমরা রণে ভঙ্গ দেয়ার কথা ভাবছি ।  কিন্তু পটলা সহজে হাল ছেড়ে দেয়ার পাত্র নয় ।  কাঁঠাল যেহেতু এখনো পাকেনি তাই ওতে কারো পেট জুড়িয়েছে বলে সে মনে করে না ।  
 ‘ কাঁঠাল এই বাগানেই আছে ,  ’  বলল পটলা ।   ‘ ঠিক আমরা যা করতে চেয়েছিলাম বড়রাও তাই করেছে ।  ’ 
 ‘ মানে বলতে চাস মাটিতে পোঁতা হয়েছে ওটা ?  ’  প্রশ্ন ছুঁড়লাম । 
 ‘ হ্যাঁ ,  আর সেটা এই বাগানেই কোথাও ?  ’  মাথা চুলকাতে চুলকাতে বলল পটলা ।   ‘ চল খুঁজে বের করি ।  ’ 
 ‘ কিন্তু কোথায় পুঁতেছে কী করে বুঝবি ?  রাতে কী বৃষ্টিটাই না হলো ,  মাটিতে দাগ টাগ থাকার কথা নয় ।  ’  বলল ফিন্টু । 
 ‘ ওটা আমার ওপর ছেড়ে দে ,  ঠিক বের করে ফেলব ।  ’ 
অসাধারণ ওর পর্যবেক্ষণ শক্তি ।  দশ মিনিটের মাথায় জায়গটাকে চিহ্নিত করতে পারল পটলা ।  বৃষ্টিধোয়া ঘন এক ভাটঝোপের ভেতরে বেশ খানিকটা জায়গা পরিষ্কার ।  আশেপাশে ছড়িয়ে ছিটিয়ে থাকা তাজা ঘাস - ঝোপগুলোই প্রমাণ করছে এখানে কেউ যখের ধন পুতেছে ।  পটলা নিড়িং চালিয়ে তিন মিনিটের মধ্যে আস্ত একটা আধাপাকা কাঁঠাল বের করে আনল মাটির তলা থেকে । 
এখানে একটা কথা বলে নিই ।  কাঁচা কাঠাল বা অন্য ফল মাটির নিচে পোঁতার একটা বড় সুবিধা হলো -  কার্বাইড ছাড়াই দ্রুত পাকে কিন্তু মিষ্টি গন্ধ ছড়িয়ে অন্যের কাছে নিজের অস্তিত্ব জানান দেয় না -  দু ’ দিকেই নিরাপদ । 
 ‘ এবার চল ।  ’  আমাদের মনযোগ আকর্ষণ করে বলল পটলা ।   ‘ এখানে চোরের ওপর বাটপারি হতে পারে ,  তারচেয়ে বাঁশবাগানে পুঁতলে কেউ আন্দজ করতে পারবে না ।  ’ 
এর ঠিক একদিন পরেই কাকভোরে আমরা বাশগানে গেলাম কাঁঠাল পেকেছে কিনা খোঁজ নিতে ।  কিন্তু বিধিবাম ,  এখানেও বাটপারি !  এক পণ্ডিত মশাই সপরিবারে সেটা দিয়ে ব্রেকফাস্ট সারছেন ।  আমারা আড় থেকে ভেরেণ্ডার ডাল ভেঙে ,  কেউ একটা বাঁশের কঞ্চি বা আগালে কুড়িয়ে রে রে করে তেড়ে গেলাম ।  কিন্তু উনাদের বিশেষ তাড়া আছে বলে মনে হলো না ।  পাশেই একটা পাটক্ষেত ।  ভাবখানা এমন ,  যতই হাঁকডাক করো না কেন আমাদের নাগাল পাবে না ।  সত্যিই বোল্টের গতিতে দৌড়েও শিয়াল ব্যাটাদের ধরতে পারলাম না ।  বরং পাটক্ষেতের ভেতর সেধোবার আগে মাঝারি সাইজের বাচ্চা দুটো আমাদের দিকে ফিরে খ্যাক খ্যাক করে একটা ভিলেনমার্কা হাসি দিয়ে গেল । 
 ‘ দেখলি ব্যাটাদের কাণ্ড দেখলি !  তক্কে তক্কে ছিল ।  আমি নিশ্চিত ,  পাট ক্ষেতের আড়ালে লুকিয়ে ব্যাটারা সেদিন আমাদের কাঁঠালপোতা দেখেছিল ।  ’  পটলা হতাশায় চোখমুখ লাল করে বলল । 
কাঠালপোঁতার ঘটনায় পটলা শিয়াল জাতির ওপর ক্ষেপে আগুন ।  সেই আগুনেই ঘি ঢালতে কিনা ছোটচাচা প্রায় আমাদের খোঁচা মেরে বলেন ,   ‘ এ তো রীতিমতো মনুষ্যজাতির ওপর অপমান ।  হাতগুটিয়ে বসে আছিস কেন ?  কিছু একটা কর !  সারা পাড়ায় ঢি ঢি পড়ে গেছে ।  তোদের জন্য পাড়ার ছেলে ছোকরার সামনে মুখ দেখানো দায় হয়ে গেছে যে !  ’ 
সত্যি বলতে কী ,  শিয়াল বাবাজিদের শায়েস্তা করতে পারলে আমাদের চেয়ে ছোটকাকুরই নৈতিক লাভ বেশি ।  আগে খানেক সপ্তাহ তাঁর সখের রামছাগলটা শিয়ালের পেটে গেছে কিনা !  যাইহোক ,  কাকুর কথায় গুরুত্ব¡ না দিলেও দু ’ দিন বাদেই শিয়ালমারা অভিযানে নামতে হলো আমাদের ।  কারণ মায়ের একঘর পাতিহাঁস সাবাড় করেছে ব্যাটারা ।  টানা বর্ষণে ঘাঠের মাছ ডিম ছাড়ার জন্য স্রোতের উল্টোরথে যাত্রা করে মাঠের দিকে পাড়ি জমায় ।  সেই মাছের মিছিলের অধিকাংশেরই শেষ গন্তব্য স্থল পৃথিবীর সবচেয়ে পেটুক প্রাণী দোপেয়ের উদরে ।  আমাদের মিজান ভাইয়েরা সেই মিছিলের কল্লোল টের পেয়েই লাল কুকুরটাকে সাথে নিয়ে ঘোর বাদল রাতের জাল -  দেউড়ি নিয়ে ওঁৎপেতে বসে থাকে খালের ধারে ।  চাচা - চাচিরা বকঝকা করলেও কাঁড়ি কাঁড়ি মাছের ঝাঁক সেই বকুনির ঝাঁঝ মিইয়ে দিতে পারে অশ্চর্যজনকভাবে ।  তো পণ্ডিত মশাইরাও সে সুযোগ ছাড়বেন কেন ?  একদিন - দু ’ দিন তবু ধৈয ধরে পরিস্থিতি পর্যবেক্ষণ করেছেন ।  তৃতীয় রাত আর সে ধার ধারলেন না ।  সারারাত বর্ষণের রিমঝিম শব্দের আড়ালে আমাদের মাটির হাঁসের ঘরে সিঁধ কাটতে মোটেও অসুবিধা হয়নি ।  সকালে মা ঘুম থেকে উঠে আবিষ্কার করলেন হাঁসের ঘর একেবারে গড়ের মাঠ ।  প্রথমে স্বজন হারানোর বেদনায় কান্নার বাঁধ ধরে রাখতে পারলেন না ।  পরে সে কান্না পরিণত হলো ক্রোধে ।  সমস্ত রাগ গিয়ে পড়ল লাল কুকুরটার ওপরে ।  রাতজাগা ঘুমন্ত কুকুরটা কিছু বুঝে ওঠার আগেই লাংলা পাচনের দুম দাম ঘা পড়ল ওর পিঠে ।  পরিস্থিতি অনুধাবন করতেই বিদ্যুৎবেগে পালিয়ে বাঁচল বেচারা ।  মায়ের ক্রোধ কিছুটা মিজান ভাইদের ওপর ছিল কিনা জানি না; এক সপ্তাহ তারা মায়ের ত্রিসীমানা ঘেঁষেনি । 
অগত্যা লালকুকুরটাকে নিয়ে আমাদের শিয়ালের আড্ডায় হানা দিতে হলো ।  কিন্তু প্রথম দিনের সফলতা বলতে একটা গেছো ইঁদুর আর একটা বাচ্চা গুইসাপ মারা পড়ল আমাদের হাতে ।  পটলা বলল ,   ‘ এভাবে হবে না ।  ওরা আমাদের চেয়ে ঢের বুদ্ধি রাখে ।  পাড়ার ছোকরাদের কাজে লাগাতে হবে ।  শুধু লালকুকুরে হবে না বাঘা নেড়ি কুকুরটাটাকেও টানতে হবে দলে ।  ’ 
পরদিন পটলার প্লানমতো কাজে লেগে গেলাম ।  এ ধরনের অ্যাডভেঞ্চারে লোকেবলের অভাব হয় না -  কিছু না হলেও অন্তত প্রাণ বা অঙ্গহানির রিস্ক যখন নেই তখন পাড়ার ছোকারাদের মহাউৎসাহে আমাদের দলে ভিড়তে বাধা কোথায় !  বরং অভিযানে জনসংখ্যার ঘনত্ব অতি বেশি হলে আমাদের প্রতিপক্ষ ভড়কে এলাকা ছাড়া হতে পারে ভেবে অনেক বন্ধুদের নিরাশ করতে হলো ।  তবে নেড়িটাকে দলে টানতে আমাদের দুটো টাকা বখরা দিতে হলো ।  মোড়ের দোকান থেকে একটা পাউরুটি কিনে তার জিভে জল আনার ববস্থা না করলে তার আশা আমাদের ছাড়তে হতো । 
মহা শোরগোলে আবার শুরু হলো আমাদের অভিযান ।  প্রথমে একটা পাটক্ষেত ঘিরে ফেলল আমাদের বাহিনী ।  নেড়িটাকে নিয়ে ভেতরে ঢুকে গেল পটলা ।  নেড়ি আর পটলার দাবড়ানিতে বেরিয়ে এলো এক পণ্ডিত ।  আর যাবে কোথায় -  লালকুকুর ওঁৎপেতে ছিল ,  আচমকা লাফিয়ে পড়ে ধরে ফেলল শিয়ালটার ঘাড় ।  সাথে সাথে শুরু হয়ে গেল আমাদের বাহাদুরি ।  লাঠি ,  আগালে ,  ভেরেণ্ডার ডাল -  যার হাতে যা ছিল -  তা - ই আছড়ে পড়ল হতভাগা শিয়ালটার পিঠে ।  কয়েক মিনিটের মধ্যে ধরাধাম ত্যাগ করতে হলো বেচারাকে ।  
এভাবে কয়েক দিনে কয়েকটা শিয়াল মারার পর পটালার খেয়াল হলো এবার শিয়ালের আসল আস্তানা অর্থাৎ গোরস্থানে হানা দেয়া দরকার ।  পরদিন আমরা দলবল নিয়ে চললাম গোরস্থান অভিযানে ।  বর্ষাকালে গোরস্থান ভাট ,  কালকসুন্দা ,  মটমটি ,  আশ্বড় ,  বৈচিঝোপ জটলা বেঁধে দুর্ভেদ্য হয়ে ওঠে ।  শিয়ালের আত্মগোপনের উত্তম জায়গা ।  কিন্তু আমাদের এই ক ’ দিনের অভিযানে শিয়ালেরা সতর্ক হয়ে গেছে ।  আমাদের সাড়াশব্দ পাওয়া মাত্র গর্তের ভেতর আশ্রয় নিচ্ছে ।  ব্যপারটা বুঝে আমরাও খুন্তা ,  কোদাল ,  শাবল সাথে নিয়ে গেছি ।  যেখানেই শিয়ালের গর্তের মুখ দেখছি খুঁড়ে গভীর গর্ত করে ফেলছি ।  কিন্তু তাঁরা তো এমনি এমনি পণ্ডিত খেতাব জোটাননি ।  তাদের গর্তের নাকি হাজারটা মুখ থাকে ।  একটা মুখ পূর্ব মাঠে হলে অন্যটা পশ্চিম মাঠে ।  তাই আমাদের গর্ত খোঁড়া বৃথা গেল ।  তবে সাফল্য এলো অন্যভাবে ।  নেড়িকুকুরটা হয়তো একটু বেশিই সাহসী হয়ে উঠেছিল ।  হঠাৎ একটা কবরের ভেতরে একটা বড়সড় গর্তের মুখ দেখতে পেয়ে মাটি শুঁকতে শুঁকতে ছুটে গেল সেদিকে ।  তারপর চিকন মাথাটা ভেতরে সেধিয়ে দিয়ে চেষ্টা করল শরীরটা আরেকটু গলানো যায় কিনা ।  সফল হলো তার সেই প্রচেষ্টা ।  আমরা তো উৎকণ্ঠিত হয়ে পড়েছি ।  যদি সত্যিই ভেতরে শিয়াল থাকে নেড়িটার কপালে খারাবি আছে ।  কিন্তু আমাদের আশঙ্কা উড়িয়ে দিয়ে মাথাটা ধীরে ধীরে বের করে আনল ।  ওর দাঁতগুলো শক্ত করে ধরে আছে একটা পণ্ডিতের বাচ্চার গলার চামড়া ।  ঠিক বাচ্চা নয় মাঝবয়সী শিয়াল ।  নেড়ি ওটাকে ছেড়ে দিল আমাদের লালকুকরের সামনে ।  আমাদের কিছু করতে হলো না ।  কেন জানি আমার মনে হলো এটাই কাঁঠাল খেয়ে আমাদের দেখে খ্যাক খ্যাক করে হেসেছিল । 
এরপর মাস দুয়েক কেটে গেছে ।  আমাদের পাড়ায় পণ্ডিতদের পায়ের ধুলো আর পড়ে না বললেই চলে ।  তখন পটলার মাথায় নতুন বুদ্ধি বেরোল ।  দাদি - নানিদের মুখে শুনেছি শিয়াল যখন ডাকে তখন তাদের ডাক নকল করে ভাঙালে নাকি রাতে ঘুমিয়ে পড়লে শিয়াল এসে মুখে হেগে  ( টয়লেট করে )  দিয়ে যায় ।  কথাটা আমার বিশ্বাস হয় না ।  আমার ধারণা ,  ছোটদের চিৎকারে তাঁরা বিরক্ত হয়েই এ কথা বলেন ।  কিন্তু পটলা এ কথা মানতে নারাজ ।  ও বলল ,   ‘ অনেক দিন তো শিয়াল এদিকে আসে না ,  দেখা যাক ওদের ডাক ভাঙ্গিয়ে আনা যায় কিনা -  ’ 
সেই শারদীয় জোসনা রাতে মাঠের এদিক ওদিক থেকে যখন শিয়ালের সম্মিলিত হাঁক ভেসে এলো তখন পটলাও পাড়াটা মুখর করে করে তুলল  ‘ হুক্কাহুয়া ’  ডেকে ।  সাধারণত পণ্ডিতেরহাঁকডাকে কেউ বিরক্ত হয় না ।  কিন্তু কানের কাছে মানুষের গলায়  ‘ হুক্কাহুয়া ’  ডাক শুনলে বড়রা ক্ষেপে ওঠেন ।  পটলাকে থামাতে তাই তেড়ে এলেন ছোটচাচা ।  কিন্তু পটলার তখন রোখ চেপে গেছে ।  হাঁক ভাঙ্গিয়ে যে করেই হোক একজন পণ্ডিতকে ডেকে আনবেই ।  ছোটচাচার তাড়া খেয়ে সেই জোসনারাতে সে ছুটে গেল নদীর ধারে ।  তার রাত দশটা পর্যন্ত একটানা ডেকে চলল পণ্ডিত মশাইদের সাথে তাল মিলিয়ে । 
পরদিন সকালে ঘুম থেকে উঠেই শুনি বাড়িতে একটা শোরোগোল পড়ে গেছে ।  কী ব্যাপার ?  পটলার দাবী এক পণ্ডিত মশাই রাতে সত্যি সত্যি ওর মুখে হাগতে এসেছিল ।  কিন্তু সেও কম ধড়িবাজ নয় -  শেয়াল বাবাজীকে তো সেই কায়দা করে ডেকে এনেছে ।  সেকারণেই পণ্ডিতেরসিদ্ধি লাভ হয়নি সে কথা ফলাও করে বর্ণণা করছে পটলা -   ‘ যেই না আমার মাথার দুই পাশে দুই পা দিয়ে হাগতে যাবে অমনি আমি শেয়ালের লেজ চেপে ধরেছি ।  তারপর সেকি ধস্তাধস্তি !  আমার সাথে জোরে পারবে কেন ?  কিন্তু ব্যাটার তো দাঁত আছে ,  কামড়াতে উস্তাদ -  বেশ বুঝতে পারছিলাম বেটা সেই তালেই আছে ।  অমনি লেজটা ধরে ব্যটাকে ওপর তুলে বনবন করে ঘুরিয়ে মারলাম এক আছাড় ।  কোনোমতে তাল সামলে উঠে পড়িমরি করে করে পালিয়ে বাঁচল শয়তানটা ।  ভেবেছিলাম মরে যাবে কিন্তু ব্যাটাদের কৈ মাছের প্রাণ !  ’ 
পটলার কথা হয়তো কেউ বিশ্বাস করত না -  সেই জোসনা রাতেও হঠাৎ করে শরতের মেঘ এসে ভিজিয়ে দিয়েগিয়েছিল আমাদের কাঁচা উঠোনকে -  ভিজে মাটিতে শিয়ালের লুটোপুটির স্পষ্ট চিহ্ন রয়েছে ।  তাছাড়া শিয়ালের লেজ থেকে একগাছা চুল ছড়ে এসেছিল পটলার হাতে ।  সেটাও সে যত্ন করে রেখে দিয়েছে ।  
এমন জ্বলজ্যান্ত প্রমাণ কি আর মিছে হতে পারে ,  আমরাও বিশ্বাস করতে বাধ্য হলাম -  সত্যিই শিয়ালের ডাক ভাঙ্গালে তারা রাতে এসে মুখে হেগে দিয়ে যায় ।  আমাদের বিশ্বাস আর জ্বলজ্যান্ত প্রামাণ সহকারে যখন পটলা নিজের বিজয় কেতন জাহির করতে ব্যস্ত ঠিক তখনই দাদি এসে জলে পানি ঢাললেন ,   ‘ আরে পটলা ,  শিয়াল তোর গালে হাগতে আসেনি ,  এসেছিল আমার পাতিহাঁসের বাচ্চাগুলো সাবাড় করতে ।  হাঁসের ঘরে এতো হাঁসের জায়গা হচ্ছে না বলে তিন দিন ওগুলো সিঁড়ি - ঘরে রাখছি -  পাজি শিয়ালগুলো ঠিক তার গন্ধ পেয়ে গেছে ।  কিন্ত তুই ছিলি সিঁড়ির ঘরের দোরে শুয়ে ।  তোকে ডিঙোনো ছাড়া তো আর পথ ছিল না ।  ’ 
আমাদেরও খেয়াল হলো ,  আরে দাদি ঠিকই তো বলেছে !  হাঁস মুরগির ছোট্ট ছোট্ট বাচ্চাগুলো তো সিঁড়ি - ঘরেই রাখা হয় !  তখন পটলার মুখের দিকে আর তাকানো যাচ্ছিল না -  এতোবড় একটা বীরত্বে এভাবে নস্যাৎ হয়ে যাবে ও কল্পনাও করেনি ।  দাদি বুঝলেন ওর মনের কথা ,   ‘ আরে তোর মুখ দেখি প্যাঁচার মতো হয়ে গেছে !  শিয়াল না হয় তোর গালে হাগতে আসেনি ,  তুই তো ঠিক পাজির বাচ্চাকে মাথায় তুলে আছাড় মেরেছিস -  এই সাহসটুকু তোর ছাড়া আর কার আছে বল ?  ’ 
আমাদের গ্রামে পণ্ডিতরা এখোনো আছেন বহাল তবিয়তে ।  এখোনো জোসনা রাতে চারদিক থেকে তাঁরা হেঁকে ওঠেন ।  কিন্তু আমি জানি আজকের ছেলেমেয়েরা শিয়ালের পেছনে ছোটে না ।  এখন হাঁস মুরগির জন্য আর কেউ মাটির ঘরও করে না ,  তাই রাতবিরাতে শিয়ালের দল লোকালয়ে ঘুরঘুর করলেও খুব বেশি সুবিধা তারা করতে পারেন না ।  শিয়ালের পেছনে ছোটাও তাই অনর্থক ।  তাছাড়া এখন গ্রামগঞ্জেও বিনোদনের ধারা বদলে গেছে ।  হারিয়ে গেছে আমাদের ঐতিহ্যবাহী খেলাগুলো ।  গাদা গাদা বইয়ের ভার সইতেই ছেলেমেয়দের পিঠ বেঁকে যায় ।  ক্লাস ,  কোচিং ,  প্রইভেট টিউটর -  এতো হ্যাপা সহ্য করে প্রকৃতির সাথে নিবিড় সম্পর্ক বজায় রাখা কী করে সম্ভব ?  এর মাঝেও যদিও বা একটু ফুসরৎ মেলে -  তখন তারা মেতে ওঠে কম্পিটার গেমস ,  টেলিভিশনে কার্টুন নেটওয়ার্ক খুব বেশি হলে স্কুল মাঠে গিয়ে ক্রিকেট খেলা ।  এর বাইরে পণ্ডিতের পিছে পণ্ডশ্রমের কথা মাথায়ই আসে না তাদের






সীমান্তরেখা - ১




পূর্ব প্রজন্ম


প্রথম অধ্যায়
এইখানে এই বাঁশবাগানের নিচে বড় একটা বাঁক নিয়ে দক্ষিণের দিকে বয়ে গেছে ইছামতী ।  এই বাঁকটা শুধু বাঁক নয় ,  ঘাটও বটে ।  এপার ওপার -  দু ’ পারের লোকেরাই একে বলে ঘোলোর ঘাট ,  তবে গোসলের জন্য ব্যবহার করে শুধু ওপারের লোকেরা ।  এপারেদের জন্য ঘোলার ঘাটের কাছাকাছি আরো দুটো ঘাট আছে ।  একটা মেয়েঘাট -  মহিলা আর শিশুরা ব্যবহার করে ।  অন্যটা মর্দাঘাট -  এটা শুধু পুরুষদের ব্যবহারের জন্য । 
ঘোলার ঘাট যতটা না পরিচিত ঘাট হিসাবে ,  তারচেয়েও বেশি পরিচিত চোরাচালানের প্রবেশ দ্বার হিসাবে ।   ‘ ঘোলার ঘাট ’  নামকরণটাও অযথার্থ নয়; বেশ সার্থক ।  আসলে  ‘ ঘোলা ’  শব্দটা এখানে পানির অবিশুদ্ধতা অর্থে ব্যবহার হয়নি; বরং বর্ষা মৌশুম ব্যতিত বছরের বাকিটা সময় দীঘির কাজল কালো জলের মতোই স্বচ্ছ ।  বাংলাদেশের খান ,  বিশ্বাস ,  শেখ ,  রায় ,  চৌধুরী ইত্যাদি পদবিগুলোর মতো ঘোলাও একটা পদবি ।  এদের কোন পূর্বপুরুষ কবে কোন সূত্রে এই পদবি লাভ করেছিল তা কেবল ঘোলারাই বলতে পারে ।  ঘোলার ঘাটের এপার - ওপারের ঘাটসহ আশেপাশের সব জমির মালিকানা ঘোলাদের নামে । 
ঘোলাদের বাঁশবাগানে ভেজা মাটিতে আনমনা হয়ে বসে আছে সবেদ আলি ।  সেই সকাল থেকে ।  গলায় একটা তেল চিঁটচিঁটে নেংটি গামছা পেঁচানো ।  পরনের লুঙ্গিটা হাঁটুর ওপর তুলে বাঁধা ।  আজ নাকি ওপার থেকে চাল আসবে -  আসবে মানে আসবে -  কখন আসবে ,  কতটুকু আসবে তার হদিস জানে না কেউ ।  পাঁচ দিন ধরে শুধু আসবে আসবে রবই শোনা যাচ্ছে ।  কিন্তু আসছে না ।  পাঁচ দিন আগেই আসার কথা ছিল ।  একটানা বৃষ্টির কারণে সেটা সম্ভব হয়নি । 
এদিকে গ্রামে ভাতের বড্ড আকাল ।  ৭১ - এর দুর্ভিক্ষ যেন আবার ডালপালা মেলতে শুরু করেছে ।  ঘরে চাল নেই সবেদ আলির ।  নতুন বউ ,  বৃদ্ধ বাবা - মা আর ছোট তিন ভাই - বোন নিয়ে তার সংসার ।  ভাই দুটো এখনো আয় করতে শেখেনি ।  একমাত্র বোনটার বছর দুই আগে বিয়ে দিয়েছিল ।  ভগ্নিপতির যৌতুকের চাহিদা মেটাতে পারেনি বলে সে ছ ’ মাস যাবত সবেদ আলির ঘাড়ে সওয়ার হয়ে আছে সে ।  চালের অভাবে রান্নাঘরে একেবারে হাড়ি জ্বলছে না ,  তা নয় ।  দোকানে - বাজারে চাল পাওয়া না গেলেও সস্তায় গমের পোকা ধরা আটা পাওয়া যাচ্ছে চার টাকা কেজি দরে ।  কিন্তু কী আর করা ?  এই অতি বৃষ্টির মৌশুমে চোরাচালান বন্ধ -  আয় রোজগার নেই বললেই চলে ।  তাই বাধ্য হয়েই সেই পোকাধরা আটা কিনে পোকা বেছে কখনো রুটি তৈরি করে ,  কখনো বা আটার সাথে একটু চিনি ,  একটু লবণ মিশিয়ে আটাঘোঁটা করে পেট বাঁচাতে হচ্ছে ।  নতুন লোক - কুটুমের কাছে মান - ইজ্জত বলে আর কিছু থাকল না ।  পরক্ষণেই সবেদ আলি ভাবে ,  শ্বশুর বাড়ির অবস্থাও এমন আহামরি কিছু নয় ।  তারাও কি বিরানি - পোলাও দিয়ে উদরপূর্তি করছে ?  তবে সেই - বা অত মান - ইজ্জতের চিন্তায় অস্থির কেন ! 
 ‘ সবেদ ভাই ,  একলা একলা গাঙ্গের ধারে বসে আচো ,  উপার থেকে চাইল আসবে নাকি শুনলাম ?  ’  
কে যেন পেছন থেকে জিজ্ঞেস করল কথাটা ।  সবেদ আলি ঘাড় ঘুরিয়ে দেখে হাবু ডাগা পেছনে দাঁড়িয়ে ।  হাবু ডাগাকে চোরাচালানী দলের মহাজন থেকে শুরু করে মুটে পর্যন্ত কেউই পছন্দ করে না ।  শুধু চোরাচালানী দল কেন গ্রামের আবাল - বৃদ্ধ - বনিতা -  কেউই তাকে ভাল চোখে দেখে না ।  তার অবশ্য যৌক্তিক কারণও আছে ।  সতেরো বছর বয়সী এই ছেলেটা অতিমাত্রায় ডানপিঠে ।  মাঠে রস চুরি ,  রাতারাতি সাঙ্গপাঙ্গসহ লোকের পেঁয়াজ ক্ষেতে হামলা চালিয়ে তেল - বেসন দিয়ে পিঁয়াজি তৈরি করে সেখানেই গলধকরণ ,  গ্রামের উঠতি বয়সী মেয়েদের নানা ভাবে উত্যাক্ত করা ,  অন্যের গাছের ডাবগুলো সাবাড় করাসহ এমন কোন বখাটেপনা নেই ,  যা সে করে না ।  তবে চোরা চালানীরা তাকে পছন্দ করে না ভিন্ন কারণে ।  এর আগেও সে মাথামুটের কাজ করেছে ।  কিন্তু মহাজনের বিশ্বতস্তা ভঙ্গ করেছে বার বার ।  তার মাথায় মাল চাপালে মহাজনের বাড়ি পৌঁছানের আগেই মুখ সেলাই বস্তা থেকে দু - পাঁচ কেজি মাল রহস্যময় ভাবে গায়েব হয়ে যায় ।  ডাগা খেলাতেই মূলত হাবু ডাগা অনন্য -  তার সাথে পেরে ওঠে এমন খেলোয়াড় এ তল্লাটে নেই ।  খেলাটাও সে খেলে মনের হাউসে -  জিতলেই দু - পাঁচ টাকা প্রাইজমানি পাওয়া যায় ।  
 ‘ কীরে হাবু -  তুই ?  এই অবেলায় ঘাটে কী মতলবে ?  ’  হাবুর অভিসন্ধি আঁচ করার চেষ্টা করে সবেদ আলি ।  
 ‘ সবেদ ভাই ,  তুমার দলে আমার ন্যাও না ভাই -  ’  মুখে করুণ ভাব এনে বলল হাবু ডাগা । 
 ‘ তুই জানিস ,  আমাদের দলের কেউ তোকে পছন্দ করে না ?  তাছাড়া তুই যেরাম বখাটে তোর দিয়ে মোটেও বিশ্বাস নেই; কখন কোন মাল নিয়ে হাওয়া হয়ে যাস তার ঠিক আছে ?  ’  সোজাসাপ্টা জবাব সবেদ আলির । 
 ‘ আল্লার কিরে সবেদ ভাই ,  আমি একদম ভাল হয়ে গিইচি ।  বিশ্বাস করো ,  এখন থেকে তুমাদের কথায় ওঠব আর বসব ।  ’ 
 ‘ তোর আল্লার কিরেয় ঢক নেই ।  ’ 
 ‘ তুমার পা ’ য় পড়ি সবেদ ভাই ,  আমার ন্যাও ।  কাজ না করলি বাপ আর আমাকে বাড়ি থাকতি দেবে না .  .  .  ’ 
সবেদ আলি কিছুতেই রাজি হতে চায় না ।  সে মাথামুটে দলের হেড ।  চোরাচালানের মাল ঘাট থেকে মহাজনদের বাড়িতে পৌঁছে দেয়ার জন্য দুটো দল আছে ।  একটা মাথামুটে ,  অন্যটা সাইকেল পার্টি ।  মাথামুটেরা চোরাচালানের মাল মাথায় করে ঘাট থেকে বাড়ি পৌঁছে দেয় আর সাইকেল পার্টিরা পৌঁছায় সাইকেলে করে ।  উভয় ক্ষেত্রেই পারিশ্রমিক সমান -  বস্তা প্রতি দশটাকা ।  যাদের সাইকেল কেনার সামর্থ নেই তারাই সাথারণত মাথা মুটে ।  মাথা মুটেদের একটা আলাদা কদর আছে বর্ষা মৌশুমে ।  বছরের অন্য সময় মহাজনরা মূলত সাইকেল পার্টিদেরই দ্বারস্থ হয় ।  কারণ একজন সাইকেলওয়ালা দু - তিন বস্তা মাল বইতে পারে; মাথামুটেরা একটার বেশি পারে না ।  মহজনরা চায় মাল যত দ্রুত সম্ভব ঘাট থেকে তার তাদের বাড়িতে পৌঁছে যাক -  কখন কোন ইনফরমেশনে ওপর থেকে বিডিআর - এর বড়কর্তা এসে দাবড় দেয় তার ঠিক আছে !  কিন্তু বর্ষাকালে পরিস্থিতি ভিন্ন ।  রাস্তায় এমন কাদা হয় তিন বস্তা কেন এক বস্তা মাল সমেত কোনো সাইকেলওয়ালার সাধ্য নেই কাদা ভেঙ্গে মাল মহাজনের বাড়িতে পৌঁছে দেয় ।  ফলে মাথামুটেরাই বর্ষকালে চোরাচালানীদের অন্ধের যষ্ঠি । 
নানাভাবে বুঝিয়ে সুঝিয়ে অবশেষে সবেদ আলিকে রাজি করিয়ে ফেলে হাবু ডাগা । 
আবার টিপ টিপ বৃষ্টি পড়তে শুরু করেছে ।  বাঁশঝাড়গুলো ঘিরে গজিয়ে ওঠা ভাটঝোপের ভেতর মাথা গুঁজে থাকা বুনোকচুর পাতায় পড়া বৃষ্টির ফোঁটাগুলো টলমল করতে করতে মুক্তোদানার আকার ধারণ করে মাটিতে ঝরে ঝরে পড়ছে ।  রঙ্গিন একটা ঢ্যাঢ়া পোকা হেলাঞ্চা লতার ডগায় বসে মনের হরষে গোসল করছে সেই টিপটিপ বৃষ্টির ধারায় ।  ভাটপাতার আড়ালে ঘাপটি মেরে বসে থাকা একটা গিরগিটি ক্ষিপ্র গতিতে তার লম্বা জিব দিয়ে পোকটাকে টেনে নিয়ে পাকস্থলিতে চালান করে দিল ।  শ্যেন দৃষ্টিতে দেখছিল সবেদ আলি ।  পোকাটাকে গিলে আবার জিবটা বের করে আয়েশি ভঙ্গিতে নিজের ঠোঁট চাটতে লাগল গিরগিটিটা ।  ভঙ্গিটা ভাল লাগল না সবেদ আলির ।  শরীরের ভেতরটা রি রি করে জ্বলে উঠল -  পাজি গিরগিটি শুধু ওকে নয় গোটা মানব জাতিকেই যেন তুচ্ছ তাচ্ছিল্য করেছে ।  মানুষের পেটে ভাত নেই ,  গিরগিটির অত আয়েশ কেন ?  মাটি থেকে একটা শুকনো কঞ্চি কুড়িয়ে নিয়ে সপাটে চালিয়ে দিল সেটা গিরগিটির উদ্ধত মথাটা লক্ষ্য করে ।  মুহুর্তের মধ্যে মস্তকছিন্ন গিরগিটির নিথর দেহটা লুটিয়ে পড়ল মাটিতে ।  কিছুটা দিগ্বীজয়ী বীরের মতো ,  কিছুটা লুটেরা বোম্বেটেদের মতো একটা হাসির রেখা ফুটল সবেদ আলির অবয়বে । 
ঘটনার আকস্মিকতায় বিমূঢ় হাবু ডাগা চেহারায় করুণ অভিব্যক্তি প্রকাশ করে বলল ,   ‘ ইডা তুমি কী করলে সবেদ ভাই ?  বিনিকাজে এট্টা জাহান খুন করলে !  ’ 
 ‘ বিনিকাজে !  ’  ক্রর হাসিটা মুখে লাগিয়ে রেখেই বলল সবেদ আলি ,   ‘ জানিস নে ,  এক বাড়িতি এট্টা ফুলোফেউটি মারতি পারলি সাতটা নেকি পাওয়া যায় ?  হাদিসি আচে !  ’  
আর কথা বাড়াল না হাবু ডাগা ।  যত বখাটেই সে হোক ,  সবেদ আলির এই কথাটা সে মেনে নিতে পারল না ।  কোনো  প্রাণী হত্যা করে নেকি লাভের কথা কোনো হাদিসে থাকতে পারে বলে সে অন্তত বিশ্বাস করে না ।  তাছাড়া নেকি হাসিল করার পর ডাকাতের মতো ক্রুর হাসিটাও মানানসই নয় ।  তবে মুখে একথাটা প্রকাশ করে সদ্য লাভ করা কর্মসংস্থানের সুযোগটা হাতছাড়া করার বোকামীটা করল না হাবু ডাগা । 
 ‘ কী ,  সবেদ আলি ,  কী খবর ?  ’ 
সবেদ আলি চোখ ফিরিয়ে দেখে পাঁচু মাঝি ঘাটে নৌকা ভিড়িয়েছে ।  চাপা খুশিতে ময়ুরের মতো পেখম মেলে নেচে উঠল সবেদ আলির মন ।  ভাবল ,   ‘ আজ তাহলে সত্যি সত্যি চা ’ ল আসছে !  ' 
 ‘ আরে ,  পাঁচুদা যে !  তুমার কী খবর ?  ’  পাল্টা প্রশ্ন ছুঁড়ে দিল সে পাঁচু মাঝিকে ।   ‘ আইজ কী সত্যিই চা ’ ল আসছে ?  ’ 
 ‘ সেরাম পাকা কথা শুনেই তো আলাম ,  না হলি এই বাদলা মাতায় দুপুরে ঘুম বাদ দিয়ে হাবড় কাদা ভেঙ্গে ঘাটে আসতাম ?  ’  ঘাটের ধারের মোঁথাবাঁশে নৌকার গলুইটা বাঁধতে বাঁধতে বলল পাঁচু মাঝি ।  
 ‘ তুমাদের আর কী ,  ওদেশে তো চালির অভাব নেই -  ইচ্ছা করলিই দুপুরি ঘুম দিতি পারো আবার রাতি যাত্রাপালায় সঙ সেজে লোক হাসাতিও পারো; ক্যান্ যে দেশডা ভেঙ্গে দু ’ ভাগ করেলো নেতারা !  ’  আক্ষেপ ঝরে পড়ল সবেদ আলির কণ্ঠ থেকে । 
পাঁচু মাঝি লুঙ্গিটা গুটিয়ে বেটম বেঁধে নিয়ে গুটি গুটি পায়ে এগিয়ে এসে সবেদ আলি আর হাবু ডাগার সামনে কয়েকটা ভাটপাতা বিছিয়ে বসে পড়ল ।  লুঙ্গির গাঁট থেকে পাতার বিড়ির প্যাকেটটা বের করে নিজের মুখে একটা গুঁজে নিয়ে একটা সবেদের আরেকটা হাবু ডাগার দিকে বাড়িয়ে দিল ।  পরক্ষণেই বিড়িটা ঠোঁট থেকে সরিয়ে বলল ,   ‘ এই যাহ !  ম্যাচটা শিথেনে রেখে এইচি ,  তুমাদের কাছে ম্যাচ আছে ?  ’ 
সবেদ আলি পলিথিনের প্যাকেটে যত্ন করে রাখা দেশলায়টা বের করে পাঁচু মাঝির দিকে বাড়িয়ে দিল ।  
পাঁচু মাঝি টিপ টিপ বৃষ্টির হাত থেকে থেকে বাঁচিয়ে নিপুন হাতে ধরাল বিড়িটা । পরে সেই আগুন সঙ্ক্রমিত হলো সবেদ আর হাবুর বিড়িতেও বিড়ি ফুঁকতে ফুঁকতে আবার ফিরে গেল পুরোনো প্রসঙ্গে । 
 ‘ শুনলাম তুমাদের দেশডা নাকি আবার ভেঙ্গে যাচ্ছে ? 
 ‘ মানে !  ’  অবাক হলো সবেদ আলি । 
 ‘ মানে তুমাদের জিলা আর যশোর থাকছে না ,  ঝিনেদা হচ্ছে ।  ’ 
 ‘ কন থেকে শুনলে ?  ’ 
 ‘ বিবিসিতি ।  ’  বিড়িটা ঠো্ঁটে চেপে রেখেই বলল পাঁচু মাঝি । 
 ‘ আমিও শুনিচি খবরডা ,  ’  পাঁচুর সাথে সহমত পোষণ করল হাবুডাগা । 
 ‘ দ্যাখোদিনি কাণ্ড !  '  বিরক্ত কণ্ঠে বলল সবেদ আলি ।   ‘ ভাঙ্গে ভাঙ্গুক তাতে অসুবিধে নেই ,  তা আমাদের ঝিনেদার মদহয়ই না ফেলে যশোরের মধ্যিয় রাখলি পারতো ।  কনে যশোর আর কনে ঝিনেদা !  এমনিই আমাদের উপজিলাডা মহেশপুর না হয়ে জীবননগর হলি ভালো হতো ।  এখন আবার সেই ঝিনেদায় দোড়োদড়ি ,  চাড্ডিখানি কখা !  ’ 
 ‘ ভালো কথা জীবননগরও আর কুষ্টিয়ার মধ্যি থাকছে না ,  চুয়োড্যাঙ্গা আলাদা জিলা হচ্চে -  ’  বলল হাবু ডাগা । 
 ‘ তাই !  ইরশাদ দেশে কোনো কিচুই ঠিক মতো চলতি দেবে না দেখছি; কবে যে ও শালা গদি ছাড়বে ?  ’ 
গৃহস্থ নিজামুদ্দিন বিশ্বাসের মেজোছেলে ভোটকা মধু বাঁশবাগানের পাশ দিয়ে টিপ টিপ বৃষ্টিতে ভিজতে ভিজতে যাচ্ছিল একপাল গরু তাড়িয়ে ।  সবেদ আলির শেষ বাক্যটা তার কানে গেছে ।  কথাটা তার গায়ে লাগল ।  মুখটা বিকৃত করে তাচ্ছিল্যের সুরে বলল ,   ‘ ইরশাদ না থাকলি ন ’ শ ট্যাকা পাটের মণ ইয়ের মধ্যি দিয়ে বেরু ’ তো .  .  .  ’ 
সবেদ আলিও কথাটা লুফে নিয়ে পাল্টা উত্তর দিতে দেরি করল না -   ‘ তুমাদের পাট আছে তাই পাটের মণের হিসাব করোগে ’  ।  আমাদের পাট নেই প্যাট আচে ,   আমাদের পাট নেই ,  প্যাট আছে আছে -  পাটের পাটের মণের হিসাব রেখে কী করব ?  আটাঘুঁটা খেয়ে খেয়ে প্যাটের নাড়িভুড়ি ঘোল হয়ে গেল -  ও শালা ক্ষ্যামতা থেকে না সরলি শান্তি নেই ।  ’ 
ভোটকা মধুর মুখে যেন চুনকালি পড়ল; সবেদ আলির কথার জবাব খুঁজে না পেয়ে  ‘ হই ,  হুররু ,  হাট হাট ,  ’  করে গরুগুলোকে খেদিয়ে সেখান থেকে কেটে পড়ল । 
 ‘ বাদ দ্যাও ,  ওসব ক্ষ্যামোতার কতা ,  ’  বলল পাঁচু মাঝি ।   ‘ হাবু কি তুমার দলে ঢুইকলো ?  ’ 
 ‘ নিতি তো চাইনি -  যে হারামজাদার ,  হারামজাদা -  এরাম করে ধরলে না - ও করতি পারছি নে -  ’ 
 ‘ আরে ন্যাও ন্যাও ,  ’  হাবু ডাগার পক্ষে ওকালতি শুরু করল পাঁচু মাঝি ।   ‘ দেখো ও একদিন এলাকার সবচেয়ে ব্লাক - মার্কেট হবে ।  ’ 
পাঁচু মাঝি প্রসংশাসূচক সর্টিফিকেট লাভ করে ভেতরে ভেতরে আহ্লাদে গদগদ হয়ে উঠল হাবু ডাগা ।  কিছুটা লজ্জাও প্রকাশ পেল তার চেহারায় । 
 ‘ ব্লাক - মার্কেট ’  শব্দটা এই এলাকার চোরাচালানিদের জন্য আত্মগৌবের অভিধাই বটে ।  কিন্তু কেউ যদি ইংরেজি শব্দটা বাংলা অর্থ করে  ‘ কালোবাজারী ’  শব্দটা কারো নামের পেছনে জুড়ে দেয় তাহলে নির্ঘাত সে ষাড়ের মতো শিং উচিয়ে তেড়ে আসবে !  হাতোর কাছে লাঠি - সোটা পেলে মন্তব্যকারীর মাথা ফাটিয়ে দিতেও হয়তো দ্বীধা করবে না ।   ‘ ব্লাক - মার্কেট ’  আর  ‘ কালোবাজারী ’  শব্দ দুটো আভিধানিকভাবে যতই সমার্থক হোক ,  এদের নিজেদের বিচার - বুদ্ধির অভিধানে এই দুইয়ের তাৎপার্যিক ব্যাবধান আকাশ আর পাতাল । 
হঠাৎ আকাশ ভেঙ্গেচুরে মুষলধারে বৃষ্টি নামল ।  মেঘের গুড়ুম গুড়ুম গজর্নের সাথে ঝঁলসে ওঠা বিদ্যুতের আলোয় আলোকিত হয়ে উঠল ঘোলাদের পুরো বাঁশবাগান ।  চাল আসবে বলে কিছুক্ষণ আগে সবেদ আলির চেহারায় যে ওজ্জ্বল্যতা দেখা দিয়েছিল বৃষ্টির ঝরণা ধারা তা যেন মুহূর্তের মধ্যে ধুয়ে মুছে দিয়ে গেলো । 
 ‘ শালার বৃষ্টি !  ’  প্রকৃতিকে উচ্চস্বরে গাল দিয়ে উঠল সে ।  পাঁচু মাঝির কোনো ভাবান্তর নেই ।  মাত্র লাভ করা কর্মসংস্থানের সুযোগটা বৃষ্টির কারণে বিলম্বিবত হয়ে যাওয়ায় খানিকটা বিষন্নতা ভর করল হাবু ডাগার মনেও ।  কিন্তু বৃষ্টিপতনের ছন্দের তীব্রতা বাড়ার সাথে সাথে কোথায় কোথায় ভেসে গেল সেই বিষন্নতা !  ওর নিমগ্ন দৃষ্টি এখন ইছামতীর ছোট্ট বুকে ।  
রিমঝিম বৃষ্টির আঘাতে ইছামতীর বুকে ছোট্ট ছোট্ট তরঙ্গ বইতে শুরু করেছে ।  কোথা থেকে একটা পানকৌড়ি এসে যোগ দিয়েছে সেই তরঙ্গের সাথে তাল মিলিয়ে ।  ঢেউয়ের উন্মত্ততায় ভাঙ্গতে শুরু করেছে সারা বছর ধরে জমে থাকা দাম আর কচুরিপানার জটলা ।  আসলে বর্ষাকালেই কেবল ইছামতী জীবন্ত ।  ভারত - বাংলাদেশের শতশত পল্লীর লাখো লাখো হতদরিদ্র মানুষের দুঃখ - কষ্টের লোনাজল মেশানো বর্ষার ঢলে ইছামতী ফুলেফেঁপে ওঠে । 
১৯৪৭ সালেও ইছামতী ছিলো অবিভক্ত বাংলার দুটি এতিহ্যবাহী জেলা যশোর - নদীয়াকে বিভক্তকারী ছোট্ট নদী ।  এরপর পেরিয়ে গেছে অনেক বছর ।  এতোদিনে ইছামতীর কত জল নিঃশব্দে গড়িয়ে গেছে সুন্দরবন হয়ে বঙ্গপোসাগরে -  এখন ইছামতী শুধু দুটি জেলাকে বিভক্তকারী নদী নয়; দুটি দেশকে বিভক্তকারী রেখাও বটে ।  ইছামতীতে সেকালের মতো ব্যবসায়ীদের পাটবোঝাই বড় বড় নৌকা হয়তো চলে না; তবে আজও অনেক পিতা তার পুত্রকে নিয়ে অস্তগামী সূর্যের রক্তিম সূধা পান করতে আসে ইছামতীর বাঁকে ।  আজও ভাঁটফুল ,  কালসুন্দা ,  শিয়াকুল ,  আশ্বড় ,  হেলেঞ্চা আর হাজারো রকম নাম না জানা লতাপাতার ঝোপ নদীর বাঁকের অনেক স্থানকে দুর্ভেদ্য করে রেখেছে ।  গ্রীস্মের কাটফাটা দুপুরে ফেটে চৌচির নদীর পাড়ে শিয়ালকাটার হলুদ হলুদ ফুলের দ্যূতি সূর্যের আলোকেও যেন ম্লান করে দেয় । 
এখনো শরৎ এলে ইছামতী দু ’ পাড়ে বিছিয়ে দেয় কাশফুলের শুভ্র চাদর ,  এখনো শীত এলে ইছামতী স্রোতহীন হয়ে পড়ে; তখন এর বুকে দাম কচুরিপানা জমাট বেঁধে সৃষ্টি করে চিংড়ি ,  কৈ ,  টাকি ,  ট্যাংরা ,  পুটি ,  শিং ,  মাগুরদের অভয়ারণ্য ।  আজও এর বুকে মাছরাঙ্গা পানকৌড়িরা খুঁজে ফেরে সাধনার শিকার ।  খরগোশ বনমোরগদের দেখা হয়তো মিলবে না ,  তবে শালিক ,  শ্যামা ,  ঘুঘু ,  গুড়গুড়িদের আজও দেখা যায় মাটিতে পড়ে থাকা খাবার খুঁজতে ।  
হাবু ডাগার বাবা - চাচারা উত্তর দেশের লোক ,  তাই ইছামতীর সাথে তাদের বন্ধন নাড়িছেঁড়া নয় ।  কিন্তু হাবু ডাগার জস্ম ,  বেড়ে ওঠা এই ইছামতীর বাঁকেই ।  নদীর সাথে ট্যাংরা - কৈদের যে সম্পর্ক; শেওড়া - ডুমুর গাছেদের যে সম্পর্ক; মাছরাঙ্গা - পানকৌড়িদের যে সম্পর্ক -  হাবু ডাগারও তাই -  এই বন্ধন শুধু বেঁচে থাকার নয়; আত্মারও ।  মাছ ,  পশুপাখি ,  লতাগুল্ম যেমন জীবনধারণের জন্য ইছমতীর ওপর নির্ভরশীল ,  তেমনি তাদের দৈনন্দিন কর্মকাণ্ড ইছমতীরও প্রাণ সঞ্চার করেছে ।  তবে হাবু ডাগার ক্ষেত্রে ব্যাপারটা এমন নয় ।  এতদিন সে বাপের হোটেলেই খেয়েছে ।  বাপ দেড়ে - বাড়িতে কাজ করে ,  মাও কাজ করে -  তাই কোনোভাবেই ইছামতীর ওপর সে নির্ভরশীল নয় ।  বরং গ্রীষ্মের দুপুরে স্রোতহীন ইছামতী মৃত্যুদুয়ারী বৃদ্ধার মতো খাবি খেতে থাকে ,  ট্যাংরা - পুটিরা উর্ধাকাশের দিকে উলম্ফনে আগ্রহ হারিয়ে স্বার্থপরের মতো ধাপ - কচুরিপানার অভয়ারণ্যে মাথা গোঁজে ,  মাছরাঙ্গা - পানকৌড়িরা নদী ছেড়ে পুকুর - ডোবার দিকে উড়ে যায় -  স্বর্ণলতা আর সোনালি ফুলের গা ধোয়া সোনাঝরা রোদের ঝিকিমিকি যেমন ইছামতীর সৌন্দর্য বিলীন হতে বাধা দেয় না; তখনি দলে দলে কিশোর হাবুডাগারা এসে ইছামতীর জলে হোলিখেলায় মেতে উঠে এর  হৎস্পন্দন ঠেকিয়ে রাখে । 
সবেদ আলি আর পাঁচু মাঝির ক্ষেত্রে ব্যাপারটা ভিন্ন ।  চোরাচালানের মুখরতায় ইছামতীর প্রাণ সঞ্চার হয়তো হয় ,  তাতে তাদের কর্মসংস্থানের ব্যাপরটাই বড় ।  সবেদ আলিকে ঘুম থেকে উঠেই কোনোমতে পান্তা কিংবা আটঘুঁটা খেয়ে বেরিয়ে পড়তে হয় ইছামতীর দিকে ।  তারপর অপেক্ষার পর অপেক্ষা -  কখন বর্ডার খুলবে ,  কখন মালজাল আসবে ,  আসলেও সাইকেল পার্টিদের দাপটে এক বোঝাও মাথাই উঠবে কিনা -  ইত্যাদি ।  
বংশপরম্পরায় পাঁচু মাঝিদের শিরায় শিরায় ইছামতীর ঢেউয়ের স্পন্দন ।  বিশলায়তনের শ্যামকুড় গ্রামের গায়ে গায়ে লেগে আছে পশ্চিমবঙ্গের পাঁচ পাঁচটা গ্রাম ।  এতবড় সীমান্তে চোরাচালানের প্রবেশদ্বার যত্রতত্র ।  সবগুলো দ্বারের জন্য নৌকা মাত্র তিনখানা ।  আকারে আয়তনে পাঁচুর নৌকাটাই দর্শনধারী ।  স্বভাবতাই সীমান্তরেখায় তার পদচারণাই সবচেয়ে বেশি । 
 -  -  -  -  -  -  -  - 
চলবে






একটি মদনটাক উদ্ধার অভিযানের গল্প




ডিসেম্বরের শুরুতেই হাড় কাঁপনো শীত জেঁকে বসছে ।  আয়েসি মানুষগুলো দশটার আগে লেপ - কাঁথা ছাড়ে না ।  কিন্তু নজীর আহমেদ - এর মতো দিন মজুরদের অতবেলা করলে চলে না ।  সাত সকালে উঠেই মাঠের পথ ধরতে হয় রাতের বাসি পানি - পান্তা খেয়ে ।  শীত - গ্রীষ্মের সাথে নিত্য যাদের বসবাস ,  শীত তাদের কাবু করতে পারবে কেন ।  তাই কার কাছে উপহার পাওয়া ছেঁড়া ট্রাক - স্যুট পরে  তিনি বেরিয়ে পড়েন মাঠের উদ্দেশে ।  কিন্তু মাঠে গিয়ে কাজ শুরু করতে পারলেন না ।  অতিকায় একটা পাখি পড়ে আছে ক্ষেতে মাঝখানে ।  নজীর আহমেদ ছুটে গেলেন পাখিটার কাছে ।  না ,  মরেনি পাখিটা ।  জীবন্ত ।  অসুস্থ্ ।  উড়তে পারছে না ।  এতবড় পাখি কখনও দেখেননি নজীর ।  শুধু নজীর কেন ,  গাঁয়ের কেউ কখনও দেখেছে বলে মনে হয় না ।  কাজ ফেলে পাখিটাকে নিয়ে বাসায় ফিরলেন নজীর ।  ডাকলেন ডাক্তার ।  পশু ডাক্তার নয় ।  মানুষের ডাক্তার ।  তাও আবার হাতুড়ে ।  নাপা - টাপা মিলিয়ে কয়েকটা মানুষের ওষুধ খাইয়ে দিলেন ডাক্তার ।  দিলেন কয়েকটা ইনজেকশনও ।  অবাক ব্যাপার তাতেই কিছুটা সুস্থ্ হয়ে উঠল পাখিটা
এরপর আশপাশে দশগ্রামে সাড়া পড়ে গেল -  -  ভবনগর গ্রামে বিরাট একটা পাখি এসেছে ।  দলে দলে লোক ছুটে আসতে লাগল দূর - দূরান্ত থেকে ।  এতবড় পাখি একবার স্বচোক্ষে দেখার লোভ সামলাতে পারে কজন ?  তখন নজীরের মাথায় এলো নতুন বুদ্ধি ।  পাখিটার চিকিৎসার পেছনে বেশ কিছু টাকা খসেছে ।  প্রতিদিন খাবরও যোগাড়ও করতে হচ্ছে ।  খরচ খুব বেশি না হলেও অভাবের সংসারে সেটা যোগাতেই হিমশিম খেতে হয় নজীরকে ।  নতুন বুদ্ধি তার আর্থিক কষ্ট কিছুটা লাঘব করতে পারে ।  অতএব দর্শনার্থীদের কাছ থেকে পয়সা নিতে হবে ।  পাঁচ - দশ থেকে শুরু করে যে যেমন দেয় ।  তা লোকে দিচ্ছেও ।  দেবেই বা না কেন ,  আহাঃ বেচারির নুন আনতে পান্তা ফুরায় ,  এত বড় পাখি পালার পয়সা পাবে কোথায় ? 
দর্শনার্থীদের কেউ কেউ পাখিটাকে কিনতে চায় ।  ফিস্ট করে খাবে ।  দু - হাজার পর্যন্ত দাম উঠে যায় ।  কিন্তু দু - হাজারে নজীর বেচবে কেন ?  দর্শনার্থীদের কাছে যা পাওয়া যাচ্ছে তা কম কীসে !  কে বা কারা বুদ্ধি দেয় ,  সবুর কর ,  দাম আরও চড়বে ।  শহর থেকে সাহেব - সুবরা আসে ।  ৫০ - ৬০ হাজারে কিনে নিয়ে যাবে ,  দেখিস ! 
৫০ - ৬০ হাজার !  সে - তো অনেক টাকা !  রঙিন স্বপ্ন দেখতে শুরু করে নজীর ।  শুধু নজীর কেন ,  এলাকার নেতা - পাতি নেতাদেরও চোখ চকচক করে ওঠে ।  টাকা তারা নজীরকে একা ভোগ করতে দেবে না ।  বখরা তাদেরও চাই । 
পাখির খবরটা আমি পাই প্রায় সপ্তাহখানেক পরে ।  ফোনে ।  শুনলাম পাখিটাকে মদনটাক বলে চিহ্নিত করেছে এলাকার কোনও কোনও মুরব্বি ।  কিন্তু নিশ্চিত নয় কেউই ।  তবে পাখিটা উদ্ধারে নাকি কারও মাথা ব্যথা নেই ।  তা যে থাকবে না সে আমি ভালো করেই জানি ।  যে গাঁয়ে সরকারি হাসপাতালের ওষুধ টাকা নিয়ে গরিব মানুষের কাছে বিক্রি করে ডাক্তার ,  দেখার কেউ নেই -  -  সেখানে একটা বুনো পাখি নিয়ে কার এত মাথাব্যথা !  বাড়ি যাওয়ার সুযোগ খুঁজি ।  অনেকটা মেরেকেটে অফিস থেকে ছুটি নিয়ে বেরিয়ে পড়ি গাঁয়ের উদ্দেশ্যে ।  অবশ্য আরও একটা কারণ ছিল ।  বন্দুক দিয়ে ঘুঘু - হরিয়াল শিকার করছে কয়েকজন শিকারি ।  সেটারও তদন্ত দরকার ।  
ভবনগর গ্রামটা আমাদের গ্রামের ঠিক পাশেই ।  আমাদের গ্রামটা ইউনিয়েনর কেন্দ্রবিন্দু ।  ২৫ হাজার জনসংখ্যার বিশাল গ্রাম ।  পাঁচটা ওয়ার্ডে ভাগ করা ।  মেম্বারও পাঁচজন ।  ইতিহাস বলে আমাদের গাঁয়ের বাইরে থেকে ইউপি চেয়ারম্যান হয়নি কেউই ।  আর বর্তমান চেয়ারম্যান আমার স্কুল জীবনের বন্ধু ।  অতএব বাড়তি একটা সুবিধা আমার ছিল পাখি উদ্ধার করতে ।  
ভাবছেন মশা মারতে কামান কেন ? 
বিষয়টা মোটেও তা নয় ।  যেকোনও বিষয়ে যখন রাজনৈতিক নেতারা হস্থক্ষেপ করেন ,  তখন আর তা সহজ থাকে ।  আর ভিলেজ পলেটিক্স তো আরও মারাত্মক জিনিস । 
পরদিন সকালে একটা মটরসাইকেল ভাড়া করে বেরিয়ে পড়লাম ভবনগরের উদ্দেশ্যে ।  সাথে এক বড় ভাই ।  ক্যামেরাটাও সাথে নিয়েছিলাম ।  অনেক খুঁজে - পেতে নজীরের বাড়িটা বের করতে পারলাম অবশেষে ।  বাড়িতে একজন মহিলা আছেন শুধু ।  গৃহকর্তা মাঠে কাজ করছেন ।  সাংবাদিক ভেবেছেন আমাদের ,  তাই হয়তো টাকা চাইলেন না মহিলা ।  তাঁর কাছে বিস্তারিত সব জানলাম ।  সেগুলো ওপরেই বর্ণনা করেছি ।  পাখিটাকে রাখা হয়েছে গোয়াল ঘরে ।  এক পা দড়ি দিয়ে বাঁধা ।  মাথার টাকে রং লাগানো হয়েছে ।  গরুর চোনা আর গোবরে স্যাঁতসেঁতে গোয়াল ঘরটা ।  তারওপর পাখিটাও প্রাতকৃত সেরেছে ।  সব মিলিয়ে বনের পাখির জন্য সম্পূর্ণ অস্বাস্থ্যকর এক পরিবেশ ।  এখানে থাকলে আর দু সপ্তাহও বাঁচবে কিনা সন্দেহ । 
 ‘ বন বিভাগের লোক আসেনি ?  ’  জিজ্ঞেস করলাম মহিলাকে । 
 ‘ না ।  ’  মহিলার জবাব ।   ‘ তবে কয়েকজন সাংবাদিক এসে ছবি নিয়ে গেছে ।  ’ 
 ‘ বন বিভাগকে খবর দেননি ?  ’  
 ‘ কনে পাবো বন বিভাগের নম্বর ?  মোরা কি আর অত চিনি - জানি ?  ’ 
 ‘ তাহলে খবরটা আমরা দিই ।  ’ 
 
 ‘ দেন ।  তবে পাখি মোরা দবো না ।  চিকিস্সার পেছনে সাতশো ট্যাকা গিয়েছে ।  প্রতিদিন দুকেজি করে মাছ খাওয়াতে হয় ,  ১৭ দিন ধরে এই চলছে ।  এখন মোদের ক্ষতিপূরণ কিডা দেবে ?  ’  পয়সা নিয়ে পাখি দেখানোর ব্যাপারটা পুরোপুরি চেপে গেলেন মহিলা ।  আমিও তখন পর্যন্ত ব্যাপারটা জানি না । 
বললাম ,   ‘ ঠাণ্ডা মাথায় শোনেন ,  অপরাধ আপনারা মেলা করেছেন ।  বুনো পশুকে মাঠ থেকে তুলে আনাই তো অপরাধ ।  ওটা মরলে শিয়াল - বেজিতে খেত ।  বনের পাখি খেত বনের জন্তুতে  ।  আপনারা শিয়াল - বেজিকে বঞ্চিত করেছেন ।  দ্বিতীয় অপরাধ ,  আন্দাজে হাতুড়ে ডাক্তার দিয়ে চিকিৎসা করেছেন ।  তৃতীয় অপরাধ ,  ১৭ দিন একটা বুনো পাখিকে আটকে রেখেছেন ।  এতগুলো অপরাধ !  এরজন্য আপনাদের জেল হতে পারে ।  এখন ভালোয় ভালোয় পাখিটা বন বিভাগের হাতে তুলে দেন ।  ক্ষতিপূরণ পেলেও পেতে পারেন ।  ’ 
জেল হওয়ার হুমকিটা কাজে দিল ।  মহিলা আমাকে আমাকে অনুরোধ করলেন ,  যেন বন বিভাগকে খবর দিই ।  
 ‘ বন বিভাগের লোক না আসা পর্যন্ত যেন পাখিটা মরে না যায় সেদিকে খেয়াল রাখবেন ।  আর পাখি সরিয়ে ফেললে বা জবাই করে খেয়ে ফেললে জেল কেউ আটকাতে পারবে না ।  ’  একথা বলে আবার আমার মটর সাইকেলে চেপে বসলাম ।  উদ্দেশ্য উপজেলা শহর ।  কিন্তু মাঝপথে গিয়ে মনে পড়ল ,  আজ শুক্রবার ,  বন বিভাগ বন্ধ থাকবে নিশ্চয়ই ।  
 ‘ তাহলে উপায় !  ’  সাথের বড় ভাই বললেন । 
 ‘ উপায় একটা আছে ।  বন বিভাগের অফিসারের বাড়ি খুঁজে নেব ।  সেখানে তাঁর সাথে কথা বললে আরও ভালো হবে ।  ’ 
গিয়ে দেখি বনবিভাগে তালা ঝুলছে ।  কয়েকজন তরুণকে জিজ্ঞেস করলাম বন বিভাগের পরিচালককে কোথায় পাওয়া যাবে ।  তারা একটা ঠিকানা দিল ,  সেখান থেকে তার নম্বর জোগাড় করলাম ।  ভদ্রলোকের নাম মোবারক ।  ফোন দিলাম ।  কিন্তু তিনি অসুস্থতার অজুহাতে দেখা করতে রাজি হলেন না ।  তারপর যখন বললাম আমরা বার্ডক্লাবের পক্ষ থেকে এসেছি ,  দেখা না করলে তার সমস্যা হতে পারে ।  তখন সে তিনি বাড়ির ঠিকানা দিলেন ।  
কিন্তু বাড়ি গিয়ে বুঝলাম তিনি মোটেও অফিসার গোছের কেউ নন ।  চতুর্থ শ্রেণির কর্মচারী ।  তাকে সবিস্তারে সব বললাম ।  তিনি তখন জানালেন তার দুর্দাশার কথা ।  বললেন ,  সপ্তাহখানেক আগে নাকি ভবনগর গিয়েছিলেন পাখিটা উদ্ধার করতে ।  কিন্তু পাখিটা তাকে দেখাতেই দেয়নি ।  পাড়ার সব মহিলা মারমুখী ভঙ্গিতে তেড়ে আসে তার দিকে ।  অবশেষে তিনি বলে আসেন ,  ঠিক আছে ,  পাখিটা সুস্থ্য হলে বনবিভাগ আর ইউনিয়ন পরিষদের চেয়ারম্যান - মেম্বারদের সাথে নিয়ে পাখিটাকে উড়িয়ে দিতে হবে । 
 ‘ কিন্তু যে রকম অসুস্থ্ দেখলাম ,  ও পাখি তো আর উড়তে পারবে না ।  এই পরিবেশে থেকে ক ’ দিন বাঁচে তাতেই সন্দেহ !  ’  বললাম আমি । 
 ‘ তাহলে উপায় ?  ’  মোবারক বললেন ।  
 ‘ আপনার অফিসারকে লাগবে ।  ’ 
কিন্তু মোবারক জানালেন ,  মহেশপুর উপজেলায় বন বিভাগের কোনও অফিসার নেই ।  অফিসার থাকেন কালিগঞ্জে ।  তিনিই মহেশপুর বন বিভাগের চার্জে আছেন ।  লোকটার নাম এহিয়া ।  এহিয়া সাহেবের ফোন নম্বরটা নিয়ে ফিরে এলাম মহেশপুর থেকে । 

ব্যাপারটা যতটা সহজ মনে হয়েছিল মোটেও অতটা সহজ হলো না ।  তখন আমার মনে ঘুরপাক খাচ্ছে অন্য চিন্তা ।  ইনাম ভাইকে জানাতে হবে ।  ইনাম ভাই মানে আমাদের সবার প্রিয় ,  বাংলাদেশ বার্ড ক্লাবের প্রতিষ্ঠাতা পাখিবিদ ইনাম আল হক ।  তার আগে এহিয়া সাহেবকে বাজিয়ে নিই । 
বিকেলে বাজারে বসে ফোনটা দিলাম ।  বাজারে বসে ,  সমমনা কিছু লোকের সামনে ।  এহিয়া সাহেব ফোন রিসিভ করলেন ।  আমার পরিচয় আর কী দেব ,  তেমন কোনও পরিচয় নেই ।  তাই সরাসরি পাড়লাম পাখিটার কথা ।  জানতে চাইলাম ভবনগরের পাখিটা সম্পর্কে কোনও তথ্য তাঁর কাছে আছে কিনা ।  ভদ্রলোক নিতান্ত তাচ্ছিল্যের সুরে বললেন ,   ‘ না ,  কোনও পাখি - ফাখি সম্পর্কে আমি কিছু জানি না ।  ’ 
আমি তখন মোবারকের কথা বললাম ,  তার এক সপ্তাহ আগের অভিযানের কথা বললাম ।  তখন এহিয়া সাহেব কণ্ঠে তাচ্ছিল্য বজায় রেখে বললেন ,   ‘ ও ,  তো পুরোনো সাবজেক্ট ।  ’ 
 ‘ আমিও তো নতুন কোনও সাবজেক্টর কথা বলছি না -  -  ’  আমিও পাটকেল ছুঁড়লাম । 
 ‘ তো আমাকে এখন আমাকে কী করতে হবে ?  ’ 
 ‘ পাখিটা নিয়ে যেতে হবে ।  ’  বললাম আমি । 
 ‘ আপনার পারলে দিয়ে যান ।  ’  লোকটা হুক - পুল করে আমাকে উড়িয়ে দিতে চাইল যেন ।  আমিও নাছোড়বান্দা ।  বললাম ,   ‘ পাখিটা রক্ষা করার দায়িত্ব আপনাদের কিনা বলুন ।  ’ 
 ‘ হ্যাঁ ,  ’  বললেন এহিয়া সাহেব । 
 ‘ তাহলে আপনাকেই নিয়ে যেতে হবে ,  নইলে বনবিভাগের হেড অফিসে জানাব ।  ’ 
লোকটা থতমত খেয়ে বলল ,   ‘ ঠিক আছে আমি ব্যবস্থা করছি ।  আপনারা পাখিটা ওদের  হাত থেকে উদ্ধারের ববস্থা করে দিন ।  ’ 
 ‘ ঠিক আছে ,  আমি বিডিআর ক্যাম্পে বলে রাখছি ।  আপনি লোক পাঠাবার ব্যবস্থা করুন ।  ’ 
কিছুক্ষণের মধ্যেই মোবারক ফোন দিয়ে জানাল সে আগামীকাল আসছে । 
এরমধ্যে ইনাম ভাইকে কয়েকবার ফোন দিয়েছি ।  উনি বোধহয় ব্যস্ত ছিলেন ।  ফোন রিসিভ হলো না ।  রাতে ইনাম ভাই নিজেই আমাকে ফোন দিলেন ।  সবিস্তারে সব তাঁকে জানালাম ।  ইনাম ভাই বললেন ,   ‘ ঠিক আছে ,  চিন্তা করবেন না ।  আমি সব ব্যবস্থা করছি ।  ’ 
ওনাকে এহিয়া সাহেবের ফোন নম্ববরটা দিলাম ।  ইনাম ভাই বললেন ,   ‘ দেখবেন কাল ওদের ভেতর পাখি উদ্ধারের জন্য দৌড়াদৌড়ি পড়ে যাবে ।  ’ 
সত্যিই তা - ই !  কয়েকমিনিট পর এহিয়া সাহেব নিজেই আমাকে ফোন দিলেন ।  তার কণ্ঠে তখন নরম সুর ।  বললেন পাখি উদ্ধারের যাবতীয় ববস্থা তিনি করবেন । 
আমরা বিডিআরকে বললাম ।  বিডিয়ার জানাল ,  তাদের যথাসাধ্য চেষ্টা করবে ।  প্রয়োজনে টহল পার্টি পাঠাবে ।  এরপর চেয়ারম্যানের অফিসে গেলাম গেলাম কয়েকবার ।  কিন্তু ওকে পেলাম না । 
পরদিন সকাল ন ’ টার দিকে মোবারক ফোন করে জানালেন ,  তিনি এসে পড়েছেন ।  আমি কয়েকজন সাথে নিয়ে প্রথমে গেলাম বিডিআর ক্যাম্পে ।  কথা রাখেনি তাঁরা ।  তাঁদের পক্ষে এখন পাখি উদ্ধার অভিযানে যাওয়া সম্ভব নয় ,  জানিয়ে দিলেন বিডিআর কম্যান্ডার ।  
ওদিকে আমাদের আগেই নজীরের বাড়িতে পৌঁছে গেছেন আমাদের গাঁয়ের কয়েকজন নেতা টাইপের লোকজন ।  ভেবেছিলাম ওনারা আমাদের সহযোগিতা করতে এসেছেন ।  কিন্তু পরে বুঝলাম ব্যাপার অন্যরকম ।  কয়েক মিনিটের মধ্যে কয়েকশো লোক জুটে গেল ।  এলেন স্থানীয় মেম্বার থেকে যুবলীগ নেতা পর্যন্ত ।  বিএনপি নেতাও কম ছিলেন না ।  
এ ব্যপারটারই ভয় পাচ্ছিলাম আমি ।  তা - ই হলো ।  শুরু হয়ে গেল ভিলেজ পলেটিক্স ।  আমাকে প্রথমে যুবলীগ নেতাকে বোঝাতে হলো ,  কেন পাখিটাকে উদ্ধার করা দরকার ,  কেন পাখিটা নজীর রাখতে পারবেন না ইত্যাদি ।  তিনি বুঝলেন ।  কিন্তু এসব ক্ষেত্রে যা হয় -  -   ‘ তালগাছ আমার ’  -  - তাই হলো ।  কোনভাবেই কেউ মানতে চাইছেন না ,  পাখিটা বনবিভাগ নিয়ে যাবে ।  গ্রামের খেটে - খাওয়া মানুষগুলো নিতান্তই সহজ - সরল ।  তাদের ভেতর চাপা রাগটা কিন্তু মারাত্মক ।  তবে এইসব সহজ - সরল মানুষগুলোকে কীভাবে বশে রাখতে হয় ,  কীভাবে ক্ষেপিয়ে তুলতে হয় ,  সে কাজটা নেতারা ভালোই পারেন ।  আওয়ামী লীগ - বিএনপি দু দলের নেতাই এখন এক হয়ে পাবলিককে ক্ষেপিয়ে তোলার কাজটা করে যাচ্ছেন সুচারুভাবে ।  অতএব আমাদের দিকে যতরকম নোংরা ভাষা আছে তা তিরের মতো একে ধেয়ে আসছে ।  কতক্ষণ আর ধৈর্য ধরে রাখা যায় ।  তবু রাখতে হচ্ছে ।  এর মধ্যে মোবারক করেছেন এক মহাভুল ।  নিজের পরিচয় পত্র সঙ্গে নেননি বেচারা ।  
আমার সাথে গিয়েছিলেন আমাদের ওয়ার্ডের মেম্বার ।  তিনিই দেখালেন আসল কারিশমা ।  ভিলেজ পলেটিক্স কী ,  এর কতরকম রূপ -  -  একে একে প্রদর্শন করে গেলেন ।  আমি তো  ‘ থ ’  !  এই লোকটা আমার পক্ষে পাখি উদ্ধার করতে এসেছে নাকি ,  আমার অভিযান পুরোপুরি ব্যর্থ করে দিতে ।  দ্বিতীয়টাই ঠিক ।  আমাদের গাঁয়ে নেতাদের মুখের ওপর অপ্রিয় সত্য কথা বলার সাহস একমাত্র আমারই আছে ।  ইতিমধ্যে বহুবার আমি সে কাজ করেছি ।  আজ সুযোগ পেয়ে ছাড়বে কেন ? 
মেম্বার সাহেব বারবার আমারক পাবলিক সেন্টিমেন্ট বোঝানোর চেষ্টা করছেন ,  তত জনতা উত্তেজিত হচ্ছে ।  আমার কী লাভ ?  আমি এতে নাক গলাচ্ছি কেন ?  এসব প্রশ্নও শুনতে হচ্ছে বারবার ।  আসালে স্বেচ্ছাশ্রম বলে কিছু আছে সেকথা এদেরকে কে বোঝাবে ।  মেম্বার তখন মোবারককে বললেন ,  আপনি যে বন বিভাগের লোক তার কী প্রমাণ আছে ।  
মোবারক তখন তার বসের ফোন নম্বর দিতে চাইলেন ,  ইউএনও অফিসের হেড ক্লার্কের ফোন নম্বর দিয়ে কথা বলতে অনুরোধ করলেন ।  কিন্তু সে কথায় কেউ কর্ণপাত করলেন না ।  তাদের একই কথা -  - পাখি কিছুতেই নিয়ে যেতে পারবে না ।  পাখি নিতে হলে চেয়ারম্যান উপস্থিত থাকতে হবে ,  মেম্বাররা থাকবেন ,  ইউএনও থাকবেন ,  উপজেলা চেয়ারম্যান থাকবেন ,  থাকতে হবে ইউনিয়ন আওয়ামী লীগের বড় নেতাকেও । 
মাথায় তখন রক্ত চড়ে গেল আমার ।  এরা কী চায় ?  উপজেলা চেয়ারম্যান জামাতের লোক ,  তার মুখও দেখতে চাই না আমি ।  আর ইউনিয়ন আওয়ামী লীগের বড় যে নেতা -  -  তিনি আমাদের গাঁয়ের তিনশো বছরের পুরোনো অশ্বত্থ গাছটাকে হজম করার চেষ্টা করেছিলেন ।  তখন যশোরের সাংবাদিকদের নিয়ে আমি রুখে না দাঁড়ালে সেটা কবে গায়েব হয়ে যেত ।  ও ব্যাটার সাথে বসতেও আমি রাজি নই ।  তাছাড়া ইনাম ভাইয়ের ভরসা যখন আছে ,  তখন দুর্নীতিবাজ নেতাদের কাছে মাথানত করব না আমি কিছুতেই ।  
গরম মাথাটা ঠাণ্ডা করতে তখন গলাটা চড়িয়ে বললাম ,   ‘ আমাদের দেশে এত সমস্যা কী জন্য জানেন ,  সব কিছুতেই দলতান্ত্রিক ,  নেতাতান্ত্রিক জটিলতা !  আমি কোনও নেতা - ফেতার সাথে বসতে রাজি নই ।  গাছখোর নেতার সাথে তো নয়ই ।  ’ 
প্রেস্টিজে ঘা পড়ল নেতাদের ।  জনতাকে উসকে দিয়ে তারাও মারমুখি ভঙ্গিমায় অবতীর্ণ ।  বিশেষ করে যুবলীগের সেই নেতা ।  কী আর করা ,  চুপ করে যেতে হলো ।  পরিস্থিতি কিছুটা শান্ত হলে ,  তাদের সামনে ইনাম ভাইকে ফোন করলাম ।  বললাম ,   ‘ সোজা আঙুলে ঘি উঠবে না ভাই ।  এ পাখি নিয়ে যাওয়া চতুর্থ শ্রেণির কর্মচারির কম্ম নয় ।  ’ 
শুভাকাঙ্খি হিসেবে সবসময় পাশে পেয়েছি সদা প্রতিবাদী মুক্তমনা বাবু ভাই ও মোস্তাফিজুরকে ।  নেতারা যখন উতেজিত্ত আরেকটা কথা বাড়ালে যখন মাথায় বাড়ি পড়ার অবস্থা ,  তখনই ওরা আমাকে রক্ষা করলেন ।  বাবু ভাই বললেন ,   ‘ রনি চলো ।  এখানে আমাদের প্রয়োজন ফুরিয়েছে ।  ’ 
আমিও উঠে পড়লাম ।  তবে ফেরার আগে বলে এলাম ,   ‘ পাখি কাল বন বিভাগের হাতে চলে যাবে ।  আমারও আসা লাগবে না ।  সব নেতারা এক হয়ে পারলে ঠেকাবেন ।  আর হ্যাঁ ,  পাখি যদি আজকের মধ্যে মরে যায় বা হারিয়ে যায় তার জন্য সবাইকে দায়ি হতে হবে ।  চোদ্দশিকের ভাত খাইয়ে ছাড়ব সব ব্যাটাকে ।  ’ 
রাস্তায়ই আছি ,  ফরেস্টার এহিয়া সাহেব ফোন করে বললেন ,  ওই গাঁয়ের মেম্বার নাকি তাকে ফোন করেছিলেন ।  মেম্বারের দাবি ,  এলাকার লোক পাখি দেখে আনন্দ পাচ্ছে ,  দূর - দূরান্ত থেকে দেখতে আসেছে ,  থাকুক না আর কটা দিন । 
আমি বললাম ,   ‘ ওদের কথায় কান দেবেন না ,  পাখি বিক্রি করার ধান্দায় আছে ।  সে টাকার বখরা মেম্বারও পাবে ।  অতএব পাখি কালই নিয়ে যান ,  নইলে আপনাকে ভুগতে হবে ।  ’ 
রাতে আবার ইনাম ভাইকে ফোন দিয়ে ঘটনার বিবরণ দিলাম ।  
পরদিন ইউপি চেয়ারম্যানকে  ( আমার বন্ধু )  নিয়ে এহিয়া সাহেব ও খুলনা ওয়াইল্ড লাইফের একটা টিম এসে পাখিটাকে উদ্ধার করে নিয়ে যায় ।  কিন্তু এ উদ্ধার প্রক্রিয়া এত সহজ হত না ।  এর পেছনে খুলনার বন সংরক্ষক তপন কুমার দে মশাইয়ের ভূমিকা ব্যাপক ।  ইনাম ভাইয়ের ফোন পেয়ে তিনি ঝিনাইদহ জেলা বন কর্মকর্তাকে দ্রুত ব্যবস্থা নেওয়ার নির্দেশ দেন ।  পাঠিয়ে দেন খুলনা ওয়াইল্ড লাইফের একদল কর্মীকে ।  মূলত তাঁর হস্তক্ষেপে তঠস্থ হয়ে পড়েন দুর্বিনীত ফরেস্টার এহিয়া সাহেব ।  প্রথম অভিযান ব্যর্থ হওয়ার ২৪ ঘণ্টার মধ্যে পাখি উদ্ধার হয়ে যায় ।  
তপনবাবুর তো ধন্যবাদ প্রাপ্যই ,  তবে বিশেষ ধন্যবাদটা প্রাপ্য ইনাম ভাইয়েরই ।  তিনি উদ্যোগ না নিলে কোথায় পেতাম তপন বাবুকে ,  কোথায় পেতাম খুলনা ওয়াইল্ড লাইফের টিমকে ।  পাখিটারই বা কি গতি হত ? 
ঢাকায় ফিরে এনাম ভাইকে পাখিটার ছবি দেখালাম ।  তিনি নিশ্চিত করলেন এটা ছোট মদনটাক ।  বর্তমানে বাংলাদেশে মাত্র চারশো থেকে পাঁচশোটি মদনটাক টিকে আছে । 






ভিনগ্রহের পাণ্ডুলিপি - ২




২ এপ্রিল
১ এপ্রিল রাতটা ছিল আমার জীবনের সফলতম রাত ।  এখনো আনন্দে ধেই ধেই করে নাচতে ইচ্ছে করছে; বয়সের জন্য পারছি না ।  কাকতালীয়ভাবে ঘটে যাওয়া একটা রহস্যময় ঘটনার জের ধরেই রহস্যময় পাণ্ডুলিপিটার পাঠোদ্ধার করে ফেলেছি । 
আজ সকাল ১০টায় ঢাকার ইমিগ্রেশন অফিসে কর্মরত বন্ধু সাইদুল আনামকে ফোন করে ১২ মার্চ থেকে ১৬ মার্চে মধ্যে যেকোন দিন ঢাকায় পা রাখা ওই তিন বিদেশির নাম ঠিকানা জোগাড় করতে বলেছিলাম ।  সাইদুল আমাকে বিকেলে আবার ফোন করতে বলে । 
বিকালে সাইদুল জানাল ,  তিন বিদেশিই বর্তমানে আমেরিকার অভিবাসী ।  ইন্ডিয়ান সর্দারজির নাম লখিন্দার সিং ,  আগের বাড়ি পাঞ্জাবের মোহালীতে ।  বাকি দুজনের একজন ইংরেজ ,  চার্লস এভারটন ,  আদি বাসস্থান লিভারপুলে ।  অন্যজন হেনরিখ ক্লিন্সম্যান ,  জার্মানীর মিউনিখে তার জন্ম । 
বর্তমানে তিনজনেরই আড্ডা যুক্তরাষ্ট্যের হাওয়াই দ্বীপপুঞ্জে ।  একটা বিরাট অ্যানিম্যাল ফার্মের যৌথ মালিক তারা -  টুরিজম আর সুন্দরবনের বন্যপ্রাণী গবেষণার ছুঁতোয় বাংলাদেশে এসেছে । 
সন্ধ্যায় পাণ্ডুলিপি আর পত্রিকাগুলো একত্রিত করে শুরু থেকে আবার পড়তে শুরু করলোম ।  রাত সাড়ে দশটার দিকে বিদ্যুৎ চলে গেল; সারারাত আর আসেনি ।  জগমোহন ধরিয়ে দিয়ে গেল ঢাউস আকারের একটা মোমবাতি ।  মোমের আলোয় আমার দেড়শ '  বছরের পুরোনো পড়ার ঘরটা বড্ড গুমোট লাগছিল ।  জগমোহনকে বললাম জানালা দুটো খুলে দিতে । 
কতক্ষণ পত্রিকা ঘাঁটাঘাঁটি করেছি বলতে পারব না ।  তবে মাঝরাত পেরিয়ে গেছে ,  তা বেশ বুঝতে পারছি ।  হঠাৎ জানালা দিয়ে একটা দমকা বাতাস এসে টেবিলের কাগজপত্রগুলো এলোমেলো করে দিয়ে গেল ।  প্রায় শেষ হয়ে যাওয়া মোমবাতিটা নিভু নিভু  করেও শেষ পর্যন্ত নিভল না ।  পাণ্ডুলিপির একটা পাতা উল্টে গিয়ে পড়ল মোমবাতির জলন্ত শিখার ওপর ।  ঘটনার আকস্মিকতায় আমি তো একেবারে থ মেরে গেছি ।  কাণ্ডজ্ঞান ভুলে ঠাঁই বসে বসে পাণ্ডুলিপিটা পুড়ে ছারখার হয়ে যাবার দৃশ্য দেখার ভয়ে ভীত হচ্ছি ।  এর কোনো ফটোকপিও করে রাখিনি ।  যদি সত্যিই এটা পুড়ে যায় ,  তাহলে পাণ্ডুলিপি রহস্যের সমাপ্তি এখানেই !   
একটু চেষ্টা করলেই কিন্তু পাণ্ডুলিপিটা রক্ষা করা যায় ,  কিন্তু সে বোধ তখন হারিয়ে ফেলেছি ।  
এর পরের দৃশ্য দেখার সাহস আমার নেই ,  তাই চোখ বন্ধ করে ফেললাম ।  তবু আগুন নিভিয়ে পাণ্ডুলিপিটা রক্ষা করার কথা মনে হলো না একটিবারের জন্যেও ।  এভাবে মিনিট খানেক সময় কাটল ।  আমার নাকে কাগজ পোড়ার গন্ধ এলো না ।  দুরুদুরু বুকে চোখ খুললাম ।  চারিদিকে ঘুটঘুটে অন্ধকার ।  তার মানে ,  মোমবাতি নিভে গেছে ! 
পেন্সিল টর্চটা বের করে আলো জ্বাললাম ।  পাণ্ডুলিপির পাতাটা ভস্ম হয়ে যাবে ভেবেছিলাম ,  কিন্তু সম্পূর্ণ অক্ষত ওটা !  আশ্চর্য ব্যাপার তো ! 
পরক্ষণে মনে  হলো ,  কাগজের চাপে অক্সিজেনের অভাবে মোমবাতির আগুন নিভে গেছে ।  তবে সেক্ষেত্রে আগুন নিভে যাওয়ার আগে কাগজের গায়ে হলদেটে একট দাগ রেখে যাবে ।  টর্চ লাইট দিয়ে ওই পাতাটা তন্ন তন্ন করে খুঁজলাম; কোথাও পেলাম না এতটুকু আগুনে পোড়ার দাগ  ।  
ব্যাপারটা ভুতুড়ে বলে মনে হলো ।  তাই পরীক্ষা করে দেখার জন্য মোমবাতির সুতোয় আরেকবার আগুন ধরালাম ।  পাণ্ডুলিপির একটা পাতা ধরে এর এক কোণা সাবধানে ঠেকালাম মোমবাতির আগুনেÑ যাতে এবার অক্সিজেনের অভাবে মোমবাতি নিভে না যায় ।  পাঁচ সেকেণ্ড ,  দশ সেকেণ্ড করে পুরো মিনিট পার হয়ে গেল; কিন্তু কাগজে আগুন ধরার কোন লক্ষণই নেই ।  চরম বিস্ময়ের মাঝেও বেশ বুঝতে পারছি ,  এ জিনিস আগুনে পুড়বে না ।  
কাগজটা টেনে ধরে ছেঁড়ার চেষ্টা করলাম -  কিন্তু ছিঁড়তে পারলাম না ।  ব্লে¬ড দিয়ে কাটার চেষ্টাও ব্যর্থ হলো ।  এমন অদ্ভুত কাগজের কথা কারো মুখে শুনেছি কিনা মনে করতে পারলাম না ।  কোনো বইয়ে এ ধরনের কাগজের কথা পড়েছি কিনা মনে করার চেষ্টা করলাম -  আমার স্মৃতি আমাকে জানিয়ে দিল ,  হ্যাঁ কোথাও পড়েছি ।  তবে কবে কোথায় কোন বইয়ে পড়েছি তা মনে করতে পারলাম না ।  
মোমবাতি ফুরিয়ে এসেছে ।  ঘড়ির কাঁটার দিকে তাকিয়ে দেখি ,  ভোর ৫টা ৯ মিনিট ।  কাগজ পত্র সব গুছিয়ে  শুতে যাবার কথা ভাবছি ।  ঠিক তখনই আরেকটা আশ্চর্য ঘটনা আমার স্মৃতির জানালা খুলে দিল ।  
পাণ্ডুলিপির যে পাতাটা আমি পোড়ানোর চেষ্টা করেছিলাম ,  সেই পাতাটায় লেখা গাণিতিকি সংকেতগুলো হঠাৎ রং পরিবর্তন করতে শুরু করল ।  দশ সেকেণ্ডের মধ্যে কালো রংয়ের সংকেতগুলো পাল্টে সবুজ হয়ে গেল ।  ঝাড়া পাঁচ মিনিট আর কোন পরিবর্তন নেই ।  তারপর হঠাৎ আবার রং পরিবর্তন শুরু হলো এবং দশ সেকেণ্ডের মধ্যে সবুজ রং মিলিয়ে গিয়ে লেখাগুলো হয়ে উঠল হলুদ রঙের । 
এ ঘটনা দেখে তোলপাড় শুরু হয়ে গেল আমার মস্তিস্কের স্মৃতি কোষগুলোতে ।  বার বার ভাবার চেষ্টা করছি ,  এ ধরনের ঘটনার কথা কোন বইয়ে পড়েছি ।  অবশেষে মনে পড়ল ,  সত্যজিত রায়ের প্রোফেসর শঙ্কুর ডায়েরির কথা ।  
সত্যজিত রায়  ' ব্যোমযাত্রীর ডায়েরী '  গল্পে ঠিক এমন কাগজের তৈরি প্রোফেসর শঙ্কুর ডায়েরির কথা বলেছেন ।  সেই ডায়েরিটাও নাকি পাওয়া গিয়েছিল সুন্দরবন এলাকায় একটা বড় ধরনের উল্কাপাত স্থলে । 
তাড়াতাড়ি আরেকটা মোমবাতি ধরিয়ে  ' প্রোফেসর শঙ্কু '  সংকলনটা তাক থেকে নামিয়ে এনে  ' ব্যোমযাত্রীর ডায়েরী '  গল্পটা আরেকবার মন দিয়ে পড়লাম । 
এতদিন জানতাম ,  শঙ্কু হয়তো সত্যজিত রায়ের অসামান্য কল্পশক্তির নিপুণ ফ্রেমে গড়া অসাধারণ - চরিত্র; বাস্তবে শঙ্কুর কোনো অস্তিত্ব ছিল না কখোনো ।  এখন বিশ্বাস করতে ইচ্ছে করছে ,  আসলেই শঙ্কু বলে কেউ একজন ছিলেন ।  এই শঙ্কু সূত্র ধরেই পাণ্ডুলিপিটার পাঠোদ্ধার করা যেতে পারে ।   
চারটা পয়েন্ট ধরে পাণ্ডুলিপিটা পাঠোদ্ধারের চেষ্টা করলাম - 
 ( ১ )  ধরে নিলাম ,  পাণ্ডুলিপিটা প্রোফেসর শঙ্কুর লেখা ।  তাঁর পণ্ডুলিপি কীভাবে সুন্দরবনে এলো ,  তিনি এখনো বেঁচে আছেন কিনা ,  বেঁচে থাকলেও কোথায় আছেন -  এসব নিয়ে আমাকে না ভাবলেও চলবে । 
 ( ২ )  পাণ্ডুলিপির চতুর্থ পৃষ্ঠায় হাতে আঁকা একটা পিস্তলের ছবি আছে ।  শঙ্কুর সবচেয়ে বিখ্যাত পিস্তল হলো এনাইহিলিন গান বা নিশ্চিহ্নাস্ত্র ।  তবে কি এটা শঙ্কুর এনাইহিলিন গান !  অধিকাংশ অভিযানে এই পিস্তল ব্যবহার করে প্রোফেসর শঙ্কু নিশ্চিত মৃত্যুর হাত থেকে রক্ষা পেয়েছেন ।  এই পিস্তলের প্রধান গুণ ,  জীবন্ত অথবা মৃত কোন প্রাণীকে টার্গেট করে পিস্তলের ট্রিগার টিপে দিলেই ঐ প্রাণীটা একেবারে নিশ্চিহ্ন হয়ে যাবে ।  পাণ্ডুলিপিতে আঁকা পিস্তলের ছবিটাকে শঙ্কুর এনাইহিলিন গান বলে ধরে নিলাম ।  ছবির নিচে ক্যাপশনটা হলো -  5149891291472114 .  সাধারণতঃ এ ধরনের ছবির ক্যাপশনে ছবির নাম থাকে ।  তাই ধরে নিলাম  ' 5149891291472114 '  সংখ্যাটা দিয়ে শঙ্কু এনাইহিলিন গান বোঝাতে চেয়েছেন ।  
 ( ৩ )  পাণ্ডুলিপির ত্রয়োদশ পৃষ্ঠায় একটা ট্যাবলেটের ছবি আছে ।  ছবির নিচে ক্যপশনটা হলো - 13918132118112201212520 .  শঙ্কু কাহিনীগুলোতে দেখা যায় প্রোফেসর শঙ্কু একধরনের জাদুকরি ট্যাবলেট ব্যবহার করতেনÑ মিরাকিউরল ট্যাবলেট -  যে যত বড় অসুখেই পড় – ক কিংবা দুর্ঘটনায় পড়ে যত মারাত্মক যখমই হোক না কেন ,  মিরাকিউরল ট্যাবলেট খাইয়ে দিলে কয়েক ঘন্টার মধ্যে সে পুরোপুরি সুস্থ্য হয়ে ওঠে । 
 ( ৪ )  পাণ্ডুলিপির একেবারে শেষ পৃষ্ঠার শেষ লাইনের একেবারে ডান দিকের কোণায় যে সংকেতটা রয়েছে ,  সেটা হলো -  20121981141121 .  সাধারণত :  কোনো পাণ্ডুলিপির এই অংশে লেখকের নাম থাকে ।  অর্থাৎ সর্বশেষ এই সংকেতটার অর্থ হওয়া উচিত -  ত্রিলোকেশ্বর শঙ্কু । 
এর পর পুরো পাণ্ডুলিপিটা অনুবাদ করতে সময় লাগেনি ।  অনুবাদের ব্যাপারটা একটু খোলসা করে বলিÑ পাণ্ডুলিপির ভাষায় শঙ্কু কোন মহান গণিতজ্ঞের  জটিল কোনো থিয়োরি ব্যবহার করেননি ।  ইংরেজি বর্ণমালার প্রতিটি অক্ষরকে তাদের অবস্থানের ক্রমানুসারে একটি করে নম্বর দিয়ে সাজিয়েছেন ।  A বর্ণ মালার প্রথম অক্ষর ,  তাই এর সংকেত 1 .  তেমনি B - এর সংকেত 2 ,  M - এর সংকেত 13 ,   Z  - এর সংকেত 26 ইত্যাদি । 
পিস্তলের ছবির নিচের ক্যাপশনটা বিশ্লেষণ করলে দাঁড়ায়Ñ E = 5 ,  14 = N ,  9 = I ,  8 = H ,  9 = I ,  12 = L ,  9 = I ,  14 = N ,  7 = G ,  21 = U ,  14 = N  অর্থাৎ ,  ENIHILIN GUN = 51498912914 72114 .  
আমি যে সঠিক পথেই এগোচ্ছি তার প্রমাণ পেয়েছি তিন ও চার নম্বর পয়েন্টেও ।  এই পদ্ধতি প্রয়োগ করে ট্যাবলেটের নিচের ক্যাপশনের অর্থ পাওয়া গেল মিরাকিউরল ট্যাবলেট এবং লেখকের নাম পেলাম টিএল শঙ্কু ,   অর্থাৎ ত্রিলোকেশ্বর শঙ্কু ।  সর্বকালের অন্যতম সেরা বিজ্ঞানীর সেরা আবিষ্কারের ফর্মূলা যখন আমার হাতে ,  তখন কেন আমার নাচতে ইচ্ছে করবে না ? 
আমার আমেরিকান বন্ধু জর্জ ব্যানেটকে ফোন করে ঐ তিন বিদশির সম্পর্কে খোঁজ খবর নিতে বললাম । 
বিকেলে চুয়াডাঙ্গায় ছুটলাম এনাইহিলিন গান আর মিরাকিউরল ট্যাবলেটের সরঞ্জাম কিনতে ।  তবে মিরাকিউরল ট্যাবলেট আর এনাইহিলিন গান তৈরির যে ফর্মূলা শঙ্কুর পাণ্ডুলিপিতে রয়েছে তা কিন্তু মোটেই সত্যজিত রায়ের লেখা শঙ্কুর কাহিনিগুলোতে বর্ণিত অদ্ভুত প্রক্রিয়ার মতো নয় ।  এই ফর্মুলায় গুইসাপের চামড়া ,  কচ্ছপের খোলসের মতো অদ্ভুত কোন উপদানের কথা উল্লেখ নেই ।  বরং মিরাকিউরল ট্যাবলেটের ক্ষেত্রে আধুনিক রাসায়নিক ও এনাইহিলিন গানের ক্ষেত্রে ক্ষুদ্র অথচ সহজ পারমাণবিক পদ্ধতির কথা উল্লেখ করা হয়েছে । 
	কোটপাড়া থেকে নিউ মার্কেটে ঢোকার সময় আমার ষষ্ঠ ইন্দ্রিয় হঠাৎ সজাগ হয়ে উঠল ।  কেন জানি মনে  হলো ,  কেউ আমাকে অনুসরণ করছে ।  কিন্তু কে ,  কেন ? Ñ তা রহস্যই থেকে গেল । 
৫ এপ্রিল
গত রাতটা ভালোমন্দ মিলিয়ে মিশ্র অভিজ্ঞতায় কেটেছে ।  ভালোটা হলো -  মিরাকিউরল ট্যাবলেটা বেশ সফলভাবেই তৈরি করে ফেলেছি ।  অবশ্য সবচেয়ে সফল কাজটা সম্পন্ন হয়েছে পরশু রাতে -  শঙ্কুর এনাইহিলিন গানটা তৈরি করে ফেলেছি ।  তবে শঙ্কুর নিশ্চিহ্নাস্ত্রের মতো অতটা কার্যকরী হবে কিনা পরীক্ষা করে দেখিনি ।  মন্দ ঘটনা ঘটেছে দুটো ।  একটা দেশের জন্য ,  আরেকটা আমার জন্য অশণি সংকেত । 
গতরাতে ল্যাবরেটরীতে ব্যস্ত ছিলাম মিরাকিউরল ট্যাবলেট তৈরিতে ।  সাড়ে এগারোটার দিকে হঠাৎ কানে এল আমার বিশ্বস্ত কুকুর ভীমের ক্রুদ্ধ গর্জন ।  ওর গর্জনকে প্রথমে গুরুত্ব দেইনি ।  পাজিটা রোজ রাতেই অকারণে চিৎকার করে জগমোহনের ঘুম নষ্ট করে ।  তাছাড়া আমি তো জানি ,  এ বাড়ি ঢুকে পণ্ডশ্রমের বোকামী কোনো চোরই করতে যাবে না । 
ট্যাবলেট তৈরির কাজ প্রায় গুছিয়ে ফেলেছি; আর ঘন্টাখানেকের মধ্যে হয়তো ফলাফল পেয়ে যাব ।  হঠাৎ গভীর রাতের নীরাবতাকে খান খান করে আবার ভীমের চিৎকার কানে এলো ।  আসলে চিৎকার নয় ,  ভয়ংকর আর্তনাদ যেন !  
আমার কেমন জানি সন্দেহ হলো ।  এমন ভর্য়াত আর্তনাদ কখনো ওর কণ্ঠ থেকে তো শুনিনি ?  সত্যি বলতে কী ,  ভীম ভয় পেতে জানে না ।  আজ তবে ওর কী হলো ?  বুকটা ধড়াস করে কেঁপে উঠল একবার । 
কাজ ফেলে দ্রুত উঠোনে চলে এলাম ।  আমার আগে জগমোহন এসে লাইট জ্বেলে দিয়েছে ।  ও আমার সাড়া পেয়ে কাঁদো কাঁদো স্বরে বলল ,   ' সাহেব দেখে যান ,  ভীমের কী দশা হয়েছে !  '  কান্নার বাধ ধরে রাখতে পারল না জগমোহন । 
আমি দৌড়ে গেটের কাছে চলে গেলাম ।  উঠোনে রক্তের মাখামাখি ।  ভীমের বুকে আমূলে বিঁধে রয়েছে একটা মস্ত ছোরা ।  আমি ছোরাটা একটানে ছাড়িয়ে নিলাম ।  কুকুরটা যন্ত্রণায় আরেকবার ককিয়ে উঠল ।  হাউমাউ করে আবার কেঁদে উঠল জগমোহন ।  ছয় বছর আগে এই জগমোহনই কাশিপুর বাজার থেকে বেওয়ারিশ ছোট্ট ভীমকে কুড়িয়ে এনেছিল ।  
ভীম মৃত্যু যন্ত্রণায় ছটফট করছে ।  যে অবস্থা তাতে বাঁচার আশা করা দূরাশা ।  হঠাৎ বাড়ির মূল ফটকে চোখ পড়তেই খেয়াল করলাম ,  সেটা ভাঙ্গা !  দেড়শ '  বছরের পুরোনো বাড়ির পুরোনো দরজা ভেঙ্গে ভেতরে ঢোকা এমন কঠিন কাজ নয় ।  কিন্তু আমার বাড়িতে এমন কী আছে ,  যার জন্য রীতিমতো ভীমের সাথে যুদ্ধ করে চোরকে বাড়ির ভেতরে ঢুকতে হলো ?  তবে কি শঙ্কুর পাণ্ডুলিপির খবর কেউ পেয়ে গেছে ?  চোর কি ঐ তিন বিদেশির লোক । 
চোর যেই হোক ,  তার যে উদ্দেশ্যই থাকুক ,  তা সফল হতে দেয়নি ভীমের দুঃসাহস ।  কয়েকটা মাত্র ধারালো দাঁত পুঁজি করে আততায়ীর সাথে লড়ে গেছে সমানতালে ।  দরজার পাশে পড়ে থাকা এক টুকরো ছেঁড়া কাপড় আর এক খাবলা মাংশ যেন ভীমের বীরত্বেরই জয়গান করছে । 
ভীম আস্তে আস্তে নিস্তেজ হয়ে পড়ছে ।  অবস্থা যেমন ,  তাতে আর পাঁচ মিনিটও বাঁচে কিনা সন্দেহ ।  কুকুরটার জন্য মনটা হু হু করে উঠছে ,  কিন্তু কিছু করতে পারছি না ।  
হঠাৎ মনে পড়ল মিরাকিউরল ট্যাবলেটের কথা ।  একঘন্টার আগে সেটা তৈরি করতে পারব কিনা সন্দেহ ।  কিন্তু ভীম কি আমাকে অত সময় দেবে ?  আমার নিজের আবিষ্কার সুপারিয়াম ইঞ্জেকশন পুশ করলে হয়তো আরো আধঘন্টা বাঁচিয়ে রাখা সম্ভব ।  কিন্তু তারপর .  .  .  ?  
অত ভাবার সময় নেই ।  যা করার এই আধঘন্টার মধ্যে করতে হবে ।  ভীমকে একটা ইঞ্জেকশন পুশ করলাম ।  সাথে সাথে ভীম ঘুমিয়ে পড়ল । 
একান্ত চেষ্টায় ২০ / ২২ মিনিটের মাথায় মিরাকিউরল ট্যাবলেট তৈরির কাজ শেষ করতে পারলাম ।  কিছুক্ষণ পরেই যন্ত্রণা কাতর ভীমের ঘুম ভাঙ্গল ।  আমি আর জগমোহন ভীমকে ধরে একটা ট্যাবলেট খাইয়ে দিলাম ।  সঙ্গে সঙ্গে ভীম অসাড় হয়ে চোখ বন্ধ করে ফেলল । 
ভাবলাম ,  ট্যাবলেট তৈরিতে গড়বড় হয়েছে ,  ভীমকে বুঝি আর বাঁচানো গেল না ।  কিন্তু আমাকে অবাক করে ভীম দু - তিন মিনিটের মাথায় আবার চোখ মেলল ।  আরো পাঁচ মিনিটের মধ্যে ভীম পুরোপুরি সুস্থ্য হয়ে উঠল ।  তখন জগমোহনের খুশি আর দেখে কে ? 
দেশের জন্য হুমকির খবরটা পেয়েছি আজ সন্ধ্যায় ,  টেলিভিশনের খবরে ।  কক্সবাজার এলকায় এলাকায় মহাজাগতিক এক অদ্ভুত স্পেসশিপকে  ( কারো কারো মতে দুষ্টু জ্বীন )  নাকি চক্কর দিতে দেখা গেছে বঙ্গপোসাগরের উপকূলের আকাশে ।  কিন্তু টিভি সাংবাদিকরা শত চেষ্টা করেও নাকি স্পেসশিপটার ছবি তুলতে পারেনি ।  
ওদিকে খুলনার একদল কোস্টগার্ড জানিয়েছে এক বিচিত্র জলজ প্রাণীর কথা ।  কাল সন্ধ্যা সাতটার দিকে উপকূল অঞ্চলে টহল দিচ্ছিল ।  হঠাৎ তারা দেখতে পায় ,  একদল চোরা শিকারী বড় এক জাহাজে করে কয়েক হাজার বন্যপ্রাণী পাচার করে নিয়ে যাচ্ছে ।  কোস্টগার্ডের দল পাচারকারীদের ধাওয়া করে । 
ধরেই ফেলেছিল প্রায় ,  কিন্তু কেত্থেকে এক ভয়ংকর দর্শন জলদানব এসে বাধা হয়ে দাঁড়ায় ।  মাথায় মাগুর মাছের মতো ইয়া বড় বড় দুটো শিং ।  পেছনে হাতির শুড়ের মতো অদ্ভূত একটা লেজ ।  অত বড় প্রাণী ,  অথচ চার - পা মেলে জল - মাকড়সার মতো দিব্যি পানির ওপর হেঁটে বেড়াচ্ছে !  
অনেক বইপত্র আর ইন্টারনেট ঘেঁটেও এমন আজব প্রাণীর হদিস পেলাম না ।  মনের কোণে উদয় হলো এক দুর্ভাবনার -   কক্সবাজারের স্পেসশিপটার সাথে এই দানবটার কেনো সম্পর্ক নেই তো ? 
৬ এপ্রিল
সকালে টেলিভিশনের খবর শুনেই মাথাটা ঘুলিয়ে গেছে । 
গতকাল সারা বিশ্বের বিভিন্ন দেশ থেকে একযোগে বেশ কিছু মানুষ নিখোঁজ হয়েছে ।  বাংলাদেশ থেকেও নিখোঁজ পাঁচ জন ।  পাঁচজনই মহিলা ।  সাতক্ষীরার বিধাবাদের গ্রামের বাসিন্দা ।  
তবে সবচেয়ে আড়োলোন সৃষ্টি করেছে কেনিয়ার মাসাই জাতির পুরো একটা গোষ্ঠি ধরে নিখোঁজ হওয়ার ঘটনা ।  এ ঘটনায় ক্ষুব্ধ মাসাইরা নাইরোবি শহরের বেশ কিছু বিদেশি মার্কেটে হামলা চালায় এবং সাদা চামড়ার মানুষ দেখলেই মারমুখি ভঙ্গিতে তাদের দিকে তেড়েফুঁড়ে যাচ্ছে ।  পুলিশের সাথে দফায় দফায় সংঘর্ষে দশ জন মাসাই আহত হয়েছে ।  
এদিকে এক মাসাই বিবিসিকে জানিয়েছে ,  সাদা চামড়ার মানুষেরা ব্যাঙের মতো বিরাট একটা প্রাণীর পেটের ভেতরে ঢুকিয়ে মাসাইদেরকে তুলে নিয়ে গিয়েছে ।  অদ্ভুত প্রাণীটার যে বর্ণনা দেয়া হয়েছে ,  তা হুবহু খুলনার কোস্টগার্ডদের দেখা প্রাণীটার সাথে মিলে যাচ্ছে । 
ভাবছি ,  একটা প্রাণীর পেটের ভেতরে মানুষ থাকতে পারে কী করে ?  সারা বিশ্বে এ কী শুরু করেছে প্রাণীটা !  কী ই বা তার উদ্দেশ্য ?  প্রাণীটাকে কী ঐ তিন বিদেশিই চালনা করছে ?  নানান প্রশ্ন এক সাথে ভিড় জমাচ্ছে মাথায় । 
জর্জ ব্যানেটকে আবার ফোন করলাম ।  সে জানাল ,  তিন বিদেশি আসলে চোরাশিকারী ।  ওদের নাকি একটা গোপন সিন্ডিকেট আছে ।  পৃথিবীর বিভিন্ন অঞ্চলে তাদের লেনদেন ।  কিন্তু উপযুক্ত সাক্ষ্য - প্রমাণের অভাবে পুলিশ ওদের গ্রেফতার করতে পারছে না । 
 ( চলবে ) 
 -  -  -  -  -  -  -  -  -  -  -  -  -  -  -  -  - 
আব্দুল গাফফার রনি
 *  এই কাহিনির প্রথম পর্ব পড়তে কি - ওয়ার্ডের  ' জামিল সিরিজ '   ' ধারাবাহিক সায়েন্স ফিকশন '  লেখার ওপড় ক্লিক করুন । 






নীলকণ্ঠ পাখির খোঁজে





এবার বড়কর্তা দু ' হাত উপরে তুলে হাতে তালি বাজাতে থাকলেন ,  যেন আকাশের কোনও প্রান্তে তাাঁর পোষা হাজার হাজার নীলকণ্ঠ পাখি হারিয়ে গেছে । 
 -  -  - নীলকণ্ঠ পাখির খোঁজে ,  অতীন বন্দ্যোপাধ্যায়

সবুজের পসরা নিয়ে আসে ঋতুরাজ ।  গাছে গাছে কচি পাতার জয়োৎসব ।  ফুলে ফুলে ভরে ওঠে বাংলার তরুলতা গুল্ম ।  ফুলের সৌরভে মাতোয়ারা কীটপতঙ্গের দল ছুটে আসে ।  মোটুসিরা পাপড়ির পরতে পরতে লম্বা ঠোঁট সেধিয়ে চোষে মধু ।  ফুল আর পাখির এক আশ্চর্য যুগলবন্দি ঋতুরাজ বসন্তকে মহিমান্বিত করে । 
বসন্ত শুধু সবুজে সবুজে সয়লাব হয়না প্রকৃতি ।  তাতে নানা রংয়ের আল্পনা আঁকে পাখিরা ।  পাখির ডানায় যেন দক্ষ শিল্পীর রং তুলির আঁচড় ।  বছরের অন্যভাগের চেয়ে বসন্তে পাখিদের পালকে পালকে রংয়ের খেলা অনেক বেশি ।  পালকের সৌন্দর্যের সাথে পাল্লা দিয়ে যেন কণ্ঠে ^ ও মধু ঢালে পাখিরা ।  অবশ্য যাদের চেহারা চোখে পড়ার মতো নয় তাদের সুর যেন মধুমাখা ।  বসন্ত বৌরি অবশ্য ব্যতিক্রম ।  রূপ সৌন্দর্যের সাথে সে গলাটাও পেয়েছে মূর্চ্ছনায় ভরা । 
কিন্তু এতসব বৈচিত্র্য কেন এই বসন্তেই শুধু ?  
বাংলাদেশের সবচেয়ে উপযোগী আবহাওয়া এই বসন্তেই ।  তা যেমন মানুষের জন্য সত্যি ,  তেমনি পশুপাখি কীট পতঙ্গের জন্যও উপযোগী ।  বসন্তে শীতের শ্রীহারা বৃক্ষরাজি নতুন নতুন পত্র - পল্লবে শোভিত হয় ।  তাই এদেরকে অবলম্বন করে বেঁচে থাকে যেসব কীটপতঙ্গ তারাও বংশবিস্তারের জন্য বেছে নেয় ঋতুরাজকে ।  তাছাড়া এ সময় গাছে গাছে মুকুল ও ফুলের বাহার ।  মধুপায়ী কীট ও পাখিদের বংশবিস্তারও তাই এই ঋতুতে ।  এসব কীটপতঙ্গকে উপজীব্য করে যেসব পাখি প্রাণ ধারণ করে তাদের জন্য বসন্তই উপযুক্ত সময় ।  বছরের অন্যসময় পাখিরা স্বাভাবিকভাবে খাদ্য সংগ্রহ করতে পারে ।  কিন্তু বাসা বেঁধে ডিমে তা দেওয়া ও ছোট্ট ছানাদের দেখাশোনার জন্য সার্বক্ষণিক একটা পাখিকে বাসায় বসে থাকতে হয় ।  তাই স্বাভাবিক খাদ্য জোগাড়ে ভাঁটা পড়ে ।  তাই এ সময়টাই পাখিদের বাসা বাঁধার উপযুক্ত সময় ।  কারণ খাদ্যের যোগান পর্যাপ্ত ।  কম পরিশ্রমে নিজের ও ছানাদের জন্য সহজেই খাদ্য জোগাড় করা যায় বলে বসন্তকেই এদেশের বেশিরভাগ মেঠোপাখি নীড় বাঁধার জন্য উপযুক্ত মনে করে ।  কোকিল গোষ্ঠীর পাখিরা বাসা বাঁধে না ।  কাক - শালিকদের বাসায় ডিম পেড়ে পরের প্রজন্মের জন্য তাদের দায়িত্বের ইতি টানে ।  কিন্তু সেই প্রজন্মকে রক্ষা করে যারা তাদের বাসা বাঁধার সময়ই হলো পরনির্ভরশীল কোকিলদের প্রজননের উপযুক্ত সময় । 
বলছিলাম পাখির কথা ।  কিন্তু এসে পড়ল কত কথা ।  আসলে বাংলার মেঠোপাখি নামে একটা সিরিজ খুলতে চাচ্ছি সচলায়তনে ।  তাই প্রথম লেখার একটা ভূমিকার দরকার ছিল ।  আসুন পাঠক ,  এবার আমরা ফিরে যাই সপ্তাহ দুয়েক পেছনে । 
২৯ মার্চ ।  গ্রামে এসেছি বেশ কদিন হলো ।  রাতের ঘুম আর দিনে তিনবার খাওয়ার সময় বাদে একটা সপ্তাহ পুরোটাই কেটেছে মাঠে মাঠে ।  গাছপালা আর পাখির পেছনে ঘুরে ঘুরে ।  মেঠোপাখিদের অনেকেরই ক্লোজ ছবি নিতে পেরেছি ।  তাই আনন্দের সাথে সাথে আগ্রহটাও বাড়ছে দিন দিন ।  
আগের রাতে ঠিক করে রেখেছিলাম ,  সকালে উত্তর মাঠের দিকে সোজা হাঁটা দেব ।  যেসব পাখির ছবি তুলতে পারিনি তার কিছু কিছুর যদি হদিস মেলে .  .  .  সাথে আমার চাচাতো ভাই সোহান আর খালাতো ভাই শাহেদ ।  একজনের বয়স ১৫ আরেকজনের ১৩ ।  পাখি খুঁজতে গিয়ে সবসময় একজনকে না একজনকে সাথে রাখি ।  এতে দুটো সুবিধা ।  একজোড়া কান ও চোখের চেয়ে একাধিক জোড়া চোখ কানের সুবিধা পাওয়া যায় ।  শাহেদের ভেতর আমার পাগলামির নমুনা বেশ প্রভাব ফেলেছে ।  ও সারটা দিন পাখি ,  পোকা আর গাছপালা নিয়েই পড়ে থাকে ।  তাই পাখির ডাক শুনেই বলে দিতে পারে কোন গাছে কী পাখি ডাকছে । 
পিসরাস্তা ছেড়ে নেমে পড়লাম উত্তর মাঠের দিকে ।  চৈত্রের ডঙ্কা দুপুরের আগমুহূর্ত ।  সৌর বিকিরণে উত্তপ্ত হয়ে উঠছে মাঠ ।  ফলে ভূমি সংলগ্ন বায়ুম - লের তাপমাত্রা বেড়ে গেছে বহুগুণে ।  তা ফলে কেঁপে উঠছে ফসল ক্ষেতের ওপরের বায়ুম - ল ।  মেঠো পথে নামতেই পেলাম একজোড়া সুইচোরা পাখির দেখা ।  এরপর একটা মাছরাঙ্গা পাখি হাতছানি দিয়ে ডেকে নিয়ে গেল বহুদূর পর্যন্ত ।  ট্রাইপড সাথে থাকলে সুবিধা যেমন আছে অসুবিধাও কম নয় ।  এলাকায় এয়ারগান কাঁধে নিয়ে ঘোরাফেরা করা শয়তানের অভাব নেই ।  পাখিরাও সেটা বোঝে ।  মাঠে কত মানুষ কাজ করে ,  তাদের পরোয়া তেমন করে না ।  কিন্তু ট্রাইপডকে বন্দুক ভেবেই পালায় বলে মনে হয় আমার । 
সামনে কিছুদূর এগুতেই অন্য ধরনের একটা পাখি উড়ে গেল দূরে একটা শিমুল গাছের দিকে ।  ওড়াটা অন্যরকম ।  শাহেদ - সোহানও দেখেছে ।  ওরাও চিনতে পারল না ।  ও পাখির আশা বাদ দিয়ে একটা আম বাগান লক্ষ করে এগুতে শুরু করলাম ।  হঠাৎ বাঁধা এলো সোহানের কাছ থেকে ,   ‘ ভাইয়া কী পাখি দেখেন ?  ’ 
চোখে পড়তে সময় লাগল ,  শাহেদ অনেকটা চোখে আঙুল দিয়ে দেখিয়ে দিল ।  কলা পাতায় বসে আছে অদ্ভুত সুন্দর নীল রংয়ের পাখি ।  আগে কখনওই দেখিনি এ পাখি ।  ওরাও দেখেনি ।  ট্রাইপড নামিয়ে ক্যামেরা ফোকাস করতে করতে পাখি উড়ে গেল ক্রাক ক্রাক ডাকতে ডাকতে ।  আফসোসের অন্তত নেই !  একেবারে অচেনা পাখি ।  আছিই বা আর কদিন !  এর মধ্যে পাবো কিনা তার ভরসা কোথায় ।  

 ‘ পাখিটাকে অনুসরণ করা যাক ।  আমার ধারণা খুব বেশি দূর এগোয়নি ওটা ।  ’  বললাম আমি ।  ওদের দুজনকে নিয়ে সোজা পশ্চিমে হাঁটা দিলাম । 
ওদিকে একটা মেহগনী বাগান ।  পাখি ওই বাগান পেরিয়ে যায়নি বলেই মনে হলো ।  খোঁড়া চষা জমিতে মিনিট পাঁচেক হাঁটার পর আবার সেই ক্র্যাক ক্র্যাক ডাক শুনতে পেলাম ।  অর্থাৎ আমার ধারণাই ঠিক । 
ছায়া সুনিবিড় মেহগনী বাগান ।  আশ্চর্য !  কয়েকটা শালিক ছাড়া অন্য পাখি নেই ।  পরের চার - পাঁচ দিন নিশ্চিত হয়েছিলাম মেঠো পাখিদের অধিকাংশই মেহগনী ,  ইউক্যালিপটাস ,  ইপিল - ইপিল ইত্যাদি গাছ এড়িয়ে চলে ।  তবে আমাদের এই নীলকণ্ঠ মহাশয় বহাল তবিয়তেই মেহগনী বাগানে বিচরণ করছে ।  চৈত্রের প্রচ -  দাবদাহে ততক্ষণে ঘেমে নেয়ে উঠেছি ।  শ্রান্ত দেহে তিনভাই বসে পড়লাম মেহগনীর বাগানের ছায়ায় ।  চারপাশে খোলা মাঠ ।  মুগ ,  গাঁদা ফুলের ক্ষেত ।  এখানে সেখানে সদ্য চারা গজানো পাটক্ষেত আছে ।  মাঝে মাঝে আম - কাঁঠালের বন ।  রোদের খরতাপ ভোলাতে যেন দখিণা বাতাসেরও অন্ত নেই ।  মুহূর্তেই চাঙ্গা হয়ে উঠলাম ।  

পাখিটার ক্র্যাক ক্র্যাক শব্দ তখনও এক নাগাড়ে শুনতে পাচ্ছি মেহগনির ঘন ডাল - পাতার আড়াল থেকে ।  একাধিক পাখির ডাক ।  একটা খুঁজতে এসে একজোড়া পেয়ে গেলাম বোধহয় ।  কিন্তু দেখতে পাচ্ছি না ।  হঠাৎ করে ওরা যেন আমাদের মনের কথা পড়ে ফেলল ।  সামনেই একটা মুগক্ষেত ,  তার ঠিক মাঝখানে একটা পটলক্ষেত ।  মাচা করা ।  পটলক্ষেতের ওপাশে চার পাঁচটা খেঁজুর গাছ ।  একটা নীল পাখি গিয়ে বসল খেঁজুর গাছে ।  ক্যামেরা ট্রাইপডে লাগানোই ছিল ।  ফোকাস করে দূর থেকে এক শট নিয়ে রাখলাম ।  বলা যায় না ,  যদি আর কোনও শট নিতে না পারি !  

বলে রাখা দরকার ,  আমার ক্যামেরা মাত্র ৩০ এক্স জুমের ক্যাম্পাক্ট; ডিএসএল আর নয় ।  তাই ইচ্ছে করলেই বহুদূর থেকে ক্লোজআপ শট নিতে পারি না ।  দুটো শট নিলাম ,  মনোপুত হলো না ।  ট্রাইপড নিয়েই মুগ ক্ষেতের ওপর হামাগুড়ি দিয়ে এগিয়ে গেলাম খেঁজুর গাছের পানে ।  কিন্তু এ পাখি বড্ড চঞ্চলমতি ।  একটা গিয়ে বসছে খেঁজুর গাছে ,  আরেকটা এসে তাকে জ্বালাতন করেছে ।  সে পাখিটা তখন উড়ে অন্য গাছে গিয়ে বসছে ।  ধারণা করলাম ,  শান্তটা স্ত্রী ।  আর ঝামেলা পাকানো পাখিটা পুরুষ ।  স্ত্রীটা উড়ে গিয়ে বসল আরেকটা গাছে ।  পুরুষটাও উড়ে গেল সেদিকে ।  এরপর কোথা থেকে উদয় হলো আরও দুটো পাখি ।  স্ত্রীটার মন যোগানোর খেলা শুরু হলো ।  সম্ভবত আগুন্তকদ্বয়ও পুরুষ ।  অর্থাৎ এক নারীকে ভোলাতে উঠেপড়ে লেগেছে তিন তিনজন পুরুষ ! 

একজন দেখলাম শাঁ করে ওপরে উঠে গেল জেট বিমানের মতো ।  কিছুদূর গিয়ে একটা মন ভোলানো ড্রাইভ ।  হঠাৎ করেই যেন বিমানটা ক্র্যাশ করল ।  ডানা ছড়িয়ে পড়ে যাচ্ছিল মাটির দিকে ।  দেখলে মনে হবে ,  একটা মৃত পাখি বুঝি পড়ছে ওপর থেক ।  হাবার মতো তাকিয়ে আছি সেদিকে ,  ছবি তুলব কী !  তাছাড়া উড়ন্ত পাখির ছবি তোলা এ ক্যামেরার কম্ম নয় ! 
এরপর আরেক বার অবাক হবার পালা ।  পড়ন্ত পাখিটা ঠিক মাটি ছোঁয়ার আগ মুহূর্তে জীবন ফিরে ঝট করে মাথা ঘুরিয়ে শাঁ করে উঠে গেল আকাশের দিকে ।  তারপর কয়েকটা ড্রাইভ দিয়ে উড়ে গিয়ে বসল স্ত্রী পাখিটার পাশে ।  বাকি দুই প্রতিদ্বন্দ্বীর রাগ দেখে কে ?  তিনজনে তুমুল ঝগড়াঝাটি । 

পুরো বিষয়টা ততক্ষণে বুঝে গেছি ।  তাই পাখিরা কখন কোন দিকে যাচ্ছে সেদিকে আমিও ছুটছি ।  চষা ক্ষেতে শুকনো ঢিল যেন নুড়িপাথর ।  তেমনি আগুন গরম ।  সেন্ডেল দুটো রেখে এসেছি মেহগনী বাগানে ,  ভাইদের জিম্মায় ।  কারণ সেন্ডেল পরে পাখি দেখা বেশ কঠিন ,  বিশেষ করে শুকনো মাটিতে ও পাতার ওপর দিয়ে চলতে গেলে শব্দ হয় ।  খালি পায়ে বেশ নিঃশব্দে চলাফেরা করা যায় ।  পা পুড়ছে ,  ঢিলের আঘাতে ব্যথা লাগছে ।  তাছাড়া এখানে ঢিলার ভেতর গা ঢাকা দিয়ে আছে কাটানটের শুকনো কাঁটা ।  বড্ড ভয়ংকর জিনিস ।  কিন্তু প্রকৃতির এই সুন্দর খেলার কাছে এতটুকু আঘাত একেবারেই তুচ্ছ ।  অন্তত তখন কিছুই টের পাইনি । 
মিলিটারি অ্যাকশনে এগুচ্ছিলাম এতক্ষণ ।  কিছুক্ষণের মধ্যেই টের পেলাম এ পাখিরা মানুষকে অতটা পরোয়া করে না ।  মাঝে মাঝে উড়ে দূরে চলে যাচ্ছে ।  কিছুক্ষণ পর আবার ফিরে আসছে ।  মাঝে মাঝে দেখলাম একদল গো শালিক চেচামেচি করে ওদের পিছু ধাওয়া করছে ।  নীল পাখিগুলো বিরক্ত হচ্ছে ।  তবে ভয় পাচ্ছে না । 

পাখিগুলোর হাবভাব ও চেহারা দেখে ভেবেছিলাম কাক বা বাজ গোষ্ঠীয় কোনও প্রজাতি ।  পরে ভুল ভাঙে ।  আরও কাছে এগিয়ে গেলাম ।  বিভিন্ন পোজের ছবি ।  এক সাথে দুটোর ছবিও তুলতে পারলাম ।  কিন্তু আফসোস ,  এই সুন্দর পাখিটা এমনিতেই সুন্দর ,  কিন্তু ডানা মেললে এর রূপ যেন বেড়ে যায় শতগুণে ।  সেই ডানা মেলা ছবিই তুলতে পারিনি । 
একসময় মনে হলো যথেষ্ট ছবি হয়েছে ,  এবার ফেরা যাক ।  তখনই পেলাম আসল ছবি ।  একটা মহানিম গাছে মোহনীয় ভঙ্গিতে বসে আছে একটা পাখি ।  খুব কাছ থেকে ছবি তেলার সুযোগও দিল পাখিটা ।  

ট্রাইপড গুঠিয়ে কাঁধে নিলাম ।  ফিরে এলাম সেই পিসরাস্তায় ।  তারপর আবার দেখা ।  ছোট্ট একটা মরা গাছে বসে আছে ।  ট্রাইপড পুরোপুরি গোটাইনি ।  শুধু ঠ্যাংগুলো সোজা করে ঘাড়ে নিয়েছিলাম ।  দ্রুত আবার বসালাম রাস্তার ওপর ।  ক্যামেরাও লাগানো ছিল তেপায়ার মাথায় ।  এবার পেলাম আরও ক্লোজ ছবি ।  নীলকণ্ঠের চিরায়ত ভঙ্গি যেটা সেটা ক্যাপচার করা গেল !  পাখির পরিচয়টা তখনও জানতে পারিনি ।  

প্রকৃতিবিদ রেজা খানের  ‘ বাংলাদেশের পাখি ’  বইটা ছিল ।  ওখানে ছবি আছে তার সাথে মিলিয়ে নিশ্চিত হলাম এটা সেই বিখ্যাত পাখি নীলকণ্ঠ ।  বইয়ে পাখিটাকে সুলভ শ্রেণিতে ফেলা হয়েছে ।  কিন্তু আমার কাছে সুলভ মনে হয়নি কখনও ।  ত্রিশ বছরের জীবনে কোনও দিন একপলক দেখেছি বলে মনে হয় না ।  তবে  ‘ বাংলাদেশের পাখি ’  বইয়ে একটা তথ্য পেলাম ।  একেকটা গ্রামে নাকি মাত্র একজোড়া করে থাকে ।  তথ্যটা যদি ঠিক হয় ,  তাহলে আমাদের গ্রামের জোড়া দেখে ফেললাম !  সৌভাগ্য আর কাকে বলে । 

আমাদের এলাকায় পাখিটার নাম  ‘ কাচ পাখি ’  ।  ভেবেছিলাম বাজ বারাক জাতীয় পাখি ।  হয়তো পাখির ডিম ,  ছানা খায় ।  পরে ইনাম ভাইয়ের  ( ইনাম আল হক )   ‘ পাখিদের সুখ দুখের কথা ’  নিশ্চিত হলাম; নীলকণ্ঠ মোটেও কাক বা বাজ গোষ্ঠীর পাখি নয় ।  এমনকী কোকিল গোষ্ঠীরও নয় ।  বইটাতে একটা তথ্য পেলাম সাধারণত চৈত্র মাসে কেটে নেয়া গম ও ভূট্টা ক্ষেতে আগুন দেওয়া হয় ।  তখন ওসব ক্ষেত্রের পোকামাকড় আগুনের হাত থেকে বাঁচার জন্য ছুটে পালায় ।  নীলকণ্ঠরা আগুনলাগা পাশে বসে থাকে সেসব পোকা খাওয়ার জন্য ।  তাহলে কী ক্ষেত্রে আগুন লাগানোর কারণেই নীলকণ্ঠের দেখা পেয়েছিলাম ।  কারণ আমাদের ওই মেহগনী বাগানের পাশেই সেদিন এক শুকনো গাঁদাফুলের ক্ষেতে আগুন দেওয়া হয়েছিল ! 
এশিয়াটিক সোসাইটির  ‘ বাংলাদেশ উদ্ভিদ ও প্রাণী জ্ঞানকোষ ’  থেকেই পাখির বর্ণনাটা হুবহু তুলে দিলাম -  - 

বাংলা নীলকণ্ঠ বাদামি বুক ও নীল ডানার পাখি  ( দৈর্ঘ্য ৩১ সেমি ,  ওজন ১৬৫ গ্রাম ,  ডানা ১৯ সেমি ,  ঠোঁট ৩ . ৫ সেমি ,  পা ২ . ৭ সেমি ,  লেজ ১৩ সেমি )  ।  বসে থাকা অবস্থায় এর পিঠ লালচে বাদামি; ওড়ে গেলে ডানার নীল রঙ দেখা যায়; ডানায় পর্যায়ক্রমে ফ্যাকাসে নীল ও কালচে নীল পালক রয়েছে; গলাবন্ধ ,  ঘাড়ের পিছনের ভাগ ,  গলা ও বুক লালচে - বাদামি; কাঁধ - ঢাকনি ও ডানার গোড়ার পালক বাদামি জলপাই - সবুজ; তলপেট ও অবসারণী ফ্যাকাসে নীল এবং লেজ গাঢ় নীল ।  এর চোখ বাদামি; ঠোঁট বাদামি - কালো; পা ও পায়ের সঙ্গে সংযুক্ত অঙ্গ হলদে - বাদামি ।  ছেলে ও মেয়েপাখির চেহারা অভিন্ন ।  অপ্রাপ্তবয়স্ক পাখি অনুজ্জ্বল; কাঁধ - ঢাকনি মেটে বাদামি এবং গলা ও বুকে ডোরা রয়েছে ।  ৩টি উপ - প্রজাতির মধ্যে C .  b .  benghalensis এবং সম্ভবত C .  b .  affinis বাংলাদেশে পাওয়া যায় । 
স্বভাব :  বাংলা নীলকণ্ঠ পাতাঝরা বন ,  বনের প্রান্তদেশ ,  তৃণভূমি ,  ক্ষুদ্র ঝোপ ,  খামার ও গ্রামাঞ্চল বিচরণ করে; পাতাহীন ডাল ,  বেড়ার বাঁশ অথবা বৈদ্যুতিক তারে একাকী বসে থাকে ।  নীরবে বসে এরা ধীরে লেজ ওপর - নিচে দোলায় ও নিচের ভূমিতে শিকার খোঁজে; আহার্যতালিকায় রয়েছে পোকামাকড় ,  টিকটিকি ,  ব্যাঙ ও সাপ ।  ঘাসে বা ঝোপে আগুন দেওয়া হলে পোকা ধরার জন্য এরা পাশে বসে অপেক্ষা করে ।  এপ্রিল - মে মাসের প্রজনন ঋতুতে এরা উঁচু গলায় ও তীক্ষ্ণ সুরে ডাকে :  ক্রাক .  .  ক্রাক .  . ; ছেলে ও মেয়ে সমবেত ওড়ার মহড়া দেয়; এবং গাছের কোটরে অথবা দালানকোঠার ফাঁক - ফোঁকরে ঘাস ও খড়কুটো দিয়ে বাসা বেঁধে ডিম পাড়ে ।  ডিমের সংখ্যা ৩ - ৫টি ,  মাপ ৩ . ৮×২ . ৮ সেমি ।  ১৭ - ১৯ দিনে ডিম ফোটে; ২০ - ২৫ দিনে ছানার গায়ে ওড়ার পালক গজায় । 
বিস্তৃতি :  বাংলা নীলকণ্ঠ বাংলাদেশের দুর্লভ আবাসিক পাখি; সকল বিভাগের গ্রামাঞ্চলে বিচরণ করে ।  পারস্য উপসাগর থেকে পুরো ভারত উপমহাদেশ ও দক্ষিণ - পূর্ব এশিয়া থেকে সুদূর চীন ও মালয়েশিয়া পর্যন্ত এর বৈশ্বিক বিস্তৃতি রয়েছে । 
অবস্থা :  বাংলা নীলকান্ত বিশ্বে ও বাংলাদেশে বিপদমুক্ত বলে বিবেচিত ।  বাংলাদেশের বন্যপ্রাণী আইনে এ প্রজাতি সংরক্ষিত । 
বিবিধ :  বাংলা নীলকণ্ঠের বৈজ্ঞানিক নামের অর্থ বাংলার তাউরা  (  গ্রীক :  Korakias  =  তাউরা ,  bengalensis  =  বাংলার )  । 
বাংলাদেশ উদ্ভিদ ও প্রাণী জ্ঞানকোষে এই নিবন্ধটির লেখক ইনাম আল হক ও সুপ্রিয় চাকমা । 
 

রেজা খানের  ‘ বাংলাদেশের পাখি ’ তে পেলাম আরেক রহস্যের সমাধান ।  নীলকণ্ঠের হঠাৎ ওভাবে মরার মতো আকাশ থেকে পড়ে যাওয়ার রহস্য  ।  আসলে ওটা পুরুষ পাখির একটা ছল ।  স্ত্রীকে ভোলানোর জন্য ।  সেদিন একটা তৃপ্তির ঢেকুর নিয়ে বাড়ি ফিরেছিলাম ।  নীলকণ্ঠের দেখা এভাবে পাওয়া যায় সুদূরতম কল্পনাতেও ভাবিনি । 
এরপর আরও সাত দিনে দশ বার ওই মাঠে গেছি ,  অন্য মাঠেও খুঁজেছি -  - নীলকণ্ঠের দেখা আর মেলেনি ! 

স্থানীয় নাম  :  নীলকান্ত ,  নীলকণ্ঠ ,  কাঁচ পাখি
ইংরেজি নাম  :  Indian Roller . 
বৈজ্ঞানিক নামCoracias benghalensis . 






গ্রামে গ্রামে জামাতের মহিলা তালিম  :  অস্তিত্ব সঙ্কটে আওয়ামী লীগও



একবিংশ শতাব্দীতে পৃথিবী যখন দুর্বার গতিতে এগিয়ে চলেছে ,  ঠিক তখনই আমাদের দেশে শুরু হয়েছে উল্টোযাত্রা ।  কোথায় ছেলেমেয়েরা জ্ঞানের আলোর মুখ দেখবে ,  সেখানে তাদের হাতছানি দিয়ে পিছু ডাকছে আদিম অন্ধকার ।  বাংলাদেশের প্রেক্ষাপটে সবকালেই ধর্ম একটা ফ্যাক্টর ।  আজও এর ব্যতিক্রম ঘটেনি ।  কবে ঘটবে তাও কেউ বলতে পারে না ।  অ্যালেক্স রাদারফোর্ডেও লেখা  ‘ মুঘল ’  সিরিজগুলো পড়ে বোঝা যায় ,  সেই পঞ্চদশ শতাব্দীতে মানুষ ধর্মটাকে যত সহজভাবে পালন করত ,  এই একবিংশ শতাব্দীতে এসে তা কল্পনাই করা যায় না ।  এর একটা বড় কারণ বোধহয় সেকালের রাজা - বাদশাহরা আজকের মতো ধর্মটাকে ঢাল - তলোয়ারের মতো ব্যবহার করেনি ।  
৯০ দশকে ভারতের বিদেশনীতিতে একটা বড় পরিবর্তন ঘটে ।  অর্থনৈতিক সমৃদ্ধিও সাথে সাথে সীমান্ত নিয়েও তাদের উদ্বেগ বাড়তে থাকে দিন দিন ।  পাকিস্তানের মতো বাংলাদেশকেও তারা সন্দেহের চোখে দেখে ।  এই সন্দেহ থেকেই সীমান্তে কাঁটাতারের বেড়া স্থাপনের কাজে হাত দেয় ।  ১৯৯৮ সাল নাগাদ শেষ হয় সেই কাজ ।  ফলে সীমান্তবাসীর অর্থনৈতিক জীবনযাত্রাও বড়সড় একটা ঝাঁকুনি খায় ।  এতদিন ৮০ ভাগ সীমান্তবাসীই প্রতক্ষ্য বা পরোক্ষভাবে চোরাচলানের সাথে যুক্ত ছিল ।  এদের আবার দুইটা শ্রেণি ।  একটা মহাজন টাইপের -  - এরা চোরাচালানের লাভের গুড়ের সবটুকু গলধকরণ করে ।  বিডিআর - বিএসএফ - এর শত দাবড়ানীতেও এদের কেশাগ্র স্পর্শিত হত না ।  মাঝে মাঝে শুধু কিছু আর্থিক ক্ষতি হত ।  আরেকটা ছিল শ্রমিকশ্রেণির ।  যত ঝড় - ঝাপ্টা সব এদের ওপর ।  সীমান্তরক্ষীদের নির্যাতন ,  জেল - জরিমানা উপেক্ষা করে যে পারিশ্রমিক পেত তা সামন্যই ।  কিন্তু প্রান্তিক দিনমজুরের কাছে এটাই আবার লোভনীয় ।  ৯০ দশকের শুরুতে ক্ষেতমজুরের পারিশ্রমিক যেখানে দিনে ২০ থেকে ২৫ টাকা ,  সেখানে চোরাচালানের শ্রমিকরা পেত কমপক্ষে দুইশটাকা ।  সেটা কোনও কোনও দিন ৫০০ কিংবা এক হাজারেরও উঠে যেত ।  তো মানুষ এমন লোভনীয় কাজ ছেড়ে কেন কৃষিকাজ করবে ?  তবু মানুষের অভাব যেত না ।  চোরাচালান থেকে আয় করা অর্থ নেশা - ভাং - ফুর্তি করে বাড়িতে নিতে পারত খুব সামান্যই । 
কিন্তু এত টাকা আয় করেও মানুষের জীবনযাত্রার মানের কোনও পরিবর্তন হতে দেখিনি ।  বরং বর্ষাকালে যেন ফিরে আসত ছিয়াত্তরের মন্বন্তর ।  চালের অভাবে আটাঘোটা খেয়েছে কত মানুষ ,  ক্ষুধায় কাতর সন্তানের কান্না সহ্য না করতে পেরে ভিক্ষুকের মতো পরের বাড়ি থেকে ফ্যান চেয়ে এনে ছেলের পেট জুড়ানোর ব্যবস্থা করেছে কত মা ।  তাও আবার সবসময় মিলত না ।  এরপর ছিল কলেরা টাইফয়েডর মতো মহামারী ।  বাড়িশুদ্ধ উজাড় হয়ে যেত তখন । 
ওপরের কথাগুলো বিভূতিভূষণের কোনও গল্পকথার বর্ণনা নয় ,  বাস্তবেই ৯০ দশকের অন্তত সীমান্ত এলাকার চেহারা এমন ছিল ।  বিশেষ করে বৃহত্তর যশোর ,  কুষ্টিয়া অঞ্চলে ।  এর কারণ বোধহয় দেশভাগ ।  দেশভাগের আগে এই এলাকার মানুষের অর্থনৈতিক অবস্থা যে খুবই ভালো ছিল তা এখানকার রাজবাড়ির মতো পুরাতন বাড়িগুলো দেখে বেশ অনুমান করা যায় ।  দেশভাগের পর এইসব বাড়ির মানুষগুলো সব ওপারে চলে যায় ,  ওপার থেকে দলে দলে মুসলমানরা এসে এই এলাকার মুসলিম সংখ্যা বৃদ্ধি করে ।  হিন্দুর সংখ্যা কমতে কমতে সংখ্যালঘুতে পরিণত হয় ।  স্বভাবতই একটা নিষ্কণ্টক মুসলিম সমাজ গড়ে তোলার অবকাশ পায় রিফিউজডরা ।  ধর্মীয় আন্দোলন তাই মাথাচাড়া দেয় দিন দিন ।  একাত্তর সালে মুক্তিযুদ্ধে সীমান্তবর্তী এসব রিফিউজড কলোনিতে রাজাকারে যোগ দেওয়ার হিড়িক পড়ে ।  দেশ স্বাধীনের পর অবশ্য চুপ মেরে যায় রিফিউজড মুসলিমরা ।  ৭৫ - এর পট পরিবর্তন ,  জিয়াউর রহমানের ক্ষমতা দখল ,  বহুদলীয় গণতন্ত্রের নামে স্বাধীনতা বিরোধীদের পুনর্বাসন আবারও সীমান্তের স্বাধীনতাবিরোধীদের দৌরাত্ম বাড়িয়ে দেয় ।  গ্রামে গ্রামে ওয়াজ মাহফিল ধর্মসভার আড়ালে রাজাকার সায়িদীকে দিয়ে জনসভা করায় জামাত ।  ধর্মের বাণী শুনিয়ে ,  শ্রোতাদের মন গলিয়ে তাদেরকে দিয়ে দিয়ে ওয়াদা করিয়ে নেয়া হয় ,  দাড়িপাল্লা ছাড়া অন্যকিছুতে যেন ভোট না দেয় ।  ফলও পায় জামাত ।  সেসময়কার বৃহত্তর যশোর ,  কুষ্টিয়া আর সাতক্ষীরার সীমন্তবর্তী আসনগুলোর সাংসদরা প্রায় সব ছিল জামাতি । 
১৯৯১ সালে ওইসব এলাকায় বিপ্লব ঘটায় বিএনপি ।  নবগঠিত তিনটি জেলা চুয়াডাঙ্গা ,  মেহেরপুর ,  ঝিনাইদহের প্রায় সবকটি এবং যশোর ,  সাতক্ষীরা ,  নড়াইল ,  মাগুরার অনেকগুলো আসন চলে যায় তাদের ঘরে ।  ১৯৯৬ সালের নির্বাচনে আওয়ামী লীগ জিতলেও ওই এলাকার ভোটযুদ্ধে তেমন হেরেফের ঘটেনি ।  আওয়ামী লীগকে হটাতে জামাতসহ তিনটি ছোটদল নিয়ে চার দলীয় জোট গঠন করে বিএনপি ।  তখন থেকেই আবার শুরু হয় জামাতের দৌরাত্ম ।  ওয়াজ মাহফিল করে ,  ধর্মের দোহায় দিয়ে নিরীহ সাধারণ মানুষকে জামাতে ভেড়ানোর চেষ্টা করে ।  খুব বেশি যে লাভ হয়েছিল তা বলা যাবে না ।  তবে ষোলআনা লাভ ঘরে তুলেছে তারা শিবিরের মাধ্যমে ।  
কাঁটাতারের বেড়া দেওয়ার পর সীমান্তবর্তী মানুষের জীবনযাত্রার পরিবর্তন ঘটে ।  বাধ্য হয়ে চোরাচালান ছেড়ে কৃষিকাজে যোগ দেয় প্রান্তিক মানুষগুলো ।  ফলে বিরাট কৃষিবিপ্লবের সূচনা হয় সীমান্তে ।  মোটামুটি খাওয়াপরার নিশ্চয়তা তারা পেয়ে গেছে ।  এখন একটু উচ্চাশা পোষণ করতে পারে ।  প্রান্তিক চাষিরাও তাই নিজেরা একটু কষ্ট করে ছেলেমেয়েদের লেখাপড়া শেখাতে উৎসাহী হয়ে উঠেছে ।  মাধ্যমিক পর্যন্ত লেখাপড়ার খরচ তেমন নেই বললেই চলে ।  গ্রামাঞ্চলে বহু উচ্চমাধ্যমিক কলেজ গড়ে উঠছে ।  এই লেভেলটাও পার করে দেয় মোটামুটি সহজভাবে ।  ছেলেমেয়েরা যখন বিশ্ববিদ্যারয় বা অনার্স কলেজগুলোতে ভর্তি হওয়ার সুযোগ পায় ,  অভিবাকদের স্বপ্নের পরিধিও তখন বেড়ে যায় ।  কিন্তু উচ্চশিক্ষা প্রতিষ্ঠানগুলো সবই শহরে ।  সীমান্ত থেকে দূরে ।  সেখানে রেখে ছেলেমেয়েদের লেখাপড়ার খরচ বহনের ভার প্রান্তিক এই কৃষক পরিবারের নেই ।  একটাই উপায় শিক্ষার্থীরা নিজেই নিজের লেখা পড়ার ভার যদি চালিয়ে নিতে পারে ।  এজন্য চাই টিউশনি ।  কিন্তু শহরে টিউশনি সহজলভ্য নয় ।  আরেকজনের মাধ্যম ছাড়া পাওয়া যায় না বললেই চলে ।  ঠিক তখনই পরম বন্ধুর মতো হাত বাড়িয়ে দেয় শিবির ক্যাডাররা ।  টিউশনি জোগাড় করে দেয় ,  তাদের নিজস্ব হোস্টেলে থাকার ব্যবস্থা করে আর দেয় শিক্ষাজীবন শেষে চাকরির নিশ্চয়তা ।  শর্ত একটাই শিবিরে যোগ দিতে হবে ।  অনুপায় শিক্ষার্থী শিবিরের টোপ গেলে ।  গ্রামের সেই নিরীহ ছাত্রটিই পরে হয়ে ওঠে দুর্ধর্ষ শিবির ক্যাডার ,  জামাত নেতা ,  জামাতি প্রতিষ্ঠানের বড় চাকুরে । 
জামাত - শিবিরের এই এই ফাঁদ নতুন নয় ।  নতুন যেটা ,  সেটা হলো নারীদের ব্যবহার ।  একটা সময় পর্যন্ত ইসলামে নারী নেতৃত্ব হারাম বলে আওয়ামী লীগ - বিএনপির বিপক্ষে নিজেদের জনমত গঠন করেছে ।  তাই কোনও নারীকে সক্রিয়ভাবে জামাতের রাজনীতি করার অধিকার ছিল না ।  বিএনপির সাথে জোট গঠনের  ‘ নারী নেতৃত্ব হারাম ’  তত্ত্ব আর ধোপে টেকে না ।  তাই কৌশল বদলায় ।  গঠন করে জামাতি নারীদল ।  বিশেষ করে সীমান্তে অঞ্চলে ।  কিন্তু এ নারীরা জামাতের সাথে যুক্ত একথা আগে টের পায় নি কেউ ।  এরা মাথায় হিজাব পরে ,  ধর্মীয় বই পুস্তক নিয়ে পাড়ায় গৃহিনীদের তালিম দেয় ।  সপ্তাহে দুদিন একটা নির্দিষ্ট বাড়িতে পাড়ার মহিলাদের নিয়ে মজলিশ বসায় ।  ধর্মের বাণী শোনানো হয় তালিমে ,  ধর্মের রীতিনীতি ,  স্বামীর প্রতি ,  শ্বাশুড়িদের প্রতি বউদের কী কর্তব্য তা শেখানো হয় ।  দোজখের ভয়াবহ আজাবের কথা আর ইসলামের করুণ কাহিনী শুনে মন সিক্ত হয়ে যায় সরলা গৃহিনীদের ।  চোখ মুছতে মুুছতে বাড়ি ফেরে ।  সহজ - সরল বাঙালি বধূদের এই দুর্বলতা তালিমকারীরা কাজে লাগায় শতভাগ ।  দেশে আজ ইসলাম হুমকির মুখে ,  ইসালামী নেতাদের জেলে পুরে ফাঁসি দিয়ে দেশকে কাফির রাষ্ট্রে পরিণত করছে সরকার -  - তালিমের আসরে চলে এমন বক্তব্যও ।  সরলা নারীরা ভাবে ,  সত্যিই তো ,  যেসব মানুষগুলো সারাদেশে ওয়াজ নসিয়ত করত ,  মানুষকে দীন ইসলামের পথে আসার আহবান জানাত ,  তারাই কিনা আজ ফাঁসির দড়ির সামনে দাঁড়িয়ে ।  এ অন্যায় ,  মহা অন্যায় ।  এর সমাধান কী ?  তালিমকারী তাদের বোঝায় মোমিন মুসলমানদের এক হতে হবে ,  ইসলামের শক্তি বাড়াতে হবে ।  একমাত্র জামাত ছাড়া আর কোনও দল ইসলাম মানে না ।  এমনকী বিএনপিও নয় ।  কিন্তু আত্মরক্ষার তাগিদে সাময়িক তারা বিএনপির সাথে গাঁটছাড়া বেঁধেছে ।  তাই ইসলামকে রক্ষা করতে হলে জামাতে যোগ দিতে হবে ,  দাড়িপাল্লায় ভোট দিতে হবে ।  সহজ - সরল গ্রাম্যবধুরা তাদের এই চাতুরি  বোঝে না ,  ওয়াদা করে আসে জামাতে ভোট দেবে ।  তারপর তারা তালিমকারীদের শিখিয়ে দেয়া কথাগুলো স্বামীর কাছে পাড়ে ।  কোনও কোনও স্বামী স্ত্রীর কথায় খুঁজে পায় যুক্তি ।  নিজেও তওবা করে আগের দল ছেড়ে জামাতে যোগ দেয় ।  কোনও কোনও স্বামী আবার তালিমকারীদের চালাকিটা ধরে ফেলে ।  বউয়ের সাথে বচসা হয় এ নিয়ে ।  গণ্ডগোল মারামারি পর্যন্ত গড়ায় ।  এমনকী ছাড়াছাড়ি পর্যন্ত হয়ে যায় ।  বিএনপিপন্থী পুরুষগুলো ভাবে জামাত - আর বিএনপি আজ একই ,  তো যাক না তার স্ত্রী তালিমে ।  ফলে বিএনপিরই ক্ষতিটা বেশি হচ্ছে তালিমে ।  
তালিমের কারণে নারী ভোটের একটা হিসাব জামাত পেয়ে গেছে ,  সাথে নিজেদের ভোটগুলোতো আছেই ।  তাই দেশের দক্ষিণ - পশ্চিমাঞ্চলে আসনগুলো বিএনপির কাছে চায় তারা ।  বিএনপি ছাড়তে রাজি না হলে জোট ছাড়াই ওইসব এলাকায় নির্বাচন করে জামাত ।  পাস করে যায় কোথাও কোথাও ।  যেখানে পাস করে না সেখানে ,  বিএনপিকে টপকে দ্বিতীয় স্থানে উঠে এসেছে জামাত ।  স্থানীয় সরকার নির্বাচনের অবস্থা আরও করুণ ।  সীমান্তবর্তী জেলাগুলোর ইউনিয়ন ,  পৌরসভা আর উপজেলা চেয়ারম্যানের অধিকাংশই হয় আওয়ামী লীগের নইলে জামাতের ।  বিএনপির খুব কমই । 
এই চিত্র অশণি সংকেত ।  জামাতের শিবির - তালিম কর্মকাণ্ডের প্রভাবে বিএনপি ধ্বংসের মুখে ।  এভাবে চলতে থাকলে সহজ - সরল বাঙালিদের একটা বিরাট অংশ ধর্মের দোহায়া দেখিয়ে জামাত নিজেদের করে নেবে না তার নিশ্চয়তা কী ?  বিএনপির মতো আওয়ামী লীগও যে তাদের গ্রাম্য ভোটার জামাতের কাছে খোয়াবে না সেকথা কি জোর দিয়ে বলা যায় ? 






কুসংস্কারে কুঠারাঘাত - ১  :  গোরস্থানের বিভীষিকা



মানিক বন্দ্যোপাধ্যায় তাঁর পুতুল নাচের ইতিকথায় বলেছিলেন ,   “ গ্রামের লোক ভয় করিতে ভালোবাসে ।  গ্রামের বাহিরে খালের এপারের ঘন জঙ্গল আর গভীর নির্জনতাকে তারা এই কাজে লাগাইয়াছে ।  ”  আসলে ভয় বাঙালীদের যুগ - যুগন্তের মরণ নেশা ।  তারা অতিপ্রাকৃত শক্তির তত্ত্বটা মেনে নিয়ে বদ্ধ ঘরে ঘাপটি মেরে পড়ে থাকে ,  কিংবা আখড়া জমিয়ে ভয়ের কলকেয় সুখটান দেয় । 
খুব ছোট বেলা থেকেই আমি অলৌকিক ব্যাপার - স্যাপারগুলোর ঠিক বিশ্বাস করি না ।  সংস্কারের ভয় দেখিয়ে সেগুলো করতে নিষেধ করা হত ,  লুকিয়ে লুকিয়ে সেগুলোই বেশি করে করতাম ।  পরে দেখতাম ,  আমার বিশ্বাসই ঠিক ।  ভয় দেখানোর জন্য বড়রা ওগুলো করতে নিষেধ করে ।  অবশ্য একেবারে বিনাকাজে নয় ।  কিছু ভয় দেখানো হয় দুর্ঘটনা এড়াবার জন্য ।  সেসব নিয়ে আরেক দিন আলোচনা করব ।  আজ আমাদের বিষয় গোরস্থানে ফিরে যাই । 
আগেই বলেছি ,  অলৌকিতায় আমার অবিশ্বাসের কথা ।  বড় হয়ে যখন প্রবীর ঘোষ কিংবা আরজ আলী মাতুব্বরের বইগুলো পড়া শুরু করলাম ,  তখন অনেক অজানা প্রশ্নের উত্তরও বেরিয়ে আসতে শুরু করল ।  পরে অনেক কিছুর ব্যাখ্যা নিজে নিজেই করা শিখলাম ।  গোরস্থানের দুটো ঘটনাও ঠিক নিজের মত করে ব্যাখ্যা করতে শিখেছিলাম ।  আজ থাকছে সে দুটোরই বয়ান । 
অলৌকিকতায় অবিশ্বাসী  বলে অনেকেই নানা অলৌকিক ঘটনার বর্ণনা দিয়ে সেগুলোর ব্যাখ্যা আমার কাছে চায় ।  গোরস্থানের ঘটনাগুলোও এর অন্যতম ।  অবশ্য আমি নিজেও দেখেছি ।  
প্রথম কথা ,  গোরস্থানে নাকি প্রায়ই কবরের আজাব দেখা যায় ।  
 ‘ আজাব আবার দেখা যায় কীভাবে ?  ’  প্রশ্ন কর্তাকে পাল্টা প্রশ্ন করি আমি ।  
 ‘ মানুষে সে আজাব দেখতে পায় না ।  তবে অবলা প্রাণীরা নাকি তা দেখতে ও শুনতে পায় ।  ’  বলে প্রশ্নকর্তা । 
এই শুরু হলো তেনা প্যাঁচানো ।  যে সবকিছু খুলে বলতে পারে সে কখনো দেখবে না ।  কিন্তু যে কথাই বলতে পারে না ,  রাজ্যের অলৌকিকতা তার সামনেই ধরা দেয় বার বার ।  
শুধু কি ত্যানা প্যাচানোর জন্যই মানুষ এমনটা বলে ,  নাকি বৈজ্ঞানিক কোনও ভিত্তি আছে ? 
কিছুটা ভিত্তি তো আছেই ।  অবলা প্রাণী বলতে গরু আর কুকুরের উদাহরণ দেয়া হয় বারবার ।  গাঁয়ের গোরস্থানে কুকুর আর গরুদের অস্থির আচরণই মানুযকে ভয় পাইয়ে দেয় ,  ভুল বিশ্বাসের ভিত্তি মজবুদ করে ।  আগেই বলেছি ,  শুধু শোনা কথা নয় ,  কিছু ব্যাপার নিজেও দেখেছি ।  ছোটকালে মাঝে মাঝে গরু চরতাম আমি ।  কুকুর নিয়ে শিয়ালের পেছনে ধাওয়া করার অভিজ্ঞতাও আমার কম নয় ।  এই দুই প্রাণীকে দেখেছি ,  গোরস্থানের পাশ দিয়ে যাওয়ার সময় কেমন যেন অস্থির হয়ে যায় ।  ছোটাছুটি করে ।  দড়ি ছিঁড়ে পালিয়ে যেতে চায় গরু ।  ফোঁস ফোঁস করে গর্জায় কখনও কখনও ।  শুধু তা - ই নয় ,  দেখা যায় একটা গোরস্থানে শত শত কবর থাকে কিন্তু তার ভেতরে নির্দিষ্ট একটা কবরের দিকে তেড়ে যায় ।  শিং দিয়ে গুঁতিয়ে কবরের মাটি আলগা করে ফেলে প্রবল আক্রোশে ।  যদি কবর রেলিং দিয়ে ঘেরা থাকে ,  তবে প্রবল বিক্রমে সেই বেড়া ছিন্ন ভিন্ন করতে পিছ পা হয় না নীরিহ গরু ।  লোকে তখন ভাবে ,  কবরের ভেতরে যে মানুষটি শুয়ে আছেন ,  তিনি বড্ড পাপি ছিলেন ,  ভয়াবহ আজাব হচ্ছে তাঁর ।  
কবরের আজাব পশু - পাখিরা বুঝতে পারে -  - এ কথা কখনও বিশ্বাস করতাম না ।  কিন্তু গরু আর কুকুরগুলো এমন করে কেন ?  একদিন আচমকা পেয়ে গেলাম তার উত্তর !  কীভাবে ,  সে কথায় পরে আসছি ,  তার আগে বলে নিই আরেকটা কুসংস্কারের কথা ।  প্রায়ই শুনি ওমুক গ্রামে কোনো এক পাপী লোকের করব থেকে ধোঁয়া উঠছে ।  তাই দেখে গাঁয়ের লোকেরা ধরে নেয় তার কঠিন আজাব হচ্ছে ।  অন্যরা যাতে এমন না করে এজন্য তাদের দেখানো হচ্ছে কঠিন শাস্তি কীভাবে হয় !  তখন মৃত ব্যক্তির ছেলে - মেয়েদের বলা হয় দান - খয়রাত করতে ।  অনেক সময় ভণ্ডরা দুপয়সা হাতিয়ে নেয় তাদের কাছ থেকে । 
এসব গল্প কোনোদিনই আমার বিশ্বাস হয়নি ।  ভাবতাম গালগল্প ।  কিন্তু বছর তিনেক আগে আমার নানা একটা ঘটনার কথা বললেন ।  নানা বাড়ির ঠিক পাশের গ্রাম ।  সেখানে আবার আমার চাচাদের বাড়ি ।  মানে বাপের চাচাতো ভাইদের বিরাট কলোনি সেই গ্রামে ।  তো কী ঘটেছিল সেখানে ? 
সেই কবরস্থানে একটা কবরে প্রথমে নাকি খুব অল্প অল্প ধোঁয়া উঠছিল ।  দুতিন দিন এভাবেই ধোঁয়ার উদগীরন ঘটে ।  সময় যত পেরোয় কুণ্ডলির আকারও তত বড় হয় ।  তারপর একদিন দাউ দাউ করে জ্বলে ওঠে আগুন ।  গ্রামের লোকেরা ভয় পায় ।  ছাদকা তুলে দূর গ্রামের কোনো এক কামেল লোককে নিয়ে মাহফিল করে সেই গাঁয়ের মসজীদে ।  ধীরে ধীরে কমতে থাকে কবরের আগুন ও ধোঁয়া ।  একসময় মিলিয়ে যায় ।  মানুষ ভাবে আজাব বন্ধ হয়েছে । 
ব্যাখ্যা - ১
বলছিলাম গোরস্থানে কুকুর ও গরুর অস্বাভাবিক আচরণের কথা ।  একদিন হঠাৎ করেই ব্যাখ্যাটা আমার মাথায় খেলে যায় ।  গ্রামের গোরস্থানে মানে শিয়ালের আখড়া ।  মৃত মানুষের মাংস খাবার জন্য সেখানে আস্তানা গড়ে তারা ।  শোনা যায় ,  শিয়ালের গর্তের হাজারাটা মুখ ।  কথাটা পুরোপুরি সত্যি না হলেও অনেকটা সত্যি ।  শিয়ালের গর্তের অনেকগুলো মুখ থাকে ।  গোরস্থানে আস্তানা গাড়া শিয়ালের গর্তের অন্তত একটা মুখ থাকে কবরের মাঝখানে ।  ব্যাটারা দিনের বেলায় ভালো করে শ্বাস প্রশ্বাস নেয়ার জন্য গর্তের মুখের ঠিক কাছে এসে বসে থাকে বা ঘুমায় ।  
গরু বর্ণান্ধ ,  কিন্তু ঘ্রাণ শক্তি ভালো ।  সে যেকোনো জিনিস খাওয়ার আগে শুঁকে দেখে ,  সেটা তার খাদ্যতালিকার বস্তু কিনা ।  কারণ যত পরিচিত খাবারই হোক বর্ণান্ধ হওয়ার কারণে গরু তা চিনতে পারে না ।  প্রখর ঘ্রাণ শক্তির সে তার খাবার চিনতে পারে ।  গোরস্থানের পাশ দিয়ে যাওয়ার সময় শিয়ালের গন্ধ পেয়েই গরু এমন উতালা হয়ে ওঠে ।  
কিন্তু কেন ?  
একটা ব্যাপার আমি নিশ্চিত হয়েছি -  - নিজে খেয়াল করে ,  অন্যকে জিজ্ঞেস করেও -  - বলদ বা ষাঁড় গোরস্থানের পাশ দিয়ে যাওয়ার সময় কখনও এমন আচরণ করে না ।  করে শুধু গাভি ।  তাও যখন ছোট্ট বাছুর তার সাথে থাকে ।  যেকোন প্রাণীই তার সদ্য ভূমিষ্ট সন্তান নিয়ে উৎকণ্ঠায় থাকে ।  প্রসবের পর ভয়ঙ্কর হয়ে ওঠে অতি নীরিহ গাভিও ।  বাছুরের আশেপাশে কাউকে ভিড়তে দেখলেই শিং উঁচিয়ে তেড়ে যায় ।  আর শিয়াল তো পোষা প্রাণীদের চিরশত্রু ।  একলা পেলে একটা বাছুরকে সাবাড় করতে যে তারা একটু দয়ামায়া দেখাবে না -  - সে কথা প্রকৃতিই গাভিদের শিখিয়ে দেয় ।  তাই বাছুরওয়ালা গাভিগুলো গোরস্থানের পাশ দিয়ে যাবার সময় অমন উত্তেজিত হয়ে পড়ে ।  
কিন্তু একটা কবরকে টার্গেট করে কেন ?  
গোরস্থানে সব কবরে শিয়ালের আস্তানা থাকে না ,  কিছু কিছু কবরে থাকে ,  বিশেষ করে নতুন কবরগুলোতে ।  তো গাভিও সেই কবরেই আক্রমণ শানায় । 
এবার আসি কুকুরের কথায় ।  কুকুর জাতের স্বভাবটাই এমন ,  স্বজাতিকে এরা সহ্য করতে পারে না ।  অন্য কুকুর দেখলেই তেড়ে লাগতে যায় ।  
এখন প্রশ্ন হতে পারে শিয়াল তো তার স্বজাতী নয় ?  
একেবারে স্বজাতি না হলেও নিকটাত্মীয় ।  শিয়াল ,  কুকুর ,  নেকড়ে ,  হায়েনা ,  কোয়েট - এগুলো একটা গোত্র থেকেই এসেছে ।  কালের বিবর্তনে আলাদা আলাদা জাত হয়ে উঠেছে ।  অন্য জাতেরা স্বজাত বিরোধী নয় ।  কুকুরই কেবল স্বজাত বিরোধী ।  কুকুরের ভেতর এই স্বভাবটা এসেছে বোধহয় মানুষের সাথে বসবাস শুরু করার পর থেকে ।  তাই কুকুর যেখানেই অপরিচিত স্বজাতিকে দেখে ,  তেড়ে মারতে যায় ,  তা সে ভিন পাড়ার অন্য কুকুরই হোক ,  কিংবা মাঠ বা গোরস্থানের শিয়ালই হোক । 
ব্যাখ্যা - ২
নানার কাছে কবরের আগুনের গল্পটা শোনার পর মনে হলো ,  ঘটনাটা সত্যি ।  তাহলে ব্যাপারখানা কী ?  একটু ভাবতেই বিষয়টা পরিষ্কার হয়ে গেল ।  সাধারণত গাঁয়ের কবরস্থান হয় মাঠে এবং রাস্তার পাশে ।  নানা যে গোরস্থানের কথা বলেছেন ,  সেটা আমি ভালোভাবেই চিনি ।  গোরস্থানে পুরোনো কবরের মাঝখানে গর্ত থাকে ।  কারণ লাশ মাটি দেয়ার সময় কবরের ভেতর অনেকখানি ফাঁকা জায়গা রাখা হয় ।  তারপর বাঁশ দিয়ে কবরের উপরে ছাউনির মত দেওয়া হয় ।  তার ওপরে চাপা দেয়া হয় মাটি ।  কয়েক মাসের মধ্যে বাঁশ পচে যায় ,  কিছুদিন পরই ছাউনির সেই পচা বাঁশসহ ওপরের মাটি ধ্বসে কবরের মাঝখানে গর্তের সৃষ্টি করে ।  অনেক সময় শিয়ালের কারণে গর্তটা আরও বেশি গভীর হয়ে যায় ।  তারপর সময়ের সাথে গর্তের মাঝখানে গাছপালা ,  ঘাস জন্মায় ।  গাছের শুকনো পাতা ঝরে স্তুপ হয়ে যায় কবরের গর্তের ভেতর ।  
গাঁয়ের চাষীদের কাছে বিড়ি অমৃত সূলভ বস্তু ।  ভোরে উঠে হয়তো চাট্টে পানি - পান্তা খেয়ে বিড়ি টানতে টানতে মাঠ - পানে যায় ।  গোরস্থানের কাছে গিয়ে হয়তো তার বিড়ির শেষ হয়ে গেল ।  বাংলাদেশের শতকরা নব্বুই ভাগ ধূমপায়ী ধূমপানের পর বিড়ি - সিগারেটের পুচ্ছটা না নিভিয়ে যেথানে - সেখানে ছুঁড়ে ফেলতে পছন্দ করেন ।  আমাদের কৃষক বাবাজিরা তো সে কাজে বড় ওস্তাদ ।  বিড়ির পুচ্ছটা রাস্তায় কি কবরের মাঝখানে পড়ছে ,  তা তিনি বলতেই পারবেন না !  
যে বিড়িটা কবরের মাঝখানে পড়ল ,  তাও আবার শুকনো পাতার ভেতর ,  সাত - সকালে শিশির জমে থাকে পাতার গায়ে ।  তাই বিড়ির আগুনে পাতা একবারে দপ করে জ্বলে উঠবে না ।  ধীরে ধীরে ধোঁয়া হতে থাকবে ।  হয়তো দুদিন লেগে যাবে পুরো আগুন ছড়াতে ।  রাতে আবার শিশির পড়বে ।  আগুনের কিছুটা কমবে আবার ।  তারপর দুপুরের দিকে হয়তো দপ করে জ্বলে উঠবে ।  
কিন্তু সেই আগুন তো পুরো গোরস্থানেই ছড়িয়ে পড়ার কথা ।  কেন তা একটা কবরেই সীমাবদ্ধ থাকবে ? 
থাকবে ।  কারণ ওই কবরের গর্ত ।  যদি হাওয়া না বয় তাহলে গর্তের ভেতর আগুন যে ধরেছে তা গর্তেই সীমাবদ্ধ থাকবে ।  হাওয়া বইলেও যেহেতু মাটিতে গর্ত ,  সেখান থেকে আগুনজ্বলা শুকনো পাতা অত সহজে অন্য জায়গায় স্থানান্তর ঘটার সম্ভাবনা কম ।  হাওয়া জোরে বইলে কিন্তু বিপদ ।  
সেই আগুন দেখে মানুষ ,  আর ভয়ের কলকেয় সুখটান দেয় ।  সংস্কারের ভয়ে কবরের আগুন জ্বললে কেউ তার আশেপাশেই ভিড়তে চায় না ।  এতে কিন্তু আগুন ছড়িয়ে মারাত্মক দুর্ঘটনা ঘটিয়ে দিতে পারে ।  তাই কবরের আগুন দেখে ভীত না হয়ে সেটা নেভানোর ব্যবস্থা করা উচিত ।  আর যাদের বিড়ি - সিগারেটের নেশা আছে ,  তাদের উচিত ওটা শেষ হওয়ার পর নিভিয়ে ফেলা । 






কুদ্দুস পার্ক  :  বিলুপ্তপ্রায় উদ্ভিদের অভয়ারণ্য



আমার এক গুরজন একদিন আচমকা একটা প্রশ্ন করলেন ।  তিনি প্রায়ই আচমকা প্রশ্ন করে আমাকে ভড়কে দেন ।  ভড়কে যাই ,   কারণ তার প্রশ্নগুলো একটু ভিন্ন ধাঁচের ।  তাই আপত দৃষ্টিতে প্রশ্ন সহজ মনে হলেও উত্তরটা তত সহজে দিলে চলে না ।  প্রশ্নের নিরীহ - দর্শনের আড়ালে গভীর কোনো তাৎপর্য লুকিয়ে থাকে ,  তেমনি উত্তরের ভেতরেও ওই তাৎপর্যের প্রতিফলন চান ।  
যাক ,  যে কথা বলছিলাম ।  তাঁর এদিনের প্রশ্নটা ছিল ,   ‘ বলো তো দুনিয়ার সবচেয়ে হিংস্র প্রাণী কোনটা ?  ’ 
এই প্রশ্নটা আমাকে বিব্রত করতে পারে নি ।  ভাবতে হয় নি এক মুহূর্তও ।  কারণ ,  তিনি যে উত্তর আশা করেন ,  তা আমিও বহুকাল থেকে নিজের ভেতরে পুষে রেখেছি ।  কী জানি ,  কবে আমার মনে প্রথম উদয় হয়েছিল মানুষই দুনিয়ার সবচেয়ে হিংস্র প্রাণী ?  অনেকের হয়তো দ্বিমত থাকতে পারে ,  তবু সবকিছুর বিচারের শেষ রায় কিন্তু মানুষের বিপক্ষেই যায় ।  
তবে সবচেয়ে দরদি প্রণীও যে মানুষ ,  তার প্রমাণ পেয়েছি বিভূতিভূষণ আর জিম করবেটের বইয়ের পাতায় পাতায় ।  প্রকৃতির প্রতি মানুষের নিষ্ঠুরতার খবর প্রতিদিনই ছড়াছড়ি প্রেস আর ইলেকিট্রক মিডিয়ার দুনিয়ায় ।  তার মাঝেও খাঁ খাঁ মরুতে হঠাৎ করেই আসা এক পশলা বৃষ্টির মতো আমাদের সামনে হাজির হন বিরল প্রজাতির ওইসব প্রকৃতিপ্রেমীর মানুষেরা ।  সিলেটের সীতেসবাবুর বুনো পশু পাখিদের সাথে প্রেমের কথা কার অজানা ।  আমাদের দ্বিজেন শর্মা ,  মোকাররম হোসেন ,  শরীফ খান ,  এনাম আল হক ,  আলী ইমামদের প্রকৃতি প্রেমের খ্যাতি দেশজোড়া ।  এঁদের বাইরেও হাতেগোণা হলেও বেশ কয়েকজন প্রকৃতিপ্রেমী আছেন সারাদেশে ছড়িয়ে - ছিটিয়ে ।  আমি এঁদের একজনকে জানি ।  শুধু জানি বললে ভুল হবে ,  বিলুপ্তপ্রায় বুনো লতা - গুল্ম আর বৃক্ষদের প্রতি তাঁর প্রগাঢ় ভালবাসাই আমাকে তাঁর দিকে আকৃষ্ট হতে বাধ্য করেছে ।  তিনি  আমাদের গামের প্রভাষক আব্দুল কুদ্দুস । 

নিজের পার্কে বুনো উদ্ভিদ দেখাচ্ছেন আব্দুল কুদ্দুস
বছর পাঁচেক আগের কথা ।  তখন আমি যশোর মাইকেল মধুসূদন কলেজে পড়াশোনা করি ।  সেখান  থেকেই একদিন খবর পেলাম ,  আমদের গ্রামে নাকি একটা পার্ক হয়েছে ।  কুদ্দুস পার্ক ।  প্রথম দিকে সেটা নিয়ে বেশ সমালোচনা তীর ধেয়ে আসতে লাগল কিছু নপুংসক মোল্লাদের কাছ থেকে ।  কুদ্দুস সাহেব নাকি পার্ক বানিয়ে গ্রামের ছেলেমেয়েদের উচ্ছনে যাবার রাস্তাটা পরিষ্কার করেছেন ।  অথচ সতাতা ও নিষ্ঠতায় আমাদের বিশাল গ্রামটায় কেউ তাঁর সমকক্ষ হওয়া তো দূরের কথা ,  এক শতাংশ পরিমাণেও তুল্য হবেন -  একথা কেউ জোর দিয়ে বলতে পারবেন না ।  সুখের কথা দুর্মুখদের সমলোচনা খুব বেশিদিন ধোপে টিকল না । 
সেবার বাড়ি ফিরে সেই পার্ক দেখে সত্যিই মুগ্ধ হলাম ।  নয়নাভিরাম আধুনিক পার্ক যাকে বলে ।  এখানে যেসব ফুল - ফলের সমাবেশ ঘটেছে তার বেশিরভাগই গাঁয়ের লোকে কখনো দেখেনি ।  কিন্তু তখনো আমি আন্দাজ করতে পারিনি কী চমক আমার জন্য অপেক্ষা করছে ।  আমি ইছামতী পারের মানুষ ।  প্রাকৃতি ,  বুনো গাছপালার প্রতি দুর্নিবার আকর্ষণ মিশে আছে আমার সত্তায় ।  সেই ছেলে বেলায় ঝোপ - জঙ্গলে ঘুরে ঘুরে নাম না জানা লতাগুল্মের তালাশ করা ছিল আমার নিত্য দিনে রুটিন ।  বুনো গাছ - পালার প্রতি অদম্য আকর্ষণ বয়ে বেড়াচ্ছি আজো ।  তবে দুঃখের বিষয় জনসংখ্যার চাপ সামলাতে হিমশিম আমাদের পল্লিজননীর বুক থেকে হারিয়ে গেছে ছোট্টবেলার স্বপ্নমাখা সেইসব ঝোপজঙ্গল ।  এখন বুকে হাহাকারের মাদল বাজে ।  

এরকম গোটাদশেক মাঝারি সাইজের বৈঁচিঝোপের সন্ধান মিলবে কুদ্দুসপার্কে
কিন্তু বাস্তবতাকে অস্বীকার করার উপায় তো নেই !  তো সেবার পার্কে বসে আমি আর এক বন্ধু গল্প করছি ।  একফাঁকে পার্ক দেখতে এসেছেন স্বয়ং কুদ্দুস সাহেব ।  আমরা তাঁকে চিনলেও তিনি আমাদের চেনেন না ।  আলাপ - পরিচয় হলো ।  একে একে মেলে ধরলেন তাঁর সোনালি অতীতের ঝাঁপি ।  সত্যিকারের নস্টালজিক মানুষের সাক্ষাত পেলাম ।  আমাদের কথাবার্তাও যেন তাঁর মনে ধরল ।  কথায় কথায় কখন আমার পরস্পরের খুব কাছাকাছি চলে এসেছি সেকথা যেমন আমরাও বলতে পারব না ,  বলতে পারবেন না তিনিও ।  নস্টালজিয়াকে কীভাবে বাস্তবরূপ দিতে হয় তা তাঁর গল্প শুনেই বুঝলাম ।  কথা চলতে চলতেই তিনি আমাদের ঘুরে দেখালেন তাঁর পার্কের স্বর্ণখনি !  চমকানোর কিছুই নেই ।  ছোট্টকালে যেসব গাছগাছালি সাথে সখ্য ছিল ,  যাদেরকে হারিয়ে আজ দীর্ঘশ্বাস ফেলছি তাদের সাক্ষাত পাওয়া স্বর্ণখনি আবিষ্কারের সমতূল্য নয় কি ?  শুধু তাই নয় তিনি আমাদের দেখালেন দাদির মুখের গল্পেশোনা শিয়াকুল গাছ । 

কুদ্দস পার্কেই রয়েছে বাংলাদেশের একমাত্র  ( সম্ভবত )  শিয়াকুল ঝোপটি ।  কিছু শিয়াকুলের চারাও উৎপাদন করেছেন প্রভাষক আব্দুল কুদ্দুস
এর কিছু দিন পর সাপ্তাহিক - ২০০০ - এর ঈদ সংখ্যায় উদ্ভিদবিজ্ঞানী মোকরম হোসেন জীবননান্দ দাশের কবিতা উপর ভিত্তি করে লেখা এক ফটো ফিচারের পরিñিষ্ট নোটে বৈঁচিগাছ সম্পর্কে লিখেছেন -  বৈঁচিঝাড়  ( শিয়াকুল )  ,  বর্তমানে বিলুপ্ত ।  ব্রাকেটে শিয়াকুল লেখা মানে তিনি বৈঁচি এবং শিয়াকুলকে সমার্থক শব্দ  
বুঝিয়েছেন ।  ধারণা করছি তিনি হয়তো বৈঁচি আর শিয়াকুলকে একই গাছ বলে বোঝাতে চেয়েছেন ।  দুটোকে যদি আলাদা করেও ধরি তবে শিয়কুল বা বৈঁচি বিরল হলেও একেবারে বিলুপ্ত নয় ।  কারণ ইছামতীর তীরে ,  মেঠো খালের কিনারে ,  বাঁশবাগানে কিংবা ভাটঝোপে ঠাসা আমবাগনে আজো কিছু কিছু বৈঁচি গাছকে দেখি অসহায়ের মতো মাথা উঁচু করার ব্যর্থ চেষ্টা করতে ।  আর শিয়াকুল অন্য কোথাও না পাওয়া না গেলেও কুদ্দুসপার্কে তো আছে ! 

রাংচিতে আর তেলাকুচো গলাগলি করে বাস করছে কুদ্দুস পার্কে
এবারের ঈদে বাড়ি গিয়ে পার্কেই পেয়ে গেলাম কুদ্দুস কাকাকে ।  রাস্তার জন্য তাঁর বুকে হাহাকারটা রয়ে গেছে আজো ।  পার্কটা মাঠের ভেতরে ।  রাস্তা বলতে ক্ষেতের আইল ।  অন্তত গরুরগাড়ি যাওয়ার মতো রাস্তা তো চাই ।  নিজের গাটের পয়সা খরচ করে জমির মালিকদের কাছে রাস্তা কিনতে চেয়েছিলন ।  কিন্তু কেউ সদয় হয়নি তাঁর প্রতি ।   তাদের উপদেশ -  ঘরের খেয়ে বনের মোষ তাড়ানোর পাগলিমটা কুদ্দুস তোমার থাকলেও আমাদের নেই ।  পারলে পার্ক উঠিয়ে চাষবাসে মন দাও !  বরাবরের মতো তাঁকে স্বান্তনা দেয়া ছাড়া করবার কিছুই নেই আমাদেরও ।  তবে আমি বরাবরই আশাবদী -  একদিন রাস্তাওয়ালাদের মন গলবে

বিলুপ্তি পথে লাল ভেরেণ্ডা
যাইহোক ,  এবার আরো চমক অপেক্ষা করছিল আমার জন্য ।  কুদ্দসকাকার শিয়াকুলঝোপটা এবারো নুয়ে পড়েছে মটরদানার মতো কুলের ভারে ।  গতবারের বীজ থেকে চারাও গজিয়েছে অসংখ্য ।  
শেউড়াগাছগুলো মাথায় দশ - বারোফুট উচ্চতা ছাড়িয়ে গিয়ে সত্যিই যেন ভূতধারণ ক্ষমতা অর্জন করেছে ।  সঙ্গে আরো দেখলাম বহুদিন আগে আমাদের গ্রাম থেকে হারিয়ে যাওয়া লালভেরে - ার ঝোপ ।  গোটা দশেক ভেরে - ার চারাও দেখলাম ।  আমাকে কয়েকটা উপহারও দিতে চাইলেন ।  আমি এখন জায়গা খুঁজছি সেগুলো কোথায় লাগাবো ।  

পার্কে এক সাথে বেড়ে উঠছে তিনটি শেউড়া গাছ ।  আর কিছুদিনের মধ্যে এদের মাথায় ভূতের আনাগোনা শুরু হবে  (  !  ) 

নাম না জানা মোহনীয় বনফুল
এরপর পর একে একে ঘুরে দেখালেন আরো কিছু বিলুপ্তপ্রায় গুল্মলতা ।  প্রথমেই নজর কাড়ল নাম না জানা লালরঙা বনফুল ।  ছোটবেলার কত স্মৃতি জড়িয়ে রয়েছে এর সাথে ।  দেখলাম পৃথিবীর অন্যতম সুন্দর ফল কুঁচ - এর চারাগাছ ।  ছোট্ট মটরদানার আকারের টকটকে লাল এই ফলটার গায়ে কালো একটা ফুটকি থাকে ।  যে দেখেছে নিশ্চিত এর রূপের কথা ভুলতে পারে নি ।  

কুচ বরণ কন্যাদের অপেক্ষায় এই মা কুঁচগাছ
কুদ্দুস পার্কের আয়তন প্রায় দুইএকর ।  পরিচিত অপরিচিত মিলিয়ে একশ ’ রও বেশি প্রজাতির উদ্ভিদ আছে সেখানে ।  সব নাম যেমন আমার বা কুদ্দুস কাকার কারোরই মনে নেই ।  রাখা সম্ভব নয় । 

কলাবতী
পার্কে আরো কিছু গাছ আছে যেগুলোর কথা উল্লেখ না করলেই নয় ।  যেমন -  দুই প্রকারের সর্পগন্ধা ,  ছোট চণ্ডাল আর বড় চণ্ডাল নামে এদের চেনে গাঁয়ের লোক ।  বিপুল পরিমাণে ভাটফুলের ঝোপের দেখা পাওয়া যাবে পার্কে ।  আছে ঈশের মূল ,  কালোমেঘ ,  ঘৃতকুমারী ,  কুকুরশোঁকাও । 

লজ্জাবনত লজ্জাবতী
গোটা পাঁচেক লজ্জাবতীর লতার সন্ধান মিলবে ।  এক জাতের গ্রাম্য অর্কিডও চোখে পড়ল ।  বারোমাসী ও পাহাড়ী কাঁঠালের গাছ দেখে নয়ন সার্থক করলাম ।  আছে কলাবতী আর এলাচের ঝোপ ।  

এলাচ ঝোপ

কালোমেঘ
একটা মজার ব্যপার জানালেন কাকা ।  সেদিন সকালে তিনি পার্কে এসে দেখেন দক্ষিণ দিকের ভাটঝোপগুলোর ভেতরে দুই জোড়া শিয়াল ঘুমিয়ে আছে ।  এই ব্যাপরাটা তাঁর মনে বেশ প্রভাব ফেলেছে বুঝলাম ।  ২০০০ সালের বন্যার পর থেকে আমাদের গ্রামে উল্লেখযোগ্য হারে কমতে শুরু করছে মেঠো পণ্ডিতের সংখ্যা ।  তিনি স্বপ্ন দেখতে শুরু করেছেন তাঁর পার্কই একদিন হবে শিয়াল - বেজিদের নিরাপদ আশ্রয় । 

ভাটঝোপের গায়ে জড়িয়ে আছে নাম না জানা বাহারী বুনোফলের লতা

এই নিষ্পাপ চেহারার শিমুলের চারা কি বলাইয়ের কথা মনে করিয়ে দেয় না ? 

পেটের পিড়ার মহৌষধ বেলের শরবত

নামেই কুকুরশোঁকা !  গণ্ধ এত কটু কুকুর এর আশপাশে ঘেঁষে না
দিন যত সামনে এগুচ্ছে ,  প্রথিবীকে গ্রাস করছে নতুন প্রযুক্তি ।  জীবনকে বিলাসীতার চাদরে মোড়াতে মানুষ আরো নিষ্ঠুর হচ্ছে ।  ধ্বংস করছে প্রাকৃতিক পরিবেশ ও জীববৈচিত্র ।  কিন্তু এরপরেও যে প্রকৃতি চূড়ান্ত রুদ্ররূপ প্রদর্শন করে তার প্রতিশোধ নেয়নি তা কেবল হাতেগোণা কয়েকজন প্রৃকিতিপেমীর কারণেই ।  আমাদের কুদ্দুসকাকা নিঃসন্দেহে একালের হাতেগোণা কয়েকজন প্রকৃতিপ্রেমীদেরই একজন ।  কামনা করি তাঁর পার্ক অবহেলিত উদ্ভিদ - প্রাণীকুলের অভয়াশ্রম হয়ে থাক । 






বনলতার দেশে



২০ আগস্ট ,  রাত সাড়ে ৯টা ।  কমলাপুর স্টেশনে পৌঁছে শুনি ট্রেন সাড়ে পাঁচ ঘন্টা লেটে চলছে ।  আক্কেল গুড়ুম !  এখন কী করি ।  মাঝে মাঝেই বৃষ্টির বাগড়া ।  বাসায় ফিরে আবার আসতে মন চাইল না ।  সাথে অক্ষয় কুমার মৈত্রয়ের রানী ভবানী বইটা নিয়েছিলাম ।  ভাবলাম স্টেশনে বসেই বইটা পড়া যাক ।  অনেক অজানা ইতিহাস সেখান থেকে বেরিয়ে এলো । 
এমাসের শুরুতেই উত্তরবঙ্গ ভ্রমণের ভূত চাপে মাথায় ।  ইতিহাস তো আছেই ।  পাখি সংরক্ষণে ওদিকে অনেক কাজ হচ্ছে ।  ওগুলোর একটা আকর্ষণ ভেতরে ভেতরে অনুভব করছিলাম ।  ওখানে দুজন বন্ধু রয়েছে ।  নাটোরে রয়েছে পাখিপ্রেমী বন্ধু জুয়েল রানা ।  বগুড়ায় মিজানুর রহমান ।  তাদের সাথে যোগাযোগ করেই দিন তারিখ ঠিক হলো ।  প্রথমে যাবো বনলতার দেশে । 

রাত ১টা ৩০ মিনিটে কমলাপুর পৌঁছালো লালমনি এক্সপ্রেস ।  তখন ঝির ঝির করে বৃষ্টি পড়ছে ।  ট্রেনে উঠেই চোখে ঘুম লাগল ।  যতক্ষণে ফের চোখ মেললাম ,  ততক্ষণে সকাল হয়ে এসেছে ।  সূর্যের তখন গ্রহ - বৈগুন্য চলছে ।  শত চেষ্টা করেও মেঘের পরত ভেদ করে উঁকি দেবার সাধ্য তার নেই ।  ট্রেন তখন বঙ্গবন্ধু সেতুর পূর্বদ্বারে ।  কিছুক্ষণের মধ্যেই ট্রেন ছাড়ল ।  যমুনার বুকে তখন মেঘ আর জলীয় বাষ্পের খেলা ।  ঘোরলাগা একটা পরিবেশ ।  ট্রেনের জানালা দিয়ে যমুনার জলধোয়া শীতল বাতাস হু হু করে ঢুকছে ।  রাতে বৃষ্টির ভয়ে সবকটা জানালা বন্ধ ছিল ,  এখন শীতল বাতাসের লোভে সবগুলো খুলে দেওয়া হলো ।  যমুনার বুকে চর পড়ে একটা জংলা দ্বীপের মতো সৃষ্টি হয়েছে ।  জনহীন দ্বীপটা যেন হাতছানি দিয়ে ডাকছে । 

কয়েক মিনিটের মধ্যেই সেতু পার হয়ে ট্রেন ঢুকে পড়ল উত্তরবঙ্গে ।  চলন বিলের মাঝ দিয়ে চলেছে আঁকাবাঁকা ট্রেনলাইন ।  বর্ষায় দেশের বৃহত্তম বিল এখন টইটুম্বুর ।  যেন বঙ্গপোসাগরের একটা অংশ তুলে নিয়ে বসিয়ে দেওয়া হয়েছে এখানে । 


চারদিকে থৈ থৈ পানি ।  বিলের মাঝের গ্রামগুলো বর্ষাকালে পানিতে আটকা পড়ে ।  যেন ছেঁড়া ছেঁড়া দ্বীপ ভেসে রয়েছে অথৈই সাগরের বুকে ।  এ পথ আমার অচেনা নয় ।  আমাদের খুলনাগামী ট্রেনগুলোও এই পথে চলে ।  কিন্তু নতুন ভূমির দেখা পেলাম ঈশ্বরদী বাইপাস স্টেশন থেকে ।  





ডানে ঢুকে গেল একেবারে অচেনা এক দেশের উদ্দেশ্যে ।  মাঝপথে কত স্টেশন পড়ল ।  সবগুলোর নাম মনে রাখা সম্ভব হত না ।  তাই প্রায় প্রতিটা স্টেশনের নাম ফলকের ছবি তুলে রাখছি । 

সকাল আটটার দিকে ট্রেন পৌঁছল বনলতা সেনের দেশে ।  হাজার বছর ধরে পথ হাঁটা ক্লান্ত পথিকের মতো স্টেশন থেকে নেমে এলাম রাস্তায় ,  দুদণ্ড শান্তির জন্য ।  জুয়েল রানার গ্রামের বাড়ি যাব ।  নলডাঙ্গা উপজেলার শমসখোলসি গাঁয়ে ।  তার আগে মমিনপুর নামে ছোট্ট একটা বাজার আছে ।  সেখানেই জুয়েল রানার পরিবেশবাদী স্বেচ্ছাসেবী সংগঠন  ‘ ইডা ’ র কার্য্যলয় ।  ওখানেই পেয়ে গেলাম জুয়েলকে ।  ছোটখাটো একটা মিটিং ছিল ওদের ।  এরপর সোজা জুয়েল রানার গ্রামে । 
প্রথমেই একটা দোতলা কাঁচাবাড়িতে নিয়ে গেল জুয়েল ।  ওটা তাঁর শিক্ষক বিরল কুমারের বাড়ি ।  বিরল স্যারের বাড়িতেই আস্তানা গেঁড়েছে কয়েকশো শামুকখোল পাখি ।  পাখি দেখেটেখে সোজা জুয়েল রানার বাড়িতে ।  ততক্ষণে দুপুর দুটো ।  রাতে ট্রেনে ছিলাম ,  তাই গোসল হয়নি ।  বাড়ির পেছনেই টলটলে একটা পুকুর ।  সাঁতার দিয়ে গোসল করার লোভ সামলাতে পারলাম না ।  দুপুরের খাওয়ার পর বেরিয়ে পড়লাম আবার নাটোরের উদ্দেশ্যে ।  রানী ভবানীর রাজবাড়িতে । 
এবার আর আগের পথে নয় ।  অন্যপথে নাকি হালতির বিল আছে ।  দর্শনীয় স্থান ।  

অবশ্য পুরো এলাকটাকেই আমার বিলাঞ্চল বলে মনে হলো ।  আমাদের যশোর - কুষ্টিয়ার সমতটেও বিল - বাওড় আছে ।  বর্ষায় সেগুলো ছাপিয়ে যায় ।  ডুবিয়ে দেয় কৃষকের ফসলি জমি ।  কিন্তু এমন নিম্নভূমির পরিমাণ সমতটে নগন্য ।  ঘোর বর্ষাতেও উঁচু জমির সংখ্যা অনেক অনেক বেশি ।  এদিকে তা নয় ।  উঁচু জমির দেখা সেই যমুনা ব্রিজ পার হবার পর আর পায়নি ।  সব জমি তলিয়ে গেছে বর্ষার পানিতে ।  ফসল বলতে শুধু ধান আর আখ ।  পানিতে অর্ধেক ডুবে শুধু মাথটাই উঁচু করে রেখেছে ধানেরা ।  আর আখের হাঁটুপর্যন্ত পানি । 

গাঁয়ের মেঠোপথ ।  তবে পাকা ।  এদিকে সমতটের মতো গ্রামগঞ্জে লোকাল বাসের আনাগোনা নেই ।  হয়তো জনসংখ্যার কম ঘনত্বের কারণে ।  তাই ব্যাটারি বা ইঞ্চিনচালিত ভ্যান ,  ভডভড ইঞ্জিনের নসিমন ,  করিমন আর ব্যাটারি চালিত অটোর সংখ্যা অনেক বেশি ।  গ্রামাঞ্চলে অবশ্য ভ্যানেরই আধিক্য ।  কিন্তু সেটাও মিলল না ।  তাই হাঁটতে হলো বেশ খানিকটা পথ ।  


সারদিন সূর্যের মুখ দেখিনি ।  সারাদিনই বা বলি কেন ?  কয়েক সপ্তাহই তো এমন চলছে ।  একটানা বৃষ্টি হচ্ছে না ।  কিন্তু সুর্য মুখ লুকিয়ে  থাকছে সবসময় ।  রাস্তায় নামৈলাম ।  হঠাৎ করে সূর্য মেঘের পরত ছিন্নভিন্ন করে ফেটে পড়ল অট্টহাসিতে ।  সূর্য দেখা না দিলে উত্তর - পুবের হিসাবটা গড়মিলই থেকে যেত ।  নতুন জায়গায় গেলে আমি দিকভ্রান্ত হয়ে পড়ি ।  এখানেও তাই হয়েছে ।  যেটাকে আমি পশ্চিম ভেবেছিলাম আদৌ সেটা পশ্চিম নয় ।  বিচ্যূতির পরিমাণ ১৮০ ডিগ্রি ।  অর্থাৎ পশ্চিমটা হয়ে গেল পূর্ব ।  বাকি দিক দুটোও বাধ্য হলো স্থান পরিবর্তন করতে । 


ঝকঝকে রোদে হেসে উঠল নাটোরের জলজ মাঠ ।  সবুজের উজ্জ্বলতা বাড়ল ।  আকাশে নীল - সাদার এক অপুর্ব সম্মিলন ।  নাটোরের মেঠোপথে অন্য এক অনুভূতি ছড়িয়ে পড়ল তনুমনে ।  চারপাশে ইতিউতি করে পাখি খুঁজে চলেছি ।  কিন্তু আকাশে ঝাঁক ঝাঁক শামুকখোল ছাড়া অন্যপাখি তেমন চোখে পড়ল না ।  অবশ্য দোয়েল আর শালিকের অভাব নেই ।  আমাদের এলাকায় এই বর্ষাতেও হরেকরকম পাখির দেখা মেলে ।  এদিকে নেই ,  তার কারণ বোধহয় জলবদ্ধতা ।  ভূচর পাখিদের খাবারের অভাব ।  

বলতে আপত্তি নেই আরও একটা জিনিস খুঁজে চলেছি -  -  পাখির নীড়ের মতো দুটি চোখ ।  পেলামও একজনকে ।  কিন্তু পাখি - প্রকৃতির দিকে যত সহজে ক্যামেরা তাক করা যায় ,  বনলতাদের দিকে ক্যামেরা তাক করা অত সহজ নয় ।  বনলতা বিরক্ত হলে খবর আছে ।  তাই সেই ঝুঁকিতে না গিয়ে প্রকজৃতিকন্যাদেরই ছবি তুলে গেলাম । 

এখানকার আরেকটা জিনিস ভালো লাগল ।  রাস্তার দুধারে খেজুর আর তালগাছের সারি ।  দেশের অন্য এলাকায় রাস্তার দুধার দখল করে স্থানীয় নেতারা দ্রুতবর্ধনশীল বিদেশি গাছ লাগায় ।  পরিবেশের মারাত্মক বিপর্যয় ডেকে আনছে ওসব বিদেশি গাছ ।  বিপরীতে নাটোর ,  রাজশাহী ,  নওগাঁ ,  জয়পুরহাট ,  বগুড়ায় তিনদিনে কতগ্রাম কত পথ পাড়ি দিলাম ।  রাস্তার দুধারে ছোট - বড় - চারা তালগাছের সারি মুগ্ধ করল ।  তালগাছ বাবুই ও বাতাসি পাখিদের অভয়ারণ্য । 


ছোট্ট একটা বাজারে পেয়েছিলাম এক নৌকার কারিগরের দেখা ।  আপন মনে নৌকা তৈরি করছেন । 

তিন রাস্তার এক মোড়ে এসে একটা ব্যাটারিচালিত ভ্যান পেলাম ।  রাস্তা এদিকটায় খারাপ ।  ভাঙা ভাঙা ।  ঝাঁকি খেতে খেতে অনেকগুলো গ্রাম ,  হাট ,  মোড় পাড়ি দিলাম ।  সবগুলোর নাম মনে রাখা সম্ভব নয় ।  তাই যেখানে যে বাজার পেয়েছি চেষ্টা করেছি সেখানকার কোনও এক দোকানের সাইনবোর্ডের ছবি তুলে রাখতে ।  


একেবারে নতুন আসা এক জেলার গ্রাম ।  তবে ছবিগুলো চিরচেনা ।  রাস্তার দুপাশে মাঝে মাঝে বসতবাড়ি ।  ভেজা পাঠখড়ির ঝুঁটি শুকাতে দেওয়া হয়েছে বাড়ির পেছনে ।  কোথাও কোথাও আউস ধানের খড়ের গাদা ।  এ ছবি কি শুধু একংবিংশ শতাব্দির নাটোরের ,  নাকি গোটা বাংলার আবহমান কালের ? 
মাঝে মাঝে নদী ,  বিল ,  জলাশয় ।  নৌকা ছুটছে নানা কাজে ।  কবিগুরুর সোনার তরির সেই চরণ মনে পড়ে গেল -  - 
চারি দকিে বাঁকা জল করছিে খলো । 
            পরপারে দেখি আঁকা
            তরুছায়া মসীমাখা
            গ্রামখানি মেঘে ঢাকা
                    প্রভাতবলো — 

অনেক আাঁকাবাাঁকা পথ পাড়ি দিয়ে ,  অনেক গ্রাম - মাঠ পেরিয়ে অবশেষে পৌঁছুলাম পাটুল নামে এক বাজারে ।  এখানেই বিল হালতি অনন্য রূপ ধারণ করেছে ।  বর্ষায় এখানে একটা কৃত্রিম ঘাট তৈরি হয় ।  বড় বড় নৌকা ,  ট্রলার আর স্পিডবোট সারি দিয়ে দাঁড়িয়ে আছে ।  মাঝি - মাল্লার দল হাঁকছে যাত্রীদের উদ্দেশ্যে ।  সবার এক দাবি ,  তার নৌযানই সবার  আগে ঘাট ছাড়বে । 
চলনবিলের মতোই চারদিক থৈ থৈ করছে বিল হালতির পানিতে ।  দূরে একটা গ্রাম দেখলাম ।  তাকে চারপাশ থেকে ঘিরে রেখেছে হালতির পানি ।  একটা বাড়ি চোখে পড়ল এতদূর থেকেও ।  চূড়া করে রাখা খড়ের গাদা ,  টিনের চাল ,  গাছপালার জটলা দেখা যাচ্ছে ।  বন্দে আলী মিয়ার সেই ছোট্ট স্বপ্নের এক গ্রাম যেন হাতছানী দিয়ে ডাকছে ।  

বন্দে আলি মিয়ার সেই ছড়াটা মনে আছে ?   -  - 
 ‘ আমাদের ছোটগাঁয়ে ছোট ছোট ঘর
থাকি সবে মিলেমিশে নাহি কেহ পর .  .  .  .  ’ 

ইচ্ছে ছিল নৌকায় বা ট্রলারে চড়ে দ্বীপের মতো গ্রামটা দেখে আসব ।  কিন্তু হাতে সময় একেবারেই নেই ।  ৫ টার পর রাজবাড়ী বন্ধ হয়ে যায় ।  অতএব স্পিডবোটেই উঠতে হলো ।  জনপ্রতি ৫০টাকা ভাড়া ।  আমরা চারজন ।  জুয়েল রানা ,  জুয়েল রানার ভাগ্নে জেম ,  জেমের বন্ধু সঞ্জয় ।  সঞ্জয় পাটুল গাঁয়েরই ছেলে ।  

বোট ছাড়ল ।  আকাশে তখন মেঘের ঘনঘটা ।  যেকোনও সময় বৃষ্টি নামতে পারে ।  তবুও আমাদের উৎসাহে খামতি নেই ।  কিন্তু হারামিগিরি করল বোটওয়লা ।  বিলের মাঝখান থেকে ঘুরিয়ে নিয়ে এলো ঘাটে ।  জুয়েলের সাথে তর্কাতর্কি লেগে গেল ।  কিন্তু আমি ওকে শান্ত করলাম ।  সময় চলে যাচ্ছে ।  
এবার ব্যাটারি চালিত অটোতে নাটোরে পৌঁছুলাম ।  

নাটোরে যতটুকু ঘোরাফেরা করেছি ,  তন্ন তন্ন করে খুঁজেছি বনলতাকে ।  সে কোনও মানুষ না হোক ,  কোনও প্রতিষ্ঠানের নাম অন্তত হবে ।  কিংবা কোনও রাস্তার নাম ।  অন্তত জীবননানন্দের নামে একটা রাস্তা হওয়া উচিৎ ।  হতাশ হতে হলো ।  কোথাও জীবনানন্দ কিংবা বনলতার চিহ্নমাত্র নেই ।  

পরদিন মন খারাপ করে নাটোর ছাড়ছিলাম ।  রিকশায় চেপে চলেছি বাস স্ট্যান্ডের দিকে ।  হঠাৎ এক গলির ভেতর দেখি বনলতা দাঁড়িয়ে আছে স্বগর্বে ।  বনলতা উচ্চবালিকা বিদ্যালয় ।  ঠিক জায়গায় বসানো হয়েছে বনলাতার নাম ।  আর কোনও বনলতার দরকার নেই ।  যা পেয়েছি এটাই যথেষ্ট ।  আমার নাটোর ভ্রমণ সার্থক । 






সীমান্তরেখা - ৪



সীমান্তরখা - ১ ,   সীমান্তরখা - ২ ,   সীমান্তরখা - ৩ 

চতুর্থ অধ্যায়
ব্যাপারটা বুঝতে পারলেন না মোজাম দেড়ে ।  বিরক্ত হলেন বিডিআরদের ওপর ।  তবু দরজা খুলতে হলো ।  
 ‘ কী ব্যাপার ,  এতো রাতি দরোজা খুইলে নিলে কেনো গা ?  ’  বিরক্তি উগরে দিলেন খাকি পোশাকের বিডিআর জওয়ানদের ওপর ।  
 ‘ চাচা ,  ’  মুখ খুলল এক জওয়ান ।   ‘ সারগর্তটা কি আপনার ?  ’ 
 ‘ হ্যাঁ ,  আমার বৈকি ।  ’  মোজাম দেড়ের দ্বিধাহীন জবাব ।   ‘ তা .  .  .  ?  ’ 
 ‘ মানে ,  আপনার সারগর্তে খুঁড়ে আমরা ছ ’ বস্তা চিনি পেয়েছি ।  ওগুলো বোধহয় আপনার ।  ’ 
রাগে লাল হয়ে উঠল মোজাম দেড়ের কৃষ্ণবরণ মুখমণ্ডল ।  কোনোমতে নিজেকে সামলে বললেন ,   ‘ আমার বাড়ির চাকর - বাকরাও বিলাক করে না ,  এ কথা মুখ থেইকে ছাড়ার আগে একবার আমার সম্পক্যে খোঁজ - খবর করা উচিৎ ছিল তুমাদের ।  ’ 
 ‘ চাচা ,  আপনি খামোখাই চটছেন ,  খোঁজ - খবর না করেই আপনার বাড়ির দরজা খুলিনি আমরা ।  এই তো এক লোক বলে গেল এই মাল আপনার ।  আপনি নিজেই বড় ব্লাকার ।  ’ 
 ‘ কী ,  যত বড় মুখ নাই তত বড় কথা !  কোন সমইনভাই বলেছে আমি ব্লাক করি ।  কিডা সে !  ’  রেগে গলাটা আকাশ সমান উচ্চগ্রামে তুলে চেঁচাতে শুরু করেছেন মোজাম দেড়ে ।   ‘ বলো কিডা ?  চুপ কেন ?  বলো ?  তুমাদেরও দেকি সাহস কম নাই ।  ভালো কইরে যাচাই না করেই আমাকে ব্লাক মার্কেট সাজানোর পায়তারা !  বলো ক ’ ট্যাকা ঘুষ খেয়ে আমাকে বেইজ্জতি করতি এয়োচো ?  ’ 
 ‘ চাচা আপনি কিন্তু সীমা ছাড়িয়ে যাচ্ছেন ।  ’  মোজাম দেড়ের চোখরাঙানি উপেক্ষা করে সমান তেজে বলে উঠল আরেক জওয়ান ।   ‘ নেহাৎ বয়স্ক মানুষ বলে এখনো আপনার কোমরে দড়ি পরায়নি ।  ’ 
 ‘ কী !  ’  বিডিআরের ধৃষ্ঠতা যেন গায়ে আগুন ধরিয়ে দেয় মোজাম দেড়ের দেহমনে ।  তিনি বিশ্বাসই করতে পারছেন না তার সামনে দাঁড়িয়ে ছোকরাপানা বিডিআরের দল এভাবে কথা বলতে পারে ।  গলা উচ্চগ্রামে রেখেই বললেন ,   ‘ জুইতে খাল খুলে দোবো হারামির দল !  তোদের বড় বাপেরা পর্যন্ত আমার সামনে মুখ নিচ করে কতা বলে ,  কমনেগ্যারের বাল হইস্য বাল এসে আমার মুখির ওপর কতা !  দ্যাড়া তোদের বাপের নাম ভুইলে দিচ্চি .  .  .  .  ’ 
তারপরেই যা ঘটে গেলো তা অবিশ্বাস্য ,  অকল্পনীয় !  বিডিআরের এক জওয়ান ঠাস করে একটা চড় বসিয়ে দিল মোজাম দেড়ের গালে ।  রাগে ক্ষোভে উত্তেজনায় সাধারণত মানুষের কথা বন্ধ হয়ে যায় ।  কিন্তু মোজাম দেড়ের তা হলো না ,  গলাটা সপ্তাকাশে চড়িয়ে হাঁকলেন ,   ‘ কালু ,  আলতা ,  বাবু ,  হকু ,  হাসেমআলি কিডা কনে আচিস শীঘ্রি আয় ।  শুয়োরের বাইচ্চারা আমার মেইরে ফেললে রে !  ’ 
কৃষ্ণপক্ষের গভীর রাতের নিস্তব্ধতাকে খান খান করে সেই হাঁক প্রতিধ্বনিত হয়ে ফিরে এলো ।  সেই প্রতিধ্বনিকে অনুসরণ করে ছুটে এলো একদল শঙ্কিত মানুষের শোরগোল ।  লাঠি ,  ফলা ,  খুন্তা ,  কোদাল -  -  যে যা হাতের কাছে পেয়েছে নিয়ে ছুটে এসেছে দেড়ের আত্মীয় থেকে প্রতিবেশিরা ।  জনতার রুদ্ররোষ কি তা জানা ছিল না তরুণ জওয়ানদের ,  জানা ছিল না নিষ্ঠুর সীমান্তের সবচেয়ে তুচ্ছ প্রাণী বিডিআরদের অসহায়ত্বের কথা ,  জানা ছিল না জলে বাস করে কুমিরের সাথে লড়াই করার ক্ষমতা সেনাবাহিনীর থাকলেও তাদের নেই ।  পিঠে বহন করা অধুনিক অস্ত্রগুলোর মুরোদ কতটুকু সীমান্তের সংগ্রামী মানুষের জানা থাকলেও জানত না যুবা জওয়ানরা ।  বোকামীর দণ্ড কতাটা ভয়াবহ হত কে জানে -  -  রাইফেলধারী তার পিঠের রাইফেল খুলে আকাশ পানে দু - চারটে উড়ো ফায়ার করেছিল বলে রক্ষা ।  তবে আইনের লোকের গায়ে হাত তোলার অপরাধে মোজাম দেড়ে বড় আকারের ঝামেলা এড়াতে পারলেও ,  যুবা জওয়নেরা পারে নি ।  তবে বিডিআর বলেই কিনা কে জানে ,  হাতের অস্ত্রগুলো ব্যবহারের সাহস পায়নি উত্তেজিত আগন্তুকরা ।  তাছাড় সময়মতো মোজামদেড়ের মাথা ঠাণ্ডা হয়েছিল বলে ,  পরিস্থিতি দ্রুত অনুধাবন করতে পেরেছিলেন বলে ইউনিফর্মের কলার ছেঁড়া ,  কিংবা নাক থেকে মুখ থেকে সামান্য রক্ত ঝরা ছাড়া বড় কোনো আঘাতের আগেই মোজামদেড়ে সহমর্মীদের রোষ নিবৃত করতে পেরেছিলেন ।  হাজার খারাপগুনের ভেতর এটা বিরলতম ভালোগুণ তাঁর । 
পাঁজচনের একজনের ঘাড়ে রাইফেল অথচ এমন উত্তম মাধ্যম !  লজ্জায় অপমানে মিশে যেত চাইল যেন তরুণ জওয়ানেরা ।  এর মধ্যে ওয়ারলেস ক্যাম্পে খবর গেছে ।  মিনিট দশেকের মধ্যেই স্বয়ং ক্যাম্পপ্রধান নায়েক সুবেদার দুজন অনুচর নিয়ে হাজির ।  হাতি আধুনিক অস্ত্র ।  তবে অস্ত্র থাকেলেও যে সে অস্ত্র যে ব্যবহার করা যায় না ,  সে বাস্তবতাটুকু সীমান্তে দীর্ঘ অভিজ্ঞতায় পোড় খাওয়া এই সেনানী ভালোই বোঝেন ।  বোকামীটা যে তার লোকজনই করেছে ,  বুঝেছেন ক্যাম্পছাড়ার আগেই ।  তাই শান্ত মেজাজেই বাইক থেকে নিজের ভার লাঘব করে ধীরে সুস্থে নামলেন ।  বেচারা জওয়ানদের দেখে সহনুভূতি দেখানো দূরে থাক ,  বরং ঝামেলাটা মোজাম দেড়ের সাথে বেঁধেছে শুনে মেজাজ খারাপ হয়ে গেলো ।  বিশ্রী ভাষায় জওয়ানদের গালিগালাজ করে ,  মোজাম দেড়ের কাছে মাপ চেয়ে তাদের নিয়ে ক্যাম্পে ফেরার আগে এ ঘটনার ন্যায্য বিচার হবে বলে দেড়েকে প্রতিশ্রতি দিয়ে গেলেন । 
দেড়ের স্বজন আর প্রতিবেশিদের মধ্যে গুঞ্জন উঠল ।  দু ’ জন তিনজনে ভাগ হয়ে একে অন্যকে নিজের বীরত্বের বয়ান করছে ।  কে কয়টা ঘুষি চালিয়েছে ,  কার হাতে বিডিআরের নাক ফেটেছে ,  কার হাতে ছিঁড়েছে ইউনিফর্ম ,  দেড়ে নিবৃত্ত না করলে ব্যাটাদের অবস্থা কত খারাপ হতো -  -  এসব গল্প ।  ফুলিয়ে - ফাঁপিয়ে তো অবশ্যই ।  যারা দেরি করে এসেছে ,  তারা যে কত দুর্ভাগা এবং ঘটনার কথা শুনলে যে অবাক হতে হবে একথা আকার ইঙ্গিতে বোঝানোর চেষ্টা করছে প্রত্যক্ষদর্শিরা ।  তা কেউ কেউ অবাক হচ্ছেও ।  কিন্তু যারা হচ্ছে না ,  তারা কেন হচ্ছে না তা ,  তারা কি ব্যাপারটার গুরুত্ব বুঝতে পারছে না ,  নাকি নিজের বর্ণনাটাই ঠিকভাবে উপস্থাপন করতে পারেনি এ নিয়ে বেশ চিন্তিত কথক ।  শেষ মেষ শ্রোতাকে আরো ভালোভাবে গুরুত্ব অনুধাবন করানোর জন্য আরেকজনকে ডেকে নিচ্ছে তাদের মাঝে -  -  যদি সে বুঝাতে পারে ।  কিন্তু গুঞ্জন বেশিক্ষণ থাকল না ।  থামল সেই সেই মেঘস্বরে ।  মোজাম দেড়ের কোঠাঘরের রোয়াকে বসে ।   ‘ শোন তুমরা ।  ’  গলা খাকারি দিয়ে সবার মনোযোগ আকর্ষণ করে বলে উঠলেন মোজাম দেঁড়ে ।   ‘ বিডিআর যা করেছে করেছে ।  এখন বলোতো এই কাজ কিডা করালে ?  ’ 
কোন কাজ ?  বুঝতে বাকি রইল না সমাবেশের কারো ।   
 ‘ আমার মনে হয় পেছনের বাড়ির কেউ কইরেছে ।  ’  অন্যদের জবাবের অপেক্ষা না করে মোজাম দেড়ে নিজেই জবাবটা দিয়ে দিলেন ।  
 ‘ আমারো তাই মনে হয় দাদা ,  ’  পিতামহের সাথে সহমত পোষণ করে মোজাম দেড়ে দ্বিতীয় পুত্র কালুর প্রথম পুত্র আলী আহম্মদ বাবু ।   ‘ তমিজদ্দির ভাব চক্কর ভালো ঠ্যাকছে না ক ’ দিন ।  খালি বাড়ির আনাচ কানাচ ঘোরে ।  জিজ্ঞেস করলিই বলে ,   ‘ এই একটু থানকুনির পাতা খুঁজচি ।  তুমার চাচির পেটে আমাশা হয়েছে তো ।  তা দেখোদিনি বাপু ,  সারাদেশ ঘেঁটে পালাম না ।  তা ভাবলাম বুধহয় তুমাদের লেবুগাছের তলায় থাকতি পারে ।  ’  ’ 
 ‘ আমিও দেখিচি চাচা ,  ’  প্রতিবেশি হাসেমালিও একমত ।  তারপর দেখা গেল সমাবেশের সবাই সেদিকেই ঝুঁকছে ।  মহিলাদের মত সেদিকে গেলেও তার দৃষ্টি পেছন বাড়ির মহিলাদের দিকেই ।  কেউ তমিজদ্দির ,  কেউ আছেরদ্দির বউয়ের ঘাড়ে দোষ চাপায় ।  তাদের মত ,  হতভাগীগুলোই যত নষ্টের গোড়া ।  পুরষমানুষ আর কতক্ষণ বাড়ি থাকে ,  মাঠ থেইকে কাজ কইরে বাড়ি আসলিই মাগিনরা ফুস - মন্তর শুরু করে ।  বোকাকাণ্টা মিনসেগুলোও যেমন -  -  মেয়ে মানুষের কথায় ওঠে আর বসে !  শেষমেষ নবীজান বিবির দিলেন বর্তালেন আসল কথা ,   ‘ তমিজদ্দি ,  আছেরদ্দি কেউ নাই ,  ওদের বউরাও নাই ,  এই কাজ ওই বুড়ো মাগিডার ।  ভাতারখাগী সারাদিন ছেলেদের পেছনে আঠার মতে লেগে থাকে ,  কূট বুদ্দি শিখোয় ।  সবকডা ছেলেই মাগীর হাতের মুঠোয় ।  ’ 
 ‘ সে না হয় হইল ,  কেন্তুক সারগাদায় মাল রাখলে কিডা ?  ’  বিড়বিড় করে বললেন মোজাম দেড়ে । 
 ‘ কিডা আবার !  ওই মাগী আর ওর হাটকুড়ো ছেইলেরা -  -  ’ 
 ‘ আমার মনে হয় অন্য কেউ ,  বাদলা মাতায় তমিজদ্দিদের কাজ বন্ধ ।  এ ঠিক মুটেদেরে কাজ ।  ’  বলে ভিড়ের মাঝে এদিক ওদিক দৃষ্টি বোলালেন মোজাম দেড়ে ।  তারপর ফজলে কানার চোখে দৃষ্টি নিবদ্ধ হলো তাঁর ।  ক্ষণিকের ভয়ের ঠাণ্ডা স্রোত বয়ে গেলে ফজল কানার মেরুদণ্ড বেয়ে ।  এই হীমশীতল দৃষ্টির মানে তার জানা আছে ভালোমত ।  
 ‘ ফজলে !  ’ 
 ‘ জে ,  ভাইসাপ ?  ’  কণ্ঠে ভয়মেশানো প্রশ্নবোধক স্বর । 
 ‘ তুমার কুলাঙ্গারডা নাকি মুটেদের দলে যোগ দিয়েছে ?  ’ 
 ‘ জে ভাইসাপ ।  ’  
 ‘ তুমার কি মনে হয় ,  হাবু  ছাড়া এ কাজ করার ক্ষমতা আর কারো আছে ?  ’ 
 ‘ জে ,  না ভাইসাপ ।  ’  ফজল কানা জানে সরল স্বীকারোক্তিই কেবল বুড়োর রোষ থেকে তার ছেলেকে বাঁচাতে পারে । 
 ‘ ওর এট্টু বইলো তো ,  আমার সাথে দেখা করতি ।  আর এক কাজ করো মালগুনু বিডিআর নিয়ে যায় নি ।  ওগুনু তুইলে নিয়ে এসো ।  যে ব্লাকারের বাইচ্চার মাল তারও কপালে কষ্ট আচে ।  ক ’  বস্তা ,  জানো ?  ’ 
 ‘ হু ,  দেখিচি ।  ছ বস্তা চিনি ।  ’ 
চিনিই বটে ।  তবে ছ ’  বস্তা নয় ,  ন ’ বস্তা ।  বাকি তিন বস্তা মোজাম দেড়ের আরেক মায়েন্দার বশির কেওটের সাথে ষড় করে সারগর্তে আবর্জনার নিচেই আপাতত লুকিয়ে রাখে ফজল কানা ।  এই প্রথম কুলাঙ্গার ছেলেটাকে মনে মনে স্যালুট জানায় সে ।  এতদিনে কাজের মতো কাজ হতচ্ছাড়াটা ।  বুদ্ধি করে মোজাম দেড়ের সার গাদায় না রাখলে চিনির বস্তাগুলো হয় বিডিআরের পেটে যেতো ,  না হয় হাভাতে চাষা - ভুষাদের ।  অবশ্য তাতেও ক্ষতি ছিল না হাবুডাগার ।  বিডিআরের তাড়া খেয়ে কোনো মাল যদি মাইর যায় তবে সে ভাগিদার মুটের দল নয় ।  লস মালিকেরই ।  বাকি ছ ’  বস্তা নিয়ে মোজাম দেড়ে কী করবে ,  সেটা নিয়ে ফজল কানার মাথা ব্যাথা নেই ।  যে তিন বস্তা সে বশির কেওটের সাথে বাটোয়ারা করতে পারছে সেটাই এখন তার উপরি পাওনা । 
 ( চলবে ) 






সীমান্তরেখা - ৫



সীমান্তরেখা - ১ ,  সীমান্তরেখা - ২ ,  সীমান্তরেখা - ৩ ,  সীমান্তরেখা - ৪


পঞ্চম অধ্যায়


বর্ষকালের দিনটা একটু বড়ই হয় ।  বিশেষ করে যে দিন বিকেল নাগাদ একটা ঝুম বৃষ্টি হয়ে যায় ।  কয়েক ঘন্টার ঝরঝরানি ।  আকাশ কালো করা মেঘ বিকেল না পেরুতেই রাত নামিয়ে দেয় ।  ঘড়ি ধরে গৃহস্থের দিন চলে না ।  বরং আকাশের গায়ে শম্বুকগতিতে গড়িয়ে চলা সূর্যের রকমফের বুঝিয়ে দেয় কখন কী করতে হবে ।  তবে বর্ষার দিনে তেমনটা হবার জো নেই ।  একটানা বৃষ্টি হলে যদিও ঘড়ি দেখে বেলা আন্দাজ করে নিতে হয় ।  কিন্তু যখন  ‘ খেকশিয়ালের বিয়ে ’  টাইপের বৃষ্টি হয় তখন সময়ের মর্জি বোঝা বড় দায় ।  মুষল ধারের বৃষ্টি ভেজা সন্ধ্যায় হয়তো গৃহিনীরা রাতের ভাত চড়িয়ে বসে আছে ,  গৃহকর্তার মুখে হাসি ,  যাক বাঁচা গেল ,  আজ আর বাজারে বেরুনো যাবে না ,  জন - মায়েন্দারের পাওনাটা অন্তত আরো একদিন টেনে নিতে পারবে ,  পাওনাদার মুনিষ - চাষাদের চোখে যখন  অন্ধকার ঘিরে ধরেছে ,  আজ রাতেও উপোষ থাকতে হবে ,  হাঁস - মুরগী আর গৃহপালিত পশুগুলো যখন প্রস্তুতি নিচ্ছে ঘরে ওঠার ,  তখনই হয়তো গৃহস্থের হাসি মুখে ঝামা ঘষে ,  চাষা - ভূসাদের অবয়ব উজ্জ্বল করে শেষ বিকেলের সোনারোদ ছড়িয়ে পড়ে ভেজা উঠনে ,  বৃষ্টিধোয়া মাঠের বুকে ,  ভূখা চাষিদের ভাঙা চালের ভাঙা বেড়ার ফাঁক গলিয়ে ।  শিমুল তুলোর মতো বাতাসে উড়ে বেড়ানো ছেঁড়া ছেঁড়া শুভ্র কিছু মেঘ ছাড়া গোটা মহাকাশে নীলের হরষ ।  জন - মায়েন্দাররা বেরিয়ে পড়ে পাওনা আদায়ে ,  গৃহস্থ কাঁথার তলায় দেহটা সেধিয়ে জর - সর্দির দোহায় দিয়ে হাট কামাইয়ের অজুহাত খোঁজে ,  গৃহপালিতারা ছুটে বেরিয়ে পড়ে অলিতে গলিতে ।  
হাবুডাগাও ভেবেছিল আরেকটা মেঘাচ্ছন্ন রাত বুঝি হাতছানি দিয়ে ডাকছে ।  কিন্তু বিকেলের লাজুক রোদ কী যেন একটা ভাব ধরিয়ে দিল ওর মনে ।  অবয়বে চাপা উল্লাস ।  সৃষ্টি সুখের উল্লাস ।  দ্রুত হাতে লুঙ্গি গুটিয়ে হাঁটুর ওপর তুলে বেটম বেঁধে ফেলে ।  টর্চ আর পাটকাটা হেঁসোটা নিয়ে ঘর থেকে বেরুত উদ্যত হলো ।  পেছন থেকে মায়ের ত্রস্ত স্বর ,   ‘ ভইর বৈকেলে কুণ্ঠে যাইবার লাইগছস ,  বাপ ?  ’ 
হাবু থামে না ,  নির্লিপ্ত ভঙ্গিতে ভেজা উঠোনে নেমে পড়ে ।  সোনাঝরা রোদ তরবারীর মতো ঝিলিক দেয় হাবুর বগলচাপা দেয়া হেঁসোটার গায়ে ।  নরম মাটিতে পায়ের ছাপ ফেলে একপা - দু ’ পা করে এগোয় হাবুডাড়া ।  এবার মায়ের কণ্ঠে আঁকুতি ঝরে ,   ‘ হাবু ,  শোন বাপ ,  কুণ্ঠে যাইস বুলবি তো ?  ’ 
জবাব না দিয়ে পারে না হাবু ,  ক্ষণিকের জন্য ঘুরে দাঁড়িয়ে বলে বিরক্ত গলায় বলে ,   ‘ তুমার জ্বালায় কি মাটে - ঘাটেও এট্টু যাতি পারব না ?  ’  মাকে আর কিছু বলার সুযোগ না দিয়ে হনহন করে হেঁটে যায় খালের দিকে ,  দেড়েদের বটতলা বরাবর । 
ভেবেছিল নির্বিঘেœ বেরিয়ে পড়বে ,  কিন্তু হলো না ।  মাঝপথে দেখা ভোটকা মধুর সাথে ।  এক কাঁধে ঠেলা জাল আরেক কাঁধে খারুই নিয়ে প্রমাণ সাইজে ভুড়িটা দোলাতে দোলাতে ফিরছে মাঠ থেকে ।  ঠোঁটে বিশ্ব জয়ের হাসি ।  খালুইটা যে মীনকন্যায় ভরে গেছে সেকথা কাউকে আর বলে দিতে হয় না ।  মাছ বড্ড ছোঁয়াছে জিনিস ।  হাঁট - মাঠ - ঘাট যেখান থেকেই আসুক কৈফয়ৎ দিতে দিতে বিরক্তি এসে যায় ।  হাট থেকে ঝুলিয়ে আনলে দাম দাম বলতে হবে ,  ঘাট - মাঠ থেকে এলে কতটুকু কী মাছ ধরা পড়ল তার কৈফিয়ৎ দিতে হবে ।  কিন্তু ভোটকা মধুকে কৈফিয়ৎ দিতে হলো না ,  ওকে এড়িয়ে যেতে চায় বুঝে সে - ই বরং হাবুর কাছে কৈফিয়ত চাইল ,   ‘ কী রে ,  হাবু ,  সাত সন্ধেয় কনে যাস ।  চুরি - টুরির মতলব আছে নাকি ?  ’ 
ভোটকা ভেবেছিল হাবু রেগে যাবে ,  ওকে রাগিয়েও সে মজা পায় ।  কিন্তু হাবুর নির্লিপ্ততা দেখে বলল ,   ‘ আইজ দেড়েলের বাড়ি মিলাদ আছে ,  শুনলাম পরে নাকি বিচার - শালিশও হবে ।  সারগাদায় বিলাকের মাল রাখার বিচার ।  তুই কিছু জানিস - টানিস নাকি ,  মানে নোকে বলাবলি ক্রছে আরকি ।  ’ 
মৌনতা ভাঙল হাবু ,  ঠাণ্ডা গলায় বলল ,   ‘ মিলাদে আয় ,  সময়মতো সিডা জানতি পারবি ।  ’  বলে দ্রুত ভোটকা মধুকে পাশ কাটিয়ে চলে গেল হাবু । 
সন্ধ্যা পড়ে এলো ।  তবে আকাশ পরিষ্কার ।  হাবুডাগারও তাড়াহুড়া নেই ,  বরং খানিকটা রাতের অপেক্ষায় সে করছে ।  বৃষ্টি ধোয়া ধূ ধূ মাঠ কিছুক্ষণের মধ্যেই শুক্লা - দ্বাদশীর আলোয় প্লাবিত হয়ে উঠল ।  তবে ঝোপ - ঝাড়ে ,  বাঁশবনের কোণে কোণে লেপ্টে থাকা কষমষে অন্ধকারকে তাড়ানোর ক্ষমতা নেই দ্বাদশী চাঁদের ।  সেই নিকষ কালো অন্ধকারের বুকে ফুটে আছে অজস্র জোনাকির তারা ।  তক্ষক আর ঝিঝি পোকার অবিরাম কিড়িকিড়ি ডাক যেন রাত্রের নিস্তব্ধতা মুছে দেয়ার নিষ্ফল প্রয়াস ।  সন্ধ্যা রাতের নীরবতা খান খান করে দূরে কোথায় কোন্ মাঠের ভেতর  ‘ হুক্কা হুয়া ’  স্বরে ডেকে উঠল এক শিয়াল পণ্ডিত ।  তার জবাবে আরেকটা ।  তারপর কয়েকটা ।  এরপর চারপাশে শুধু  ‘ হুক্কা হুয়া ’  রব !   ‘ শিয়াল যখন ডাকে সব মাঠেই ডাকে ’  -  - প্রবাদটার প্রমাণ পেল হাবুডাগা আরেকবার ।  সরব হয়ে উঠল পাড়ার কুকুরগুলোও ।  চিরশত্রুদের ডাক জ্বালা ধরিয়ে দিয়েছে ওদের গায়ে ।  শিয়ালের হাঁকের চোটেই হোক ,  কুকরে ঘেউ ঘেউয়ে বিরক্ত হয়েই হোক ,  কার যেন কোলের শিশুটা কেঁদে উঠল ।  হাবু হেঁসোটা কায়দা করে পশ্চাদেশের লুঙ্গির গাঁটে গুজে এক হাতে টর্চ আর অন্য হাতে ঝুরি ধরে ধরে উঠে পড়ল দেড়েদের ভয়ঙ্কর - ভুতুড়ে বটগাছের মগডালে । 
বৃষ্টি শেষ হতেই কাঠের বাঁটের পিতৃদত্ত ছাতাটা নিয়ে হাটে বেরিয়ে পড়েছিল সবেদ আলি ।  ফিরল যখন তখন সন্ধ্যা পেরিয়েছে অনেকটা ।  চালের অভাব কিছুটা কমেছে ,  অন্তুত আটঘোটা খেয়ে দিন পার করতে হচ্ছে না ।  তাছাড়া বৃষ্টির দাপট কিছুটা কমায় মালটানার কাজটাও চলছে বেশ ।  কিছু টাকা জমেছে হাতে ।  পোয়াতি বউটাকে ভাল মন্দ খাওয়াতে মন চায় ।  এই সুযোগে সে আল্লাহদটা পূরণ না করতে পারলে পরে আর সুযোগ আসবে কিনা কে জানে ?  বর্ষা কিছুটা কমলেই সাইকেল পার্টিদের দাপট শুরু হবে আবার ।  ব্রাত্য হয়ে পড়বে তখন মাথা - মুটেরা ।  তখন ভাতটাই দু ’ বেলা জুটবে কিনা ,  তার নিশ্চয়তাই বা কোথায় ?  সবদিক বিবেচনা করে বহুদিন পর ব্যাগভর্তি বাজার করে সবেদ আলি ।  আলু .  লাউ ,  কাঁচকলা ,  সার কচু আর আধাসের সাইজের একটা ইঁলিশ ।  ইঁলিশ কেনাটা প্রথমে বাড়াবাড়িই মনে হয়েছিল ওর কাছে ।  ২০ টাকা দিয়ে ইঁলিশ কেনা তার মতো হাভাতের কাছে বিলাসীতার শামিল ।  কিন্তু যখনই পোয়াতি বউটার মুখটা ভেসে উঠল ,  তখন এই বিলাসীতায় যে কুণ্ঠাবোধটুকু ছিল সেটা ঝেড়ে ফেলে মালোকে বলেছিল ,   ‘ দ্যাও দেখি এট্টা ,  ডিমোলোতা দিয়ো ,  ভরা বর্ষায় ডিমোলো ইঁলিশির স্বাদই আলাদা ।  দেখো বাপু ,  পচা - পেচকোতা আবার গইচো না যেন ।  ’ 
মহিন মালো অবাক হয়েছিল ,  সবেদ আলি কখনো মাছ কিনতে পারে সেকথা তার মাথায়ই আসেনি ।  তাও আবার রুই নয় ,  কাতলা নয় ,  টাটকা ইঁলিশ !  বাকি - টাকি আবার চেয়ে বসে ,  সে ভয়ে দোটানার ভাবটাও ফুটে উঠেছিল তার বিস্ফারিত দু ’ চোখে ।  ব্যাপার বুঝে সবেদ আলি মুচকি হেসে অভয় দিয়েছিল মহিনকে ,   ‘ ভয় নেই বাপু ,  বাকি - বকেয়া চাচ্ছিনে ।  ’  বলে গাঁট থেকে স্যাঁতসেঁতে একটা কুড়ি টাকার নোট বের করে ধরিয়ে দিয়েছিল মালোর হাতে । 
সন্ধ্যার আগে পোড়া মাটির সিঁদুরে মেঘ শুধু আকাশকে রাঙায়নি ।  তার ফাঁক - ফোঁকর গলিয়ে আসা আলোক রশ্মি সোনা ঝরিয়েছে পৃথিবীর বুকেও ।  পুরোনো হ্যাঙালা মতো বটিটা নিয়ে ইঁলিশটাকে কুটতে বসে হুরমতি ।  ঘরের দাওয়ায় বসে মায়ের মাথার উকুন খুঁটছে আছিয়া ।  বর্ষার দীর্ঘ দিবসের সময় কাটানোর আবহমান বাংলার প্রাচীন প্রথা ।  উকুন বাছতে বাছতে মা - মেয়ে কথা ।  কখনো শব্দ করে কখনো ফিসফিসিয়ে ।  বেশির ভাগই দুঃখের কথা ।  সুখ বলতে কী তার স্বাদ এরা কখনোই পায়নি ।  তাই ইনিয়ে বিনিয়ে দুঃখের কথা কওয়ার মাঝেই দু - এক টুকরো সুখ খুঁজে নেয় । 
ফিসফিসানি শুনে চোখ বড় বড় করে ওদেরকে একবার দেখে নেয় হুরমতি ।  বোঝে তার নিন্দে গাইতে বা তার বিরুদ্ধে ষড়যন্ত্র পাঁকাতে শুরু করেছে শাশুড়ি - ননদ ।  নূরবানু বিবি যেহেতু নিশ্চিত তার বেটার বউ তাদের ফিসফিসানি শুনতে পাচ্ছে না ,  তাই বউয়ের চোখ রাঙানিকে এখন পরোয়া করার কী আছে ?  
হুরমতি মাছের বটিতে ঘসে ঘসে মাছের আঁশটে ছাড়ায় ।  এর পর পাখনাগুলো কেটে বটির সাথে সমকোণে ধরে মাঝখান থেকে কাটতে যাবে তখনই নূরবানুর চিৎকারে হাত থেমে যায় -  -  ‘ কী করিস ,  বউ ,  কী করিস !  কী সর্বনেশে কা -  করতি যাচ্ছিলি ।  পুণ্নিমে আমাবস্যের দিন মাছ কুটলি কী হয় জানিস নে !  ’ 
শিউরে ওঠে হুরমতি ।  তাই তো ,  কী সর্বনাশটাই হতো ।  বুকে থুতু ছিটায় ।  আমাবস্যা - পূর্ণিমার দিন পোয়াতি মেয়েরা মাছ কুটলে তাদের সন্তান তালু কাটা - গোঙা হয় ।  উকুন বাছা বাদ উঠে পড়েছে আছিয়া ।  মাছটা সেই - কুটবে ।  কিন্তু বটির নাগাল পাবার আগেই খেকিয়ে ওঠে হুরমতি ।  একটু আগের শিউরে ওঠা ভাবটা উবে গেছে ।  রণমূর্তি ধারণ করে বলে ,   ‘ মাগীদের ঢং দেখে আর বাঁচিনে ।  হুঃ পুণ্নিমে - আমাবস্যের দিন মাছ কুটলি কী হয় জানিস নে !  চোখ - কানের মাথা খেয়ে বসে আছে মাগিরা ।  ’ 
হুরমতির রণমূর্তি দেখে থমকে যায় আছিয়া ।  বিস্ময়ে হতভম্ব নূরবানুও ।  স্থির চিত্রের মতো নিশ্চুপ যে যেখানে ছিল দাঁড়িয়ে থাকে ওরা ।  হুরমতি বোঝে ব্যাপরটা এখনো মাথায় ঢোকেনি মা - মেয়ের ।   ‘ হাঁ - গা তোমাদের কেমনধারা আক্কেল গো ,  আছ আইজ পুণ্নিমে তুমাদের কীডা বলেচে বলোদিনি ।  ’ 
 ‘ আইজ পুণ্নিমে নাই ।  ’  মিনমিনে গলায় বলে নূরবানু ।   ‘ এতবড় চান্দডা আকাশে ঝোলছে ,  মুই ভাবলাম বুধায় পুণ্নিমে ।  মধু হাটকুড়োডা তাই বলেল ।  তা আইজ চান্দের ক ’ দিন গা ?  ’ 
 ‘ দ্বাদশী ।  ’  মুখ ঝামটে জবাব দেয় হুরমতি ।  তারপর মাছটা ঘ্যাচ ঘ্যাচ করে কাটতে থাকে । 






কুসংস্কারে কুঠারাঘাত - ২  :  বেঁশোভূতের খপ্পরে



মাঠে মাঠে ঘোরা আমার ছেলেবেলার অভ্যাস ।  আমাদের একটা বাগান ছিল ।  একপাশে বাঁশবন আরেক পাশে দেশি আমের সারি ।  ঠিক দুপুরের বাগানে বসে আপন মনে খেলতে ভালবাসি ।  ঠিক খেলা নয় ,  ছেলেমানুষী ।  বুনো লতা পাতার গায়ে হাত বোলানো ,  কোন গাছে কটা ফল ধরেছে তা গুণে দেখা ,  শুভ্রপালক শাহ বুলবুল পাখির পেছনে বাগানময় ঘোরা -  - ছেলে মানুষী ছাড়া কী !   নিরিবিলি খেলতে ভালবাসতাম ,  তেমনি ভয়ও পেতাম খুব ।  বেঁশেভূতের ভয় ।  মধ্যদুপুরেই তাদের যত বাহাদুরি ।  তাই মা - দাদিরা ঠিক দুপুরে মাঠে যেতে মানা করতেন ।  ভয় পেলেও তাঁদের নিষেধ সব সময় কানে তুলতাম না ।  তাঁদের দুপুর ঘুমের সুযোগ কাজে লাগিয়ে বেরিয়ে পড়তাম বাগানপানে ।  ভূতের ভয় যেমন আছে ,  ভয়ের ওষুধও আছে আমার কাছে ।  শুনেছি আগুন আর লোহাকে যমের মতো ভয় পায় ভূতেরা ।  শুধু বেঁশেভূতই নয় ,  সবরকম ভূতই আগুন আর লোহাকে ভয় পায় ।  তাই কখনো দা কিংবা লোহার শিক হাতে ,  কখনোবা একটা দিয়াশলাই পকেটে পুরে চলে যেতাম বাগানপানে । 
আপন মনে হয়তো খেলছি ,  কটকট করে কলজে কাঁপনো একটা শব্দ ভেসে এলো বাঁশঝাড়ের ভেতর থেকে ।  প্রথমে একটু চমকে যাই ,  তারপর দা কিংবা শিকটা শক্ত করে ধরে সাহস ফিরে পাই ।  জানি ,  এটা যখন আমার হাতে আছে ,  তখন ভূত জ্বিনের সাধ্য কী আমার ক্ষতি করে !  আরেকটা ভয়ও খুব বেশি পেতাম ।  লোকমুখে প্রচলিত ছিল ,  ঠিক দুপুরে মেঠোপথের কোনো পথিকের সামনে হঠাৎই নুয়ে পড়ে রাস্তার পাশের কোনও বাঁশ ।  পথিক তখন ভালোমনে বাঁশটাকে ডিঙিয়ে পার হতে যায় ।  অমনি বাঁশটা হঠাৎ সোজা হয়ে যায় ।  পথিকে নিয়েই বাঁশ সোজা হয় ।  ফলে পথিক চিৎপটাং হয়ে উঠে যায় একেবারে বাঁশের মাথায় ,  নইলে মাঝপথ থেকেই ধম করে পড়ে মাটিতে !  এতে মারত্মক আঘাত পায় পথিক ।  কখনও মরেও যায় । 
মুখে মুখে প্রচলিত বেঁশোভূতের এই গল্প কেবল শোনাই যায় ।   ‘ দেখেছি ’  বলতে পারে এমন মানুষ দেখিনি ।  তবে ঘটনা একেবারে মিথ্যে নয় ।  মাঝে মাঝে কিছু ঘটে বলেই কিছু রটে ।  গাঁয়ের মানুষের কাছে এর সমাধানও ছিল ।  তাঁদের ধারণা  এসব বেঁশোভূতের শয়তানী ।  পথিককে একা পেয়ে ব্যাটা ইচ্ছে করেই একটা বাঁশ রাস্তার ওপর নুয়ে ফেলে ।  পথিক যখন পার হতে যায় ,  তখন সে বাঁশটা ছেড়ে দেয় । 
পাজি ভূতকে শায়েস্তা করার ওষুধও গ্রামবাসীদের জানা আছে ।  কেউ কখনো এমন অবস্থায় মুখোমুখি হলে তার উচিৎ ভয় না পেয়ে ওই বাঁশ এড়িয়ে যাওয়া ।  তখন হয়তো বেঁশোভূত সামনের কোনও ঝাড় থেকে আরেকটা বাঁশ ফেলে দেয় ।  পথিক যদি একের পর এক সবকটা বাঁশ এড়িয়ে যায় ,  তখন বেঁশোভূত বিরক্ত হয়ে তাকে ছেড়ে যায় ।  বেঁশোভূতকে শায়েস্তা করার আরেকটা উপাও গ্রামবাসীর জানা আছে ।  পথিককে সবার আগে বুকে সাহস বাঁধতে হবে ।  তারপর আশেপাশে খুঁজে দেখতে হবে মোটা - শক্ত কোনও লাঠি পাওয়া যায় কিনা ।  আর হাতে যদি একটা লাঠি থাকে ,  তা হলে তো কথাই নেই ।  সজোরে লাঠি দিয়ে কষে এক বাড়ি বসিয়ে দিতে হবে বাঁশের গায়ে ।  সেই বাড়ি অদৃশ্য ভূতের গায়ে লাগবে  ।  বোঁশোভূত পালাবে তখন বাপরে - মা - রে বলে ।  হেলে পড়া বাঁশও তখন যাবে সোজা হয়ে ।  পথিকের পথ তখন পরিষ্কার ।  
বেঁশোভূত যেমন বিশ্বাস ,  করতাম ভয়ও খেতাম তাকে ।  তেমনি ভূত শায়েস্তা করার কায়দাটাও বেশ সাহসের সাথে কাজে লাগাতাম ।  কিন্তু হায় !  মাঠে যাবার পথে হেলে পড়া বাঁশকে লাঠি কিংবা দা দিয়ে কত পিটিয়েছি ,  তাতে কেবল বাঁশের গায়ের নুনছালই উঠেছে ,  বেঁশোভূতের গায়ে আঁচড়টিও লাগেনি ।  ভূত থাকলে না ভূতের গায়ে আঁচড় লাগবে !  লাঠি - দায়ের আঘাতে কাজ হত না বলে প্রায়ই ওই পথ ছেড়ে ঘুরপথে ফিরে যেতাম ।  সাহস পেতাম না বাঁশ ডিঙোতে ।  বড়দের জিজ্ঞেস করলে বলত ,  আজকালকার জ্বিন - ভূতেরা বড্ড শেয়ানা হয়ে গেছে ।  লাঠির আঘাতে ওদের কিছু হবে না ।  ভয়টা তখন এক লহমায় দ্বিগুণ হয়ে যেত । 
এখন প্রশ্ন হচ্ছে এই বেঁশোভূতের কাণ্ডকীর্তি ,  রাস্তায় বাঁশ ফেলে দেয়া ,  লাঠির আঘাতে বাঁশ সোজা হয়ে যাওয়া -  - এগুলো কি শুধুই গালগল্প ?  নাকি সত্যিই কোনও কাহিনী আছে ?  
যা রটে তা কিছু কিছু বটে ।  প্রত্যেকটা কুংস্কার ,  প্রত্যেকটা রটনার পেছনে কোনও না কোনও ঘটনা থাকে ।  বাঙালিরা সবসময় পৃথক পৃথক ঘটনার পরম্পরা খুঁজে একই পন্থায় সব সমাধানের চেষ্টা করে । 

ব্যাখ্যা

প্রথমেই আসি ,  বাঁশের কটকট শব্দ করার বিষয়টাতে ।  বাঁশ ৬০ - ৭০ ফুট উঁচু হয় ।  তবে বৃক্ষ নয় ।  ঘাস জাতীয় উদ্ভিদ ।  বলা চলে পৃথিবীর সর্ববৃহৎ তৃণ হলো বাঁশ ।  তাই বৃক্ষের মতো এর কাণ্ডের ভেতরটাও নিরেট নয় ,  ফাঁপা ।  আধাফুট দূরে দূরে একটা করে গিঁঠ ।  ভেতরটা ফাঁপা হওয়ার কারণে বাঁশ অন্য উদ্ভিদের মতো দৃঢ় নয় ।  তাছাড়া বাঁশের আগার দিকে কঞ্চি থাকে অনেক বেশি ।  অনেক বড়ও হয় সেগুলো ।  তাই আগার দিকটা ভারি হয়ে যায় ।  তখন বাঁশের ওপর মহাকর্ষ বলের প্রভাব ভালোই কাজ করে ।  সব তৃণের মতো বাঁশেরও হেলে পড়া ভাব এসে যেতে বাধ্য ।  কিন্তু চারা বা কোঁড়া বাঁশের হেলে পড়া ভাব থাকে না ।  বাঁশ অনেক বড় হলে পরিণত হওয়ার পর তার আগাটা ক্রমেই ভারী হতে শুরু করে ।  এ প্রক্রিয়া এক দিনের নয় ,  কয়েক সপ্তাহ থেকে কয়েক মাস পর্যন্ত চলে ।  ধীর এ প্রক্রিয়ায় প্রধান বাধা বাঁশের ভেতরকার তন্তু ।  মহাকার্য বল যতই তাকে নুয়ে ফেলার চেষ্টা করুক ,  বাঁশের শরীরের ভেতরে তন্তুগুলো কিছুটা হলেও বাধা দেয়ার চেষ্টা করবে ।  আর তখনই কটকট শব্দ হয় বাঁশঝাড়ে ।  ঠিক দুপুরে মাঠ প্রায় নির্জন থাকে ।  সুনসান নির্জনতায় সামান্য শব্দও অনেক দূর থেকে শোনা যায় ।  গাঁয়ের মানুষ এতসব ব্যাখ্যার ধার ধারে না ।  তারা ভয় পেতে ভালোবাসে ।  নির্জন বাঁশঝাড়ে হঠাৎ কটকট শব্দ হলে তারা থমকে তাকায় ।  কিন্তু শব্দের উৎস খুঁজে পায় না ।  ফলে কাল্পনিক বেঁশোভূত সার্থক করে তার ভয় পাওয়াটাকে । 
দুপুরে বাঁশ কটকট করার আরও একটা কারণ আছে ।  বিশেষ করে গ্রীষ্মের দুপুরে ।  প্রচণ্ড দাবদাহের কারণে বাঁশের ভেতরের তন্তুগুলোর ভেতর ফাটল ধরে ।  সে সময় যদি একে কোনভাবে মোচড়ানো যায় তবে কটকট শব্দ তো হবেই ।  এখানে মোচড়ানোর কাজটা করে মহাকর্ষ ক্রিয়া ।  তাই চৈত্র থেকে জ্যৈষ্ঠ মাসের দুপুরেই কটকটে ভূতের আনাগোনা বাঁশবাগানে বেশি । 
এবার দেখা যাক পথরোধ করা ভূতের ব্যাপারটা ।  কেউ কি দেখেছে এঘটনা ?  আমি এমন কাউকে পায়নি যে নিজে দেখেছে ।  কেউ বলে তার চাচা দেখেছে ,  সেই চাচা আবার দশ বছর আগেই পটল তুলেছে ।  কেউ বলে তার অমুক আত্মীয় দেখেছে ।  কিন্তু সে থাকে অনেক দূরে ।  সুতরাং বেঁশোভূত দেখেছে এমন কাউকে পাওয়া যায় না ।  তাহলে রটনাটা রটল কীভাবে ?  নিজে ভেবে ভেবে যে উত্তর পেয়েছি ,  তাই তুলে ধরলাম ।  
ধরা যাক একজন চাষা তার গরু - বাছুরের পাল নিয়ে মাঠে যাচ্ছেন ।  রাস্তায় পড়ল হেলে পড়া এক বাঁশ ।  এমন ভাবে হেলে আছে ,  এর নিচ দেয়ে গরু পার করার পর্যাপ্ত জায়গা নেই ।  আবার বাঁশ যে লাফিয়ে পার হতে হয় ,  সে বুদ্ধিও গরুর নেই ।  যদি নিজে ইচ্ছা না করে শত চেষ্টা করেও চাষা গরুকে দিয়ে লাফিয়ে বাঁশ ডিঙোতে পারবে না ।  বেশি চেষ্টা করতে গেলে গরু বিগড়ে যেতে পারে ।  তখন চাষার সামনে সবচেয়ে ভালো বুদ্ধি বাঁশটাকে আরেকটু হেলিয়ে নিচ করে ফেলা ।  গরু সহজেই তখন বাঁশ ডিঙোতে পারবে ।  
সাধারণত মেঠোপথের দুদিকেই গাছাপালা বা বাঁশঝাড়ের অভাব হয় না ।  হেলে যাওয়া বাঁশটাকে চাষা উল্টো দিকের কোনো গাছ বা বাঁশ ঝাড়ের সাথে বেঁধে ফেলতে পারে ।  এমনভাবে বাঁধতে হবে যেন বাঁশ টানটান হয়ে রাস্তায় শুয়ে পড়ে ।  
এখন প্রশ্ন হতে পারে ,  চাষা দড়ি পাবে কোথায় ? 
গায়ের মাঠে কখনও দড়ির অভাব হয় না ।  দড়ির মতো ব্যবহার করা যায় এমন লতার অভাব নেই মেঠোপথে ।  তাছাড়া কিছু গুল্মের ছালও ভালো দড়ির কাজ করে ।  এভাবে বাঁশটা বেঁধে সেটা ডিঙিয়ে আমাদের ওই চাষা চলে যায় নিজের গন্তব্যে ।  এরপর আসে পথিক ।  সে রাস্তায় শুয়ে পড়া বাঁশ পার হতে গিয়ে ঘটিয়ে ফেলে বড় এক বিপত্তি ।  তার লুঙ্গির সাথে আটকে য়ায় বাঁশের কেটে ফেলা কোনাও কঞ্চির চোখা আগা ।  পথিক হুমড়ি খেয়ে পড়ে ।  টান লাগে বাঁশের লতায় বাঁধা আগায় ।  তাতে যেনতেন প্রকারে বাঁধা লতাটা যায় ছিঁড়ে ।  মুক্ত হয় বাঁশ ।  পথিককে নিয়ে উঠে যায় বেশ খানিকটা উপরে ।  তারপর নিয়ন্ত্রণ হারিয়ে আছড়ে পড়ে রাস্তার ওপর ।  বিহ্বল পথিক কিন্তু খেয়ালই করেনি লতায় বাঁধা বাঁশের আগাটার দিকে ।  সে দেখে ,  বাঁশ যে - ই ডিঙোতে গেছে ,  অমনি অদৃশ্য শয়তান ভূতটা বাঁশটাকে উঁচু করে ধরেছে ।  বাড়ি ফিরে সে বউ - ছেলেমেয়ে - প্রতিবেশিদের কাছে বেঁশোভূতের খপ্পরে পড়ার কাহিনীই তো বলবে ! 
এবার দেখা যাক লতায় বাঁধা বাঁশ দেখে সাহসী পথিক কী করে ।  পথিকের জানা আছে ,  বেঁশোভূতের শয়তানীর কথা ।  সে দেখবে ,  পথের মাঝখানে সটান আস্ত একটা বাঁশ ,  তখন বেঁশোভূতের কথা মনে পড়বে ।  ভূতকে কীভাবে শায়েস্তা করতে হয় সেকথাও মনে পড়বে ।  আশপাশ থেকে একটা ভারী লাঠি কুড়িয়ে নিয়ে বাঁশের গায়ে বসিয়ে দেবে জোরসে ঘা ।  এই আঘাত থেকে যে বলের সৃষ্টি হবে তার একটা অংশ ব্যয় হবে লতা ছিঁড়তে ।  লতায় বাঁধার কারণে যে বলটুকু বেঁধে রাখা হয়েছিল সেটাও মুক্ত হবে ।  সুতরাং দুই বল মিলে যে কাজটা করবে তাতে বাঁশটা আগে যে পর্যন্ত হেলে ছিল তারচেয়েও বেশি ওপরে উঠে যাবে ।  সাহসী পথিক তখন দেখবে কীভাবে সে বেঁশোভূতকে শায়েস্তা করেছে ।  এককান ,  দুকান হয়ে সেই ঘটনা ফুঁলে - ফেঁপে ছড়িয়ে পড়বে দূর দূরান্তে । 
এই সিরিজের অন্য লেখা -  - গোরস্থানের বিভীষিকা






হাড়িচাঁছা শিয়াল



হাড়িচাঁছা শিয়াল ভারী বুদ্ধিমান ।  শিয়ালরা এমনিতেই বুদ্ধিমান হয় ।  কিন্তু হাড়িচাঁছার বুদ্ধি সবার চেয়ে বেশি ।  তবে তার দুঃখও কম নয় ।  কারণ তাঁর নাম হাড়িচাঁছা কিনা ।  এই নাম তো তার বাবা - মা দেয়নি ।  দিয়েছে মাঠের দুষ্টু পশুরা ।  তাঁর গলায় যতদিন রসের হাড়ির কান্দাটা
ঝুলছে ততোদিন তার হাড়িচাঁছা নামটা ঘুচবে না ।  একথা হাড়িচাঁছা ভালোই জানে ।  কিন্তু সে তো হাড়িচাঁছতে যায়নি ।  গিয়েছিল রস খেতে ।  নিন্দুকেরা বলে ,  না না খেতে নয় চুরি করতে ।  একেবারে হাড়িচেঁছে চুরি যাকে বলে !  তা নিন্দুকের কথাও একেবারে ফেলনা নয় ।  সত্যি বলতে কি হাড়িচাঁছার নিজস্ব একটা ভাবনার জগত আছে ।  অন্যদের সাথে তার ভাবনা মিশ খায় না ।  এই যেমন গাছিদের খেজুর রসের কথাই ধরা যাক ।  হাঁড়িচাছা মনে করে খেজুর গাছ থেকে যে রস বের হয় তাতে শিয়াল বা অন্য পশুদেরও ন্যায্য অধিকার আছে ।  একথা শুনে হাড়গিলে বুড়ো শিয়ালটা বলেছিল ,   ‘ খবরদার ওকথা মুখে আনিসনে !  মানুষের সাথে আড়ি করবি কিরে ,  সে যে জলে বাস করে কুমিরের সাথে যুদ্ধ করা হবে !  ’ 
হাড়িচাঁছা ভেবে পায় না বুনো পশুগুলো এতো ভিতু কেন ।  মানুষ যেমন প্রাণী ,  শিয়াল - শকুনরাও তেমন প্রাণী ।  না হয় বুদ্ধি একটু ওদের বেশিই আছে ।  তাই বলে গোটা দুনিয়াটা ওরা দখল করবে ।  আমারই বা কেন সেটা মুখ বুঁজে সহ্য করে যাব ।  মাথামোটা বুনোদের বোঝানো আসলেই কঠিন ।  ওরা সাথে থাকুক আর নাই থাকুক ,  রস সে খাবেই ।  কিন্তু রস খেতে চাইলেই তো খাওয়া যায় না ।  একেকটা খেজুরগাছ পাহাড় সমান উঁচু ।  রসের হাড়ি থাকে সেই গাছগুলোর একেবারে মাথায় ।  
কোনো উপায় না পেয়ে অবশেষে এরপর শিয়াল গেল কাঠঠোকরার কাছে ।  কাঠঠোকরা তখন ঠকঠক করে একটা কাঁঠাল গাছের গায়ে গর্ত করছে ।  শিয়াল সেই কাঁঠালগাছের তলায় দাঁড়িয়ে হাঁক পাড়ল ,   ‘ ভাই কাঠ ঠোকরা ,  আমার একটু রাস খাওয়ার সাধ হয়েছে ।  তোমার শক্ত ঠোঁট দিয়ে রসের হাড়িটা ফুঁটো করে দাও না ভাই ।  রস নিচে পড় – ক আর আমি গাল পেতে খাই ।  ’ 
কাঠঠোকরা বিরক্ত হলো ।  ঠোঁট ভেংচে বলল ,   ‘ উঃ সখ দেখে আর বাঁচি না !  বাদশাহ হুজুরের রস খাওয়ার সাধ হয়েছে ।  অতই যদি সখ তা যাও না বাপু নিজেই গিয়ে পেড়ে খাও ।  আমার কাছে ধর্না দেয়া কেন ?  যাও যাও ,  মেলা বকিয়ো না ।  আমার অনেক কাজ পড়ে আছে ।  ’  
শিয়াল হাত জোড় করে মিনতি করল ।  কিন্তু কাঠঠোকরার মন গলল না ।  বরং রেগেমেগে  ‘ ব্যাটা পাজি ,  আমাকে দিয়ে চুরি করাতে চাস !  দাঁড়া দেখাচ্ছি মজা ।  ’  বলে ধারালো ঠোঁট বাগিয়ে তেড়ে এলো সে ।  শিয়ালও সর্তক ছিল ।  কাঠঠোকরার আক্রমণাত্মক ভাব বুঝে দিল ছুট ।  কাঠঠোকরাও উড়ে চলল পিছু পিছু ।  একসময় ঘন একটা বৈঁচি ঝোপের ভেতর সুড়ুৎ করে ঢুকে পড়ল শিয়াল ।  তারপর উঁচু গলায় বলল ,   ‘ তুমি বড্ড সাধু না ?  গাছের গায়ে ঠোকর মেরে মেরে ফুাঁটো করার সময় কোথায় যায় তোমার সততা ?  আমি চোর হলে তুমি ডাকাত !  ’ 
কাঠঠোকরার ইচ্ছে করে শিয়ালের চোখদুটো তুলে নিতে ।  কিন্তু শয়তানটা এমন একটা ঝোপের ভেতর গা ঢাকা দিয়েছে যে করার কিছুই নেই । 
তবু শিয়ালের রস খাওয়ার সাধ মিটল না ।  ভাবতে লাগল কার কাছে গেলে সাহায্য পেতে পারে ।  হঠাৎ তার মনে পড়ল ,  আরে এই কাজের জন্য বানরই তো সবচেয়ে বেশি উপযুক্ত !  যেই ভাবা সেই কাজ ।  শিয়াল ছুটল বানরের কাছে ।  বিরাট এক অশত্থ গাছে মোটা এক ডালে আরাম করে বসে এক বানর তার বাচ্চার গা থেকে উকুন খুঁটে খুঁটে মুখে পুরছে ।  শিয়াল বানরকেও তার রস খাওয়ার সখের কথা জানাল ।  শুনে বানর বলল ,   ‘ চলো তো সেখানে ।  তোমাকে রস খাওয়াতে পারি কিনা দেখি ।  ’  কিন্তু বানর গিয়ে সব রস গাছে বসে একাই খেয়ে ফেলল ।  তাই দেখে শিয়াল বলল ,   ‘ আরে করো কী ,  করো কী !  সব রস দেখি খেয়ে ফেললে ,  আমার জন্য কিছু রাখো ।  ’ 
বানর বলল ,   ‘ রেখেছি তো ।  এই নাও ।  ’  বলে রসের হাড়িটা শিয়ালের মাথা লক্ষ্য করে ছুঁড়ে মারল ।  শিয়াল সময় মতো সরে পড়েছিল বলে রক্ষা ।  নইলে মাথাটাই যেত ।  রসের হাড়িটা মাটিতে আছাড় খেয়ে চুরমার হয়ে গেল ।  একফোঁটা রস ছিল না তাতে ।  ধৈর্যের বাধ মানল না শিয়ালের ।  বিশ্রি ভাষায় গালিগালাজ করেত লাগল ।  বিটকেল মার্কা একাট হাসি দিয়ে এগাছ থেকে ওগাছে লাফিয়ে লাফিয়ে হারিয়ে কোথায় হারিয়ে গেল । 
অন্যদের ভরসা বাদ দিয়ে নিজে নিজেই কীভাবে রস খাওয়া যায় সেই ফন্দি আঁটল শিয়াল ।  একটা দারুণ বুদ্ধি এলো তার মাথায় ।  রস যদি খেতেই হয় তাহলে আগে একটা ছোট্ট খেজুর গাছের সন্ধান পেতে হবে ।  খুব বেশি কষ্ট করতে হলো না তাকে ।  একরাতে মাইলখানেক দূরেই রাস্তার ধারে পেয়ে গেল ছোট্ট একটা গেজুর গাছ ।  ছোট্ট কিন্তু চারা নয় ।  রসের হাড়িটা দিব্যি মাটিতে ঠেকে আছে ।  শিয়াল হাড়ির ভেতর উঁকি মেরে দেখল খাওয়ার মতো বেশ খানিকটা রস জমেছে তাতে ।  হাড়িতে মাথাটা ঢোকানো চেষ্টা করল ।  কিন্তু রসের হাড়ি তো রান্নার হাড়ি নয় যে মুখটা পেঁচার মতো বড় হবে ।  এ হাড়ি কলসের মতো ,  গলাটা সরু ।  তাই হাড়ির ভেতরে মাথা ঢোকাতে শিয়ালকে রীতিমতো কসরৎ করতে হল ।  কিন্তু পেটপুরে মজার রস খেতে পেলে কি আর কষ্টের কথা মনে থাকে ।  রসের হাড়ি চেঁছেপুছে খেল শিয়াল ।  
সমস্যা হলো যখন মাথা বের করতে যাবে তখন ।  কিছুতেই মাথা বেরোয় না ।  পা দিয়ে ধরে অনেক টানাটানি ,  মোঁচড়ামুঁচড়ি করেও বেরোয় না ।  তখন কী করবে শিয়াল !  বুদ্ধি সুদ্ধি একেবারে শিকেয় উঠে গেছে ।  ভয়ে - আতঙ্কে দিশেহারা হয়ে সে ছুটতে লাগল ।  কোথায় ছুটছে ,  কোনদিকে ছুটছে জানে না ।  তারপর কিসে যেন তাল খেয়ে  ‘ ফটাশ ’  করে শব্দ হলো ।  
তারপর রাতের ঘুটঘুটে অন্ধকার যেন দিনের আলোর মতো পরিষ্কার হয়ে উঠল ।  তখন তার আনন্দ দেখে কে !  কিন্তু তার গলায় কাঁটা হয়ে তখনও ঝুলছে রসের হাড়ির কান্দাটা ।  এখন মাঠের পশুদের কী বলবে ?  হাঁড়িচেঁছে রস খেতে গিয়ে অকাণ্ডটা ঘটিয়েছে শুনলে পশুকুলে তো আর মুখ দেখানোর জো থাকবে না । 
শিয়ালটা ভেবেছিল যা - তা একটা বুঝিয়ে ব্যাপারটা ম্যানেজ করে নেবে ।  কিন্তু হোৎকা ছুঁচোটা ঝোপের আড়ালে লুকিয়ে সব দেখেছে ।  শিয়াল তার নিজ গর্তে ফেরার আগেই বুঝল বাতাসেরও আগে ফুলে ফেঁপে হাড়িচাঁছার ঘটনা মাঠজুড়ে রাষ্ট্র হয়ে গেছে ।  শুধু তাই নয় ,  তার জন্য বিটকেল ধরনের একটা নাম তৈরি করে ফেলেছে তার দুচোখের শত্রু হাড়গিলে বুড়ো শিয়ালটা ।  হাড়িচাঁছা !  
তারপর থেকে তাঁর সুখ উধাও ।  মাঠের সব পশুরা এমনকী সবচেয়ে নিরীহ প্রাণী বলে খ্যাত জলাশয়ের কচ্ছপরাও ফিচেলমার্কা হাসি দিয়ে বলে ,   ‘ দ্যাখ দ্যাখ ,  হাড়িচাঁছা যায় ?  ’  
ব্যাটাদের ধরে চিবিয়ে খেতে ইচ্ছে করে হাড়িচাঁছার ,  কিন্তু ওদের খোসল যে শক্ত ,  শ্বদন্ত হারাতে হয় এই ভয়ে আপতাত অপমানগুলো হজম করা ছাড়া গত্যান্তর নেই ।  তারওপর জ্ঞাতিভাই খ্যাকশিয়ালদের গা জ্বলুনি  ‘ খ্যাক খ্যাক ’  হাসি তো আছেই । 
অবশেষে মনের দুঃখে ক্ষোভে অভিমানে এই মাঠ ছেড়ে বনে চলে যাওয়ার সিদ্ধান্ত নেয় হাঁড়িচাঁছা ।  মাঠের পর গ্রামের পর মাঠ পাড়ি দিয়ে একদিন বনের দেখা পায় সে ।  কিন্তু বনে ঢোকার আগ মুহুর্তে একটা পাকা গমক্ষেতের ভেতর একদল বেজির শোরোগোল শুনতে পায় হাঁড়িচাঁছা ।  ব্যাপার কী জানতে গিয়ে দেখে ,  এক বেজি মানুষের বাচ্চার হাতে প্যাঁদানি খেয়ে যন্ত্রণায় কাতরাচ্ছে ।  মানুষের চোদ্দগুষ্ঠির পিণ্ডি উদ্ধার করছে বেজিটার কুটুম্বরা ।  হাঁড়িচাছা তাদের কাছে গিয়ে বলল ,   ‘ বলি আড়ালে মানুষের পিণ্ডি চটকালে চলবে ?  নিজেদের বোকামীর জন্যই তোমরা মরো ?  ’ 
শিয়ালের বুদ্ধির খ্যাতি জগতজোড়া -  সেকথা বেজিদের অজনা নয় ।  মাতবর গোছের একটা বেজি এগিয়ে এসে বলল ,   ‘ তাহলে আমরা কী করতে পারি প - িতমশাই ।  ’ 
 ‘ একবার ভেবে দেখো তো ,  ’  বলতে শুরু করল হাঁড়িচাঁছা ।   ‘ তোমাদের সবচেয়ে বেশি ভয় পায় কারা ?  সাপেরা ।  আর মানুষ সবচেয়ে বেশি ভয় কাদের ?  সাপেদের ।  এমনকী বাঘের চেয়েও সাপকে বেশি ভয় পায় দোপেয়ের জাতেরা ।  তোমরা যদি সাপেদের সাথে ভাব থাকত মানুষের বাচ্চা সাধ্য কি তোমাদের সাথে লাগতে আসে !  আর বোকা সাপগুলোও যেমন -  তোমাদের দেখলেও ফোঁস করে ওঠে ,  আবার না বুঝেই দোপেয়ের পায়ে ছোবল দেয় ।  তার মাশুল গুনতে হয় কড়ায় গণ্ডায় ।  বিষ আর ফোঁসফোঁসানিই যা আছে ।  এতটুকু বুদ্ধি যদি ওদের ঘটে থাকত .  .  .  ’ 
মোড়লগোছের বেজিটা বলল ,   ‘ পণ্ডিতমশাই আপনি যদি কিছু মনে না করেন ,  আমার একান্ত ইচ্ছা আমাদের দলটার নেতা হোন ।  না না খাদ্য - খাবার নিয়ে আপনার ভাবতে হবে না ।  সে দায়িত্ব আমাদের ।  ’ 
শিয়াল ভাবল ,  প্রস্তাবটা মন্দ নয় -  এরা যখন এতো খাতির করে নেতা মানছে ,  তখন এদের দলেই ভিড়ে যাওয়াই বুদ্ধিমানের কাজ হবে ।  তো শিয়াল বেজির দলের নেতা হয়ে প্রথমেই ডাকল সাপের সর্দার রাজ খোগরাকে ।  বেজিদের সাথে তাদের চিরকালীন বিবাদটা মিটিয়ে একসাথে শত্রুর মোকবেলা করাই তার লক্ষ্য ।  নাগরাজ হাড়িচাঁছার কথাটা ভেবে দেখল ।  মন্দ নয় ।  অতএব সাপে আর নেউলে একদলে ভেড়ায় শত্রুরা এখন তাদের রীতিমতো সমঝে চলে ।  এমনকী মানুষও ।  
গলায় অদ্ভুত কলারওয়ালা শিয়াল এসে সাপে - নেউলেকে একসুত্রে গাঁথার মতো দুরূহ কাজে শুধু সফলই হয়নি ,  পরিণত করেছে তল্লাটের সবচেয়ে শক্তিশালী বাহিনীতে -  একথা ছড়িয়ে পড়ল দূর দূরান্তে ।  এমনি করে খবরটা পৌঁছে গেল বনেও ।  বনের পশুরা তখন ঘোর বিপদে ।  একদল দস্যু আস্তানা গড়েছে গহীন বনে ।  তাদের অত্যাচারে দিশেহারা বনের পশুরা ।  হরিণগুলো ধরে খেয়ে ফেলছে ,  মাংস বিক্রি করছে ,  বিদেশে পাচার করছে ।  বাঘেদের গুলি করে মেরে চামড়া ছাড়িয়ে বিক্রি করছে ,  বাচ্চাগুলো ধরে ধরে চিড়িয়খানায় পাঠাচ্ছে ।  সবচেয়ে ক্ষতিগ্রস্ত হচ্ছে বনের গাছগুলো ,  নির্বিচারে কেটে উজাড় করে দিচ্ছে ।  সেইসব গাছে যেসব পাখির বাসা ছিল ,  সেগুলো তছনছ হয়ে যাচ্ছে ।  ডিম ,  বাচ্চাগুলো সব নষ্ট হচ্ছে ।  মৌমাছির চাকগুলো গুড়িয়ে যাচ্ছে ।  
বনের পশুরা একে একে সব শরণাপন্ন হলো হাঁড়িচাছা শিয়ালের ।  দস্যুদের হাত থেকে তারা রেহায় পেতে চায় ।  প্রথমে এলো পাখি আর মৌমাছিরা ।  হাঁড়িচাঁছা তাদের কাছে ভাববার জন্য কিছুদিন সময় চেয়ে নেয় ।  তারপর আসে হরিণের দল ।  বাঘেরা প্রথমে আসতে চাইনি ।  তারা হলো বনের রাজা ।  শিয়ালের কাছে বুদ্ধি ধার করতে তাদের আঁতে ঘা লাগে কিনা ।  কিন্তু এক সময় তাদের আসতেই হলো । 
শিয়াল বলল ,   ‘ সিংহদের বলা হয় বনের রাজা ।  আমি সেই কথা বিশ্বাস করি ।  ’ 
একথা শুনে চটে গেল একটা তাগড়া - জোয়ান বাঘ ।  তেড়েফুঁড়ে গিয়ে বলল ,   ‘ তবে রে ব্যটা !  মু - ু চিবিয়ে খাবো তোর ।  এর ঘটে দেখি গোবরও নেই ।  এ আমাদের বুদ্ধি দেবে কী ?  ’ 
বাঘের তম্বিগম্বিতে ভড়কায় নি হাঁড়িচাছা শিয়াল ।  বরং মাথা উঁচু করে বলল ,   ‘ তোমাদের বাপু বড্ড বেশি দেমাগ ।  কাউকে সহ্য করতে পারো না ।  এ সুবিধাটাই নিয়েছে দস্যুরা ।  সিংহদের রাজা বললাম এ কারণে ,  ওরা অনেক বেশি সামাজিক ।  সবাই একসাথে থাকে ,  একসাথে শিকার করে ,  একসাথে ভাগবাটোয়রা করে খায় ।  তোমরা বড্ড একাষেড়ে ।  কেউ কাউকে সহ্য করতে পারো না ।  নিজেদের ছানাপোনাদের পর্যন্ত খেয়ে ফেলো ।  এমন বোকা জাতি দুনিয়ায় আর কোথায় আছে শুনি ?  ’ 
বাঘেরা ভেবে দেখল কথা বড় মন্দ বলেনি হাড়িচাঁছা ।  তাদের ভেতর যদি একতা থাকত মানুষ তো কোন ছার ,  সিংহের দলও তাদের মুখোমুখি না হওয়ার জন্য প্রার্থনা করত ।  বাঘের সর্দার বলল ,   ‘ বলো এখন আমাদের কী করতে হবে ।  ’ 
হাড়িচাঁছা বলল ,   ‘ বনের সব পশুদের একত্রিত করতে হবে ।  ’  তারপর বাঘেদের বলল একদিন সবাই যেন একসাথে এসে দেখা করে ।  
রুপালি জোসনাঝরা এক পুর্ণিমা রাতে বনের পশুদের নিয়ে সভা করল হাড়িচাঁছা শিয়াল ।  বাঘেরা ,  মৌমাছিরা এলো ,  বনের আর সব পশুরা এলো ।  এলো না কেবল হরিণের পাল ।  বাঘের ভয়ে ।  তাদের বদলে এলো হরিণদের বন্ধু বানরের দল ।  হাড়িচাঁছা তাদের শিখিয়ে দিল কাকে কী করতে হবে । 
একদিন দস্যুদের সর্দার চেলাদের নিয়ে বসে কুবুদ্ধি আঁটছিল ।  তার হাতে জ্বলন্ত সিগারেট ।  কোথা থেকে একটা বানর আচমকা লাফ দিয়ে এসে তার হাতের সিগারেটটা নিয়ে হাওয়া হয়ে গেল ।  প্রথমে হৈ হৈ করে চেঁচিয়ে উঠল দস্যুর দল ।  তারপর বেশ মজা পেয়ে হো হো করে ফেটে পড়ল অট্টহাসিতে ।  কিন্তু তাদের সেই হাসিখুশি মেজাজ মিইয়ে যেতে সময় লাগল স্রেফ দশ মিনিট ।  কারণ তাদের কুঁড়ে ঘরগুলো দাউ দাউ করে জ্বলছে তখন ।  
হয়েছে কী ,  হাড়িচাঁছার বুদ্ধিমতো বানরটা সিগারেটটা নিয়ে আড়মাচা বেয়ে চুপি চুপি ঢুকে পড়েছিল বনের ভেতর দস্যুদের অস্ত্রাগারে ।  সেখানে একটা বড় কাঠের বাক্স হাতবোমায় ভরা ।  আরো ভয়ংকরসব অস্ত্রে ভরা অস্ত্রাগারটা ।  বানরটা জ্বলন্ত বিড়িটা টুপ করে ফেলে দেয় বোমার বাক্সে ।  আগুনের স্পর্শ পেয়ে ফুঁসে ওঠে বোমার বারুদ  । 
মুহূর্তেই আগুন ছড়িয়ে পড়ে সবগুলো কুঁড়ে ঘরে ।  দস্যুরা আগুনকে বাগ মানাতে না পেরে যে যেদিকে পারে পালাবার চেষ্টা করে ।  কিন্তু বেশিদূর যেতে পারেনি ।  তৈরি হয়ে ছিল মৌমাছির দল ।  সময়মতো তারা জেঁকে ধরে দস্যুদের ।  বাঘের পালও ততক্ষণে এসে পড়েছে কাছে পিঠে ।  দু - চার জন দস্যু যদিও মৌমাছির দলকে ফাঁকি দিতে পেরেছিল তারা বাঘের চোখ এড়াতে পারল না ।  এরপরে যারা পালাতে পেরেছিল তাদের কিছু ধরা পড়ল সমুদ্রের কোস্টগার্ডদের হাতে ,  কিছু ধরা পড়ল বনরক্ষীদের হাতে ।  
সেদিনের পর থেকে হাড়িচাঁছার খ্যাতি ছড়িয়ে পড়ল দূর থেকে আরো দূরান্তে ।  খবর পৌঁছে গেল হাড়িচাঁছার জন্মভূমির সেই মাঠেও ।  খবর শুনে সেই রগচটা কাঠঠোকরা বলল ,   ‘ ওই শিয়ালটাই একদিন আমার তাড়া খেয়ে পলিয়েছিল ।  ’  হাড়িচাঁছাকে ঠকিয়েছিল যে বানরটা সে তার ডানহাত ওপরে তুলে অনবরত মাথা চুলকাতে চুলকাতে বলল ,   ‘ আহা বেচারা !  আমার কাছে রস খেতে চেয়েছিল ,  আমি দিইনি !  ’  হোৎকা ছুঁচোটা বেশ গর্বের সাথে বলল ,   ‘ আমার জন্যই ওর নাম হাড়িচাঁছা হয়েছিল ।  ’  আর হাড়গিলে বুড়ো শিয়াল গর্ব বলে বেড়ায় ,   ‘ বনের - মাঠের সবচেয়ে বিখ্যাত প্রাণিটা আমার জাতভাই ।  আমরা বুহুদিন একসাথে থেকেছি ।  ’ 






গুড়ের গন্ধে মাতোয়া সকাল




মাঘ মাসে হাড়কাঁপানো শীতের ভয়ে এখন সকালে ঘর ছেড়ে বেরোতেই মন চায় না ।  অথচ শীতের সকালের সৌন্দর্যের তুলনাই হয় না ।  সাধারণত ডিসেম্বরের শুরুতেই বার্ষিক পরীক্ষা শেষ হয়ে যেত ।  পড়াশোনা আর স্কুলের ভূত ঘাড়ে চেপে বসা তো দূরে কথা ,  ত্রিসীমানায় ঘেঁষতে সাহস পেত না ।  তখন দিন গুণতাম ,  আশায় থাকতাম ,  কবে নানাবাড়ির পথ ধরব ।  কারণ শীতের তাতরস আর গরম গুড়ের লোভ ।  আমাদের গ্রামে অবশ্য রস - গুড়ের চল ছিল না বললেই চলে ।  কিন্তু আমার নানা বাড়িতে -  -  রস - গুড়ই তাদের প্রধান চাষাবাদ ।  তাই হেমন্তের মিষ্টি রোদ শরীরে আলতো ছোঁয়া দিতে শুরু করলেই দিন গুনতাম -  -  কবে বার্ষিক পরীক্ষা শেষ হবে আর কখন নানাবাড়িতে ছুট দেব ।  গরু কিংবা ঘোড়ার গাড়িতে করে নানাবড়িতে যাওয়াও ছিল অ্যাডভেঞ্চারের মতো ।  কত মাঠ কত গ্রাম পেছনে ফেলে ক্যাঁচর ম্যাচর শব্দ করতে করতে এগিয়ে চলত আমাদের ছৈঅলা গরুর গাড়ি ।  সন্ধ্যা ঘনাবার আগে পৌঁছে যেতাম নানাবাড়ি ।  ঘোর লাগার আগেই বেরিয়ে পড়তাম মামাদের সাথে সন্ধ্যার রস খেতে মাঠে ।  রাত পেরিয়ে সকাল হলেই ঘুম ভেঙে যেত ।  বিশাল খেজুর বাগান মামাদের ।  দুই গাছির পক্ষে অত রস আনা সম্ভব নয় ।  মামারাও যেতে ওদের সাহায্য করতে ।  আমরা পাহারা দিতাম কখন তাঁরা ফিরবেন ।  

খাওয়ার রস আলাদা করা থাকত ।  সাধরণত মানুষের মতো পাখিদেরও খেজুর রসের ওপর খুব লোভ ।  রসের ভাঁড়ে বসে তারা নলিতে মুখ লাগিয়ে রস খান ,  প্রাতকৃত সারেন রসের হাঁড়িতে ।  তাই খাওয়ার রস আলাদা করে রাখেন গাছিরা ।  ভাড়ের মুখে খেজুরপাতা ঢুকিয়ে রাখেন বেশ উঁচু করে ।  ওতে বসে আর রস খাওয়ার সুবিধা থাকে না পাখি মশায়দের ।  সাত সকালে ঘুম থেকে উঠেই শুরু হয়ে যেত অপেক্ষা ।  কখন গাছিরা মামারা মাঠ থেকে ফিরবেন ।  তারপর রস এলে ভাঁড়ের ওপর হামলে পড়তাম আমরা ।  গ্লাসে ঢালা রসে পাঠখড়ির নল ডুবিয়ে চুকচুক করে রসটানার সেই স্মৃতি ভুলবার নয় । 

মাঝে মাঝে ছেলেবেলা খুঁজতে গ্রামে যাই ।  এই ডিসেম্বরেও গিয়েছিলাম ।  সরাসরি বাড়ি না গিয়ে নেমেছিলাম নানা বাড়িতে ।  সাড়ে তিনটা নাগাদ পৌঁছে গেলাম ।  চার বছর পর শীতে গ্রামের মুখ দেখছি ।  ছোট তিন মামাতো ভাইকে নিয়েই বেরিয়ে পড়লাম সন্ধ্যার রসের স্বাদ নিতে ।  শাকিল বাঁশের লগা দিয়ে পাড়ল রসের ভাঁড় ।  তারপর গ্লাসে ঢেলে ছেলেবেলায় ফিরে যাওয়া । 

সন্ধ্যার রসের রংটাও যেমন ,  স্বাদটাও যেন অমৃত । 

এখন আর মামাদের কোনও গাছি নেই ।  নেই খেজুরবাগানও ।  কিন্তু কিছু খাপছাড়া খেজুর গাছ আজও আছে ।  সেগুলো ভাগে দিয়ে দিয়েছেন গাছিদের কাছে ।  ওরা মৌসুম শেষে কিছু টাকা আর খেজুর গুড় দেয় মামাদের ।  খেজুর গুড় জ্বালানোর ফুটেজগুলো সেই গাছির বাড়ি থেকেই তোলা । 


সকালে ঘুম থেকে উঠেই চললাম মাঠের দিকে ।  এখন এটা পিস রাস্তা ।  কিন্তু একসময় এটা ধূলিধূসরিত কাঁচা রাস্তা ছিল ।  গাছিরা যখন রস নিয়ে আসত কুয়াশায় ভেজা ধুলো তখন পথের বুকে ঘুমিয়ে থাকতে পারত না । গাছিদের পায়ের আঘাতে উৎক্ষিপ্ত হয়ে ভোরের কুয়াশার সাথে মিশে তৈরি করত অপার্থিব ধূম্রজাল । 

পর পর বেশ কয়েকজন গাছিকে পেয়ে গেলাম ।  গাঁয়ে চাদর ,  এক হাতে বিড়ি ।  সবার পিঠে বাঁশের বাঁক ।  বাঁকের দুইপ্রান্তে ঝোলানো রসের ভাঁড় ।  রসের ভারে বেঁকে যায় বাঁক ,  বেঁকে যায় গাছির পেটানো শরীর ।  সেই ছোটবেলা - ই এই দৃশ্যটা আমাকে খুব নাড়া দিত ।  

পেয়ে গেলাম আমার কৈশরের খুব প্রিয় এক মানুষ মাকামামাকে ।  গাছিরা ছোটদের কাছে প্রিয়ই হন ।  রস - গুড়ের কারিগর যে তাঁরা !  মাকামামা নিছক একজন গাছিই ছিলেন না ।  সরাবছর আমার নানাবাড়িতে কাজ করতেন ।  আমাদের মাঠে নিয়ে যেতেন ।  আখ খাওয়াতেন ।  আবার শীতকালে গরুর গাড়ি জুতে আমাদের থেকে নানা বাড়িতে নিয়ে আসার দায়িত্বটাও তিনিই সামলাতেন । 

এই গাছির সাথে দেখা আগের দিন সন্ধ্যায় ।  আমি যখন মামার বাড়ির পথ ধরেছিলাম ,  তকন আমি যে রিক্সা - ভ্যানে উঠেছিলাম ,  তিনিও ছিলেন সেই ভ্যানে ।  তখনই তার আব্দার ,  তার ছবি নিতে হবে ।  সাত সকালে মেঠোপথটাতে তাঁকে পেয়ে গেলাম । 
রস আনার কাজ শেষ ।  এবার গুড়ের পালা ।  ছুটলাম গাছিবাড়িতে ।  নানা আগেই তাদের বলে রেখেছেন ।  আমারো গেলে যেন আপ্যায়ন টাপ্যায়ন করা হয় ।  

গিয়ে দেখি হাড়িতে রস ঢালা সারা ।  খালি ভাঁড়গুলো পড়ে আছে ।  অবশ্য আমাদের জন্য রস রাখা হয়েছিল ।  কিন্তু সকালের রস খেতে মন চাইলৈ না ।  বিশেষ করে রাতে বাদুড়ে হানা দেওয়ার সম্ভবনা খুব বেশি ।  বাদুড় অন্যপাখিদের মতো নলি চাটে না ।  চাটে গাছের চোখ ।  গাছের যে স্থানে চাঁছা হয় আরকি ।  ঝাপ দিয়েও তাই বাদুড় ঠেকাবার উপায় থাকে না । 

রস জ্বালানো চুলো ,  জ্বালা হাড়ি এখন বদলে গেছে ।  চুলোকে বলা হয় বাইন ।  আর হাঁড়িকে বলা হয় জ্বালা হাড়ি ।  এখনকার জ্বালা হাঁড়িগুলো টিনের ।  চৌকোনা ।  আগেকার হাঁড়িগুলো ছিল মাটির ।  এবং গোলাকার বিশাল বিশাল সব হাঁড়ি ।  বাইনগুলোও সেরকম ।  এখন বাইন তৈরি হয় মাটির ওপর ।  আগেকার বাইনগুলো তৈরি হতো মাটিতে গর্ত করে ।  গর্তের ওপর মাটি দিয়ে অনেগুলো সেতুমতন তৈরি করা হতো ।  তার মাঝখানে আট - দশটা গর্ত ।  প্রতিটা গর্তের ওপর বসানো হত একটা করে জ্বালা হাড়ি ।  তখনকার বাইনগুলো দেখতে ছিল ছোট আকারের ইটের ভাঁটার মতো ।  সেগুলোর স্থান বাড়ির বাইরে কোনও বাগানে ।  চলার চারপাশটা ঘিরে রাখা হতো ।  তবুও প্রায়ই গুড় জ্বালাবার পর সেই বাইনে ছাগল - মুরগি এমনকী শিশুরা পড়ে মারা যেত ।  তুলনায় এখনকার চুলা অনেক নিরাপদ ।  মাটির হাঁড়ি নিয়েও ছিল বিপদ ।  প্রায় জ্বালানোর মাঝপথে রস কিংবা গুড়সহ ভেঙে পড়ত জ্বালা হাঁড়ির তলা ।  এখনকার টিনের হাঁড়িতে সেই ভয় নেই ।  তবে মাটির হাঁড়িতে জ্বালানো গুড় - পাটালির স্বাদটাই ছিল অন্যরকম ।  সেটা শত খুঁজেও এখন পাওয়া যাবে না । 


এখনকার বাইনের দুইদিকে দুটে ছিদ্র থাকে ।  একদিক থেকে জ্বালানি ঢোকানো হয় ।  অন্যদিক থেকে জ্বালানি পোড়া কয়লা বেরিয়ে বাইনের ভেতরের জায়গাটা পরিষ্কার রাখে । 


বাইনের দুইপাশে তিনটা করে মোট ছয়টা জানালা থাকে ।  অক্সিজেনের সরবারহ ঠিক রাখা এবং ভেতর থেকে কার্বন - ডাই - অক্সাইড বের করার সুবিধার্থে এই ব্যবস্থা । 


রস জ্বালাতে দরকার হয় প্রচুর জ্বালানি ।  এ জ্বালানির বেশিরভাগটাই যোগান দেয় খেজুর গাছ ।  মৌসুমের শুরতেই গাছ কাটা উপযোগী করতে ছেঁটে ফেলতে প্রচুর খেুঁজুরপাতা ।  সেই পাতাগুলোই শুকিয়ে রস জ্বালাবার কাজে ব্যবহার করা হয় ।  


এছাড়া মাঠের ঝোপ - জঙ্গল কেটে শুকিয়েও রস জ্বাল দেওয়া হয় ।  অনে সময় বিচালিও ব্যবহার হয় । 

জ্বালা হাঁড়িতে রস ঢালার আধঘণ্টা পর ফুটতে শুরু করে ।  জ্বালা হাঁড়ির ওপর তখন ঘন কুয়াশার মতো জলীয় বাষ্প । 

রস জ্বালা হাঁড়িতে ঢালার পর আমরা ভিড় করতাম বাইনের আশেপাশে ।  শুধু গুড় হবার অপেক্ষায় নয় ।  তাঁত রসের লোভেও ।  কখনো কখনো সকালের নাস্তাটাও সারতাম বাইনের পাড়ে ।  খাওয়া - শীত তাড়নো - তাঁত রসের অপেক্ষা ।  তিনকর্ম একসাথে ।  ঐতিহ্য ধরে রেখেছে এ যুগের শিশুরাও । 

গুড় জ্বালানোটা দীর্ঘ প্রক্রিয়া ।  প্রায় তিন - চার ঘন্টা লেগে যায় ।  মাঝে মাঝে রসের ওপরে গাঁদ জমে ।  মানে সাদা ফেনা আরকি ।  রসের ভেতরে থাকা ময়লা একত্রিত হয়ে গাঁদ জমে ।  মাঝে মাঝে উড়কি মালা দিয়ে গাঁদ ফেলে দেয় গাছি । 

ঘণ্টা দুয়েক পরে রস অনেকটা লাল হয়ে ওঠে ।  চারদিকে সুবাস ছড়ায় ।  সারা গ্রামের বাতাস তখন ভরে ওঠে তাঁত রসের মিষ্টি গন্ধে ।  ঢাকায় বসে এখনও সেই গন্ধ যেন প্রতিটা শীতের সকালে ।   উড়কিমালা দিয়ে তাঁতরস রস খানিকটা তুলে নিয়ে গ্লাসে ঢালতাম আমরা ।  তারপর ফু দিয়ে চায়ের মতো চুক চুক করে খাওয়া ।  আহঃ আজও সেই স্বাদ মুখে লেগে আছে । 


ঘণ্টা তিনেক পরে আসে সেই মহেন্দ্রক্ষণ ।  রস পুরোপুরি লাল হয়ে ওঠে ।  গুড় নামানোর যোগাড় - যন্ত্র করেন গাছি কিংবা গাছি বউ । 


গুড় নামানো হয় ।  গন্ধটা তখন আরও মিষ্টি হয়েছে ।  উড়কি মালা দিয়ে কিছুক্ষণ নাড়া হয় গরমগুড় । 

এরপর আসল কাজ ।   “ বিচমারা ”  ।  খেজুর পাতার ডাঁটা দিয়ে  “ বিচমারা ”  হয় ।  বিচ মারার ওপরেই নির্ভর করে গুড়ের মান ।   “ বিচমারা ”  যত ভালো হবে গুড়ও তত ঘন হবে ।  গুড় জমিয়ে পাটালি করতে হলে অনে বেশি সময় ধরে বিচ মরতে হয় । 

 “ বিচমারা ”  হয় হাঁড়ির সাথে খেজুর ডাঁটা ঘষে ঘষে ।  সাদা ক্রিমের মতো একটা জিনিস তৈরি হয় হাঁড়ির গায়ে ।  এই ক্রিমই মূলত গুড় জমাট বাঁধতে সাহায্য করে ।  মেঘলা দিনে শত চেষ্টা করেও এই ক্রিম তোলা সম্ভ নয় ।  তাই মেঘলা দিনের গুড় সম্পূর্ণ ঝোলা হয় । 


গরম গুড়ের পাশে চলত আমাদের আনন্দভোজ ।  কাঁখাকজাঠি এক ধরণের চামচ তৈরি করা হয় বাঁশের চাটাই দিয়ে ।  আমরা ছেলেবেলায় কাখাকাঠিতে করে গুড় গরম গুড় তুলে মুখে পুরতাম ।  এ দৃশ্য আজও দেখা যায় ।  

কখনও কাঁখাকাঠি না মিললে শুকনো খেজুর পাতা ভাঁজ করে তা দিয়ে গুড় খেতাম । 


বিচমারা শেষ হলে উড়কিমালা দিয়ে সাদা ক্রিম গুড়ের সাথে মিক্সড করা হয় । 

সবশেষে গুড় ঢালা হয় মাটির ভাঁড়ে । 

এরপর গুড় লেগে থাকা জ্বালাহাঁড়িতে হামলে পড়ে ছেলেমেয়ের দল । 
বিশেষ দ্রষ্টব্য  :  ছবির অভাবে পাটালি গুড় তৈরির প্রক্রিয়াটা দেখাতে পারলাম না ।  আগামী শীতে না হয় ওটা করা যাবে ।  মাটির জ্বালা হাঁড়ি আর পুরোনি দিনের বাইন যদি একটাও দেখাতে পারতাম তো এই লেখার ষোলকলা পুর্ণ হতো । 
আগের পর্ব  :  ঐ যে গাছি গাছ কাটে
আগামী পর্বে থাকছে -  - রসখোর পাখিদের গল্প । 






ভালোবাসা কারে কয় - ১



 ‘ ভালোবাসা ভালো নয় ’  -  -  কথাটা আমার নয় ,  সমাজের ।  সমাজ যাই বলুক অর্ধেক জীবন পার করে হিসেব কষতে বসি ভালোবাসাটা শিখলাম কবে ?  আমার স্মৃতি বড়ই প্রখর ।  একেবারে দিন তারিখে হিসাব মেলাতে না পারলেও বয়স - বছরের হিসাব সে দাখিল করতে পারে ।  শৈশব কেটেছে ৮০ - ৯০ দশকে ।  বাংলা রোমান্টিক সিনেমার তখন রমমনা যুগ ।  ঠিক উত্তম - সূচিত্রার মতো প্রেমকাহিনি না হলেও তখন বড়লোকের মেয়ে ফকিরের ছেলে টাইপের সিনেমার রস গেলানো হচ্ছে ৮০ বছরের বুড়ো থেকে ৮ বছরের শিশুদের পর্যন্ত ।  সেই সাথে এও গেলানো হচ্ছে ,  প্রেম মানে পূত - পবিত্র সম্পর্ক -  - আদিম যৌনতা সেখানে কড়াকড়িভাবে অবাঞ্ছিত । 
বুড়োদের কাছে কেমন ছিল জানি না ,  আমাদের কাছে সিনেমা মানে সিনেমাই ।  বাস্তবতার ছিটেফোঁটা সেখানে খোঁজার চেষ্টা করিনি ।  খুঁজব ,  সেই মগজ কোথায় তখন ? 
বাস্তব জীবনে  ‘ ভালোবাসা ’  নামের শব্দটার সাথে পরিচয় সেই আট বছর বয়সেই ।  থ্রিতে পড়ি তখন ।  এক বন্ধু খুলে দিল ভালবাসা নামের মায়াজগতের দুয়ার ।  বলল ,   ‘ জানিস ,  ওমুক না ওই মেয়েটার সাথে প্রেম করেছে !  ’  প্রেম মানেই যে ভালোবাসা ,  সেটাও বুঝেছি ও সিনেমার কল্যাণেই ।  
 ‘ যাহ ,  তাই কি হয় নাকি !  ’  বন্ধুর কথার জবাবে বললাম আমি ।  ও সব তো সিনেমার লোকেরা করে ,  বাস্তবে কাউকে ওভাবে প্রেম করতে দেখিনি ,  তাছাড়া সিনেমার মানুষগুলোকে মানুষ মনে হতো না ,  কল্পলোকের ওপারের চরিত্র যেন একেকটা । 
কিন্তু বন্ধু নাছোড় ,  আমাকে যে ওর বোঝাতেই হবে ,  আমাদের সমাজের মানুষগুলো সিনেমাওয়ালাদের মতো প্রেম করে । 
 ‘ কিন্তু কেন করে ?  ’  আমার জিজ্ঞাসায় একটু হচকিয়ে যায় না সেই বন্ধু ।  আদিম প্রবৃৃত্তির উদাহরণ দিয়ে বলে ,   ‘ সেক্স করার জন্য ।  ’  
সচল ,  অপরাধ নেবেন না ,  সেক্স বা যৌনতা শব্দদুটোর কোনটার সাথেই তখন আমাদের পরিচয় ছিল না ।   ‘ সেক্স ’  শব্দটার বদলে যে শব্দ ও উচ্চারণ করেছিল তা কহেতব্য নয় ,  কিন্তু আমরা সবাই জানি ।  এর বেশি বলার দরকার নেই আশা করি ? 
তো জবাবে আমি বললাম ,   ‘ ওসব তো কুকুর ছাগালে করে ,  মানুষ কেন করবে ?  ’  
এই কথা বললাম কারণ ,  একেবারে জনসম্মুখে লাজ - লজ্জাকে ধুলোয় মিশিয়ে যত্রতত্র সেক্স করার সাহস এই দুই প্রাণীরই আছে ।  বাবা - মায়ের চোখ এড়িয়ে বহুবার ওদের কামলীলা দেখেছি । 
বন্ধু তখন পাল্টা প্রশ্ন ছুঁড়ে দিল ,   ‘ কুকুর ছাগলে কেন করে ?  ’ 
এত সোজা হিসাব ,  তাই চট করে জবাবটা দিয়ে দিলাম ,   ‘ ওটা করে বলেই তো ওদের বাচ্চা - কাচ্চা হয় ।  ’  এবার বন্ধু শয়তানী মার্কা হাসি দিয়ে বলল ,  মানুষের বাচ্চা - কাচ্চা তা হলে কীভাবে হয় ?  ’ 
 ‘ তাই তো !  ’  এ কথা তো ভাবিনি আগে । 
এভাবেই আদিম প্রবৃত্তির সাথে প্রেম বা ভালোবাসার যোগসূত্রের প্রাথমিক পাঠটা নেয়া হলো ।  আর তখনই বোধহয় মস্তিষ্কে সক্রিয় হলো ডোপামিন নামের হরমনটা ।  দেখলাম এক অদ্ভুত অনুভূতি কাজ করতে শুরু করল দেহমনে ।  সত্যি প্রেমে পড়ে গেলাম ।  কোনো মেয়ের নয় ,  প্রেমে পড়লাম সেই  ‘ ওমুক ’  বন্ধু যে  ‘ ওই মেয়েটার ’  সাথে প্রেম করছে ,  ওদের ভালবাসার প্রেমে পড়ে গেলাম ।  তবে ভুলে গেলাম আদিম প্রবৃত্তির ব্যাপারটা । 
এরপর ওদের ভালোবাসার গল্প ক্লাসের যে কোণেই চলত আমি ঠিক গিয়ে সেখানে হাজির হতাম ।  আসলে সিনেমায় দেখা পবিত্র প্রেমগুলোকে বাস্তবের সাথে মেলাতে চেষ্টা করতাম ।  সিনেমা দেখার পর যেমন একটা সুখস্মৃতি মনকে আচ্ছন্ন করে রাখত বেশ কয়েক ঘণ্টা ,  স্কুলে ওদের প্রেম সম্পর্কিত মুখরোচক কাহিনিগুলোও রাতে ঘুমানোর আগে মনকে আচ্ছন্ন করে তুলত ।  সিনেমার  নায়কের জায়গায় বসতাম বন্ধুকে ,  নায়িকা  ‘ ওই মেয়েটি ’  ।  আজ এসব ভাবলে হাসি পাই ,  কী বোকাটাই না ছিলাম ! 
একদিন ঘঠল এক অঘটন ।  লজ্জায় মাটির সাথে মিশে যেতে ইচ্ছে করল ।  হয়েছে কী ,  বন্ধুর প্রেমকাহিনি নিয়ে নতুন একটা খেলা শুরু হলো ।  ছোট কাগজে বন্ধুর নামটা লিখে তার পাশে লেখা হতো ওই মেয়েটির নাম ।  তারপর ধরিয়ে দেয়া হত বন্ধুর হাতে ।  আমার ওই বন্ধু অতিশয় ভদ্র ছেলে ।  বন্ধুদের উপদ্রবে বিরক্ত হলেও শিক্ষকের কাছে নালিশ করেনি কখনো ।  করবে কী ,  শিক্ষকের নিকট কী লজ্জার কথা বলা যায় !  প্রতিবাদ করতেও তো গায়ের জোর লাগে ,  সেটা ওর ছিল নাকি ! 
আমিও একদিন যোগ দিলাম কাগজ লেখার খেলায় ।  কাগজ লিখে বন্ধুর হাতে দিই ,  ও বিরক্ত হয়ে সেটা ছিঁড়ে কুটি কুটি করে ফেলে ।  এভাবে কয়েকদিন চলল ,  আকুল নামে আমাদের বন্ধু ছিল  ( আজও আছে )  ও অনেকদিন পর স্কুলে এসেছে ।  তাই প্রেমকাহিনি সম্পর্কে একেবারেই অজ্ঞাত ও ।  চরম উৎসাহে ওকে কাহিনিটি বললাম ।  আগ্রহ ভরে শুনল আকুল ।  তারপর শিখিয়ে দিলাম কীভাবে কাগজে ওদের নাম লিখতে হবে ।  আকুল লিখল ,  তারপর সেটা দিতে গেল প্রেমিক বন্ধুর কাছে ।  ওর হাতে পৌঁছাল না ।  অন্য বন্ধুরা ছিনিয়ে নিল ।  এই বন্ধুরাই আগের দিন কাগজ লিখে ছয়লাব করেছে ।  আজ এদের ভিন্ন চেহারা ,  জিজ্ঞেস করল ,  এই কাগজ কে লিখেছে ?  আকুল নিজেকে বাঁচাতে সম্পূর্ণ দোষটা আমার ঘাড়ে চাপাল ।  আমিও টুঁ শব্দটা করলাম না ।  দোষটা তো আমারই -  - আকুল লিখেছে ঠিকই ,  শিখিয়েছি তো আমি ।  পাশের ক্লাশে ক্লাস নিচ্ছিলেন বিশু স্যার ।  স্কুলের সেরা শিক্ষক ,  ছাত্রদের খুব ভালবাসেন ।  আবার বেয়াদবী করলে পিটিয়ে ছাতু বানাতেও ওস্তাদ ।  নালিশটা যখন তাঁর কাছে গেল ,  ভাবলাম আজ আর রেহায় নেই ।  বন্ধুরাও তাই ভেবেছিল ।  তবে ওরা মজা পাচ্ছিল ।  আমাদের স্কুল জীবনটা ছিল বড্ড নিষ্ঠুর -  - শিক্ষকরা গায়ে হাত তুললে বা বকাবকি করলে গোটা স্কুলের ছেলেমেয়েরা তামাশা দেখার জন্যে জড়ো হয়ে যেত ।  সে এক বিশাল বিনোদন ! 
বিশু স্যার আমাকে মারতে এলেন না ।  ডাকলেন তার ক্লাস রুমে ।  এ - তো আরও লজ্জা !  বন্ধুদের সামনে মার খাওয়া আর সিনিয়র ভাই - বোনদের সামনে মার খাওয়ার ভেতর লজ্জার ফারাক আকাশ - পাতাল ।  আমি কাঁপতে - কাঁপতে স্যারের সামনে গিয়ে দাঁড়ালাম ।  চোখ তুলে একাবার সামনের দিকে তাকালাম শুধু ।  গোটা ক্লাসের দেড়শ জোড়া চোখের দৃষ্টি আমার উপর ।  ওই সময়টাতে আমি বেঁচে ছিলাম কিনা আজও সন্দেহ হয় । 
পাশের ক্লাস আর আমাদের ক্লাসের মাঝখানের দেয়ালে একটা দরজা ছিল ।  আমার সহপাঠীরা সব এসে ভিড় জমালো সেই দরজার মুখে ।  কিন্তু স্যার বেত নিয়ে তেড়ে গেলেন তাদের দিকে ।  শাসিয়ে এলেন ,  কেউ যদি উঁকি দেয়ার চেষ্টা করেন ,  পিঠের চামড়া তুলে লবণ মাখাবেন ।  তাই আর কেউ সাহস করেনি ।  আফসোস করেছিল বিশাল এক তামাশা দেখা থেকে বঞ্চিত হওয়ায় । 
শুরু হলো বিচার ।  কিন্তু যে অগ্নিমূর্তি নিয়ে স্যার আমার বন্ধুদের তাড়িয়ে এলেন ,  এখন সেটা কোথায় ?  স্যার বোধহয় আঁচ করতে পেরেছিলেন ।  তাছাড়া ক্লাসের সবচেয়ে শান্ত ছেলে হিসেবে আমার সুনাম ছিল ।  স্যার আমার কানের কাছে মুখ নিয়ে জিজ্ঞেস করলেন ,   ‘ লাভলি কে ?  ’  ওহ্ বলাই হয়নি ওই প্রেমিক মেয়েটির নাম লাভলি ।  লাভলি তখন ঠিক আমার সামনের বেঞ্চে বসে ।  অর্থাৎ সে আমাদের এক বছরের সিনিয়র ছিল ।  আমার কাঁপুনি তখনও বন্ধ হয়নি ।  স্যার প্রশ্ন করলেন ,   ‘ এটা কি তুই লিখিছিলস ?  ’ 
আমি বললাম ,   ‘ হ্যাঁ ।  ’  একবারও আকুলের নাম মুখে আনলাম না ।  স্যার আরও দুবার জিজ্ঞেস করলেন ,   ‘ লাভলি কে ?  ’  ।  আমি চুপ ,  টুঁ শব্দটিও করলাম না ।  স্যার মৃদু হেসে আমার মাথায় হাত বুলিয়ে বললেন ,  সিটে গিয়ে বসগে যা । 
মনে হলো হাজার টনি পাথর আমার ঘাড় থেকে নেমে গেল ।  নিজের ক্লাসের ঢোকার সাথে সাথে বন্ধুরা ছেঁকে ধরল ,  কয়টা বেত মারল ,  কয়টা চড় খেলি .  .  . ইত্যাদি ।  আমি বললাম ,  মারেনি ,  বকেওনি ।  কিন্তু প্রথমে বিশ্বাস করল না ।  তারপর বিশ্বাস করতে বাধ্য হলো এই যুক্তিতে ,  কেউ বেত বা চড়ের শব্দ শোনেনি । 
এ ঘটনার পর কাগজ লেখা বন্ধ হলো ,  কিন্তু মুখরোচক গল্প বন্ধ হলো না ।  আমি এসবের মধ্যে নেই ,  শুধু মনে মনে ,  সুখ - কল্পনা করে যাই ।  
কথা হচ্ছে ওই বয়সে ওরা আদৌ কি ওরা প্রেম করেছিল ?  আমার ওই বন্ধুটাও শান্ত প্রকৃতির ,  তেমনি লাজুক ।  তাছাড়া ক্লাস থ্রির একটা ছেলে প্রেম করবে ,  একথা তখন ভাবলেও এখন পাত্তাই দিই না ।  আমার বন্ধুর বাবা ছিলেন হাইস্কুল শিক্ষক ।  তাঁর কাছে লাভলি পড়তে যেত ।  আমার ওই বন্ধুটি বাবার কাছে একই ব্যাচে পড়ত ।  ওই ব্যাচেরই কোনো দুষ্টু ছেলে স্কুলে ওদের কাল্পনিক প্রেমকাহিনির গল্প রটিয়ে দেয় । 
লাভলি আমাদের গ্রামের মেয়ে ছিল না ।  ওর বাবা হেলথে চাকরি করতেন ।  তাঁর পোস্টিং ছিল আমাদের গ্রামের স্বাস্থ্য কমপ্লেক্সে ।  ওই ঘটনার কিছুদিন পর লাভলি উধাও ।  পরে শুনলাম ওর বাবার বদলি হয়েছে ।  এদের প্রেমকাহিনি যেমন ছিল আমার ভালবাসা ,  লাভলির বিদায়ে সেই ভালবাসার সমাপ্তি ঘটল ।  কীসের যেন এক শূন্যতা ভর করল কচি মনে ।  রূপালি আগুন ঝরা রাতে কিংবা জোনাক জ্বলা অন্ধকারে একলা নিরালায় বুকের ভেতর হু হু করে শূন্যতার বাঁশি বাজত ।  যতটা না লাভলির জন্য তার বেশি ওদের কাল্পনিক প্রেমের কাল্পনিক বিচ্ছেদের কথা ভেবে ।  আজ আমার সেই বন্ধু বিয়ে করে সুখে সংসার করছে ।  সেই লাভলি কোথায় আছে জানি না ।  আজও তার কথা মনে হলে বুকের ভেতরে মোচড় দিয়ে ওঠে ।  যেখানেই থাক ,  সুখে থাক সে ।  এছাড়া কীই বা কামনা করতে পারি আমি ? 






ভিনগ্রহের পাণ্ডুলিপি - ৩



৭ এপ্রিল সকাল ছটা  
এখন আমি সাতক্ষীরার কৈখালী গ্রামে আফজালের বাড়িতে বসে ডায়েরি লিখছি ।  এখানে এসেছি গতকাল বিকেলে ।  
কাল সকালে ডায়েরি লেখা শেষ করে উঠতে যাচ্ছি ,  এমন সময় জগমোহন এসে জানাল ,  কে একজন আমার সাথে দেখা করতে চায় । 
	ড্রয়িং রুমে এসে দেখি ,  ৩০ / ৩২ বছর বয়সী এক যুবক বসে আছে ।  ছেলেটাকে চেনা চেনা লাগছিল ,  কিন্তু আগে কোথায় দেখছি ঠিক মনে করতে পারছি না ।  আমার ভাব সাব বুঝে সে বলল ,   ' জামিল ভাই ,  আমাকে চিনতে পারছেন না !  আমি আব্বাস ,  আপনার বন্ধু আফজালের ছোট ভাই ।  ' 
	এবার মনে পড়ল ,  যখন আমরা ঢাকা বিশ্ববিদ্যালয়ে পড়তাম ,  তখন ও প্রায়ই ভাইয়ের জন্য এটা - সেটা বাড়ি থেকে নিয়ে যেত ।  মাঝে মাঝে দু - এক রাত হলে কাটিয়েও আসত ।  আমার ভুলের জন্য ওর কাছে ক্ষমা চেয়ে নিলাম ।  আমি আফজালের কথা জিজ্ঞেস করতেই ও ঝর ঝর করে কেঁদে ফেলল ।  বলল ,   ' আপনি আমার ভাইকে বাঁচান ,  জামিল ভাই ।  তিন বিদেশি তাকে কিডন্যাপ করেছে ।  ' 
 ' কখন ,  কবে ?  '  বিস্ময়ভরা কণ্ঠে জিজ্ঞেস করলাম আমি । 
 ' গতকাল ,  '  ধরা গলায় বলল আব্বাস ।   ' সকালে গিয়েছিল কলেজে ,  তারপর আর ফিরে আসেনি ।  প্রিন্সিপাল জানালেন ,  রুটিনের সবকটা ক্লাস নিয়েছিল ভাইজান ।  ছুটির পর তাকে বাড়ি মুখো হতেও দেখেছেন তিনি ।  ' 
 ' তুমি কি নিশ্চিত তোমার ভাই কিডন্যাপ হয়েছেন আর ঐ তিন বিদেশিই এ - কাজ করেছে ?  ' 
 ' স্বচক্ষে তো আর দেখিনি; তবে ঐ তিন বিদেশি প্রায়ই আমাদের বাড়িতে আসত ভাইজানের সাথে কথা বলার ছুঁতো করে ।  আমি আড়াল থেকে সব শুনতাম -  ওরা আমার ভাইকে খাতির করছে ,  লোভ দেখাচ্ছে; অনেক অনেক টাকার লোভ !  কিন্তু ভাইজানকে ভজাতে পারেনি ।  ' 
 ' অবশেষে একদিন ভাইজানকে সরাসরি হুমকি দিয়ে গেল -  কিডন্যাপের হুমকি ,  খুন করে লাশ গুম করে ফেলার হুমকি ।  ভাইজানও বুঝতে পেরেছিল ,  তাকে ওরা যেকোন সময় কিডন্যাপ করতে পারে ।  তাই আমাকে একদিন ডেকে বলল ,  হ্যাঁ - রে আব্বাস ,  যদি সত্যিই ওরা আমাকে কিডন্যাপ করে তবে জামিলকে গিয়ে খবরটা দিস ।  ও হয়তো কিছু একটা ব্যবস্থা করতে পারবে ।  '  তাই ভাবলাম ,  ভাইজানকে যখন পাওয়া যাচ্ছে না তখন আপনাকে খবরটা জানানো দরকার -  '  চোখ মুছতে মুছতে বলল আব্বাস । 
 ' কী জন্য আফজালকে কিডন্যাপ করেছে ,  কিছু জানো তোমরা ?  '  জানা কথাটাই আবার জানতে চাইলাম আব্বাসের কাছে ।  উত্তর যেটা পেলাম সেটাও আমার জানা ।  অর্থাৎ কুড়িয়ে পাওয়া রডখানার জন্যই এত হাঙ্গামা ।  আমার কাছেই যে রডের ভেতরের কাগজপত্রগুলো আছে তা আব্বাস জানে না; ওর কথাবার্তাতে তার প্রমাণ মিলল । 
 ' বিদেশিরা কোথায় থাকে বলতে পারো ?  '  জিজ্ঞেস করলাম ওকে । 
আব্বাস উত্তর দেয়ার জন্য মুখ খুলতে যাচ্ছিল ,  তার আগেই ভীম পাশের ঘর থেকে ঘেউ ঘেউ করে তেড়ে আসায় আমাদের আলোচনায় বাধা পড়ল ।  স্পষ্ট বুঝতে পারছি ,  ভীম আব্বাসের ওপর ঝাঁপিয়ে পড়বে ।  সময় মতো ওর গলার চেনটা টেনে থামালাম ।  কিন্তু ভীমের সে কী তর্জন গর্জন !  সাধারণত আমার কোনো অতিথির সাথে কুকুরটা এমন আচরণ করে না ।  আজ হঠাৎ এমন করছে কেন ,  বুঝলাম না ।  হয়তো গত রাতের শকটা ওর মেজাজ বিগড়ে দিয়েছে । 
আব্বাস প্রচণ্ড ভয় পেয়ে গিয়েছিল ।  জগমোহন এসে সময় মতো ভীমকে সরিয়ে নিয়ে যাওয়াই ওর ভয়টা ধীরে ধীরে কমল ।  নিজেকে সামলে নিয়ে বলল ,   ' কী যেন জানতে চাচ্ছিলেন জামিল ভাই ?  ' 
আমি ওকে বিদেশিদের আস্তানাটা কোথায় ,  তা জানে কিনা জানতে চাইলাম ।  
ও বলল ,   ' শুনেছি জঙ্গলের ভেতরে কোনো এক গেস্ট হাউজে থাকে ।  কোনটাতেÑ সঠিক বলতে পারব না ।  এখন আপনি কিছু করুন দয়া করে ।  ' 
আমি ওকে আশ্বস্ত করে বললাম ,   ' ঠিক আছে ,  আমি যাব ।  এখন তুমি ফ্রেশ হয়ে এসে নাস্তা সেরে নাও ।  ' 
ওকে বাথরুম দেখিয়ে দিয়ে ড্রয়িং রুম থেকে বেরিয়ে যাচ্ছিলাম ,  আফজালের হাঁটার ভেতরে ত্র “ টি লক্ষ্য করে থমকে গেলাম ।  ওর হাঁটাটা স্বাভাবিক নয় -  একটু একটু খোঁড়াচ্ছে যেন ।  হঠাৎ কেন জানি ভীমের সেই ক্রদ্ধ গর্জনের কথা মনে পড়ল । 
খোঁড়ানোর কারণ জানতে চাইলে ও জানাল ,  কালিন্দি নদীতে মাছ ধরতে গিয়ে ঢোঁড়া সাপের দংশনের শিকার হয়েছে । 
আমি ক্ষতস্থানটা দেখতে চাইলাম ।  ও জোর আপত্তি জানাল বিধায় দেখা হলো না ।  ল্যাবরেটরি থেকে মিরাকিউরল ট্যাবলেটের কৌটাটা এনে আব্বাসকে একটা ট্যাবলেট খাইয়ে দিয়ে বললাম ,   ' ধন্বন্তরি ওষুধ খাইয়ে দিয়েছি ।  আর ভয় নেই ।  এক ঘন্টার মধ্যে তোমার পা ভালো হয়ে যাবে ।  ' 
কিছুক্ষণের মধ্যেই জগমোহন নাস্তা দিয়ে গেল ।  লক্ষ করলাম ,  আব্বাস খাবার খাচ্ছে বামহাত দিয়ে ।  ও বামহাতি কিনা স্মৃতি হাতড়ে মনে করতে পারলোম না ।  আমাদের দেশে বামহাতি মানে ব্যতিক্রমি লোক ।  ব্যতিক্রমিতার কথা সাধারণত মনে থাকে ।  আমার স্মৃতি কেন প্রতারণা করছে বুঝে উঠতে পারলাম না । 

৭ এপ্রিল রাত আটটা 
সকালে ডায়েরি লেখা শেষ করে বিধাবাদের গ্রামে গিয়েছিলাম নিখোঁজ হওয়া পাঁচ মহিলার স্বজনদের সাথে দেখা করতে ।  কিন্তু তাদের কাছে প্রয়োজনীয় কোনো তথ্য পাওয়া যায়নি বলে সেসব লিখে ডায়েরির পাতা নষ্ট করতে চাই না ।  
সেখান থেকে গিয়েছিলাম কালিন্দি পাড়ে বেড়াতে ।  শুধু বেড়ানোই মূল উদ্দেশ্য নয় ,  আফজালের অন্তর্ধানের রহস্যটার কোনো ক্লু পাওয়া যায় কিনা ,  সে ব্যাপারটাও মাথায় ছিল । 
ক্লু পেয়েছি অনেক ।  শুধু ক্লুই পায়নি ,  এমন দুর্লভ অভিজ্ঞতার মুখোমুখি হয়েছি যে ,  এখন জীবন বাঁচানোই দায় হয়ে পড়েছে ।  নিজেকে রক্ষা করতে হলে আজ রাতের মধ্যেই আমাকে অলৌকিক কিছু একটা করে ফেলতে হবে ।  
কালিন্দির কাছাকাছি পৌঁছে আফজাল নিজের পা চেপে ধরে বসে পড়ল ।  আর হাঁটতে পারছে না ।  ব্যপার কীÑ বুঝতে অসুবিধা হলো না একটুও ।  ওর ক্ষতটা সারেনি !  অর্থাৎ প্রোফেসর শঙ্কুর অব্যর্থ মিরাকিউরল ট্যাবলেট আব্বাসের শরীরে পুরোপুরি ব্যর্থ ।  জানি না আমার ওষুধ তৈরিতে কোনো কোনো ভুলচুক হয়েছে কিনা ।  কিন্তু ভীম অত মারাত্মক জখম কাটিয়ে উঠল !  
আব্বাসকে একটা বাবলা গাছের ছায়ায় বসিয়ে অনেকটা জোর করেই ওর প্যান্ট হাঁটু পর্যন্ত গুটিয়ে দিলাম ।  ক্ষতটা বেশ বড় ও মারাত্মক ।  ঢোঁড়া সাপের কামড়ে এত বড় ক্ষত হওয়া কোনোভাবেই সম্ভব নয় ।  তবে কি আব্বাস মিথ্যে বলছে ?  
আব্বাসকে ঘিরে একট সন্দেহ সেদিনই আমার মাথায় এসেছিল ।  সেটা ক্রমেই আরো দানা বাঁধছে ।  কেন ভীম ওকে দেখে প্রবল আক্রেশে ওর ওপরে ঝাঁপিয়ে পড়তে যাচ্ছিল ?  যতদূর জানি ও বামহাতি নয় ,  কিন্তু সব কাজ বাম হাতে করছে -  কেন ?  কেন ধন্বন্তরি মিরাকিউরল ট্যাবলেট ওর শরীরে কাজ করল না ?  জিজ্ঞাসাগুলো জটিল রহস্যের দিকেই মোড় নিচ্ছে ।  ওকে ভালো করে পর্যবেক্ষণ করা দরকার । 
আমার সায়েন্টিফিক সুটকেসটা খুলে তা থেকে এক টুকরো তুলো বের করে ওর ক্ষত স্থান থেকে খানিকটা কষ তুলে নিলাম ।  কষসহ তুলোটা একটা কৌটায় পুরে আবার সুটকেসে রেখে দিলাম -  পরে পরীক্ষা করে দেখতে হবে ,  কী ধরনের জীবাণু দ্বারা ক্ষতস্থানটা আক্রান্ত হয়েছে ।  
তারপর ওকে খাইয়ে দিলাম একটা মিরাকিউরল ট্যাবলেট আর একটা পেইন কিলার ট্যাবলেট ।  মিরাকিউরল ট্যাবলেট তৈরিতে গলদ থাকতে পারে ,  দেশের সবচেয়ে বড় কোম্পানীর ওষুধে তো আর গলদ নেই ।  
সায়েন্টিফিক সুটকেসটা গুছিয়ে নিয়ে আব্বাসকে বললাম ,   ' ব্যাথাটা কমে গেলে তুমি বাড়ি ফিরে যেও ,  আমি কালিন্দির আশপাশটা একটু দেখে আসি ।  '  

কালিন্দি নদীটা মোটেও আমাদের ইছামতী বা মাথাভাঙ্গার মতো মরা নয় ।  এই কাঠফাটা গ্রিষ্মের দাবদাহ এর ওপর তেমন প্রভাব ফেলতে পারেনি ।  হয়তো সমূদ্রের এত কাছে বলেই । 
নদীর একেবারে পাড়ে গিয়ে দেখি পানি ঘোলা দই -  শত শত মহীষ একসাথে গোসল করেছে যেন ।  পানিতে আলোড়ন চলছে এখনো ।  যে প্রাণীই এ কাজ করুক ,  তা বেশিক্ষণ আগে নয় ।  আমি যখন আব্বাসের শুশ্রƒশায় ব্যস্ত ছিলাম ,  হয়তো তখনই ।  
বেশি কিছু ভাবার সময় নেই ।  এটোমিক এনালইজার দিয়ে দিয়ে পানিটা পরীক্ষা করে দেখতে হবে এখন ।  দেখতে চাই ,  ওই জায়গার পানিতে মহাজাগতিক কেনো তেজস্ক্রিয় রশ্মির অস্তিত্ব আছে কিনা ।  তবে পর্যবেক্ষণস্থল এখানে নয় ,  আফজাল যেখানে রডখানা  কুড়িয়ে পেয়েছিল ,  সেখানে ।  এখনো দু - মাইল উত্তরে । 
নদীর তীর ঘেঁষে হাঁটতে লাগলাম ।  তঘোলা পানি যেন আর ফুরাতে চায় না !  অবশ্য পঁচিশ কেজি ওজনের সায়েন্টিফিক সুটকেসটা নিয়ে আমার হাঁটতে কোনো অসুবিধা হচ্ছে না ।  কারণ ওর ভেতরে আমার নিজের আবিষ্কার এন্টি গ্রাভিটি সিস্টেম লাগানো রয়েছে ।  তাই বন্ধ অবস্থায় সুটকেসটার ওজন দাঁড়ায় মাত্র দুই কেজি । 

 -  -  -  -  -  -  -  -  -  -  -  -  -  -  -  -  -  -  -  -  -  - 
আব্দুল গাফফার রনি

 *  সিরিজের অন্যপর্বগুলো পড়তে কী - ওয়ার্ডের  ' জামিল সিরিজ '  লেখার ওপর ক্লিক করুন








কুরবানীর হজ্ব




নসরউদ্দিন চেয়ারম্যান ঠিক করেছেন এবার হজ্বে যাবেন ।  আল্লাহ তাকে দুই হাত ভরিয়ে দিয়েছেন ।  অঢেল টাকা - পয়সা ,  জমি - জিরাত ,  বহতুল দালান বাড়ি ,  ঝকঝকে গাড়ি ,  শানবাঁধানো পুকুর ।  তার এই যে শান - শওকত -  সে নাকি পুকুর চুরির ফল ।  অন্তত কস্তুরী বেগম এ কথাটা তার মুখের ওপর প্রায়ই বলেন ।  অবশ্য আড়ালে আবডালে পাবলিকেও বলে ।  তবে সামনে বলার সাহস একমাত্র কস্তুরী বেগম ছাড়া কারো নেই ।  
 ' লোকে যদি আমাকে চোরই ভাববে তবে বার বার ভোট দেয় কেন ?  '  নসরুদ্দিন এ কথাই বলে বোঝায় বউকে ।  
 ' সেই ভোটও তো চুরি করা !  '  পাল্টা যুক্তি দেখায় কস্তুরী বেগম । 
 ' আহা !  চুরি বলছ কেন ?  আমার দুটো পয়সা না হয় আছে ।  সারা বছর সময় করে দান - ধ্যান করতে পারি নে ।  ভোটের সময় তো আর চেয়ারম্যানাগিরির ঝামেলা থাকে না ,  তখন যদি গরীবদের মাঝে কিছু টাকা পয়সা বিলিয়ে দিই তাতে ক্ষতি কী ?  ' 
কস্তুরী বেগম বোঝেন পাপের কালিমায় কালো হওয়া এই হৃদয়টাকে ঘষে মেজে পরিষ্কার করা অসম্ভব ।  তাই ইদানিং স্বামীর চেয়ারম্যানগিরি ,  পুকুর চুরি ,  গমচুরি .  .  .  ইত্যাদি নিয়ে কোনো  কথা তোলেন না । 
সামনে আবার নির্বাচন যথারীতি ঢাকঢোল পিটিয়ে পঞ্চম বারের মতো চেয়ারম্যান পদে লড়ার জন্য মাঠে নেমে গেছেন নসরউদ্দিন ।  তবে এবার ময়দানটা বেশ গরম ।  প্রতিপক্ষের সাথে পেরে ওঠা মুশকিল বলে মনে করে তার ডান হাত বিষু ।  
 ' ওরে থাম থাম ,  ওস্তাদের মার শেষ রাত্রি ।  জয় ঠিক আমার হবে ।  বিশ লাখ ছড়িয়েছি ।  দরকার হলে এককোটি ছাড়াতেও আপত্তি নেই ।  তোরা শুধু আগের মতো কাজ করে যা ।  ' 
বিষুরা কাজ করে ।  কাজ করে প্রতিদ্বন্দ্বীর লোকেরাও ।  নির্বাচনী বাতাসে পেঁজা তুলোর মতো উড়ছে কালো টাকা ।  দশ ,  বিশ লাখ করে আশি লাখ শেষ হয়ে যায় নসরউদ্দিনের ।  বাকি বিশ লাখও ফুরিয়ে কোটির অংকে পৌঁছতে নির্বাচনী ব্যয় সময় লাগবে না হয়ত  ।  
 ' শালার শুকুনের পালের ক্ষিদে মেটে না রে বিশু .  .  .  মনে হয় কোটিতেও কুলাবে না ।  আরও পঁঞ্চাশ এর ব্যবস্থা রাখিস ।  জয় আমার চাই চাই ।  ' 
কোটির পরে পঞ্চাশ তো দূরে থাক কোটির অংক পুরাতে বাকি বিশ লাখ টাকাতেও হাত হাত পড়ল না ।  নির্বাচনের পাঁচ দিন আগে হঠাৎ ধড়ফড় করে মরে গেলেন কস্তুরী বেগম ।  হার্ট অ্যাটাক -  দশ মিনিটও সময় দেননি ।  শোকে পাথর হয়ে গেলেন নসরউদ্দিন ।  চল্লিশ বছরের সুখ দুঃখের বন্ধন এক মুহূর্তের ঝড়ে ছিন্ন হয়ে গেল ।  বিধাতার এ কী বিচার !  টাকার কি তার অভাব ছিল ?  একটা ঘন্টা সময় দিলে প্রয়োজনে বিমানে করে ঢাকায় নিয়ে যেতে পারতেন ।  আধুনিক হাসপাতালে চিকিৎসা করাতে পারতেন ।  
লোকের কানাঘুষা কানে আসে নসরুদ্দিনের -  এ নাকি তার সারাজীবনের পাপের ফল ।   ' আহাঃ কী ভালোই না ছিল বউটা ।  বজ্জাৎ লোকটার কুকর্ম থেকে দূরে সরাতেই খোদা তাকে তুলে নিয়েছেন ।  ' 
লোকের তীর্যক বাণে রাগ করেন না নসরউদ্দিন ।  বরং ভাবেন ,  তন্ময় হয়ে ভাবেন -  লোকের কথা তো মিথ্যে নয় ।  তারই পাপের আগুনে পুড়ল কস্তুরী বেগম । 
 ' তওবা করলাম এজীবনে আর পাপ নয় ,  দুর্নীতি নয় ।  '  কঠোর প্রতিজ্ঞা করে বসেন নসু চেয়ারম্যান ।  বউকে মাটির গর্তে লুকিয়ে রেখে এসে পাঁচ ওয়াক্ত নামাজ ধরেন ।  শার্ট - প্যান্ট বাদ দিয়ে লম্বা আলখাল্লা পরে আর মাথায় পীরদের মতো একবোঝা কপড়ের তৈরি পাগড়ি চাপিয়ে ধোপদস্তুর মুসুল্লি বনে যান ।  
নির্বচনের ঠিক আগের দিন বোমা ফাটান নসুরুদ্দিন ,   ' আমি আর চেয়ারস্যান হতে চাই নে ।  আমার প্রার্থিতা প্রত্যাহার করে নিলাম । 
 ' পাগল হলেন নাকি ,  চাচাজান ?  '  বিষু তাকে বোঝানোরা চেষ্টা করে । 
 ' পাগল নয় রে ,  দিন দুনিয়া কিছুই না ,  বুঝলি ।  মরণটাই সত্য ।  পারলে তুইও সবকিছু ছেড়েছুড়ে দিয়ে আল্লাহর পথে আয় ।  ' 
একমাসের মধ্যে পোশাকের সাথে নসু চেয়ারম্যানের চেহারাও আমূলে বদলে যায় ।  কলপের হাত থেকে মুক্তি পেয়ে এতদিনে তার পাতলা চুলগুলো প্রকাশ করার সুযোগ পেয়েছে আসল রূপ ।  ঘন দাড়িতে ভরে ওঠা চোয়াল - চিবুক এখন মেহেদির রঙে রঙিন ।  বদলে যায় তার ভেতরের মনুষটাও ।  আযান শুনলে মসজিদে যাবার জন্য বুকের ভেতর আকুলি বিকুলি করে ।  জুম্মার দিনে মোনাজাতের সময় ইমামের সাথে ডুকরে কেঁদে ওঠেন তিনিও ।  কে জানে ,  হয়তো কস্তুরী বেগমের জন্য এ কান্না ।  মরা বাপ - মায়ের জন্য নয় -  তাও তো নিশ্চিত করে বলা যায় না ।  আবার পরকালে কঠোর শাস্তির কথা ভেবেও হতে পারে ।  
হজ্বে যাওয়ার সব ঠিকঠাক ।  মেয়েরা ,  আত্মীয় স্বজনেরা -  যে যেখানে আছে সবার বাড়ি বাড়ি গিয়ে শেষ বিদায় নিয়ে এসেছেন ।  ছোট মেয়ে রানু বাবাকে বলে ,   ' শেষ বিদায় বলছ কেন বাবা ?  মা মরে যাবার পর তুমি একদম অন্যরকম হয়ে গেছ -  সত্যি করে বলো তো তোমার মনে কী আছে ?  ' 
 ' মা রে হায়াৎ - মউতের কথা কিছু বলা যায় ?  প্রতি বছর কত লোকই তো হাজিদের পায়ের তলায় চাপা পড়ে মরছে ।  যদি সে রকম কিছু হয় - তো আলহামদুলিল্লাহ -  সারাজীবনের পাপ কিছু লাঘব হবে ।  তোদের সবার প্রতি আমার অনুরোধ ,  পাঁচওয়াক্ত নামাজ পড়িস আর নাই পড়িস কাউকে এতটুকু কষ্ট দিস নে ।  কারও এতটুকু ক্ষতি করিস নে ।  ' 
মেয়েকে জড়িয়ে ধরে হাউমাউ করে কেঁদে ফেলেন নসু চেয়ারম্যান ।  মায়ের কথা মনে পড়ে যায় রানুরও ।  বাবার বুকে মুখ গুঁজে ফোঁপাতে ফোঁপাতে বলে ,   ' তোমার কথা আমি রাখব বাবা ,  তুমিও আমার কথা রেখো .  .  .  ' 
মাথা নিচু করে অবাক হয়ে মেয়ের চোখে চোখ রাখেন নসরউদ্দিন । 
 ' হ্যা বাবা ,  শুধু একটা কথা রাখো -  হজ্ব করে আবার ফিরে এসো আমাদের মাঝে ।  ' 
 ' এ কী কথা রে মা !  তিনি চাইলে ফিরব ।  না চাইলে দশজন বডিগার্ড সঙ্গে গেলেও আমাকে ফিরিয়ে আনতে পারবে না ।  '  মেয়েকে ছাড়িয়ে নিয়ে বলেন ,   ' আর মায়ার বাঁধনে জড়াস নে মা ।  আমি যাই .  .  .  ' 
একটানে রানুর বাড়ি থেকে বেরিয়ে আসেন নসরউদ্দিন ।  পেছনে তাকিয়ে ওর করুণ মুখটা আরেকবার দেখার সাহস তার নেই । 
হজ্ব এজেন্সির ওয়েটিং রুমে বসে আছেন নসু চেয়্যারম্যান ।  রাত সাড়ে দশটায় ফ্লাইট ।  হবু হাজীরা ব্যস্ত দোয়া - কালাম পড়তে ।  ওয়েটিংরুমের এককোণায় দৈত্যাকার একটা টিভি চলছে ।  নসরউদ্দিন সেদিকে তাকাচ্ছেন না ।  টিভি দেখা মহাপাপ !  কৈশোরে সিনেমা দেখার জন্য কতবার স্কুল ফাঁকি দিয়ে চলে গেছেন যশোর মণিহারে ।  সীমান্ত ডিঙ্গিয়ে কোলকাতা পর্যন্তও গেছেন কতবার ,  এমনকী মাস পাঁচেক আগেও স্যাঙ্গাতদের নিয়ে রোজ টিভির সামনে মজমা বসাতে না পারলে রাতের ঘুমটাও নাকি বৃথা যেত !  সেই টিভি এখন তাঁর শরীরে জ্বালা ধরিয়ে দেয় ।  মাথা নিচু করে ,  টিভির শব্দ যাতে কানে ঢুকতে না পারে -  সেই রকম মনযোগ দিয়ে তিনি কলেমা পড়ছেন ।  তালে তালে ডানহাতের তিন আঙ্গুলও চক্রাকারে ঘুরছে তসবিহর সারা গায়ে ।  হঠাৎ সেই টিভির শব্দেই চমকে ওঠেন তিনি ।  
 ' সৌদি আরবে তিন বাংলাদেশি শ্রমিকের প্রকাশ্যে শিরোচ্ছেদ !  !  !  ' 
পাপের ভয় বেমামুলম ভুলে চোখ চলে যায় টিভির পর্দায় ।  কী বিভৎস দৃশ্য !  শরীয়াহ আইনের নামে আইয়্যামে জাহেলিয়াতের নগ্ন প্রকাশ !  
সৌদি - বাংলা ভিসা এজেন্সিদের জালীয়াতির কথা তার অজানা নয় ।  তাঁর ইউনিয়নের গোটা বিশজন শ্রমিক সহায় সম্বল হারিয়ে দেশে ফিরে এসেছে ।  জেলে পচছে আরো জনাদশেক ।  প্রতিশ্রুত কাজ না পেয়ে পথে পথে ঘুরছে কতজন তার সঠিক সংখ্যা জানা নেই নসরউদ্দিনের ।  প্রতারিত প্রবাসী শ্রমিকরা তাই খুব সহজেই অপরাধ চক্রে জড়িয়ে পড়ে ।  তারা যদি কাউকে খুন করেও ফেলে সে দায় কি শুধুই শ্রমিকদের; সৌদি সরকারের ব্যর্থতাও কি নয় ?  মাথায় রক্ত চড়ে যায় নসু চেয়ারম্যানের ।  কিন্তু কী করবে ,  কী করলে তার মনের জ্বালা মিটবে ?  তাঁর নিঃস্বাস ওঠে চরমে ।  চোখ মুখ লাল হয়ে ওঠে ,  রাগে ফুলতে শুরু করে ।  এক হজ্বযাত্রীর সমবেদনা শোনা যায় ,   ' ভাইজান কি অসুস্থ ?  ' 
 ' নাহ্ !  '  কুড়ি বছরের চ্যোয়ারম্যানি মেজাজটা ফিরে পেতে শুরু করেন নসরউদ্দিন ।   ' যে কসাইরা আরবের পবিত্রভুমির রাজা হয়ে বসে আছে ,  তাদের অধীনে আমি হজ্ব করব না ।  এই আমি চললাম বাড়িতে ।  আমার লাগেজ কোথায় ?  ' 
হৈ হৈ করে ওঠেন হবু হাজিরা ।   ' ভাইজান বলেন কী ,  বলেন কী ,  গুনা হইব তো .  .  . আসতাগফিরুল্লাহ ,  আসতাগফিরুল্লাহ !  তওবা পড়েন .  .  .  ' 
 ' যে বর্বর দৃশ্য আপনারা এতক্ষণ তারিয়ে তারিয়ে উপভোগ করলেন তার জন্য তওবা পড়েছেন ?  '  নসু চেয়ারম্যান মুখটা বাঁকা করে নব্য হাজিদের উদ্দেশ্যে তীর্যক প্রশ্নের বাণ ছুঁড়ে মারেন । 
মুহূর্তে ওয়েটিংরুমে নেমে আসে সুনাসন নীরবতা ।  গমগম করে ওঠে নসরউদ্দিনের চেয়ারম্যানসুলভ কণ্ঠস্বর -  আরবের মাটিতে উট কুরবাণী দিতে চেয়েছিলাম ,  তার বদলে দেশের মাটিতে ঈদের আগেই কুরবাণী দিলাম আমার আলহাজ্ব উপাধি । 
 .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  . 
আব্দুল গাফফার রনি






ভালোবাসা কারে কয় - ২  :  চম্পাবতীর গাঁয়ে



তখন খুব ছোট ।  কত ছোট ,  মনে আছে ।  কারণ তখন কেবল অক্ষর চেনা শুরু করেছি ।  ঠিক মতো পড়তে পারি না ।  তবে দু - একটা ছড়া দাদীর মুখে শুনে মুখস্থ হয়ে গেছে -  - 

আমপাতা জোড়া
মারব চাবুক - চড়ব ঘোড়া


দাদীর সাথে গিয়েছি বাবার ফুপাতো বোনের বাড়ি ।  চুয়াডাঙ্গা জেলায় ।  দর্শনার একেবারে পাশে ।  বর্ষাকাল ,  বৃষ্টির ছন্দ ।  নতুন গ্রামের ছবিটাকে স্থায়ী একটা আসন করে দিয়েছিল মনে ।  বর্ষার পানিতে গা ধুয়ে ডগমগ করে ওঠে  মেঠো গুল্ম - লতা ।  সজীব - সবুজ সেই ঘাসপাতার জঙ্গল দেখতে ভারি ভালো লাগে তখন ।  রোদ - বৃষ্টির লুকোচুরিতে দেখা সেই গ্রামটাও যে খুব ভালো লাগল ।  এর বুঝি অন্য আরেকটা কারণও আছে ।  ছোটবেলার জীবনটায় যেন মুগ্ধতার ,  ভালো লাগার অনাবিল প্রশান্তিতে ভরা । 
অভিজ্ঞতাশূন্য শৈশবে যেখানেই নতুন যাওয়া হয় ,  সেই জায়গাটাকেই মনের -  -  ভেতর স্বপ্নরাজ্য হয়ে খোদাই হয়ে পড়ে ।  আমাদের ওই ফুপুর বাড়ির পাশ দিয়েই বয়ে গেছে মাথাভাঙ্গা নদী ।  মাঝখানে রাস্তা ,  নদীর গতিপথকে অনুসরণ করে সর্পিলাকারে বয়ে চলেছে ।  পাশেই একটা দোকান ,  সাথে একটা পাটের আড়ৎ ।  শৈশবে দোকান ভারি মজার জায়গা ।  কারণ ওই দোকানে চানাচুরের প্যাকেট ,  লেমঞ্চুষের বৈয়াম ,  ঠোঙা ভরা বিস্কুট আছে ।  জিবে পানি ঝরাবার জন্য আরও কত কী !  
দোকান ,  নদী ,  মাটির তৈরি ফুফুদের কাঁচা বাড়ি -  - একটা ছবি হয়ে বুকে ছাপ দিয়ে রইল ।  ফুফুর অনেকগুলো ছেলেমেয়ে ,  একটা মেয়ের অবশ্য আমাদের গাঁয়ে বিয়ে হয়েছিল ।  কোনও কারণে সেটা টেকেনি ।  কিন্তু সাত আট ছেলেমেয়ের মধ্যে দুজনের কথা মনে রইল বেশ ।  একজন শাহিন ভাই ,  অনেক বড় ,  রীতিমতো যুবক ।  তিনি আমাকে দোকানে নিয়ে গিয়ে জিবের জল কমাচ্ছিলেন ।  আরেকজন চম্পা ,  ফুফুর কনিষ্ঠ সন্তান ।  আমার চেয়ে কিছুটা বড় ।  লিখতে পড়তে পারে ।  সুন্দর করে ছড়া বলে ।  একসময় ওর সাথে খাতির হয়ে গেল ।  আমাকে নদীর পাড় ,  আশেপাশের আগান - বাগান ঘুরিয়ে দেখালো ।  নতুন সবকিছুই তখন মুগ্ধ দৃষ্টিতে দেখার বয়স ।  যা দেখলাম তাই ভালো লাগছিল ।  বিশেষ করে সদ্য বৃষ্টিস্নাত ঝোপঝাড় ।  একটা মোঠোফল আজীবনের জন্য বুকের গভীরে জায়গা করে নিয়েছিল ।  ওর বৃষ্টি ধোঁয়া রূপ এরপর যতবার দেখেছি ততবার শিংনগরের সেই গাছটার কথা মনে হয়েছে ,  মনে পড়েছে চম্পার কথা ,  চম্পার ছড়ার কথা ।  সেই গাছের একটা ছবি দিলাম ।  গাছটার নাম কিন্তু আজও জানি না । 

চার দিনের মাথায় শিংনগর থেকে বাড়ি ফিরেছিলাম ।  মনের ভেতর রয়ে গিয়েছিল কিছু স্মৃতি ।  রোদ - বৃষ্টির লুকোচুরি খেলা ,  ওই যে বুনো - ঘাস লতার জঙ্গল ভেদ করে উঁকি দিচ্ছে ,  সেই নাম না জানা মেঠো গুল্ম ।  ঘরের চালে বৃষ্টির তালে চম্পার  ‘ ময়ুর ডাকে কেকা ’  ছড়ার ছন্দ ।  সময় যত গড়ায় ধীরে ধীরে ফ্যাকাসে হতে শুরু করে শিংনগরের স্মৃতি ,  ঠিক রাতে ঘুমের ভেতর স্বপ্নে দেখা কোনও অজানা গ্রাম যেন ।  স্মৃতিটা একেবারে মুছে যেত হয়তো ।  কিন্তু নাম না জানা গুল্মটা বারবার স্মৃতিকোষগু উস্কে দিয়েছে ।  যখন যেখানে দেখেছি গাছটা ,  এক লহমায় ফিরে গেছি শিংনগরের ফুফুর ও মেটে বাড়ির উঠোনে । 
২০০০ সালের তপ্ত বৈশাখ ।  দাওয়াত পেলাম ,  শিংনগরের ফুফুর মেয়ের বিয়ে ।  চম্পা নয় ,  চম্পার বড় আরেকটা আছে ,  তাঁর ।  কিন্তু এক যুগের ব্যবধানে ফুফুর এই মেয়েটার কথা পুরোপুরি ভুলে গেছি ।  যাই হোক ,  ছোট চাচার সাথে গেলাম সেই আগের পথেই ।  কিন্তু ঠিক চিনে উঠতে পারলাম না রাস্তাঘাট ।  ছোট বেলায় সময় বড্ড দীর্ঘ হয় ।  ১০ / ১২ বছর মানে ম্যালা সময় ,  স্মৃতিগুলো পুরোপুরি ধূসর হয়ে গেছে ।  তাই পথঘাট চিনতে না পারই স্বাভাবিক ।  দর্শনা থেকে মাইল খানেকের পথ ।  ভ্যানে চড়েই পাড়ি দিলাম ।  
১৬ বছরের তরুণ তখন ।  মনে যৌবনের বান ডেকেছে ।  যা দেখি চারপাশে ,  সব ভাল লাগে ।  ছয় ঋতু যেন পরস্পরে লীন হয়ে চির বসন্তে রূপ নিয়েছে ।  পথ ঘাট ,  ভালো লাগে ,  ভালো লাগে পথের দুপাশের সৌন্দর্যও ।  ঘাস গুল্ম - লতা ,  ফুল পাখি -  - সব সব ভালো লাগে ।  সেই ভালোলাগার অনুভূতির সাথে আরও একটা অনুভূতি জেগে ওঠে -  - চম্পা ।  সে কী আমাকে চিনতে পারবে ?  সেই ছড়া কি ওর মনে আছে ?  মুখোমুখি হলে আমিই বা ওকে কী বলব ?  আচ্ছা ,  এই একযুগে কেন ওর সাথে দেখা হলো না ?  কত মানুষের সাথেই দেখা হয় ?  ওর মামার বাড়ি ,  যেটা আমার বাবার ফুফুর বাড়ি ,  সেখানে বছরে দু - তিনবার পা পড়ে আমার ?  ও কি একবারও আসে না মামার বাড়ি ?  নাকি ও যখন আসে আমি তখন যাই না ?  ভ্যানে চলতে চলতে কোথা থেকে একরাশ অভিমান এসে আচ্ছন্ন করল আমাকে ?  কিন্তু অভিমান তখনই মূল্যবান ,  যার ওপর অভিমান করছি তার কাছে এর কিঞ্চিত মূল্য যদি থাকে ।  নইলে ঝরাপাতার সমান মূল্যটিও তার নেই । 
যেখানে আমাদের পথ শেষ হলো ,  সেই জায়গাটা বড্ড চেনা চেনা লাগল ।  ওই তো সেই দোকানটা ।  আর ওই যে রাস্তার ওপারে সাপের মতো বয়ে চলেছে মাথাভাঙ্গা !  ফুফুর বাড়িটাই কেবল চিনতে পারলাম না ।  সেই কাঁচা ঘরগুলো আর নেই ।  ফুফা চাকরি করতেন দর্শনার বিখ্যাত সুগার ও অ্যালেকোহল কারখানা কেরু অ্যান্ড কোং - এ ।  স্বল্প বেতনের চাকরি ,  একগাঁদা পুষ্যি ।  সবগুলো ছেলেমেয়ে মানুষ করতে গিয়ে বাড়ি - ঘর করতে পারেননি তিনি ।  কিন্তু ছেলেরা ব্যবসা করে ধনবান হয়েছে ।  অতএব বাড়ি না চেনাটাই স্বাভাবিক ।  স্মৃতি ঘেঁটে ঠাওর করার চেষ্টা করলাম কোন জায়গায় সেই নাম না জানা গুল্মটা দেখেছিলাম ।  শেষ পর্যন্ত সফল । 
বিয়ে বাড়ি ।  লোকজনে গিজগিজ করছে ।  অনেক মানুষই চেনা ।  কারণ তারা আমাদের আর চম্পাদের কমন আত্মীয় ।  এর মধ্যে আছে চম্পার মামার ছেলে খোকন ।  আমার এক বছরের বড় ।  খুব ভালো বন্ধু ও আমার ।  ওকে বললাম ,   ‘ চম্পাটাকে দেখিয়ে দে - তো ।  ’ 
খোকন আঙুল তুলে দেখাল ।  বিয়ে বাড়ির হৈ হুল্লোড় থেকে গা বাঁচিয়ে ঘরের ছায়ায় খিলান ধরে দাঁড়িয়ে আছে সে ।  চোখ ঝলসে গেল আমার ।  বিয়ে বাড়ির জাঁক - জমকের সাথে মানানসই পোশাক সে পরেনি ।  মেকআপের আড়ালে লুকিয়ে ফেলেনি নিজের আসল রূপ । 
একপলক দেখে ভালোলাগা যাকে বলে ,  তখন সেটাই আমাকে পেয়ে বসেছে ।  শুধু ভালোলাগাই বা বলি কেন ,  ভালোবাসাও কি নয় ?  মনের কাছে প্রশ্ন করে সেই উত্তরই পেয়েছিলাম ।  খুব ইচ্ছে হচ্ছিল ওর সামনে গিয়ে দাঁড়াই ,  বলি ,  দেখো তো চিনতে পারো কি না ।  কিন্তু সে সাহস তখন ছিল না ।  সুন্দরি মেয়ে দেখলে হাঁটু কাঁপার ব্যারাম ছিল তখন আমার ।  অবশ্য খোকন একটা সুযোগ করে দিয়েছিল ,   ‘ চল কথা বলবি ।  ’ 
কিন্তু সে সুযোগ কাজে লাগাইনি ।  ইচ্ছে করেই ।  যদিও আমাকে না চেনে ,  যদি সেই ছেলেবেলার কয়েক দিনে স্মৃতি তার মগজ থেকে মুছে যাই ,  তখন আঘাত পাব মনে ।  এমনিতে পরিচয় দিলে হয়তো চিনবে ।  আত্মীয় মহলে আমার দাদি আর আমার বাবারা দুই ভাই ভীষণ জনপ্রিয় ।  তাঁদের বাড়ির ছেলে হিসেবে পরিচয় পেলে না চেনার কিছু নেই ।  কিন্তু এক যুগ আগের সেই কটা দিনের স্মৃতি ও যদি ভুলে যাই -  - যে সুখানুভি আমার মনে তৈরি হয়েছিল সেটা মাঠে মারা যাবে ।  তারচেয়ে সেই ভালো সুখ স্মৃতি নিয়েই বাড়ি ফিরি ।  কিন্তু সুখস্মৃতির সাথে যে ভালো লাগার অনুভূতি সৃষ্টি হলো ,  সেটাকে কী করি ?  ওটা মনেই থাক ।  সমাজ - সংসার - সংস্কারের বাস্তবতায় তা অলীক কল্পনা ।  এক পলকে যে ভালোবাসার অনুভূতি তৈরি তা কেবল আমি জানলাম ,  অপর মানুষটা জানলও না তাকে নিয়ে কী ঝড় বুকের ভেতর বয়ে যাচ্ছে ।  ঘণ্টা দুয়েকের মধ্যে খানাপিনা শেষ করে ফেরার পথ ধরলাম ।  কত নতুন মানুষের সাথে পরিচয় হলো ।  কথা হলো ,  আলাপ হলো না কেবল আসল মানুষটির সাথেই ।  
ফিরতি পথ ধরলাম ,  ভ্যানের পেছনে বসেছি ।  তাই চোখের আড়াল হওয়ার আগ পর্যন্ত শিংনগরকে দেখতে পেলাম ।  মনে মনে কত অলীক স্বপ্ন আঁকলাম ,  এক সময় আড়াল হলো গ্রামটা ।  বুকের ভেতরটা টনটন করে উঠল ।  না পাওয়ার এক হাহাকার গুমরে মরল ভেতরে ।  কয়েকমাস পর শুনলাম চম্পার বিয়ে হয়ে গেছে । 
সেদিনটা ছিল ২০০০ সালের পহেলা বৈশাখ ।  আজও ওই দিনে এক ঝলক দেখা চম্পার সেই কিশোরি মুখটা ভেসে ওঠে মনের পর্দার ।  বুকের ভেতরটায় হাহাকার হয়তো ওঠে না ,  কিন্তু কীসের যেন শূন্যতা অনুভব করি ।  সেদিনের পর ১৪ বছর পেরিয়ে গেছে ,  অনুমান যদি ভুল না হয় তাহলে চম্পার প্রথম সন্তানের বয়সও নিশ্চয়ই ১২ - ১৩ ।  ঢাকাবাসী হয়েছি অনেকদিন ।  বছরে দু - তিনবার গ্রামে যাই ।  যাবার সময় ট্রেনে যাই ।  নামি দর্শনায় ।  সেখান থেকে বাড়ি ফেরার পথে পড়ে সেই রাস্তাটা ,  যেটা নেমে গেছে শিংনগরমুখো ।  বুকটা তখন মোচড় দিয়ে ওঠে ।  ২০০০ সালের পহেলা বৈশাখে ফিরে যায় এক লহমায় ।  ভাবছি ,  একদিন সময় করে ওর বাড়ির ঠিকানা নিয়ে স্রেফ ওকে একবার দেখতে যাব ।  জানি ,  ৩০ পেরুনো ধোপদস্তুর গৃহিণী এখন সে ।  মামাতো ভাইয়ের পরিচয়ে ,  আবার বয়সে কিনা ছোট ,  নিশ্চয়ই কেউ কিছু মনে করবে না ? 






পরজীবী



 ‘ হায় হায় রে !  এখন মোর মেয়ের কী হবে রে ?  ’  বুক চাপড়ে বিলাপ করছে মজিতন ।  মেয়ে নির্বিকার ।  ঘরের খুঁটিতে একহাত বেষ্টন করে বসে আছে ।  চোখ থেকে গড়ানো জল টপ টপ করে ঝরছে দাওয়ার ওপর ।  শুষ্ক মাটির রাক্ষুসে জিব মুহূর্তে চেটেপুটে শুষে নিচ্ছে ফাতেমার অশ্রুজল ।  দক্ষিণের উঠোনে নিম গাছের ছায়ায় মাথা দুহাঁটুর ভেতর মাথা গুঁজে বসে আছে তুফোন মিয়া ।  উঠোন জুড়ে পড়শিদের ঢল ।  বাড়িতে মড়া পড়লেই কেবল এমন ঢল নামে ।  ঝাঁকে - ঝাঁকে মহিলারা আসছে - যাচ্ছে ।  এক ছি হাজার ছি করে বিদ্রুপ করে যাচ্ছে ফাতেমাকে ।  ডাকসাইটে মহিলা ঘনার মা পর্যন্ত তুফোনের পক্ষ নিয়েছে । 
 ‘ সবাই মোর শত্তুর আইজ ,  ’  হাহাকার ফেটে বেরোয় মজিতনের বুক থেকে ।   ‘ কেউ নেই আমার পানে ।  কমনেগ্যারের নিমাইনষের ব্যাটা বড্ডা আপন হয়েছে !  দেখা যাবানি কদ্দিন আপন থাকে ।  ’ 
পড়শিরাও কম যায় না ,   ‘ তুমার মেয়ে বুঝি ধোয়া তুলসির পাতা ?  পাড়ার লোকের পেছনে লেগেছ কেন ?  কিডা তুমার বুকি মাটি দেলে ।  ঠিক কথাই তো বলছে সবাই ।  স্বামী আগে না পর আগে ?  ’ 
 ‘ হায় আল্লাহ ,  এই তুমার বিচার ?  ’  মোনাজাতের ভঙ্গিতে দুহাত ওপরে তুলে চিৎকার করে মজিতন ।   ‘ আল্লাহ ,  তোমার এক নেক বান্দার খেদমত করতি গিয়ে মেয়ের এই দশা ।  তুমিই এর বিচার কইরো ,  আল্লাহ ।  ’  
 ‘ কী ,  হইছে কী ?  ’  মজিতনের বড় ছেলে ভিড় ঠেলে এসে বলে । 
 ‘ কী আর হবে বাপ ,  আমার কপালপোড়া জেবন !  তোর বাপ আমার পর কইরেছে ।  আমার মেয়ের জেবনেও তাই লিকা আছে ।  ’  বলে জামাতার দিকে আঙুল তোলে মজিতন ।   ‘ ওই হারামির বাইচ্চা ছোটলোক ,  আমার মেয়ের কপাল পুইড়েছে রে বাপ !  ’ 
মেয়ের পক্ষে সাফাই গেয়ে ,  সত্য - মিথ্যা ভেজাল করে ছেলের কাছে বিচার চায় ।  বিচার মানে ধরে - বেঁধে জুতোপেটা আরকি ।  পাড়ার লোক প্রতিবাদ করে ।  আসল সত্যিটা উন্মোচন করে দাউদের কাছে ।  দাউদ অগ্নিশর্মা হয় ।  গাইলের তুবড়ি ছোটায় বোনের উদ্দেশ্যে ।   ‘ শুয়োরের বাইচ্চা শুয়োর !  বুড়ো বয়সে এইডা কী করলি !  তিন - চাট্টে ছেলেমেয়ে এখন কনে যাবে ?  ও তো পুরষ মানুষ ,  গায় বল আছে ,  এট্টা কিছু কইরে খাবে ।  চাই কি নতুন এট্টা বউও ঘরে আসবে ।  তুই কী করবি হারামজাদী ?  ’ 
 ‘ বউ ঘরে তোলবে মানে !  আমার ভিটে ,  আমার ঘর ,  সেই ঘরে অন্য মাগী নিয়ে সংসার !  এতবড় আস্পদ্দা ঘরজামাইর ব্যাটা ঘরজামাইর !  ’ 
তুফোন মিয়া ঘরজামাই -  -  কথাটা আংশিক সত্যি ।  ওর বাড়ি এগাঁয়ে নয় ।  গোকুলনগর ।  দশ মাইল দূরের পথ ।  বাপ - মা ভাই - বোন কেউ নেই ।  দু - দুবার বিয়ের পিড়িতে বসা ফাতেমার সাথে আইবুড়ো তুফোন ছাঁদনাতদলায় বসে শ্বাশুড়ির ভিটেয় ঘর তোলার আশায় ।  বাঁশের খাপচির বেড়া আর খড়ের চালের ঘর ।  কিন্তু বছর না ঘুরতেই জানতে পারে এ বাড়ি শ্বাশুড়ির নয় ।  মামাশ্বশুরের ।  জাল দলিলের ফল ।  তবে মামাশ্বশুর বোন - ভাগনে - ভাগনিদের ভিটেছাড়া করে না ।  সময় দেয় ,  দাম দিয়ে কিনে নিতে হবে জমি ।  তুফোন মিয়া দু - তিন বছর খেটেখুটে টাকা জমা করে তার অংশটুকু কিনে নেয় । 
খাটতেও পারে তুফোন ।  পরের জমিতে খেটে ,  জমি বর্গা নিয়ে চাষবাষ করে ।  তিন - চারেটে ছেলেমেয়ে নিয়ে বিলাসীতার স্বপ্ন সে দেখে না ।  কিন্তু মোটামুটি সংসার চলে যায় ।  
গোরস্থানের সাথে লাগোয়া ভিটে তুফোন দম্পত্তির ।  জ্বীন - ভূতের আসর হয় মাঝে মাঝে ।  জ্বীন - ভূত আল্লাহর দোয়া - কালামকে নাকি যমের মতো ভয় পায় ।  পরহেজগার মানুষকে এড়িয়ে চলে ।  তাই জীবনে মসজিদের চোহাদ্দি না মাড়ানো তুফোন আরবি পড়া শুরু করে ইমাম সাহেবের কাছে ।  দাড়ি রাখে ,  নামাজ ধরে ।  ইমাম সাহেবের কাছ থেকে শিখে নেয় জ্বিন তাড়ানোর দোয়া ।  খুব যে কাজ দেয় ,  তা নয় ।  তবে মনের জোরটা বাড়ে ।  ফাতেমাকেও নামাজ পড়ার তাগিদ দেয় তুফোন ।  কানে তোলে না ফাতেমা সে কথা ।  বকাঝকা করে ,  মারধোর করে ,  শেষ পর্যন্ত বেনামাজির হাতের জল স্পর্শ করবে না বলে প্রতিজ্ঞা করে ।  অগত্যা ফাতেমাকে নামাজ ধরতে হয় । 
শুধু নামাজ পড়লেই তো চলবে না ,  কোরান পড়াটাও শেখা চায় ।  শেখাবে কে ?  পাড়ার অনেক মহিলাই পড়তে জানে ।  কেউ কেউ শেখাতে রাজি হয় ।  দু - চারদিন শেখায়ও ।  কিন্তু ঘরকন্নার চাপে শেষমেষ ক্ষান্ত দেয় তারা ।  ফাতেমার আরুব শিক্ষা আর হয়ে ওঠে না ।  
এভাবেই চলছিল ।  হঠাৎ সৈয়দবাড়িতে আবির্ভাব হয় এক মৌলভির ।  সদ্য হাফেজি পাশ করে বেরিয়েছে ।  সৈয়দবাড়ির ছেলেমেয়েদের আরবি শেখাবে ।  সৈয়দবাড়ির দহলিজে থাকার ব্যবস্থা হয় ।  থাকা - খাওয়াও সেখানে ।  মোটকথা রাজার হালে থাকে মৌলভি আমিরদ্দি খোন্দকার । 
মৌলভির খবর পায় ফাতেমা ।  বছর বিশেকের চ্যাঙড়া হুজুর ।  হোক চ্যাঙড়া ,  খোন্দকার বংশের ছেলে বলে কথা ।  ফাতেমার সাথে জুটে আরও চার - পাঁচজন ।  মৌলভি প্রথমে রাজি হয়নি ।  বেগানা মেয়েছেলে বলে কথা ।  
ফাতেমা মৌলভির হাতে - পায় ধরে ।  কথা দেয় পড়ার সময় পর্দা করবে ।  পর্দা করা ফাতেমার ধাঁতে নেই ।  নদীতে অর্ধউলঙ্গ হয়ে গোসল করে ।  ঘাটেই কাপড় পাল্টায় ।  পরপুরুষ হলে কী হবে ,  বাপের বাড়ির লোক বলে কথা ।  কেউ বেগানা নয় ।  কিন্তু এখন থেকে ওসব আর চলবে না । 
অবশেষে মৌলভি রাজি হয় ।  বাদ - যোহর পড়াবে ।  তবে সম্মানীটা একটু বেশি দিতে হবে ।  জনপ্রতি মাসিক দুশো টাকা ।  মেয়েছেলেরা রাজি হয় ।  এ যুগে দুশো টাকা খুব বেশি নয় । 
পরদিন থেকেই মৌলভির ক্লাস বসে ।  ফাতেমার ঘরের দাওয়ায় চাটাই পেতে ।  মৌলভি সুর করে ,   ‘ পড়ে আলিফ জবর আ ,  বে জবর বা .  .  .  ’  ।  পড়াশেষে আধঘন্টা দীন ইসলামের বয়ান ।  ফাউ ।  শ্বশুর - শাশুড়ি ,  স্বামী ,  বাবা - মার সাথে কী আচরণ করতে হবে তার তালিম দেয় মৌলভি ।  স্বামীর পায়ের নীচে স্ত্রীর বেহেস্ত -  - এ কথাটা বার বার মনে করিয়ে দেয় ।   
বয়ান শেষ হলেও হুজুরকে যেতে দেয় না ফাতেমা ।  পিঠা - পায়েস কিংবা চিড়া - মুড়ি না খাইয়ে ছাড়ে না ।  ঘরে মুরগি আছে ।  মাঝে জবাই দিয়ে হুজুরকে আপ্যায়ন করে । 
প্রথম প্রথম এসব দেখে খুশিই হত তুফোন মিয়া ।  ভাবত ,  যাক এতদিনে পরহেজগার হয়ে উঠেছে ফাতেমা বেগম ।  কিন্তু ক্রমেই ব্যাপারটা বাড়াবাড়ি পর্যায়ে চলে যায় ।  এখন তার বাড়িতে হুজুরের দুপরের খাবারটা হয় প্রতিদিন ।  একটা মানুষের খাওয়া খরচ কম নয় ,  বিশেষ করে তাদের মতো গরিবের পক্ষে ।  মুখফুটে কিছু বলতে পারে না তুফোন ।  ভেতরে ভেতরে ফোঁসে ।  অবশেষে একদিন গরল উগরে দেয় ।  
হুজুর গাঁয়ের বাড়িতে গেছে কয়েকদিনের ছুটিতে ।  তুফোন বউকে বলে ,  তার মাংস খাওয়ার সাধ হয়েছে ।  বড় মরগিটা যেন জবাই করে ।  মুরগি অবশ্য জবাই করে ফাতেমা ।  তবে বড়টা নয় ।  ভেতরে ফোঁসে তুফোন ।  তবে বিস্ফোরণ ঘটায় না ।  মেজাজ চড়ে যায় । 
হুজুর ফিরলে ফাতেমা বেগম পরদিন তোড়জোড় করে বড় মুরগিটা জবাই দেওয়ার ।  তুফোন নিষেধ করে ,  গালিগালাজ করে ।  মাঠে যাবার আগে ফাতেমাকে হুশিয়ার করে যায় ,  বড় মুরগি জবাই দিলে এসপার - ওসপার হবে ।  কিন্তু বিকেলে বাড়ি ফিরে দেখে হুজুর তার কাঁচা ঘরের বারান্দায় বসে রসিয়ে খাচ্ছে ।  মুরগির বড় রান ।  নিজেকে নিয়ন্ত্রণ করতে ব্যর্থ হয় তুফোন ।  এক তালাক ,  দু - তালাক ,  তিন তালাক বলে বাহিন তালাক দিয়ে দেয় ।  হঠাৎ করেই যেন ফাতেমার পৃথিবীতে ভর করে রাজ্যের শূন্যতা । 
পরদিন রাতে সৈয়দবাড়িতে শালিস বসেছে ।  বিচারকদের একদলের ইচ্ছা তওবা পড়ে বিষয়টা মিটিয়ে ফেলা ।  আরেকদল শরীয়াহ আইন মানার পক্ষে ।  অর্থাৎ ফাতেমা তুফোনের ঘর করতে হলে হিল্লা - ইদ্দত পালন করতেই হবে ।  অন্যদল যুক্তি দেখায় ,  রাগের মাথায় তালাক দিলে ,  তালাক কবুল হয় না ।  তাছাড়া এমন বিশ্বাসী লোক কে আছে ,  হিল্লা বিয়ে করে সাতদিন পর তালাক দিয়ে দেবে । 
 ‘ আপনারা চাইলে আমাকে বিশ্বাস করতে পারেন ।  ’  আমিরদ্দি হুজুর এতক্ষণ ভিড়ের এককোণে গুটিসুটি মেরে ছিল ।  এতক্ষণে সবার দৃষ্টি আকর্ষণ করতে সক্ষম হলো ।   ‘ আল্লাহর নামে ওয়াদা করছি ,  সাতদিন পর তালাক দেব ।  ’ 
গোটা মজলিশকে হতভম্ব করে দিয়ে ফাতেমা চেঁচিয়ে ওঠে ,   ‘ কুত্তা ,  জানুয়ার ,  লুইচ্চোর ব্যাটা লুইচ্চো !  তুই আমার ঘর ভেঙিছিস ।  তোর বিয়ের সাধ আইজ মিইটে দিচ্ছি ,  র ’  ।  ’  
সৈয়দাবাড়ির বারান্দায় একটা ঝাড় –  ছিল ।  প্রবল আক্রোশে সেটা কুড়িয়ে নিয়ে ধুম ধুম বসিয়ে দেয় হুজুরের পিঠে ।  হুজুরেভ তখন  ‘ ছেড়ে দে মা কেঁদে বাঁচি ’  অবস্থা ।  কীভাবে পালাবে সে পথ খুঁজছে ।  ফাতেমার ক্রোধ ছোঁয়াচে রোগের মতো সংক্রমিত হয় দাউদ আর তুফোনের মধ্যে ।  ধর শালর ,  মার শালার বলে লাফ দিয়ে ওঠে তারা ।  হুজুরের পায়েও তখন  ‘ তাড়া খাওয়া কুকুরে ’ র গতি ভর করেছে ।  কে যেন ধরে ফেলে পাঞ্জাবির আস্তিন ।  কিন্তু সামান্য বাধা আমিরদ্দির গতিতে লাগাম পরাতে পারে না ।  দিগি¦দিক জ্ঞানশূন্য হয়ে সে ছুটতেই থাকে ।  অজানার উদ্দেশ্যে ।  হয়তো নতুন কোনও পোষকের খোঁজে । 






বাংলার তরু লতা গুল্ম ৪০  :  রক্তকুঁচ





কুচ বরণ কন্য তোমার
মেঘ বরণ কেশ , 
 -  -  - প্রাচীন কাব্য গাঁথা । 


এখনও কিছু গ্রাম আছে একেবারে সেকেলে ।  পুরোনো বাংলার রূপ - রস - গন্ধ সবই আছে ।  তার ওপর যদি বিদ্যুৎটাও না থাকে তো সোনায় সোহাগা ।  এসব গ্রামগুলোতে রয়ে গেছে আদি বাংলার প্রাণের চিহ্ন ।  বুনো জীবজন্তু যেমন আছে ,  আছে নানারকম বিচিত্রসব উদ্ভিদ । 
গ্রামের নাম ভবানীপুর ।  ঝিনাইদহের কালীগঞ্জ উপজেলার এক নিভৃত গ্রাম ।  কয়েশো লোকের বাস মাত্র ।  চারদিকে ফসলের মাঠ ,  নানারকম বুনো গুল্মলতায় ঠাঁসা দুর্ভেদ্য জঙ্গল ।  ২০০৫ সালে গিয়েছিলাম সেই গ্রামে ।  আমার দাদির বোনের বাড়ি ।  মাটির কাঁচা ঘর ওদের ।  বাড়ির চারপাশে বুনো গুল্মলতার বেড়া ।  উঠোনজুড়ে বড় বড় গাছপালা ।  নিম ,  পেয়ারা ,  আম ,  জাম ।  আশ্চর্য সুন্দর ছায়াঘেরা বাড়ি ।  এসব বাড়ি আমাকে বড্ড আকর্ষণ করে ।  খুব ভোরে ঘুম ভেঙে গেল ।  গ্রামটা ঘুরতে বেরুলাম ।  লাল থালার মতো সূর্য যখন উঁকি দিল পূবদিগন্তে তখন মনে পড়ল গুপির সেই রাগ ভৈরবি -  - 

দেখেরে .  .  .  দেখোরে নয়ন মেলে
জগতে বাহার .  .  . কী বাহার ! 


সত্যি অভিভূত হয়ে গেলাম ।  কিন্তু তখনও ভাবিনি কী বিস্ময় নিয়ে এগিয়ে আসছে চৈত্রের আগুনঝরা দুপুর ।  ছায়াঘেরা বাড়ি ,  তাই রোদে পোড়ার ভয় একেবারেই নেই ।  ঘুরে ঘুরে প্রতিটি বেড়া প্রতিটা ঝোপ - ঝাড় তন্ন তন্ন করে খুঁজতে লাগলাম ।  কী খুঁজছি নিজেই জানি না ।   ‘ যেখানে দেখিবে ছাই .  .  .  উড়াইয়া দেখো তাই .  .  . পাইলে পাইতে পারো অমূল্য রতন .  .  .  ’  সত্যিই অমূল্য রতন পেয়েছিলাম সেদিন ।  শুকনো বাদামি বর্ণের একটা ফল শুকিয়ে হাঁ করে রয়েছে ।  তার সেই হাঁ করা মুখের ভেতর রয়েছে গোটা দশেক রুবি ।  হ্যাঁ রুবির রং তো লাল ।  রুবির মতোই লাল ,  তেমনি সুন্দর কোনও ফল দেখলে রুবির কথাই মনে আসা স্বাভাবিক নয় কি !  এইদিন প্রথম দেখলাম গাছের কুচ ! 
ছোটবেলায় স্বর্ণকার বাড়িতে কুচ দেখেছি ,  কুচ দেখেছি আলমারির মাথায় সযত্নে লুকিয়ে নানির কৌটায় ।  দেখেছি ফেরিওয়ালার ঝুড়িতে যত্ন করে সাজানো কুচ ।  তখন ভাবতাম বুঝি ,  এগুলো কোন সস্তা রত্ন পাথর ।  কিন্তু বড়রা বলতেন এগুলো গাছের ফল ।  আমার বিশ্বাস হত না ।  এত নিখুঁত কোনও ফল হতে পারে মন মানতে চাইত না ।  কিন্তু ডিম্বাকৃতির এই ফল শুধু নিখুঁতই নয় ,  এর এক মেরুতে কালো একটা টিপ বসানো যেন ।  সেই টিপের মাপ এমন নিখুঁত ,  সব কুচের এক সমান ।  সমান সব কুচই ।  মাপলে সামান্য এদিক - ওদিক হবে না কোনওটা ।  ওজন সবগুলোর কাঁটায় কাঁটায় এক মাপের হবে ।  এমন সুন্দর যে জিনিস ,  তাকে গাছের ফল বলে মানতে কষ্ট তো হবেই ।  
বড়রা তো বলে ,  গাছে ধরে ।  বলুক ।  মানতে আমার বয়েই গেছে !  প্রমাণ তো ওঁরা দেখাতে পারে না ।   ‘ কোথায় কোন গাছে ধরে ?  দেখাও আমাকে ?  ’  বলতাম আমি । 
গাছই নেই তো দেখাবে কী করে ।  তাই এটা - সেটা বলে বুঝিয়ে দিত ।  আমি নাছোড়বান্দা ,  তখন ওঁরা বিরক্ত হয়ে বলত ,   ‘ ও গাছ এখন হারিয়ে গেছে ।  ’  
 ‘ তাহলে বীজ এলো কোত্থেকে ?  ’ 
মোক্ষম প্রশ্ন ।  এর জবাব বড়দের কাছে নেই ।  তাই আমতা - আমতা করে ওরা ।  সুতরাং আমারই জয় হয় ।  আমার বিশ্বাসের ভিত দৃঢ় হয় । 
কিন্তু দাদির বোনের বাড়িতে সেদিন ধ্বাক্কা খেল সেই বিশ বছরের সেই বিশ্বাস  ।  নিজ চোখে দেখার পর আর কোন যুক্তিতে অবিশ্বাস করি কুচ গাছে ধরে ! 
গাছে কুঁচ দেখলাম ।  নয়ন সার্থক হলো ।  কিন্তু মন ভরল না ।  কারণ পাতা - লতা সেসব কিছু আর অক্ষত ছিল না ।  তবু দুধের সাধ ঘোলে মেটানো আরকি ! 
ওই শেষ ।  তারপর আবার কুচ দেখার জন্য অপেক্ষা করতে হয়েছে ২০১৩ সাল পর্যন্ত ।  

বৈশাখে গ্রামে গিয়েছিলাম ।  আমার সাগরেদরা খবর দিল উত্তর মাঠের কুদ্দুস কাকার পার্কে নাকি একটা কুচ আছে ।  শুধু গাছই নয় রীতিমত ফুল - ফল দিয়েছে গাছটা ।  দুই খালাতো ভাইকে নিয়ে ছুটলাম উত্তর মাঠে ।  কিন্তু লাভ বেশি হলো না ।  কুচ গাছ পেলাম কিন্তু ফুল - ফল নেই ।  গাছটা এক ধরনের ক্যাকটাস গাছের মাথায় উঠেছে । 

৮ / ৯ ফুট উঁচুতে ফুল কোথাও লুকিয়ে থাকলেও থাকতে পারে ।  নিচ থেকে তা খুঁজে পাওয়া মুশকিল ।  অনেক খুঁজে - টুজে না পেয়ে শিয়াকুল গাছটার দিকে এগোলাম আমি ।  আর বললাম ওরা যেন ভালো করে খোঁজে ।  খুঁজে পেলে যেন ডাকে আমাকে ।  কিন্তু ওদের মনে ছিল অন্য বুদ্ধি । 
আনমনে ছবি তুলছি ।  ওরা দুই ভাই এসে হাজির ।  ছোটজনের নাম শাহেদ ।  একটু ইঁচড়ে পাকা ।  আমার চোখের সামনে মুঠোবন্দি হাতটা ধরে বলল ,   ‘ দেখেন কী পেয়েছি !  ’ 

তারপর মুঠো খুলল ,  গোটা পঁচিশেক অপুষ্ট কুঁচ ।  ভেবেছিল আমাকে চমকে দেবে ।  কিন্তু আমার চোখে তখন ক্রোধের আগুন জ্বলছে ।  চেঁচিয়ে বললাম ,   ‘ করেছিস কী ব্যাটা বুদ্ধির ঢেঁকি !  ’ 

দুই ভাই ফ্যালফ্যাল করে আমার মুখের দিকে তাকাল । 
বললাম ,   ‘ তোদের কুচফল খুঁজতে বলেছিলাম ,  পাড়তে বলিনি ।  গাছে ফল ধরে রয়েছে ,  সেই ছবির মূল্য কত বুঝিস ?  ’  ওদের চেহারায় ততক্ষণে অপরাধীর ছায়া ।  অনেক বকা - ঝকা করে বললাম ,   ‘ তোদের এই পাপের একটাই প্রায়শ্চিত্ব ,  এই ফলগুলো বাড়িতে নিয়ে যাবি ।  তারপর এগুলো বুনে চারা তৈরি করবি ।  সেই চারা যখন গাছ হয়ে ফুল - ফল দেবে তখন আমি ছবি তুলব ।  ’ 

আমার এই ভাইদুটো আর যাইহোক অকর্মা নয় ।  সত্যিই বর্ষাকালে গিয়ে দেখি দিব্বি ৮ / ১০টা গাছ তৈরি করে ফেলেছে ।  শরতে পেলাম ফুল আর কাঁচা ফল ।  শীতে পাকা ফল আর বীজ ।  ওদের ওপর সেই রাগ তো নেই - ই বরং উল্টো আরও ধন্যবাদ জানালেও কম হবে । 

কুচ লতা জাতীয় বর্ষজীবী উদ্ভিদ ।  আগে বাংলাদেশ আর পশ্চিমবঙ্গের প্রায় সব গাঁয়ের মাঠে - জঙ্গলে দেখা যেত ।  এখন অতি বিরল শ্রেণির উদ্ভিদের কাতারে নাম লিখিয়েছে ।  সাধারণত শুকনো মাটিতে জন্মায় ।  লতা অন্য গাছ বেয়ে ওঠে ।  ১০ / ১২ ফুট লম্বা হয় ।  লতার রং সবুজ ।  লতা চিকন ।  মূল লতা আধা ইঞ্চি মতো মোটা হয় ।  লতার আধাফুট দূরে দূরে একটা করে গিঁঠ ।  প্রতিটি গিঁঠের গোড়া থেকে একটা করে পাতা বের হয় । 

কুচের পাতা চিরল - চিরল ।  তেঁতুলের পাতার মতো দেখতে ।  তবে তেঁতুলের পাতার চেয়ে কিছুটা বড় ।  বোঁটা বহুপত্রক ।  প্রতিটা পাতা আধা ইঞ্চি লম্বা হয় ।  পাতা সবুজ রঙের ।  পাতলা । 

কুচের ফুল শীমফুলের মতো দেখতে ।  তবে আকারে কিছুটা বড় ।  ফুল সাদা রংয়ের ।  দুটো পাপড়ি আছে ।  দুই পাপড়ির মাঝখানে বাঁকানো কিশোর থাকে ।  পাপড়ির ভেতর দিকে বেগুনির রংয়ের ছোপ আছে ।  ফুল গুচ্ছকারে বের হয় ।  অর্থাৎ মঞ্জরি বহুপুষ্কক । 

কুচের ফল দেখতে প্রায় দেশি শীমের মতো ।   চ্যাপ্টা ।  আকারে শীমের চেয়ে বেশ ছোট ।  

কাঁচা ফল সবুজ রংয়ের খোসা পুরু ।  

পাকা বা শুকনো ফল কালচে ধূসর । 

ফলের ভেতর চার - পাঁচটা কুচ পাশাপাশি সাজানো থাকে । 
আমরা কুচ বলতে যা বুঝি ,  তা মূলত এর বিচি ।  বাংলাদেশে দুজাতের কুচ দেখা যায় ।  সাদা আর লাল । 
লাল কুচ বাংলায় সর্বাধিক পরিচিত ।  কুচের বিচি ডিম্বাকৃতির ।  বিঁচির একটা মেরুতে কালো ফোঁটা আছে ।  কালো ফোঁটা বাদে বাকিটুকু লাল অথবা সাদা ।  সাধারণভাবে লাল কুচকে রক্তকুচ এবং সাদা কুচকে শ্বেতকুচ বলে । 
কুচ বড় আশ্চর্য ফল ।  এর প্রতিটি বিঁচি সাধারণত একই মাপের এবং একই ওজনের ।  এজন্য প্রাচীনকালে ক্ষুদ্র জিনিস মাপার কাজে কুচ ব্যবহার করা হত ।  এখনও স্বর্ণকারের দোকানে সোনা - রুপা মাপতে কুচের ব্যবহার দেখা যায় । 
কুচের বিঁচি বা বীজ ভীষণ শক্ত ।  কুচের বীজ বিষাক্ত ।  বীজের ভেতরে অ্যাক্সিন নামের এক ধরনের বিষাক্ত পদার্থ থাকে ।  তাই সাবধানে কুচ ব্যবহার করা উচিত ।  এমনিতে আস্ত কুচ তেমন ক্ষতি করে না ।  বিঁচি শক্ত তাই অ্যাক্সিনের নাগাল অত সহজে পাওয়া যায় না ।  তবে কুচ ছিদ্র করে মালা গাঁথলে বা ভাঙা কুচ পেটে গেলে ভয়ঙ্কর দুর্ঘটনা ঘটে যেতে পারে । 
আগেকার দিনে কুচের বিষাক্ততার কথা মানুষ জানত না ।  তাই কুচ ছিদ্র করে মালা গাঁথত ।  কুচের ভেতরকার অ্যাক্সিনের প্রভাবে প্রায়ই অসুস্থ হয়ে পড়ত মানুষ ।  তবে আস্ত কুচ শিশুরা গিলে ফেললে তেমন সমস্যা হয় না ।  কারণ শক্ত কুচ হজম করা মানুষের পরিপাক তন্ত্রের কম্ম নয় ।  অবিকৃত কুচ পরে বেরিয়ে আসে পায়খানার সাথে ।  
রক্তকুচে স্থানীয় নাম :  চূড়ামনি ,  শাঙ্গুষ্ঠা ,  গুজ্ঞা ,  সৌম্যা ,  শিখণ্ডী ,  কৃষ্ণলা ,  অরুণা তাম্রিকা ,  রক্তিকা ,  কম্ভোজি ,  ভিল্লিভূষণা ,  মানচূড়া ,  রত্তিকুচ ইত্যাদি । 
ইংরেজি নাম :  Jequinity ,  Carb ’ s eye ,  Indian liconice ইত্যাদি . 
রক্ত কুচের বৈজ্ঞানিক নাম :  Abrus Precatorious .  . 
বিশেষ কৃতজ্ঞতা 
জায়েদ ফরিদ
বেনুবর্ণা অধিকারী
নাজিমউদ্দিন আহমেদ রাজিব
আগের পর্ব  :  বাংলার তরু - লতা - গুল্ম - ৩৯  :  প্যাটেঙ্গা 






ভয়ঙ্কর সেই সন্ধ্যা



আজ ২৬ ফেব্রুয়ারি ।  একটা দুঃস্বপ্ন তাড়া করে ফিরেছে একটা বছর ।  অনেক লেখা হয়েছে তাঁকে নিয়ে ।  অনেক টকশোর বকবকানি শুনেছি ।  শুনেছি পুলিশের আশাবাদ ।  ফল কিন্তু শূন্যই রয়ে গেছে ।  অভিজিৎদা হত্যার বিচার হবে কি হবে না ,  সে বিষয় নিয়ে লেখার উদ্দেশ্য নয়; সেটা বোধহয় সবাই অনুমান করতে পারছেন ।  আমি শুধু একবছর আগের সেই দিনের স্মৃতিচারণ করতে চাই ।  
অভিজিৎদার সাথে আমার পরিচয় গতবছর বইমেলাতেই ।  একদিন সন্ধ্যায় দেখি ,  শুদ্ধস্বরের স্টলের সামনে লম্বা চওড়া একটা লোক দাঁড়িয়ে ।  দেখেই চিনে ফেললাম ।  আমার ফেসবুকের বন্ধু ।  সেই সুবাদে  ‍টুকটাক মেসেজ চালাচালি হয়েছিল ।  তবে পরিচয় ছিল তাঁর বাবা অজয় রায়ের সাথে ।  তাঁদের বাসায় গেছি বেশ কয়েকবার  ‘ সতন্ত্র ভাবনা ’  আর  ‘ বিশ্বাস ও বিজ্ঞান ’  বইদুটির পাণ্ডুলিপি নিয়ে ।  কারণ ওইসময় আমি বইদুটির প্রকাশক অঙ্কুর প্রকাশনীর সম্পাদনা বিভাগে কাজ করি ।  সেখানেই অভিজিৎদার  ‘ আলো হাতে চলিয়াছে আঁধারের যাত্রী ’  বইটা পেয়েছিলাম ।  বিজ্ঞান বলুন ,  দর্শন বলুন বাংলা সাহিত্যের এক অমূল্য দলিল ।  লোকটার প্রতি অন্যরকম শ্রদ্ধা তৈরি হয়ে যায় ।  
যতবার অজয় স্যারের বাড়ি গেছি পাণ্ডুলিপি নিয়ে ,  ততবার তাঁর সময় নষ্ট করেছি ,  পদার্থবিদ্যার হাল - হকিকত নিয়ে জানতে চেয়েছি ।  তিনি বিরক্ত হননি ,  কোথাকার কোন প্রকাশনীর দুটাকার কর্মচারির সাথে আধুনিক পদার্থবিজ্ঞানের নানা বিষয় আলোচনা করে গেছেন স্নেহশীল শিক্ষকের মতো ।  পুরো পরিবারের প্রতিই অন্যরকম এক ভালোবাসা জন্ম নেয় মনে । 
যাইহোক ,  বইমেলায় অভিজিৎদাকে দেখেই এগিয়ে গেলাম পরিচিত হতে ।  ভেবেছিলাম চিনবেন না ,  ফেসবুকে কত লোকের সাথেই তো হাই হেলো হয় ,  কজনকে আর মনে থাকে ।  কিন্তু তিনি আমাকে অবাক করে দিয়ে গড়গড় করে ওই মেলায় প্রকাশতি আমার তিনটি বইয়ের নাম বলে গেলেন ।  সত্যিকারের বড় মানুষ বোধহয় এঁদেরই বলে !  
এরপর প্রায়ই প্রতিদিনই তাঁর সাথে আমার দেখা হতো ।  বইমেলায় আমার আড্ড স্থল  ‘ ছায়াবীথি ’  ।  প্রকাশক আমার সবচেয়ে কাছের বন্ধু ।  আমার আরেক বন্ধু তারেক অণুর দুটি বই প্রকাশ হয়েছে ওখান থেকেই ।  আমার নিজেরও একটা বই আছে ওখানে ।  সবমিলিয়ে জম্পেস আড্ডা জমত প্রতিদিন বিকেলে ছায়াবীথির সামনে ।  সেই আড্ডায় আমি আর অণুদা তো কমন ,  বিজ্ঞানকর্মীদের ভিড়ও ছিল ।  প্রতিদিন আমাদের আড্ডায় যোগ দিতেন ফারসীম স্যার ও ফারহানা ম্যাডাম ।  তবে আড্ডা ভালো জমত অভিজিৎদা এলে ।  তিনিও ততদিনে জেনে গেছেন বিজ্ঞানের পোলাপানরা ছায়াবীথির সামনে ভিড় করে ।  ছায়াবীথির পেছনেই শুদ্ধস্বরের স্টল ।  তাই সেখান থেকে ছায়াবীথিতে আসতে দুই পাও খরচ করতে হত না । ১৮ তারিখ আমার আর ইমতিয়াজ ভাইয়ের বইয়ের মোড়ক উন্মোচনও করে দিলেন অভিদা । 
আমাদের প্রতিদিনের আড্ডায় বিজ্ঞান নিয়ে কথা হত না বললেই চলে — ইয়ার্কি ঠাট্টা ,  একজন আরেকজনকে পচানো — এসব বিষয়ই প্রাধন্য পেত ।  ফারসীম স্যার একদিন বললেন ,  একদিন স্যতিক্যারের সিরিয়াস আড্ডা দেওয়া যাক ।  আড্ডা হবে শুধু বিজ্ঞা লেখকদের নিয়ে ।  সবাই রাজি ।  তিনি সেইদিন রাতে একটা গ্রুপ মেসেজ খুললেন ।  বেশ কয়েকজনকে অ্যাড করলেন ।  তাদের সবাই বিজ্ঞান লেখক এবকজন কি দুজন বোধহয় সাংবাদিক ।   
সবাই রাজি ।  ফারসীম স্যার প্রস্তাব করলেন ,  আড্ডা হবে বাংলা একাডেমির তৈরি করে দেওয়া  ‘ লেখক আড্ডা ’  ছাউনিতে ।  এই প্রস্তাবটা আমার মনোঃপুত হলো না ।  ওদিকটা একটু নির্জন ।  তারচেয়ে ভালো ছায়াবিথীর সামনে হোক ।  এখানে জায়গাও অনেক ,  পর‌্যাপ্ত আলোর ব্যবস্থাও আছে ।  তাছাড়া এমন একটা আড্ডা হলে একটু মিষ্টি মুখ করলে ভালো হয় ।  ছায়বীথির প্রকাশক জাহাঙ্গীর আলম সুজনকে বললাম সেকথা ।  তিনি নাস্তার স্পন্সর করতে রাজি হলেন ।  
আড্ডা শুরু হবার কথা ছিল সাড়ে ছটায় ।  কিন্তু তখনও অভিজিৎদা কিংবা ফারসীম স্যার কেউই আসেননি ।  তবে একদল ছেলে হাজির ।  ওদের বেশিরভাগই  ‘ জিরো টু ইনফিনিটির ’  সাথে যুক্ত ।  আমি নিজেও একসময় এই বিজ্ঞান ম্যাগাজিনটার সাথে জড়িত ছিলাম ।  ওতে নিয়মিত লিখতাম ।  সুতরাং আমি না চিনলেও ওই ছেলেরা আমাকে চেনে ।  ওরা বলল বিজ্ঞান আড্ডার ওরা থাকবে ।  যেহেতু জিরো টু ইনফিনিটির সম্পাদক আবদুল্লাহ আল মাহমুদ আছে ওদের সাথে ,  সে এই আড্ডারও অন্যতম উদ্যোক্তা ,  তাই আমার মনেই মাথায়ই আসেনি এটা বিজ্ঞান লেখকদের আড্ডা; সবার জন্য উন্মুক্ত নয় ।  আর সেভাবে আমাদের কিছু জানানোও হয়নি ।  এসব ছেলেদের বেশিরভাগই ম্যাগাজিনে নিয়মিত লেখে ।  সুতারাং ওরাও লেখক । 
ওরা জানাল ,  ওরা আরেকটা অনুষ্ঠানে গিয়েছিল ।   ‘ বাংলাদেশ সায়েন্স সোসাসাইটি ’  নামে আরেকটা বিজ্ঞান ক্লাব গঠিত হয়েছে সদ্য ।  সেটার ওযেবসাইট লঞ্চ উপলক্ষে একটা অনুষ্ঠানের আয়োজন করেছিল ।  সেখান থেকে সরাসরি এখানে এসেছে ।  সাথে এনেছে প্রচুর নাস্তা ।  মাহমুদ বললেন ,  আমাদের আড্ডার জন্য আর নাস্তা কেনার দরকার হবে না ।  
সময় ঘনিয়ে গেছে ।  কিন্তু অভিজিৎদা কিংবা ফারসীম স্যার কারও পাত্তা নেই ।  বাধ্য হয়ে ফারসীম স্যারকে ফোন দিলাম ।  উনি বললেন ,  আরও কিছুক্ষণ দেরি হবে ।   
তারপর উনারা এলেন ।  কিন্তু যখন আমাদের অনুষ্ঠান শুরু হবার কথা ,  সে সময় দেখি শুদ্ধস্বরের সামনে জটলা ।  কোনও এক বইয়ের মোড়ক উন্মোচন ।  এদেকি সায়েন্স সোসাইটির অনুষ্ঠান শেষ করে আসা ছেলেরা আর থাকতে চাইল না ।  নানা অজুহাত দিয়ে কেটে পড়ার তালে ।  তখন মাহমুদের অনুরোধে সবাই মিলে বসে নাস্তা - টাস্তা করে ওরা চলে গেল ।  আমি অবশ্য ছবি তুলেছিলাম ওদের ।  
ছায়াবীথি থেকে পর্দা ধার করে মাটিতে বিছিয়ে দিয়েছিলাম আড্ডার জন্য ।  সাড়ে সাতটার কাছাকাছি ।   অভিজিৎদাকে নিয়ে এসময় আড্ডা দেওয়া ঠিক হবে না মনে করে আমি পর্দা গুটিয়ে ছায়াবীথিকে ফেরৎ দিলাম । 
তারপর যে যার মতো আড্ডা দিচ্ছি ।  আমি আর হিমাংশু কর বসে আছি বাংলা একাডেমির মাচা্য় ।  তখন ঘড়ির কাঁটা সাতটা চল্লিশের ঘরে ।  ফারসীম স্যার এসে মাহমুদকে বললেন আড্ডা হবে ।  মাহমুদ বললেন ,  স্যার ,  ছেলেরা তো চলে গেছে ।  ফারসীম স্যার বললেন ,  গেছে তাতে কি ?  ওরা কে ?  ওদের জন্য আমাদের আড্ডা হবে না এটা আবার কেমন কথা । 
আমি বললা ,  রাত হয়ে গেল ,  আজকে না হয় বাদ দিই । 
স্যার বললেন ,  দাদা  ( অভিদা )  হয়তো এই মেলায় আর আসবেন না ।  তাকে ছাড়া আড্ডা জমবে ? 
কথা মন্দ নয় ।  অগত্যা আবার পর্দা বিছিয়ে আড্ডা শুরু হলো ।  অভিদা এলেন ।  কিন্তু লোক বড় কম ।  ফারসীম স্যার বললেন যারা যারা এখানে আছেন সবাইকে ডেকে বসান ।  আমাদের সচলের ম্যাক্সদা ছিল ,  গ্রাম থেকে আসা আমার এক বড় ভাই ছিল ,  ওনাদের ডেকে বসালাম ।  বন্যা আপু একটু দূরে বসে ছিলেন ।  তিনি আড্ডায় যোগ দিতে চাইছিলেন না ।  আমি জোর করে তাকে বসালাম । 
আড্ডা শুরু হলো ,  যথারীতি হাসি - ঠাট্টা হলো ,  বিজ্ঞানের কথাও হলো ।  অনেক সিরিয়াস কথাও হলো ।  আড্ডার আগে আসা ছেলেদের ভেতর একজনের উপস্থিতি নিয়ে আমার মেজাজ খারাপ হলো ।  গরল উগরে দিলাম মাহমুদের দিকে ।  ফারসীম স্যারও মেজাজ খারাপ করলেন তার ব্যাপারে । 
৮ টার কিছু পরে আড্ডা ভাঙল ।  ম্যাক্সদা আমাকে অনুরোধ করলেন ,  অভিদার সাথে যেন তাঁর ছবি তুলে দিই ।  তখন কে জানত এই ছবিটাই হতে যাচ্ছে অভিদার জীবিত অবস্থার শেষ ছবি ! 
আমি  আর মাহমুদ পর্দা ভাঁজ করায় ব্যস্ত ।  কয়েক মিনিট গেল তাতে ।  তারপর দেখি অভিদাও নেই ,  ফারসীম স্যারও চলে গেছেন ।  কিছুক্ষণের মধ্যে মেলাও ভাঙল ।  আমি ,  সুজন ভাই ,  হিমাংশু মেলা থেকে বেরিয়ে ক্যান্টিনে চা খেতে খেতে আড্ডার বিষয়ে অনেক গল্প করলাম ।  তারপর ফেরার পালা ।  পল্টনে এসেই হিমাংশুর ফোন ,  রনিভাই অভিদাকে পাওয়া যাচ্ছে না ।  ফোন ডেড ।  
আমরা তো হতভম্ভ !  কিছুক্ষণ পর আবার হিমাংশুর ফোন ।  ডুকরে কেঁদে উঠে বলল ,  অভিদা আর নেই ।  মুহূর্তের মধ্যে পৃথিবীটা যেন অন্ধকার হয়ে গেল ।  ছুটলাম মেডিকেলে ।  হিমাংশু রয়েছে ।  পরে রায়হান আবীর গেলেন ।  টুটুল ভাই ভাইয়ের অবস্থা দেখার মতো নয় । 
কী করব কী করা উচিৎ কিছুই মাথায় ঢুকছে না ।  সারারাত আমি আর হিমাংশু হাসাপাতালে কাটিয়ে দিলাম ।  একটু আগে আড্ডা দেওয়া লোকগুলোর কেউ একবারের জন্য এলো না ।  কেউ একবার ফোন করে জানতেও চাইল না ।  আমরা শুধু কপাল চাপড়ে সারারাত আফসোস করেছি ।  লাখটাকর গাছ খেল দুই টাকার ছাগলে ! 






বটতলার বিভীষিকা




ভট্টাচার্যদের বটগাছে আবার সাধুবাবার আছর হয়েছে -  সঙ্গে আছে কয়েকশ ’  ভুত - প্রেত ।  ভুত - প্রেত কারো ঘাড় মটকায়নি ।  তবে মটকাতে কতক্ষণ !  গাঁয়ের লোক তাই ভয়ে - আতঙ্কে তটস্থ ।  তাছাড়া ভয় পাওয়াটা আবহমান গ্রাম - বাংলার জীবনযাত্রারই অবিচ্ছেদ্য অংশ; মরণনেশা ।  আর এই নেশা নিয়েই নদীর ঘাটে চলে বিস্তর পর্যালোচনা ।  
	ইছামতীর কিনার থেকে ঝোপ - জঙ্গলের বুকচিরে বোয়ালমারির মাঠে ঢুকে গেছে যে খালটা ,  তার শেষ মাথায় ভাঙ্গাচোরা একটা জমিদার বাড়ির পাশেই ঠাঁই দাঁড়িয়ে আছে শতবর্ষী প্রকাণ্ড একটা বটগাছ ।  প্রায়ই রাতে ভুতের শিশুর রক্ত হিম করা কান্না ভেসে আসে সেই গাছ থেকে ।  মানব শিশুর মতো ।  তবে তীব্রতায় হাজার গুণ -  কয়েক মাইল দূর থেকেও শোনা যায় ।  তা নিয়ে চলে বিস্তর গবেষণা ।  নানাজনে আবিষ্কৃত হয় নানা কিংবদন্তি ।  যারটা যত ভয়য়ংকর তারটা টিকে থাকে জোরালোভাবে ।  বাকিগুলো স্তিমিত হয়ে পড়ে ।  ভয়ের এই রসনায় ইদানিং যুক্ত হয়েছে আরেকটা মশলা ।  গ্রামবাসীরা তারিয়ে তারিয়ে আস্বাদন করে সে রসনার শেষ চুমুক ।  রাত একটা কি দেড়টার পরে বটগাছ থেকে ভেসে আসে তুমুল হুটোপুটির শব্দ ।  বটগাছে বানর কি হুনুমান বাস করে -  তাও নয় ।  গভীর রাতে বটতলায় গিয়ে আসলেই 
ভুত - প্রেত কিনা খোঁজ নিয়ে আসে এমন দুঃসাহস কার আছে ?  বরং ভুত - প্রেতের তত্ত্বটা মেনে নিয়ে বদ্ধ ঘরে ঘাপটি মেরে পড়ে থাকে ,  কিংবা আখড়া জমিয়ে ভয়ের কলকেয় সুখটান দেয় ।  সত্যি বলতে কি ,  মদ - গাঁজা খোরদের নেশা হয়তো চেষ্টা করলে ছুটানো যায়; ভয়খোরদের নেশা ছোটানো বোধহয় ফারাওরাজদের পিরামিডের রহস্য উদঘাটনের চেয়েও শক্ত কাজ ।  
ভট্টাচার্যদের বটতলার কিংবদন্তিটা লবণযোগে জালি তেঁতুলের মতোই মুখরোচক ,  নরবলির মতোই ভয়ঙ্কর ।  ১১০ কি ১২০ বছর হবে হয়তো ,  তার্করত্ন ভট্টাচার্য এক ছোট্ট বটগাছ লাগিয়ে ভট্টাচার্যদের বটতলার গোড়াপত্তন করেন ,  সেই সাথে নিজের অজান্তেই রোপন করেন এই গ্রামের ভয় নামের মরণ নেশার বীজ ।  এরপর ষাট বছর আর দুই প্রজন্মের ব্যবধানে সেই বট শিশুটি ডালপালা মেলে ঝুরি ছড়িয়ে ঊষারত্নের পাক্কা সাত বিঘে জমি গ্রাস করে নিজেকে বিকশিত করে প্রকাণ্ড এক মহিরুহ রূপে ।  এরপরই শুরু সেই কিংবদন্তির ।  বটতলায় কোথা থেকে এসে জোটে এক সাধুবাবা ।  কুঁড়ে বানিয়ে স্থায়ী আস্তানা গড়ে বটতলায় ।  মদ - গাঁজার আসর বসে সন্ধ্যার পরে ।  গাঁয়ের দু - চারজন বখে যাওয়া যুবক যোগ দেয় সেই আড্ডায় ।  ঊষারত্নের ছেলে জয়রত্নও নাকি পায়ের ধুলো দেয় মাঝে মাঝে ।  এক কান ,  দু ’ কান হয়ে কথাটা ঊষারত্নের কানে পৌঁছাতে সময় লাগে না ।  ভট্টাচার্য মশায় তো শুনে ক্ষেপে আগুন ।  ছেলেকে ত্যাজ্যপূত্র করণের হুমকি দিয়ে এক সন্ধ্যায় সাধুবাবার আস্তানায় গিয়ে সাফ বলে এলেন ,   ‘ বাবাজি ,  আপনি এবার পথ মাপুন ।  এখানে থাকবার আর সুবিধা হবে না ।  অবশ্যি এক সপ্তাহ সময় আপনি পাবেন ।  আশাকরি এর মধ্যে আরেকটা ঠিকানা খুঁজে নিতে আপনার কষ্ট হবে না ।  ’ 
সাধুবাবা মুখে কিছু বললেন না ,  শুধু মুচকি একটু হাসলেন ।  পরদিন জয়রত্নকে ডেকে বললেন ,   ‘ জয়রত্ন ,  ভট্টাচার্যি মশায় কাজটা কিন্তু ঠিক করলেন না ।  আমি তার কথায় খুবই কষ্ট পেয়েছি ।  তবু তিনি যখন বলেছেন আদেশ আমাকে মানতেই হবে ।  কিছুদিনের মধ্যেই আমি এলাকা ছেড়ে চলে যাচ্ছি ।  ’ 
সাধুবাবার এই মন্তব্য নেকাব খুলে তার ভেতরের কদর্যরূপটাই প্রকাশ করে দেয় ।  জয়রন্তের সন্দেহ হয় -  লোকটা তার বাবার বড় কোনো ক্ষতি করবে কিনা । 
এই নিয়ে জয়রত্নের সাথে তার পিতার বচসা হয় ।  বচসা উঠে যায় চরম পর্যায়ে ।  অবাধ্য ছেলেকে বশ মানাতে ব্যর্থ ঊষারত্ন একদিন আগুন লাগিয়ে ভষ্মিভূত করে দেন সাধুবাবার আস্তানা ।  কিন্তু কুড়েঘর পুড়লেও সাধুবাবা বটতলা ছাড়েন না । 
এরপরই কেউটের মতো ফনা তুলে ,  হায়েনার কুটিলতা ,  ক্ষুধার্ত নেকড়ের হিংস্রতা আর সিংহের হুঙ্কারে তেড়ে আসে কিংবদন্তির সেই বিভীষিকা ।  একে একে উধাও হয় গাঁয়ের গৃহস্থের হালের বলদ আর দুধেল গাভীগুলো ।  দিনে ,  রাতে -  সব সময় ।  শুধু গাভী - বলদে সীমাবদ্ধ থাকে না ছাগল ভেড়া কুকুর বিড়াল -  সব ।  এরপর একদিন হারিয়ে যায় জয়রত্নের ৮ বছর বয়সী ছেলে মানিকরত্ন ।  ঊষারত্ন তন্ন তন্ন করে চষে ফেললেন গোটা এলাকা ।  কিন্তু ফল শূন্য ।  
তৃতীয় দিনে বৃদ্ধ গণেশ ঠাকুরের লাশ সৎকার করতে গিয়ে শশ্মান ঘাটে সন্ধান মেলে  মানিকরত্নের; তিনদিনের পচা - গলা লাশ ।  সারা গায়ে হিংস্র জানোয়ারের আঁচড়ের চিহ্ন ,  বামপাশের চোয়াল থেকে এক খাবলা মাংস তুলে খাওয়া ।  শুধু মানিকরত্নের লাশ নয় ,  এই ক ’ দিনের হারিয়ে যাওয়া সব পশুদের আধা খাওয়া ক্ষত বিক্ষত দেহগুলোও পড়ে আছে সেখানে ।  শেয়াল কিংবা শকুনেও শুকে দেখেনি সেগুলো ।  
শশ্মানঘাটটা গ্রামের একেবারে একপাশে ।  মনুষজন না মরলে ওই পথের ছায়া মাড়ায় না কেউ ।  তাই এতোদিন মড়াগুলোর সন্ধান পায়নি গ্রামবাসীরা ।  গ্রামে বাঘ কিংবা অন্য হিংস্র প্রাণীর বাস নেই নেই; অথচ নিশ্চিত এই বিভীষিকার পেছনে দায়ি কোনো হিংস্র প্রাণী ।  কিন্তু কী সেই প্রাণীটা ?  গ্রামবাসীদের সন্দেহ হয় ,  এর পেছনে সাধুবাবার হাত আছে ।  ঊষারত্ন তার সাথে টক্কর দিয়ে কাজটা মোটেও ঠিক করেনি ।  এখন সাধুবাবার অভিশাপ নেমে এসেছে গোটা গ্রামের ওপর । 
দুদিন পরেই আবিষ্কার হয় আততায়ী হিংস্র প্রাণীদেরও যম -  গ্রামের গরু ছাগল কুকুর বিড়াল মানুষ বাদ দিয়ে বাঘ হায়েনা সিংহ মেরে খাওয়া শুরু করেছে ।  প্রতিদিন কোনো কোনো হিংস্র প্রাণীর ক্ষত - বিক্ষত দেহ পড়ে থাকে বটতলায় -  গভীর রাতে হিংস্র প্রাণীদের তীক্ষè চিৎকার ভেসে আসে সেখান থেকে ।  সাধুবাবাই যে নাটের গুরু -  এ বিষয়ে যাদের একটু আধটু সন্দেহ ছিল -  এতোদিনে ধুয়ে মুছে সাফ হয়ে গেছে সেটুকুও ।  তাই বাঘের রাজ্য বাংলায় আফ্রিকান সিংহের মৃতদেহ দেখে কেউ অবাক হয়নি ।  তবে ভয়ে আতঙ্কে জড়োসড়ো হয়ে গেছে । 
পূত্রশোকে জয়রত্ন ভয় আতঙ্ক সব ভুলে গেছে ।  যে সাধুবাবার জন্য একদিন বাবার বিরুদ্ধে রুখে দাঁড়াতে কুণ্ঠাবোধ করেনি আজ নিজে পূত্রশোকে কাতর বাবাতে পরিণত হয়ে নিজেই ব্যাপৃত হয়েছে সাধুবাবার ধ্বংসসাধনে ।  সাধুবাবার বিরুদ্ধে মামলা ঠুকে দেয় সে ,  কিন্তু মামলার মোটিভ জোরালো নয় ।  তবুও ওয়ারেন্ট হয় সাধুবাবার নামে । 
দিনের বেলা সাধুবাবাকে খুঁজে পাওয়া মুশকিল ,  তাই রাতের বেলায় আসে পুলিশ ।  জয়রত্ন জানে দিনের বেলা যেখানেই থাকুক রাতের বেলা সাধুবাবা বটতলায় আসবেই ।  
ভরা পূর্ণিমার রাত ।  পুলিশকে পথ দেখিয়ে বটতলায় নিয়ে যায় জয়রত্ন ।  পুলিশ সাধুবাবাকে গ্রেফতার করবে কী; যে দৃশ্য দেখে তাতে তারা প্রাণ নিয়ে পালাতে পেরেছে এটাই আগের জনমের ভালো কাজের পুরস্কার ।  
বটতলার দাঁড়িয়ে শারদীয় জোসনার আবছা আলোয় তারা দেখতে পায় ,  খালের ধারে কী যেন নড়াচড়া করছে ।  জয়রত্ন ফিসফিস করে বলে ,   ‘ সাধুবাবা ।  ’ 
ওরা শিকারির মতো সাবধানে এগিয়ে যায় ।  তারপর খুব কাছাকাছি একটা ঝোপের আড়ালে অবস্থান নেয় ।  স্পষ্ট দেখতে পায় সাধুবাবা ধীরে ধীরে নেমে যাচ্ছে খালের কিনারে ,  এক হাতে দড়িতে বাঁধা বাঘের মতো একটা প্রাণী ।  মুহূর্তকাল পরে সাধুবাবা হড়হড় করে বমি করে বেশ সময় নিয়ে ।  তারপর সেই ভয়ংকর দৃশ্য -  সাধুবাবাবা বমি করতে করতে তার পেটের সব নাড়িভুড়ি উগরে বের করে ফেলে !  খালের পানিতে উল্টে পাল্টে ধোয় সেই নাড়িভুড়ি ।  তারপর আবার গিলে  ফেলে সেগুলো ।  
এরপর হঠাৎ দড়িতে বাধা প্রাণীটার গলা চেপে ধরে সাধুবাবা ।  বিরাট একটা গর্জন ছাড়ে প্রাণীটা -  বাঘের গর্জন !  সাধুবাবার দাঁত কামড়ে ধরে প্রাণীটার বামদিকের চোয়াল ।  কিছুক্ষণ ধস্তাধস্তি আবার গর্জন ,  একসময় গর্জন পরিণত হয় আর্তনাদে; অবশেষে নিস্তবদ্ধতা !  
 ' এই সুযোগ ,  চলুন স্যা , ‌ '  বলে জয়রত্ন এগোতে থাকে ।  
কয়েক পা এগোতেই বুঝতে পারে সে একাই এগোচ্ছে ।  পেছনে তাকিয়ে দেখে পুলিশদের একজন মূর্ছা গেছে ,  আরেকজন বেঁচেছে পালিয়ে । 
এই বিভীষিকা দেখেও ভড়কে যায়নি জয়রত্ন ,  পূত্রহত্যার প্রতিশোধে সে অটল ।  পরের দিন কোলকাতায় যায় চোরা কারবারীদের কাছ থেকে বন্দুক কিনতে ।  কিন্তু পুত্রহত্যার প্রতিঘাত সে হানতে পারে না -  গ্রামে ফিরে এসে শোনে বটতলায় সাধুবাবার লাশ শেয়াল শকুনে টানাটানি করছে !  
 -  -  -  -  -  -  -  -  -  -  -  -  -  -  -  -  -  -  -  -  -  - 
আব্দুল গাফফার রনি






বাংলার গুল্ম - তরু - লতা - ১২  :  বট



 

কী শোভা ,  কী ছায়া গো ,  কী স্নেহ কী মায়া গো — 
কী আঁচল বিছায়েছ ,  বটের মূলে নদীর কূলে । 


বাংলা আর বট — দুটো নামেরই আদ্যক্ষর  ‘ ব ’  ।  শুধু আদ্যক্ষরেই এদের সম্পর্ক সীমাবদ্ধ নয় ।  একবার ভাবুন তো বটগাছ ছাড়া বাংলার কোনো গ্রাম বা শহরের কথা ভাবা যায় ?  পৃথিবীর ঘিঞ্জিতম শহর ঢাকা - তে বটগাছ খুঁজলে সংখ্যাটা হয়তো কয়েক শত পেরিয়ে যাবে ।  সেখানে মফস্বল শহরগুলোর কথা নাই - বা বললাম ।  আর গ্রাম — সে তো বটের ছায়ায় আশ্রিত । 
বটগাছের প্রসঙ্গ উঠলেই আমার ছোটবেলার কথা মনে পড়ে যায় ।  আমদের গাঁয়ে তখন শতবর্ষী দুটো গাছ ছিল ।  দুটোয় মাঠে ।  একটা আমাদের নিজেদের আরেকটা ইছামতীর তীরঘেঁষে ।  সে কী বিকট চেহারা একেকটার !  দেখলেই বুকে কাঁপন ধরে যেত ।  সেই সাথে ভয়ঙ্কর মিথ চালু ছিল তাদের নিয়ে ।  এ নিয়ে সচলে বটতলার বিভীষিকা নামে একটা হরর গল্পও লিখেছিলাম ।  এত ভয় ,  এতো কুসংস্কার যাকে নিয়ে — কাঠফাটা তপ্ত রোদে পোড়া কৃষকেরা দু ’ দণ্ড শান্তি পেতে ছুটত সেই বটের তলেই ! 

ছবি  :  ঝিনাইদহ জেলার তথ্য ডট কম । 

এই বাংলার মাঠে .  .  . বিশীর্ণ বটের নীচে শুয়ে রবো; পশমের মতো লাল লাল ফল .  .  .  . ঝরিবে বিজন ঘাসে .  .  .  . জীবনান্দ দাশ । 

সত্যিকারের মহীরূহ যাকে বলে ,  বট তা - ই ।  বট বাংলাদেশ তো বটেই পৃথিবীর বৃহত্তম বৃক্ষ  কিনা তা নিয়েও জল্পনা কল্পনা আছে ।  তবে এশিয়ার বৃহত্তম এবং দ্বিতীয় বৃহত্তম বৃক্ষটি আমাদের দেশেই ।  আরো নির্দিষ্ট করে বললে ,  দুটিই আমার জেলা ঝিনাইদহের অন্তর্গত ।  বিশ বিঘার বেশি জায়গা জুড়ে থাকা কালীগঞ্জ উপজেলার সুইতলা মল্লিকপুরের  গাছটি এশিয়ার বৃহত্তম বৃক্ষ হিসেবে স্বীকৃতি পেয়েছে আগেই ।  আরেকটা হলো আমাদের একেবারে বাড়ির কাছে ।  মহেশপুর উপজেলার এশিয়ার বৃহত্তম কৃষি বীজ উৎপাদন কেন্দ্র দত্তনগর ফার্মের ভেতরে ।  এটাও প্রায় ষোল বিঘা জায়গা দখল করে আছে ।  তবে আমার মতো হতভাগা আর ক ’ জন আছে জানি না ।  ঘরের কাছের এই মহা বৃক্ষ দুটিকে দেখার সৌভাগ্য আমার হয়নি স্রেফ কুঁড়েমির কারণে । 

সুইতলা মল্লিকপুরের বটগাছ ।  ছবি  :  ঝিনাইদহ জেলার তথ্য ডট কম । 
বট চিরহরিৎ সাইকাস জাতীয় বহবর্ষজীবি বৃক্ষ ।  তার মানে ডুমুর গোত্রীয় গাছ ।  কত লম্বা আর কত বড় হয় তা বলা মুশকিল ।  বয়সেরও তেমন মাথামুণ্ডু নেই ।  শত শত বছর বাঁচতে পারে ।  

ছবি  :  টুডে ব্লগ
চারা জন্মাবার পর নির্দিষ্ট একটা কাণ্ড নিয়ে এর যাত্রা শুরু হলেও পরে ঝুরি নেমে বহুকাণ্ডের বৃক্ষে রূপান্তরিত হয় ।  কাণ্ড ও মোটা ঝুরির রং ধুসর ।  নতুন ঝুরির রং লালচে বাদামী । 

সাধারণত বর্ষাকালে বট গাছের জন্ম ।  তবে জন্ম প্রক্রিয়াটা একটু বিচিত্র ।  এর বীজের খোলস অত্যন্ত শক্ত তাই দীর্ঘদিন পানিতে না ভিজলে অঙ্কুরোদগম হয় না ।  তবে সবচেয়ে ভালো উপায় পাখিতে খাওয়া ।  পাখিতে এর বীজ খাওয়ার পর পাখির পরিপাক তন্ত্রের নানা এনজাইম বীজের খোলসকে নরম করে দেয় ।  তখন অঙ্কুরোদগম সহজ হয় ।  সাধারণত পাখি ,  বাদুড় আর কাঠবিড়ালির মাধ্যমে দূরদূরান্তে এর বংশবিস্তার ঘটে । 

পাখির মাধ্যমে বংশ বিস্তারের কারণেই বট গাছের চারা যত অ - জায়গা কু - জায়গায় জন্মে ।  যেমন এই চারাটা জন্মেছে ঢাকা বিশ্ববিদ্যালয়ের কলাভবনের এক ড্রেনেজ পাইপের পাশে ইটের ফোঁকরে । ওখানে কেন জন্মল ?  নিশ্চয়ই পাখিতে খাওয়ার পর গাছে বসে টয়লেট করেছিল ।  আর সেই মল গিয়ে পড়েছে ওই জায়গায়ে ।  পাখি বটের ফল খেলেও বীজ  হজম করতে পারে না । 
পুরোনো মন্দির ,  ইটের পাঁজা ,  কাছের গায়ে  ( বিশেষ করে তাল নারকেলের মতো গাছে ,  যাদের গায়ে বীজ গজানোর মতো যথেষ্ট উর্বর জায়গা আছে )  । বটগাছ মহীরূহ ঠিক ,  কিন্তু আচরণটা খুব উদার নয় ।  বিশেষ করে ছোট থেকে বড় হওয়ার সময় ।  যে গাছে বা স্থানে জন্মায় শেষ পর‌্যন্ত তাকেই গ্রাস করে ফেলে ।  আমাদের গ্রামে একটা খেজুর গাছ ছিল ।  মাথায় জন্মেছিল বটের চারা ।  বছর সাতেকের মধ্যে সেই বট - খেজুর মিলে কিম্ভূত একটা বৃক্ষে পরিণত হয়েছিল ।  খেজুর গাছের পুরো শরীর পেচিয়ে সম্পূর্ণ ঢেকে ফেলেছিল ।  অর্থাৎ কাণ্ডটাকে মনে হতো বট গাছের ।  তার দুঠো মাথা ,  একটা খেজুর আরেকটা বট ।  কয়েকবছর পর খেজুর বেচারার মাথাটুকুও আর দেখা যেত না ।  এভাবেই বট তার আশ্রয়দাতাকে শেষ করে ফেলে ।  তবে প্রতিবেশী গাছেদের সে ত্রাণকর্ত ।  ঝড় - ঝাপ্টা নিজের গায়ে লাগিয়ে অন্যদের রক্ষা করে বট ।  

বটের পাতা গাঢ় সবুজ ।  একপক্ষল ।  পুরু ,  মসৃণ ।  পাতা ডিম্বাকৃতির ।  পাতার ৪ - ৮ ইঞ্চি ।  প্রস্থ ২ - ৪ ইঞ্চি ।  বোঁটা ১ - ২ ইঞ্চি লম্বা হয় ।  পাতা অন্যান্য গাছের পাতার মতো মুক্তভাবে জন্মায় না ।  পত্রশাখার অগ্রভাগে মোচাকৃতি একটা বস্তু থাকে তার ভেতরেই থাকে কঁচি পাতা ।  পাতা বড় হয় মোঁচার খোলস থেকে বেরিয়ে এলে খোলস শুকিয়ে ঝরে যায় । বটের পাতার বোঁটয় দুধের মতো সাদা ,  ঘন আঠা থাকে । 

বট ডুমুর জাতীয় বৃক্ষ ।  আশা করি ভালো করেই জানেন ডুমুরের ফুল কী দুষ্প্রাপ্য জিনিস ।  তাই ডুমুরের মতো বটেরও ফুল আমরা দেখতে পাই না ।  তবে ফুল হয় ।  সেটা ওই মোঁচাকৃতির বস্তুটার মধ্যে মঞ্জরির ভেতরে নাকি লুকিয়ে থাকে ।  এ তথ্যটা আমার জানা ছিলা না ,  জানলাম অধ্যাপক দ্বিজেন শর্মার  ‘ শ্যামলী নিসর্গ  :  ঢাকার সুদর্শন বৃক্ষ ’  নামের বইটি থেকে । 
 

 .  .  . বটের অজস্র ফল ঝরে বারে বারে তাহাদের শ্যামবুকে .  .  . জীবনান্দ দাশ

 ‘ বৃক্ষ তোমার নাম কী ?  ফলে পরিচয় ’  — প্রবাদটা সবেচেয়ে অকার‌্যকর বোধহয় অশ্বথ ,  কদম আর বটের ক্ষেত্রে ।  পৃথিবীর অন্যতম বৃহৎ যে গাছটা তার ফল কিন একটা দেশি কাচের মার্বেলের মতো !  আর বীজ ?  একমাত্র কদম ছাড়া অশ্বথ - বটের চেয়ে ছোট বীজ আর কারো কোনো উদ্ভিদের আছে বলে মনে হয় না ।  যাই হোক ,  বটের ফল গোলকার ।  রং লাল বা গাঢ় কমলা ।  একেকটা ফলে কয়েকশ বীজ থাকে ।  বীজ দেখতে অনেকটা সরিষা দানার মতো ।  তবে আকারে সরিষা দানার চেয়ে অনেক ছোট ।  তাই বটের যে চারা বেরোয় তা যেকোনো ঘাসের চারার চেয়েও ক্ষুদ্র । 

রমনার বিখ্যাত বটমূল । 
সচল ,  রহস্য পত্রিকার বটমূলের আড্ডাকাহিনীর কথা মনে আছে ?  

এই গাছটা কিন্তু শুধু বটগাছ নয় ,  বটাশ্বথ ।  আমাদের গ্রামের এক পুরুত ঠাকুর রাস্তার তেমাথায় একই সাথে একটা বট আর একটা অশ্বথ চারা লাগিয়েছিলেন ।  সেই চারা দুটো এখন পরস্পরের সাথে মিলে মিশে একাকার হয়ে গেছে । 

বটের বৈজ্ঞানিক নাম Ficus benghalensis . 

বট অন্য গাছের বা দালান ঘরের ক্ষতি যাই করুক ,  সবদিক বিচারে আমাদের উপকারী বন্ধুই বটে ।  ক্লান্ত - শ্রান্ত পথিক চলতি পথে কোনো বটগাছের দেখা পেলে সেখানে না থেমে পারে না ।  হাটে - বাজারে কমেপক্ষে একটা বটগাছ না হরে হাটুরে বা বিক্রেতা —  প্রত্যেকে কীসের যেন অভাব অনুভব করে ।  বটগাছের পাশে যেসব দুঃখি মানুষের বাস — যাদের ঘর মাটির ,  খড়ের তাদের তাদের যেন ত্রাতা এই বটবৃক্ষ ।  কিন্তু আমরা মানুষেরা সভ্যতার ধুয়ো তুলে অকতারে পুরোনো বটগাছগুলো কেটে সয়লাব করছি না ?  সত্যিই যদি কথা বলার মতো শক্তি বটের থাকত তাহলে কি বলত ?  ছোট্টকালে পড়া বাঘ আর শিয়ালের গল্পের কথা মনে আছে — 

পণ্ডিতমশাই বললেন  :  ওহে বট গাছ তোমার তো বাপু অনেক বয়স হয়েছে ,  অনেক কিছু দেখেছ শুনেছ ,  বলো দেখি ,  যে উপকার করে — তার কী কেউ ক্ষতি করে । 
বটগাছ বলল  :  উপকারীর ক্ষতি তো সবার আগে করে ।  লোকগুলো আমার ছায়ায় বসে — ওরা খুঁচিয়ে খুঁচিয়ে আঠা বের করে !  আঠার জন্যে আমার পাতা ছেঁড়ে ।  আবার আমারই ডাল ভেঙে নিয়ে যায় । 

মানুষ তো করেই ,  বটই উপকারীর ক্ষতি সবার আগে করে । 
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্য পোস্টগুলো — 
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা
বাংলার গুল্ম - তরু - লতা - ৪  :  আকন্দ
বাংলার গুল্ম - তরু - লতা - ৫  :  আশশেওড়া
বাংলার গুল্ম - তরু - লতা - ৬ :  কচুরিপানা
বাংলার গুল্ম - তরু - লতা - ৭  :  বৈঁচি
বাংলার গুল্ম - তরু - লতা - ৮  :  শেওড়া
বাংলার গুল্ম - তরু - লতা - ৯  :  শিমুল
বাংলার গুল্ম - তরু - লতা - ১০  :  ভেরেণ্ডা  /  কচা 
বাংলার গুল্ম - তরু - লতা - ১১  :  হাতিশুঁড়






পুরোনো দিনের গাঁয়ে



বর্ষাকাল ।  আকাশের মুখ গোমড়া সপ্তাহ দুয়েক ধরে ।  মেঘ - রোদের লুকোচুরি ।  তারমাঝেই বৃষ্টি ।  কখনও ইলশেগুঁড়ি কখনও কখনও মূষলধারে ।  খালে ,  বিলে ,  জঙ্গলে ঘুরে বেড়াচ্ছি ।  শিকার করতে ।  ভয় নেই ,  শিকার যাই হোক অস্ত্র কিন্তু বন্দুক নয় ।  কম্প্যাক্ট ক্যামেরা ।  তাতেই মোটামুটি কাজ চলে যাচ্ছে ।  মাঠে - ঘাটে ইদানীং একা চলতে পারি না ।  একজন সঙ্গী লাগে ।  কিন্তু বন্ধু - বান্ধবকে সাথে নিই না ।  ওদের বয়স বেড়েছে ।  ওরা আমার পাগলামীতে সঙ্গ দেবে কেন !  বয়স আমারও বেড়েছে ।  দেহেরটা ।  মনেরটা এখনও পড়ে রয়েছে সেই কৈশরে ।  তাই সঙ্গী হিসেবে কিশোরদের নেয়াটা বরং সুবিধা ।  সবকিছুতেই ওদের উৎসাহ ।  গাছপালা ,  ফুল - পাখিরদের নিয়ে একের পর এক প্রশ্ন করে যায় ।  কিছুর উত্তর দিতে পারি ,  বাকিগুলো  ‘ জানি না ’  বলে এক কথায় হার স্বীকার করে নিই ।  বেশিরভাগ সময়ই আমাকে সঙ্গ দেয় হয় পারভেজ ,  নইলে শাহেদ ।  এরা আমার খালাতো ভাই ।  একদিন চাচাতো ভাই সজিবকেও নিয়েছিলাম ,  আরেকজন থাকে প্রায়ই ।  মোস্তাফিজুর ।  রক্তের সম্পর্ক নেই ওর সাথে ।  কিন্তু আত্মীক টান অনেক ।  ও কিন্তু কিশোর নয় ।  অনার্স ফাইনাল দেবে ।  আমার মতই ওর মধ্যে কিছুটা ছেলেমানুষি আছে ।  তাই আমাকে সঙ্গ দিতে ওর আপত্তি থাকে না । 
৩০ জুলাই ২০১৪ ।  সকাল ন ’ টার দিকে বেরিয়ে পড়লাম ।  মাঠে নয় ।  আমাদের গ্রামের সাথেই এক গ্রাম আছে ।  নাম মালো শ্রিনাথপুর ।  ইছামতীর ওপারে ।  এইখানেই আমার আকর্ষণ ।  আমাদের এলাকার পুরো সীমান্ত জুড়ে ইছামতী সীমান্তরেখা ।  তাই ইছামতীর ওপারের বাংলাদেশের কোনও গ্রাম থাকতে পারে -  - এই বিষয়টা এলাকার জন্য অদ্ভুত ।  তখনও ভাবিনি আরও কত বিস্ময়ের পসরা সাজিয়ে আমাদের জন্য অপেক্ষা করছে গ্রামটা । 

বয়স প্রায় ত্রিশ হতে চলল ।  আজও কেন গ্রামটাতে পা দিইনি !  একথা ভেবে অবাকই লাগছে ।  আমাদের গ্রামটা অনেক বড় ।  মাঝারি মানের শহর থেকেও বড় ।  কতখানি সেটা আন্দাজ করতে পারবেন একটা তথ্য দিলে ।  সাধারণত বাংলাদেশের প্রতিটা ইউনিয়নে নয়টা করে ওয়ার্ড আছে ।  নয়জন মেম্বার নয় ওয়ার্ডের মাথা ।  আমাদের ইউনিয়নেও নয়টা ওয়ার্ড ।  কিন্তু পাঁচটা ওয়ার্ড শুধু আমাদের গাঁয়েই ।  পাড়াভিত্তিক ওয়ার্ড নয় ।  রাস্তার এপার - ওপার সীমানা করা ।  যে গ্রামটাকে নিয়ন্ত্রণ করতে পাঁচজন মেম্বারকে হিমশিম খেতে হয় ,  তো চিন্তা করুন সেটা কত বড় !  তাই কয়েক দিনের ছুটিতে বাড়ি গেলে ইচ্ছে করলেও পুরো গ্রামটা ঘোরা হয় না ।  শ্রিনাথপুরের সাথে আমাদের গাঁয়ের যে পাড়ার সীমানা ,  ওখানে সর্বশেষ গেছি বছর ছয়েক আগে ।  কিন্তু তখন জানতাম না এখানে ইছামতীর ওপারের গ্রামটা ভারতের নয় ।  
মোটর সাইকেল চালাতে জানি না ।  আমার বাবাও জানেন না ।  তাই মধ্যবিত্ত গৃহস্থ পরিবার হয়েও আমাদের মোটর সাইকেল নেই ।  শ্রীনাথপুর যেতে হলে দরকার সাইকেলের ।  আমার সাইকেলটা ঢাকায় আসার পর চুরি হয়ে গেছে ।  ছোটবোনটার সাইকেল আমার ওজনের ধকল সইতে পারবে না বলে ওতে হাত দিলাম না ।  মোস্তাফিজুর ওর সাইকেলটা আমাকে দিল ।  পারভেজ আর আমি এক সাইকেলে ।  মোস্তাফিজুর হালকা - পলকা ওজনহীন মানুষ ।  পারভেজের লেডিস সাইকেলটা অনায়াসে ওর ভার বইতে পারবে ।  
বৃষ্টির কথা আগেই বলেছি ।  তবু ছাতা নিতে মন চাইল না ।  বাড়তি ঝামেলা পোহাতে চাই না ।  তার বদলে নিলাম ছোট্ট একটা পলেথিন ব্যাগ ।  ক্যামেরা আর মোবাইলকে বৃষ্টি থেকে বাঁচাবার জন্য ।  আমাদের গাঁয়ের ওই পাড়াটার নাম মাঠপাড়া ।  ওখানে এক অপরিচিত বাড়ির মহিলাদের জিম্মায় সাইকেল দুটো রাখতে হলো ।  কেননা নদী পার হতে হবে ।  ব্রিজ নেই ।  নৌকা আর বাঁশের সাঁকোই ওই গায়ের লোকদের মূল ভরসা ।  কিন্তু নদীতে এখন আর পানি জমে না ।  তাই সাঁকো পার হতে হবে ।  

মাঠপাড়ার চড়াই জুড়ে বাঁশবাগান ।  নানা গুল্ম - লতায় আচ্ছাদিত ।  বাঁশবাগান পেরিয়ে ইছামতীর কিনারে গিয়ে দেখি জনাচারেক ছেলে - মেয়ে বড়শি দিয়ে মাছ ধরার চেষ্টা করছে ।  এই মরা নদীতে মাছ কোথায় ভেবে পেলাম না ।  মাছ পাক  বা না পাক ,  ছবি নিতে তো আপত্তি নেই ।  

এরপর সেই বাঁশের সাঁকো ।  দুশো গজের ব্যবধানে দু - দুটো ।  কাছেরটাকেই বেছে নিলাম ।  কারণ ওপারের একটা মাঝারি আকৃতির বটগাছ হাজার বছরের পুরোনো বাংলার রূপ ধরে আমাকে হাতছানি দিচ্ছে ।  কিন্তু সাঁকো বলতে যা আমার চোখে ভাসে ,  আমার নানার বাড়ির ভৈরব নদের সাঁকো কিংবা মুসলিম শ্রিনাথপুরের বাওড়ের ওপর যে চওড়া সাঁকো -  - এটা সেরকম নয় ।  মাত্র তিনটে বাঁশ আঁটি বাধা মতো বেঁধে রাখা ।  মাটি থেকে অসংখ্য খুঁটি খাড়া হয়ে কোনও রকমে বাঁশের আঁটিটাকে ইছামতীর বুকে ঝুলিয়ে রেখেছে ।  মোস্তাফিজুর আর পারভেজ অনেকটা স্বচ্ছন্দ ছিল ।  আমি বরাবরই সাঁকো পারে আনাড়ী ।  আর এমন সাঁকো জীবনে পার হয়েছি কিনা মনে পড়ে না ।  তাছাড়া বাঁশগুলো নতুন নয় ।  অন্তত এবার নিয়ে দুটো বর্ষার ধকল সে সইছে ।  ভয়ে ছিলাম আমার ওজন ওটা বইতে পারবে কিনা ।  পারল ,  তবে কষ্টেসৃষ্টে ,  অল্পের জন্য ভেঙে পড়েনি । 
ঘাটের ওপারে প্যাঁক কাদায় আটকে ছিল নৌকা একটা ।  নৌকা আজও কাজে লাগে কিনা বুঝলাম না ।  ছোটবেলা থেকেই দেখছি ইছামতী মৌসুমি নদী ।  শীত - গ্রীষ্মে শুকিয়ে খাল হয়ে যায় ।  বর্ষকালে টুইটুম্বুর ।  কিন্তু বছর পাঁচেক হলো নিয়মের ব্যতয় ঘটেছে ।  আমাদের প্রতিবেশীদের বদন্যতায় বর্ষা - শরতেও ইছামতী আর দুকুল ছাপায় না ।  তাই অলস নৌকাও প্যাঁক কাদার কামড়ে ক্ষয়ে নষ্ট হওয়ার কথা ।  মোস্তাফিজ আর পারভেজ নৌকায় উঠে বায়না করল ,  তাদের একটা ছবি নিতে হবে ।  অগত্যা ক্লিক .  .  . 

ক্যামেরা ওদের দিক থেকে ফিরিয়ে নিতেই চোখে পড়ল কচুরিপানার বিরল হয়ে যাওয়া এক প্রতিনীধি নীল মুখে সাদা হাসি ফুটিয়ে আমার দৃষ্টি আকর্ষণ করছে ।  সুতরাং আবারও ক্লিক .  .  . 

চড়াই ভেঙে প্রথমেই বট গাছটার সাথে সাক্ষাত হলো ।  

এরপাশেই একটা বাড়ি ।  একবিংশ শতাব্দীর নয় বোধহয় ।  পাটখড়ি বেড়া ,  চালও পাটখড়ি দিয়ে ছাওয়া ।  

এমন ঘর একবিংশ শতাব্দীতে দুর্লভ হয়ে যাচ্ছে ।  একটু এগোতেই ভুলটা ভাঙল ।  এটা আসল ঘর নয় ।  আসল ঘরটা মাটির ।  চাল টিনের ।  এটা একালের কাঁচাঘরের ট্রেডমার্ক হয়ে গেছে ।  আমরা ছোটবেলায় কাঁচাঘর বলতে বুঝতাম ,  মাটির ঘর ,  খড় বা গমের নাড়ার চাল ।  একটু ভদ্রস্থ ঘরগুলো টালি দিয়ে ছাওয়া ।  এখন দিন বদলে গেছে । 

মূলঘরটা যা - ই হোক গোয়ালটা সেই আবহমান বাংলার । 

পাশাপাশি আরেকটা বাড়ি ।  একটু অবস্থাপন্ন বলে মনে হলো ,  কারণ উঠনে ধানারাখা গোলাঘরও রয়েছে ।  

এরপর আশপাশে আর বাড়ি নেই ।  রাস্তা বলতে দু ’ পাশে ভেরেণ্ডার বেড়া ,  ভাঁট আশেওড়ার দঙ্গলে আচ্ছাদিত ।  মাঝখানে হাত দু ’ য়েক প্রশ্বস্ত গলিপথ ।  অন্ধকার অন্ধকার ভাব ।  একা চলতে যে কারও গা ছমছম করবে ।  কাদা ভেঙে ওই গলিপথে মিনিট দুই চলার পর পেলাম একটা ভগ্ন এক কোঠাবাড়ি ।  ঠিক কোঠা নয় ,  আধাকোঠা ।  বয়স হয়েছে অনেক ।  ছবি দেখলেই কিছুটা অনুমান করা যায় নিশ্চয়ই ।  এটাই বোধহয় এই গাঁয়ের সবচেয়ে অবস্থাপন্ন লোকের বাড়ি । 

সব মিলিয়ে গাঁয়ে ২০ / ২৫ ঘর লোকের বাস ।  এক - দু ’ মিনিটের পথ দূরে দূরে একেকটা ।  মাঝে মাঝে ফসল ক্ষেত ।  বেশিরভাগই বুনো গুল্মলতায় ঠাসা পতিত জমি কিংবা বাঁশবন ।  সব মিলিয়ে জনসংখ্যা শ ’ দুয়েকও হবে না ।  উত্তরাধিকার সূত্রে সবাই মৎসজীবী ইছামতীকে ঘিরেই মাহকালের কোনও এক যুগে এদের জীবন - জীবিকা গড়ে উঠেছিল ।  পাশে অবশ্য একটা বাওড়ও আছে ।  কিন্তু তা নেতা - পাতি নেতাদের দখলে ।  ইছামতী মরে গেছে ,  কিন্তু ধুঁকে ধুঁকে বেঁচে আছে গায়ের লোকগুলো ।  পুরোনা পেশাটা অনেকেই ছাড়েনি ।  পরের পুকুরে বা বাওড়ে জাল দিয়ে মাছ ধরে দেয় টাকার বিনিময়ে ।  মাছের ভাগ শূন্য ।  মানিকের কুবের টাইপের লোক সবাই ।  ও হ্যাঁ ,  এতক্ষণ যে বাড়িগুলোর বর্ণনা দিলাম সবগুলোতেই কিন্তু সনাতন ধর্মের চিহ্ন স্পষ্ট ।  দু ’ য়েকটা ভূঁইফোঁড় মুসলমান আছে ।  
 ‘ ভাইয়া ভালো আছেন ?  ’ 
চোখ তুলে দেখি ওই জীর্ণ কোঠার দাওয়ায় সেলাই মেশিনে বসা এক মহিলা ।  সম্ভাষণটা সে - ই ছুঁড়ে দিয়েছে মোস্তাফিজের উদ্দেশ্যে ।  এই গাঁয়ে কেউ ওকে চিনবে একথা ভাবিইনি ।  পরে মোস্তাফিজ ব্যাখ্যা করল ,  মেয়েটা আমাদের গাঁয়ে কেনাপালের নাতনী ।  এ বাঁড়িতে বিয়ে হয়েছে ।  ওকে আমিও চিনি ,  কিন্তু বহুদিন না দেখায় হঠাৎ করে ঠাওর করতে কষ্ট হয়েছিল ।  মেয়েটা তড়িঘড়ি করে আমাদের আপ্যায়নের ব্যবস্থা করতে যাচ্ছিল ।  কিন্তু জরুরি কাজের ছুঁতোয় নিস্তার পেলাম ।  মেয়েটা শেষে বলল ,   ‘ বটগাছ দেখতে যাচ্ছেন ?  ’  
 ‘ হ্যাঁ ,  ’  মোস্তাফিজের উত্তর । 
 ‘ মানে !  ’  আমি অবাক হলাম ।   ‘ এখানে দেখার মতো বটগাছ আছে ?  ’  ওই বাড়ি থেকে মাঠের পথ ধরতে ধরতে জিজ্ঞেস করলাম । 
 ‘ আছে !  ’  বেশ সুন্দর ।  অন্তত দত্তনগরের বটগাছের চেয়ে অদ্ভুত !  ’ 
 ‘ কই ,  আগে বলোনি তো ?  ’ 
 ‘ সারপ্রাইজ ।  ’ 
কিছুদূর এগোনোর পর সত্যিই অদ্ভুত একটা বটগাছ দেখলাম দূর থেকে । 

 ‘ ওয়াও !  চলো ,  চলো দ্রুত চলো ।  ’ 
আগেরদিনই দেশের দ্বিতীয় বৃহত্তম গাছটা দেখে এসেছি দত্তনগর কৃষিফার্মে গিয়ে ।  আকারে - প্রকারে ওর কাছে এটা নস্যি ।  কিন্তু সৌন্দর্যে অনেক অনেক বেশি এগিয়ে ।  
 ( বটগাছ নিয়ে একটা আস্ত পোস্ট আসছে ।  তাই বটগাছরে ক্যাচাল এড়য়িে গেলাম ) 
গাছ দেখা অসমাপ্ত রেখেই চলে গেলাম বর্ডারে ।  জন্ম থেকে দেখছি ইছামতী বর্ডার লাইন ,  তাই ডাঙা বর্ডার দেখতে কেমন থ্রিল অনুভব করলাম । 
পাশাপাশি গ্রাম ।  মাঠের খেত - খামার পাশাপাশি ।  কিন্তু দেশভাগের খড়গ কারও হয়তো দুই বিঘা জমির এক বিঘা নিক্ষেপ করেছে ওপারে ।  সীমান্তে কাঁটাতার দিয়েছে ভারত তা প্রায় দেড়যুগ আগের কথা ।  কিন্তু কাঁটাতারের এপারেও তাদের জমি ।  আর ওই জমিতে পা দিলেই বিএসএফ বন্দুক বাগিয়ে গুলি করবে না ,  তার গ্যারান্টি নেই । 
ওদের যেমন কাঁটাতার আমাদের তেমন সীমানা পিলার ।  তাই সীমানা পিলার আর কাঁটাতারের মাঝখানে যে দু - তিনশো গজ জমি নোমান্সল্যান্ডে ।  কিন্তু সেগুলোও যেন কোন্ সমঝোতায় ভাগ করে নিয়েছে দুই দেশ ।  চাষিরা সেসব জমিতে চাষও করে ।  আমাদের গাঁয়ে নদীই নোম্যান্সল্যাণ্ডের জমি বণ্টনে বড় ভূমিকা পালন করেছে ।  তাই ভুলে কেউ ভারতের সীমানায় পা দিতে পারে না ।  কিন্তু এখানে ভুল করলেও বিপদ ।  মাঠে কাজ করা লোকজনকে জিজ্ঞেস করে নিলাম বাংলাদেশ সীমানা কোন্ পর্যন্ত । 

নতুন লাগানো এই তুলোক্ষেতটা বাংলাদেশের ।  এর দু ’ পাশের আমবাগানটা ভারতের ।  তুলোক্ষেতটার ওপর দিয়ে নেমে গেলাম ভারতের সীমানায় ।  ইচ্ছে করেই ঝুঁকিটা নিলাম ।  অস্পষ্ট হলেও কাঁটাতারের একটা ছবি চাই ।  একটা ধানক্ষেতের ভেতর দাঁড়ালাম ।  সীমান্তে জন্ম - থেকে ওঠা ।  তাই বিএসএফ ভীতি তেমন নেই ।  তবুও অচেনা গাঁয়ে এসে ভারতের সীমানায় পা দিতে গায়ে যেন অনুভব করলাম শীতল একটা শিহরণ । 

 ক্যামেয়ার জুম সর্বোচ্চ তুলে চেষ্টা করলাম কাঁটাতারের ছবি তুলতে ।  উঠল ,  কিন্তু সেইসাথে দেখলাম কাঁটাতার ঘেঁষা বিএসএফ রোড দিয়ে দু ’ জন জওয়ান রাইফেল ঘাড়ে করে চলে যাচ্ছে ।  আমাদের দেখেনি ।  হাঁফছেড়ে বাঁচলাম । 

এই যুগল ভারতের ।  তাদের নিজেদের ক্ষেতেই কাজ করছিল ।  আমি পাশের ক্ষেত অথচ বংলাদেশের সীমানায় দাঁড়িয়ে ।  তাদের ছবি নিলাম । 
ধাতস্থ হতেই আরেকটা অনুভূতি কাজ করল মনে ।  আবেগের অনুভূতি ।  ছোটবেলা থেকেই দেখেছি ,  আমাদের গাঁয়ে লেখক বলতে রবিঠাকুর ,  নজরুল ,  জসীমউদ্দীন ,  শরৎ আর মাইকেলকে চেনে ।  আর চেনে সুকান্তকে ।  কিন্তু যাকে সবচেয়ে বেশি চেনা উচিত ছিল সেই বিভূতিভূষনের নামটি পর্যন্ত কেউ জানে না ।  তবে যাকেই চিনুক ,  খুব কম লোকের বাড়িতে বইপত্র আছে ।  বারো চান্দের ফজিলতের পাশে যদি কারও টেবিলে কিছু থাকে তবে সে শরৎ - এর  ‘ দেবদাস ’  আর বিমল মিত্রের  ‘ কড়ি দিয়ে কিনলাম ’  ।  

ছোটবেলা থেকেই তাই আমি বিভূতিবাবুকে না চিনলেও বিমলবাবুকে চিনতাম ।  এ গাঁয়ের সব লোকই তাঁকে চেনে ।  কারণ কাঁটাতারের ওপারের ওই ফতেপুর গ্রামটাতেই যে তাঁর জন্ম ও বেড়ে ওঠা ।  কিন্তু উইকিপিডিয়া এক্ষেত্রে আপনাকে ভুল পথে পরিচালিত করবে । 

পুরোনো লোকেরা সবাই বিমলবাবুকে চিনতেন ।  চেনারই কথা ।  আশেপাশে বগুলা ,  রানাঘাট ,  জীবননগর ,  গাজনা ,  কিংবা দর্শনার বাজারগুলোর চেয়ে আমাদের গাঁয়ের হাটটা ফতেপুরের সবচেয়ে কাছে ।  দেশভাগের আগে ও গাঁয়ের লোকেরা সব এগাঁয়ে আসত হাট করতে ।  কৈশরে বিমলবাবুও নিশ্চয়ই আসতেন ।  তবে মৃত্যুর আগে তিনি সর্বশেষ আমাদের হাটে এসেছেন ১৯৭১ সালে স্বাধীনতা উৎযাপন উপলক্ষে ।  সাথে ছিলেন তাঁর দুই কন্যা ।  অতএব সে স্মৃতি কারও ভোলার নয় । 
কাঁটাতার আর বর্ডারের কিছু ছবি তুলে ফিরে এলাম আবার বটতলায় ।  বটগাছটা ভালো করে পর্যবেক্ষণ করে ফেরার পালা ।  এক বাড়িতে দেখলাম একটা ছোট্ট কাঁঠাল গাছ ।  গোটা তিনেক কাঁঠাল ধরে আছে ।  কিন্তু এককটা কাঁঠাল আধমনের বেশি ওজন হবে ।  অতএব ক্লিক .  .  . 

সামনে গোটা দুয়েক মুসলমান বাড়ি পড়ল ।  সেগুলো পেরিয়ে  বাঁশবাগান ।  বাঁশবন পেরিয়ে আবার ইছামতী ।  এবার দ্বিতীয় সাঁকেটা ধরলাম ।  এটা প্রথমটার চেয়ে ঢের ভালো ।  

সাঁকো পার হতে গিয়ে পেলাম এক গাংশালিকের দেখা ।  আপনমনে বসে ছিল সাঁকোর ওপর । 

কাছাকাছি হতেই ফুড়ুৎ ।  বসল গিয়ে ইছামতীর বুকে কচুরিপানার জটলায় । 

এপারে এসে সাইকেল দুটো নিয়ে ঘরে ফেরা শুরু হলো ।  কিন্তু বারবার বৃষ্টি হানা দিয়ে আটকে দিচ্ছিল আমাদের ।  হালকা বৃষ্টি ।  

কিন্তু বাড়ির অনেকটা কাছে এসে শুরু হরোপ মুষলধারে বৃষ্টি ।  রাস্তাই পাশেই একটা দোকান ছিল ।  দোকানের মাচায় বসে বৃষ্টি দেখছিলাম তন্ময়ভাবে ।  পথের দুধারের জঙ্গল বৃষ্টিতে গা ধুয়ে কেমন ডগমগ করে উঠেছে ।  এক অদ্ভুত ভালোলাগার অনভূতিতে ছেয়ে গেল মন ।  বৃষ্টির ঝমাঝম শব্দে মন উতালা হয়ে বার বার ফিরে যাচ্ছিল পুরোনো দিনের ওই গাঁয়ে । 






বাংলার তরু - লতা - গুল্ম - ৩১  :  কৃষ্ণচূড়া




বৈশাখ মানেই সূর্যের বাহাদুরী ।  ধানকাটা সারা ।  খালি মাঠে খাঁ খাঁ রৌদ্রের দোর্দণ্ড প্রতাপ ।  কৃষকের ব্যস্ততা নাইকো আর ।  বাগানজুড়ে শুকনো পাতার আস্তর ।  তপ্ত মরুর নির্জনতা ভর করে মাঠজুড়ে ।  বাঁশঝাড়ের কঞ্চি - পাতার জটলা থেকে নেমে আসা শ্যামা পাখির সন্তর্পণ পদচারণা ।  প্রাণহীন দুপরে খসখস মৃদু ভৌতিক আওয়াজ ।  নির্জনতার বুক চিরে হঠাৎ ছাতারে দলের তীক্ষ্ণ চিৎকার ।  শিমুল গাছের মগডালে বাজপাখির জাজ্বল্যমান শ্যেন দৃষ্টি ।  হঠাৎ রকেটের গতি ভর করে তার ডানায় ।  ছাতারে দলের পাখায় পিস্টনের উল্লাস ।  ভীত প্রস্থান ।  জেট বিমানের মত ডাইভ দেয় বাজপাখি ,  ছোঁ মারে ।  বাজের নখরে আটকে থাকা ইঁদুর পুর্ণ আত্মসমর্পণে পৃথিবীকে বিদায় জানায় বৈশাখী হাওয়ায় ভেসে ।  সেকি জানে এই মৃত্যুই তাঁকে আকাশজয়ী করেছে ।  করেছে অনন্য ।  দোপেয়ের লাঠির আঘাতে ,  গর্তে ধুঁকে ধুঁকে ,  ড্রেনে পচে কিংবা শ্বাপদের নখরে ছিন্নভিন্ন হওয়ার চেয়ে আকাশজয়ী হয়ে মরা কি শ্রেয় নয় ? 

বাজপাখি উড়ে যায় গ্রীষ্মের লেলিহান শিখার দিকে ।  বৈশাখের টকটকে বহ্নিশিখা যেন দাউ দাউ করে জ্বলছে কৃষ্ণচূড়ার ডালে ডালে ।  বাজপাখি সেই আগুনে আত্মাহুতি দেয়; মরণের জন্য নয় ,  রাজসিক ভোজন পর্বটা মহিমান্বিত করতে । আর অতি ক্ষুদ্র ,  তারচেয়েও বেশি দুর্বল এক প্রাণীর মৃত্যুকে বিরোচিত মর্যাদায় অধিষ্ঠিত করতে ।  যে বৃক্ষটা নিজের রূপ - রস - গন্ধ উজাড় করে তুচ্ছাতিতুচ্ছ এক ইঁদুরের মৃত্যুকে মহিমান্বিত করল ,  তাকে কী বলবেন পাঠক ? 
কিছু জীবের জন্মই বোধহয় আলো ছড়ানোর জন্য ।  নিজের রূপের ঝলকে অন্যকে মোহিত করাই তাঁর মূল উদ্দেশ্য ।  কৃষ্ণচূড়ার ক্ষেত্রে তা আরও বেশি রাজসিক ,  আরও স্বর্গীয় প্রচেষ্টা । 

কৃষ্ণচূড়ার সাথে আমার সখ্য সেই ছোট্টকালে ।  গরুর গাড়ি ,  ঘোড়ার গাড়ির যুগে ।  দেশভাগ আমাদের গ্রামটা প্রায় পঞ্চাশ বছর অনুুন্নত করে রেখেছিল ।  বনগাঁকে ওপারে ফেলে তাঁরই একটা অংশ এপারে রেখে দেয়া ।  আর রেখে দেয়া অংশটার দিকে নজর না দেয়াকে বোধকরি খুব স্বাভাবিক ব্যাপার মনে করেছিল তৎকালীন পাকিস্তান আর অধুনা বাংলাদেশ সরকার ।  এখন ভাবি ,  সে - ই ভালো ছিল ।  তাতে অন্তত আমাদের এলাকায় আবহমান বাংলা স্থায়ীত্ব লাভ করেছিল আরও তিন কি চার দশক ।  তাই নব্বই দশকের শুরুতে এসেও আমরা নানা বাড়ি যেতাম গরু কিংবা ঘোড়ার গাড়িতে চেপে ।  ছৈঅলা গাড়ি ।  দূরত্ব মাত্র ২০ / ২২ কিলোমিটার ।  তখন এইটুকু পথ পাড়ি দিতেই দিন কাবার ।  

বৈশাখের দিনে যখন মামা বাড়ি যেতাম ,  মাঝে মাঝে থামতে হত ।  কখনও গরু - ঘোড়াকে পানি খাওয়াতে ,  কখনও নিজেদের তেষ্টা মেটাতে ।  প্রথম যাত্রা বিরতিটা হত গুড়দহ বাজারে ।  এখানেই অনিন্দ্য রূপসী এই গাছটার সাথে প্রথম পরিচয় ।  বিশাল এক মহিরুহ ।  ডালে ডালে সবুজ পাতাকে ডিঙিয়ে পসরা সাজিয়েছে আগুনরঙা ফুলের দল ।  দূর থেকে দেখা ,  তাই ভালো লাগাটা আরও বেশি করে মনে দাগ কেটে আছে ।  

প্রিয় সচল ,  লক্ষ্য করলেই বুঝবেন ,  ঠিক গাছের নিচেয় দাঁড়িয়ে কৃষ্ণচূড়ার সৌন্দর্য উভোগের চেয়ে ,  দূর থেকে দেখা একটা কৃষ্ণচূড়া গাছের পূর্ণাঙ্গ অবয়বে কোথায় যেন একটু বেশি নেশা ধরানো ,  চোখ ঝলসানো রূপ থাকে ।  আর তা যদি প্রথম দেখা হয় ,  আজীবন তা গহণ হৃদয়ে রেখাপাত করে থাকবে নিশ্চিত । 
মামা পানির সাথে দুটো ডালপুরি এনে দিলেন ।  ডালপুরির স্বাদও সেই প্রথম ।  রসনার তৃপ্তির সাথে সাথে চোখ রেখেছি ভূবন ভোলানো গাছটার ওপর ।  হাটের গাছ ,  তার ওপর কোত্থেকে এসে জুটেছে একটা দলছুট হনুমান ।  হাটুরে লোকেরা নানা ফন্দিফিকির করে হুনমানের তামাশা দেখছে ।  কেউ হয়তো কলা ছুঁড়ে দিচ্ছে ,  হনুমান সেটা নিয়ে তরতর করে উঠে যাচ্ছে কৃষ্ণচূড়ার মগডালে ।  গোছা গোছা ফুলের আড়ালে নিজেকে লুকিয়ে হনুমানের সেই ভোজনান্দের দৃশ্য ২০ / ২২ বছর পরেও মানসপটে গেঁথে রয়েছে পাই টু পাই ।  

এখন যখন যেখানেই ডালপুরি খেতে বসি ,  সামনে থেকে প্লেট - গ্লাস কয়েক মুহূর্তের জন্য উবে যায় ।  একটা আগুনরঙা কৃষ্ণচূড়া ,  একটা ডালপুরি ,  একটা হনুমান ,  তামাশা দেখা হাটুরের দল মিলে একটা পূর্ণাঙ্গ ছবি হয়ে ভেসে ওঠে স্মৃতিপটে ।  সেই হনুমানটা হয়তো আজ আর নেই ।  সেই ডালপুরি ,  থাকার প্রশ্নই ওঠে না ।  সেই তামাশা দেখা হাটুরে দলের অনেকেই হয়তো চলে গেছে না ফেরার দেশে ।  অনেকে হয়তো আজও আছে ।  কিন্তু তারা কি মনে রেখেছে সেদিনের কথা ?  তারা কি কেউ অবচেতনেও ভেবেছিল ,  এই যে দৃশ্যের অবতারণা তারা করছে ,  তা এক টুকরো ছবি হয়ে আজীবনের জন্য খোদিত হয়ে রবে এক শিশুর ছোট্ট বুকে ?  ভাবেনি ,  কারও হয়তো মনেই নেই সেদিনের কথা ! 

আর সেই কৃষ্ণচূড়া ?  আজও আছে ।  অন্তত কিছুদিন আগে বাড়ি যাবার সময়েও তাঁকে দেখেছি ।  তবে সেই মহিরুহটি আর নেই ।  বয়সের ভারে ন্যুব্জ ,  দোপেয়ের লালসার শিকার জরাজীর্ণ গুঁড়িটাই কেবল আছে কোনমতে ।  একটা শাখা - প্রশাখাও নেই ,  ফুল ফুটবে কোথায় ?  দু - একটা কচি ডাল হয়তো মাঝে মাঝে বাকল ফুঁড়ে উঁকি মারার চেষ্টা করে ।  কিন্তু খেলাচ্ছলেই মানুষ সেগুলোও ছিন্ন করে ফেলে ।  শত শত পেরেকে বিদ্ধ গুঁড়িটায় ।  আগা - মাথা খেয়েও মানুষের লালসা মেটেনি ।  চটকদার বিজ্ঞাপনের পেরেকে বিদ্ধ হয়ে যন্ত্রণাময় মৃত্যুর দ্বারপ্রান্তে আজ নস্টালজিয়ার সেই কৃষ্ণচূড়া গাছটা ।  যে কৃষ্ণচূড়া সামান্য ইঁদুরের মৃত্যুকে রাজসিক করে তুলতে পারে ,  তার মৃত্যুতে একী দৈন্যতা !  হয়তো আমরা বাজপাখি নই ,  মানুষ বলেই এমনটা সম্ভব ! 

প্রিয় সচল ,  কৃষ্ণচূড়া বিলুপ্ত উদ্ভিদ নয় ।  সত্ত্বর সে বিলুপ্তির পথে হাঁটবে বলেও মনে হয় না ।  হয়তো অগাধ সৌন্দর্য তাকে আগুন ঝরা গ্রীষ্মে ,  ঘন মেঘের দুপুরে বাংলার এই সবুজ - করুণ ডাঙায় টিকিয়ে রাখবে । 

কৃষ্ণচূড়া বহুবর্ষজীবী চিরহরিৎ বৃক্ষ ।  বাংলার প্রায় সব গ্রামে ,  মাঠে ,  ঘাঠে ,  নদীর চড়ায় এদের দেখা মেলে ।  সারা বছর এর দিকে মানুষ তেমন একটা দৃষ্টি ফেরায় না ।  কিন্তু গ্রীষ্ম এলেই পৃথিবীর রাঙা রজকন্যাদের মতো বাংলার সব রূপ হরণ করে নিজের দিকে মানুষের দৃষ্টি ফেরাতে বাধ্য করে ।  অবশ্য কাছাকাছি যদি কোনও প্রতিদ্বন্দ্বী কেউ থেকে থাকে ,  তবে সে চোখ ঝলসানো সোনালু ফুল । 

তারপর কৃষ্ণচূড়ার গায়ে নখ আঁচড়াচ্ছে ,  সারাদিন সূর্যের পিছনে - পিছনে চলেছে সে । 
 -  - জীবনানন্দ দাশ
কৃষ্ণচূড়া গাছ ৬০ - ৭০ ফুট পর্যন্ত উঁচু হতে পারে ।  ছায়া - বহুল শিরীষ জাতীয় বৃক্ষের সাথে এর বেশ মিল আছে ।  

কৃষ্ণচূড়ার কাণ্ড কালচে ধূসর ।  অত্যন্ত শক্ত ।  মসৃণ ।   কাণ্ড ২৫ / ২০ ফুট পর্যন্ত লম্বা হতে পারে ।  বেশ মোটা ,  শতবর্ষী কৃষ্ণচূড়া গাছের কাণ্ডের বেড় ১০ - ১৫ ফুট পর্যন্ত হতে পারে । 

কৃষ্ণচূড়ার পাতা অনেকটা শিরীষ বা কড়ই গাছের মত দেখতে ।  বোঁটা বহুপত্রক ।  পাতা উপবৃত্তাকার ।  সবুজ রঙের ।  পাতলা ।  পাতার দৈর্ঘ্য সর্বোচ্চ ১ ইঞ্চি ।  মাঝ বরাবর প্রস্থ আধা ইঞ্চির মতো । 

আগেই বলেছি কৃষ্ণচূড়ার যত সৌন্দর্য যত মহীমা সব এর ফুলে ।  তাই বলে একটা ফুল ছিঁড়ে নিয়ে গোলাপকে যেভাবে বলেন ,   ‘ বাহ !  ’  সেকথা বলতে পারবেন না কৃষ্ণচূড়ার ক্ষেত্রে ।  

কৃষ্ণচূড়ার সৌন্দর্যই এর অগণিত সংখ্যার ওপরে নির্ভর করে ।  তাই দূর থেকে দেখলে চোখ ফেরাতে কষ্ট হবে ।  

পুষ্পমঞ্জরি বহুপুষ্পক ।  গুচ্ছ গুচ্ছ ফুল ফোটে মঞ্জরিতে ।  ফুলের রং রক্তলাল ।  ফুল গোলাকার ।  ফুলের ব্যাস ৩ - ৪ ইঞ্চি ।  পাঁচটা করে পাপড়ি থাকে প্রতিটা ফুলে ।  পাপড়ির মাঝখানে ৫ - ৬ টা লম্বা কিশোর থাকে ।  

পাঁপড়ি অত্যন্ত পাতলা ।  পাপড়িগুলো বেশ ফাঁকা ফাঁকা হয়ে সাজানো থাকে ।  তাই নির্দিষ্ট একটা ফুলকে দেখে অতটা ভালো লাগে না ।  গাছ দেখতে শিরীষের মতো হলেও শিরীষের সাথে এর ফুলের কোনও মিল নেই । 

কৃষ্ণচূড়া ফল দেখতে অনেকটা শিরীষের ফলের মত ।  তবে অনেক পুরু ।  আকারেও কিছুটা বড় ।  ফল লম্বাটে ।  শিমের মত ।  তবে লম্বায় প্রায় এক ফুট ।  ভেতরে ৫ - ৮ বিঁচি থাকে ।  বিঁচি দেখতে শিমের বিঁচির মতো ,  তবে আকারে প্রকারে শিমের বিঁচির তিনগুণ একেকটা ।  বিঁচির রং টকটকে লাল ।  বিঁচি দ্বিবীজপত্রি । 

কৃষ্ণচূড়ার বৈজ্ঞানিক নাম  :  Delonix regia . 
আগের পর্ব  :  বাংলার তরু - লতা - গুল্ম - ৩০  :  সজনে

ছবি :  


 








বাংলার তরু - লতা - গুল্ম - ৩২  :  তাল




শরতের তাল পাকা গরম ।  ভ্যাপসা ,  অস্বস্তিকর ।  তবে তা শুধু বড়দের জন্য ।  আমাদের বয়েই গেছে শরৎকে কেয়ার করতে ।  ঘরকুনো হয়ে বসে থাকার দিব্যি তো কেউ দেয়নি !  বিশেষ করে নানা বাড়িতে ।  মা - বাবার বারণ নেই ,  চাচার রক্তচক্ষু নেই ,  তাই অস্বস্তি¡র দুপুরে - ঘুমও নেই ।  নানা বাড়ির সাথেই বিশাল বাগান ।  আম ,  জাম ,  কাঁঠালের ।  বাগানের ঠিক মধ্যিখানে এক বিরাট তাল গাছ একপায়ে দাঁড়িয়ে আছে ।  সব গাছ ছাড়িয়ে আকাশে উঁকি মেরে ।  ধপাস করে একটা তার পড়ে ।  আমরা ছুটে যাই ।  কিন্তু কোথায় তাল !  কে যেন কুড়িয়ে নিয়ে গেছে ।  ফিরে এসেছি ।  আবারও ধপাস !  এবার ছুটে গিয়ে দেখি ,  তাল মুখে নিয়ে পালিয়ে যাচ্ছেন শিয়াল মামা ।  ধর ধর করে চিৎকার করে ,  তু - তু করে কুকুর ডেকেও তাল রক্ষা করতে পারি না ।  তাই অন্য পথ ধরতে হয় আমাদের ।  তালতলায় বসাই খেলার আসর ।  দাঁড়িয়াবান্ধা কিংবা গোল্লাছুট খেলার মতো পর্যাপ্ত জায়গা সেখানে নেই ।  তাই চলে ইচিং বিচিং টিচিং ছা - এর ছন্দ ।  তার ফাঁকে ফাঁকে চলত তাল কুড়ানো ।  

বলছিলাম দেড় যুগ আগের গল্প ।  এমনই রঙিন ছিল আমাদের ছেলেবেলা ।  নানা রকম লোক - খেলায় কেটেছে আমাদের দুরন্ত শৈশব ।  পাড়ার ছেলেমেয়েদের সাথে পাল্লা দিয়ে তাল কুড়ানোর যে সুখ ,  তা ভোলার নয় ।  তালের স্মৃতি এখানেই শেষ নয় ।  গ্রীষ্মের খর দুপুরে কাঁচা তালের শাঁসে প্রাণ জুড়িয়ে যেত ।  ছোট চাচা মাঝে কোথা থেকে কাঁদি ধরে কাঁচা তাল আনতেন ।  ধারালো দা দিয়ে কেটে ,  শাঁস বের সেই তাল সবাই মিলে এক সাথে খাওয়ার যে মজা ,  তা বোঝানো মুশকিল ।  আর ছিল তালের রস ।  অবশ্য একটু বুঝেশুনে খেতে হয় ।  সমান্য পচন ধরলেই বেমাক্কা তাড়ি খাওয়ার অভিজ্ঞতা হয়ে যেতে পারে । 

তারপর আছে তালের পিঠা ,  তালে বড়া ।  আমার খুব প্রিয় ছিল এ দুটি খাবার ।  আমাদের গাছ ছিল না ।  তাই নানার বাড়ি গিয়েই মূলত তালের বড়া - পিঠার স্বাদ নিতে হত ।  পাকা তাল ফুরালেও ফুরাত না তালের আবেদন ।  তখন নতুন স্বাদ নিয়ে হাজির হত তালের আঁঠি ।  আঁঠির গা থেকে শাঁস ছাড়ানোর পর সেগুলো মাটিতে পুঁতে রাখতাম ।  তালের অত্যন্ত শক্ত ।  পাকা নারকেলের চেয়ে দশগুন ।  তাই আঁঠি থেকে চারা বোরোতেও সময় লেগে যেত মাস দেড়ক ।  তবে চারা বেরিয়ে গাছ হওয়া অবধি আমরা অপেক্ষা করতাম না ।  তালের আঁঠি থেকে প্রথমে অঙ্কুর আকারে শিকড় বেরোত ।  এতেই তালের আসল মজা ।  শিকড় বেরোনো আঁঠির ভেতরে থাকত সন্দেশের মতো ফোপল ।  তবে সন্দেশের চেয়েও মজার এই ফোপলের ভাগ কে কতটুকু নেবে তা নিয়ে রীতিমত মারামারি লেগে যেত ছোটদের মধ্যে ।  নানা বাড়িতে অবশ্য এ ভয় ছিল না ।  এ বাড়িতে ছোট বলতে একমাত্র মামাতো ভাই ।  বয়সে আমার বছর সাতেকের ছোট ।  আমাকে একপ্রকার গুরু মেনেই চলত ও ।  বাড়ির আঁটিগুলো ফুরোলে হানা দিতাম মাঠে ।  শিয়াল মামারা যে তালগুলো ছিনতাই করেছিল ,  সেগুলোর শাঁস খেলেও আঁঠি খাওয়ার সাধ্য তাদের নেই ।  আঁঠি ভেঙে ফোপল খাবে সে শক্তি ওদের কোথায় ?  তাই ঝোপের জঙ্গলের অন্ধকার কোণে বহু অঙ্কুরিত তালের আঁঠি লুকিয়ে থাকত ।  দা - নিয়ে আমরা দু ’ ভাই বেরুতাম তার সুলুক - সন্ধানে ।  বড়রা নিষেধ করত ,  শিয়ালে খাওয়া বলে কথা !  কিন্তু তাঁদের চোখ ফাঁকি দিয়ে ফোপল নামের অমৃতের স্বাদ গ্রহণ করতে খুব বেশি বেগ পেতে হত না ।  আঁঠির ভেতরের শাঁস খাওয়ার মতো ছেলেপুলের অভাব পাড়ায় ছিল না ।  তাই তালের আঁঠি অঙ্কুরিত হওয়ার জন্য পুঁতে রাখতাম মাটিতে ।  মাটি ফুঁড়ে বের হওয়া শিকড় জানিয়ে দিত ,  ফোঁপল খাওয়ার সময় হয়েছে । 

তাল পাম জাতীয় উদ্ভিদ ।  বাংলাদেশ - ভারতের প্রায় সব এলাকায় এদের দেখা মেলে ।  বহুবর্ষজীবি ,  চিরহরিৎ ।  শাখা প্রশাখা হয় না ।  একমাত্র কা - ই এদের মূল সম্পদ ।  পূর্ণবয়স্ক তাল গাছ ১০০ থেকে ১২০ ফুট পর্যন্ত লম্বা হতে পারে ।  তাল গাছের কাণ্ডের বেড় গোড়ার দিকে ৪ - ৫ ফুট ।  ওপরের দিকে ক্রমেই কমতে থাকে ।  কাণ্ড কালচে ধূসর রঙের ।  অমসৃণ ।  তালগাছের কাণ্ড থেকে কাঠ পাওয়া যায় না ।  তবে টিনের ঘরের চালের বাতা তৈরি করা হয় তালগাছ চিরে ।  গরুর লাঙলের লম্বা বস্তুটা গরুর সাথে লাঙলের সংযোগ রক্ষা সেই বস্তুটাকে বলে ঈষ ।  এই ঈষ তালগাছ চিরে তৈরি করা হয় ।  ঈষ যখন পুরোনো হয়ে লাঙল টানতে অক্ষম হয়ে পড়ে ,  তখন সেটা কেটে তৈরি করা হয় বালিধারা ।  বালিধারা গায়ে বালি রেখে তার ওপর দা ,  নিড়িং ঘসে ঘসে ধার শানানো হয় ।  তালগাছ দিয়ে সবচেয়ে বড় জিনিস যেটা হয় সেটা হলো ডোঙা ।  আস্ত তালগাছ কেটে ,  তার মাঝখান থেকে চোঁছ ফেলে দিয়ে তৈরি হয় সবচেয়ে সহজলভ্য নৌকাটা । 

একক পাতা হিসেবে বংলাদেশে তালের পাতা সবচেয়ে বড় ।  অনেকে হয়ত নারকেল কিংবা গোলপাতার কথা বলতে পারেন ।  কিন্তু ওগুলো একক পাতা নয় ,  অনেকগুলো উপত্রের সমন্বয় ।  শুধু বংলাদেশ কেন এতবড় পাতার গাছ পৃথিবীতে আর কটা আছে আমার জানা নেই ।  পাতা গোলাকার ।  তালের পাতার বোঁটা থাকে না ।  তার বদলে কাণ্ডের সাথে পেঁচানো বিরাট বিরাট ডেগো থাকে ।  এই ডেগোর মাথায় থাকে তালের পাতা ।  লম্বা ডেগোর দুই প্রান্ত করাতের মতো খাঁজ কাটা ,  ধারালো ।  মূলত এই খাঁজকাটা ডেগোই তালের চারাকে শত্রুর কবল থেকে রক্ষা করে ।  বড় তাল গাছের ডেগো কম ধারালো ।  ডেগোর গোড়া থেকে পাতার শীর্ষ পর্যন্ত ৬ - ৭ ফুট পর্যন্ত লম্বা ।  তালের পাতা দিয়ে গাঁয়ের মানুষ ঘরের বেড়া ও ছাউনি দেয় ।  বাংলার অতি প্রাচীন ঐতিহ্যবাহী একটা জিনিস হলো হাতপাখা ।  হাতপাখা বলতে মূলত তালের পাখাকেই বোঝায় ।  অর্থাৎ তালের পাতা দিয়ে হাতপাখা তৈরি হয় ।  এছাড়া তালের পাতার পাটি ও চাটাই গ্রমাঞ্চলে ভীষণ জনপ্রিয় ।  আগের দিনে বাংলাদেশের গ্রামের মানুষ কাগজের অভাবে তালপাতায় লেখালেখি করত ।  এখনও খুঁজলে সেকালের তালপাতার পুথির সন্ধান পাওয়া যায় ।  তালের পাতার রং গাঢ় সবুজ ।  শুকানো পাতা বাদামী রংয়ের ।  তালপাতার গায়ে লেগে থাকা বাবুই পাখির বাসা হাজার বছরের বাঙালী ঐতিহ্য । 

তাল পাম জাতীয় বৃক্ষ ।  এদের ফুলটাও তাই অন্য রকম ।  তালগাছের ঠিক আগার দিকে অনেকগুলো মোঁচা বের হয় ।  মোঁচার ভেতর থাকে কাঁদি ।  কাঁদির গায়ে নাকফুল আকারের অসংখ্য ছোট ফুল হয় ।  ফুলের চার - পাঁচটি পুরু পাপড়ি থাকে ।  

ফুলের ওপর ভিত্তি করে তালগাছের দুটি জাত আছে ।  একটা গাছে জটাধারী ।  এগুলোর কাঁদিতে ফুল হয় না ।  সাপের মতো অনেকগুলো জটা বের হয় ।  এসব তালগাছে তালও ধরে না ।  গাঁয়ের লোকে এসব গাছকে পুরুষ গাছ বলে ।  যেগুলোতে ফুল হয় তাল ধরে সেগুলোকে বলে মেয়ে গাছ ।  সত্যি বলতে কি মেয়ে ছেলে বলে এভাবে গাছের শ্রেণীবিভাগটা ঠিক নয় ।  যে গাছে ফুল হয় তাতেই স্ত্রী ও পুরুষ দুই শ্রেণীর পুংকেশর থাকে ।  তাদের পরাগায়নে তাল ধরে ।  তাল ধরার ক্ষেত্রে জটাধারী গাছের ভূমিকা একেবারে শূন্য ।   তাই বলে জটাধারী গাছ একেবারে কাজে লাগে না তা কিন্তু নয় ।  জটা থেকে অত্যন্ত সুস্বাদু রস পাওয়া যায় ।  রস পাওয়া যায় তালধারী গাছ থেকেও ।  জটা আর কাঁদি কেটে রস বের করা হয় ।  তবে কাঁদি থেকে এভাবে রস বের করে নিলে তাতে আর তাল ধরে না ।  তালের রস সুস্বাদু ও শ্রান্তিহারক ।  এর অপব্যবহারও আছে ।  তালের রস পচিয়ে তাড়ি নামের মাদকদ্রব্যটা তৈরি করা হয় । 

তাল বেশ বড় আকারের ফল ।  কাঁচা তালের রং গাঢ় সবুজ ।  এক কাঁদিতে ৫০ / ৬০ টি তাল ধরে ।  কাঁচা তালের ভেতরে নরম আঁঠি থাকে ।  সেই নরম আঁঠি তালশ্বাস হিসেবে বাজারে বিক্রি করা হয় ।  পূর্ণাঙ্গ একটা তালের ভেতর ৩টি আঁঠি থাকে ।  তাল যত পরিপক্ক হয় ,  আঁঠি তত শক্ত হতে থাকে ।  পাকা তালের আঁঠি অত্যন্ত্য শক্ত ।  সেটা আর শাঁস হিসেবে খাওয়ার কোনও উপায় থাকে না ।  

কাঁচা তালের আঁঠির গায়ে যে শাঁস থাকে ,  পাকলে সেটাই হয়ে যায় ছোবড়া ।  আর সেই ছোবড়ার ভেতরেই থাকে গুড়ে মতো ঘন - তরল তালের শাঁস ।  পাকা তালের এই শাঁস দিয়ে বিখ্যাত তালের বড়া আর পিঠা তৈরি করা হয় ।  একটা পাকা তালের ওজন এক কেজিরও বেশি হতে পারে । 

তালের বৈজ্ঞানিক নাম  :  Borassus flabellifer . 
আরও ছবি  : 

নানাবাড়ির সেই তালগাছ আজ আর নেই ।  আছে তার ছেলেমেয়েরা । 

তালভর্তি গাছ

এই তালগাছ দুটো পশ্চিমবঙ্গের ,  সীমান্তের এপার থেকে তোলা
আগের পর্ব  :  কৃষ্ণচূড়া






অন্য পৃথিবী



এক
দুরন্ত বেগে ছুটছে মহাকাশযান পংখিরাজ - ১৯৭১ ।  সেকেন্ডে একলক্ষ আশি হাজার কিলোমিটার গতিতে ।  অথচ দশ মিনিট আগেও ছিল মাত্র আশি হাজার ।  একটা ব্লাকহোলের কোল ঘেঁষে যওয়ার সময় হঠাৎ গতিটা বেড়ে গেছে ।  সয়মতো ব্লাকহোলের আস্তিত্ব টের পায়নি মহাকাশযানের রেডিও ডিটেক্টর ।  না পাওয়াই স্বাভাবিক ।  মানুষের তিন মাত্রার মগজের চিন্তার ফসল ওটা ।  মহারহস্যের ব্লাকহোলের আস্তিত্ব বুঝতে পারা ওটার জন্য কঠিনই ।  বড্ড বাজেভাবে ব্লাকহোলের আকর্ষণে ছুটে যাচ্ছিল পংখিরাজ - ১৯৭১ ।  আসাধারণ দক্ষতায় পতন ঠেকিয়েছে বিদ্যাপতি ।  সময়মতো পংখিরাজ - ১৯৭১ - এর নাক অন্য দিকে ঘুরিয়ে নিতে পেরেছে । 
 ' শাবাস ,  বিদ্যপতি !  '  জৈব রোবটের পিঠ চাপড়ে দিয়ে বললেন ড .  জামিল ।  মহাকাশযানটার মতো বিদ্যাপতি নামের এই জৈব রোবটটাও তাঁর নিজের হাতে তৈরি ।  রোবট হলে কী হবে ,  তড়িৎ সিধান্ত নেয়ার ক্ষমতা কখনো কখনো জামিলের চেয়েও বেশি ওর । 
মূল চেম্বারে বসে দ্রুত কম্পিউটারের কী - বোর্ডে আঙ্গুল চালাচ্ছেন ড .  জামিল ।  কন্ট্রোলরুম থেকে বিদ্যাপতির হাঁক ভেসে এলো থ্রিডি স্পিকারের মাধ্যমে ,   ' স্যার শূন্য দশমিক এক ছয় আলোকবর্ষ দূরে একটা ওয়ার্মহোল দেখতে পাচ্ছি !  '  
 ' ওইয়ার্মহোল !  '  পাথভিউয়ার মনিটরের ওপর চোখ রাখলেন জামিল ।   ' ভেতর দিয়ে চালিয়ে দাও ।  দেখতে চাই ওপাশ কোনো বুদ্ধিমান প্রানির জগৎ আছে কিনা ।  ' 
বিদ্যাপতি মনিবের আদেশ পালন করল ।  মহাকাশের এক জগৎ থেকে আরেক জগতে ঢুকে পড়ল পংখিরাজ - ১৯৭১ ।  মাত্র দশ সেকেন্ডে পাড়ি দিয়েছে দশ লক্ষ আলোকবর্ষ পথ । 
 ' বিদ্যাপতি !  '  হাঁকলেন ড .  জামিল ।   ' মহাকাশযানের গতি কমাও ।  ' 
 ' কতই আনব স্যার ?  ' 
 ' এক লাখে রাখলে চলবে ।  '  
 ' ওকে স্যার ।  ' 
ভাবনাই মগ্ন হয়ে পড়লেন ড .  জামিল ।  দুর্ভাবনা নয় ।  বরং সুখ স্মৃতির ঢেকুর তুলছেন ।  এইমাত্র চারমাত্রার জগৎ পাড়ি দিলেন পৃথবীর প্রথম মানুষ হিসেবে । 
 ' স্যার !  '  থ্রিডি স্পিকার থেকে আবারো বিদ্যাপতির হাঁক এলো ।   ' কী হলো বিদ্যাপতি ?  ' 
 ' সামনে একটা গ্রহ দেখতে পাচ্ছি ।  পৃথিবীর মতো নীল ।  ' 
বোতাম টিপে মুল চেম্বারের ত্রিমাত্রিক স্ক্রিনটা অন করলেন জামিল ।  তাতে ভেসে উঠল দশমিক শূন্য শূন্য আলোকবর্ষ দূরের একটা গ্রহ ।  পানির রেখা দেখা যাচ্ছে স্পষ্ট ।  মাঝে মাঝে সবুজ আর ধূসর রঙের ছাপ ।   ' মরুভূমি জঙ্গল দুটোই আছে দেখছি ।  '  নিজেই নিজেকে বললেন জামিল । 
 ' বিদ্যাপতি !  '  হাঁকলেন তিনি ।   ' স্পেসশিপ ঘোরাও ।  ওই গ্রহে ল্যান্ড কতে চাই ।  ' 
 ' ওকে স্যার ।  '  
দুই
 ' এখানে বোধহয় না এলেই ভালো হতো ।  '  মনে মনে আক্ষেপ করছেন জামিল ।  বেশ ভালোভাবে গ্রহটির পৃষ্ঠের দিকে এগোচ্ছিল পঙ্খিরাজ - ১৯৭১ ।  গভীর রাত তখন গ্রহটির এই অংশে ।  মাটি থেকে মাত্র কয়েক কিলোমিটার দূরে তারা ।  হঠাৎ কোত্থেকে আরেকটা স্পেসশিপ এসে ধ্বাক্কা মারে তাদের স্পেসশিপের গায়ে ।  নিয়ন্ত্রণ হারিয়ে ফেলে দুটোই ।  তাল শামলাতে না পেরে হাজার ফুট গভীর এক হ্রদের পানিতে ঝপাৎ করে পড়ে একসাথে । 
আজব এক হ্রদ ।  ডাঙ্গার কোনো নিশানা নেই ।  ওপরে তাকালে মনে হয় দূরে বহুদূরে একটুকরো অন্ধকার আকাশ ।  চারপাশটা সুনসান অন্ধকারে ছাওয়া ।  সার্চ লাইটের আলো জ্বেলে দেয় বিদ্যাপতি ।  কিন্তু বিশাল হ্রদের জমাট অন্ধকার তাড়ানোর সাধ্য নেই সেই আলোর ।  
পঙ্খিরাজ - ১৯৭১ পানিতে ভাসতে পারে ।  খুব বেশি ক্ষতি হয়নি তার ।  কিন্তু যেটার সাথে ধ্বাক্কা লেগেছে সেটার কী অবস্থা ?  মনিটরে চোখ রাখলেন জামিল ।  চিৎপটাং হয়ে হাবুডুবু খাচ্ছে ওটা ।  জামিলের মনে হলো ঠিক যেন স্পেসশিপ নয় ,  দানবাকার কোনো জানোয়ার ।  পেছনের দিকে একটা সিগন্যাল লাইট জ্বলছে আর নিভছে ।  হঠাৎ একটা দৃশ্য দেখে গায়ের লোম খাড়া হয়ে গেল জামিলের ।  বিশাল একটা দানব মস্ত হাঁ করে ছুটে আসছে উলটে যাওয়া স্পেসশিপটাকে গিলে খাওয়ার জন্য ।  হাঁ - টা এতোবড় ,  আস্ত একটা ডাইনসোর ঢুকে যাবে তার ভেতর  । 
 ' বিদ্যাপতি !  কুইক !  দানবটাকে ঠেকাও ।  ' 
 ' ওকে স্যার ।  '  বলে বিদ্যাপতি মহাকাশযানের এক্সট্রানাল টিউব থেকে লেজার রশ্মির একটা বিম ছুঁড়ে মারল দানবটার চোখ লক্ষ করে ।  মুহূর্তেই নিথর হয়ে গেল দানবটা ।  কয়েক সেকেন্ড পর চার হাত - পা মেলে ভেসে উঠল পানির ওপর । 
 ' ব্যাঙ !  এত্তবড় !  '  বিস্ময়ে চেঁচিয়ে উথলেন জামিল ।   ' এ কোন জগতে এলাম রে বাবা .  .  .  '  কথা শেষ করতে পারলেন না ।  চোখ চলে গেল মনিটরে ।  শত শত দানব মাথা তুলে এগিয়ে আসছে ! 
 ' বিদ্যাপতি !  ' 
জামিল বিদ্যাপতিকে ডাকলেন ঠিকই ,  কিন্তু আদেশ করার দরকার হলো না ।  তার আগেই সে পঙ্খিরাজ - ১৯৭১ - কে পানি থেকে এক হাজার ফুট ওপরে উঠিয়ে ফেলেছে । 
 ' হ্রদের চারপাশের ছবি ভালো করে স্ক্যান করো ।  '  বিদ্যাপতিকে আদেশ করলেন জামিল । 
 ' অবাক কাণ্ড !  হ্রদ নয় ওটা ?  বিরাট একটা কুয়া !  '  মনিটরে স্ক্যান করা ছবিগুলো দেখে বিড়বিড় করে বললেন ড .  জামিল । 
তিন
মহাকাশযান ওপরে উঠে এসেছে ।  স্থির হয়ে ভেসে আছে শূন্যে ।  জামিল ভাবছেন কী করবেন ।  চারিদিকে হাজার হাজার স্পেসশিপ আকারের জানোয়ার উড়ছে ।  তাদের পেছেনের সিগন্যাল লাইটগুলো জ্বলছে - নিভছে ।  আসলে ওগুলো দৈত্যাকার জোনাকি !  কী সাইজ একেকটার !  এতোবড় জোনাকি ,  এতোবড় ব্যাঙ যে গ্রহে বাস করতে পারে সে গ্রহের মানুষগুলো না জানি কত বড় -  সে কথা জানতে বড্ড ইচ্ছে করছে জামিলের ।  বিদ্যাপতিকে নির্দেশ দিলেন মাটিতে ল্যাণ্ড করতে ।  দূরে একটা পুরনো পাকাঘর দেখা যাচ্ছে ।  ঘর তো নয় যেন আস্ত একটা শহর ।  পঙ্খিরাজ - ১৯৭১ উড়ে গিয়ে নামল সেই ঘরের বারান্দায় ।  
জামিল ইনফ্রারেড ক্যামেরায় তোলা ঘরটার বিভিন্ন অংশের লাইভ ছবি ঘুরিয়ে ফিরিয়ে পরীক্ষা করছেন ।  কেমন যেন চেনা চেনা লাগছে ঘরটা ।  আবার ঠিক চিনতেও পারছেন না ।  সার্চ লাইটের আলো ঘরটার কাছে জোনাকির মিটিমিটি আলো ছাড়া কিছু নয় । 
হঠাৎ মনিটর অন্ধকার হয়ে উঠল ।  জামিল ক্যামেরার জুম কমিয়ে ফেললেন ১০০০০০ %  ।  মনিটরে স্পষ্ট হয়ে উঠল হিমালয়ের সমান একটা কালো জাগুয়ারের ছবি ।  মস্ত থাবা বাড়িয়ে দিয়েছে সে পঙ্খিরাজ - ১৯৭১ - এর দিকে ।  থাবার ঘা যদি লাগে ডিমের খোসার মতো চুরমার হয়ে যাবে মহাকাশযান । 
 ' কুইক !  '  আরো একবার চেঁচিয়ে উঠলেন জামিল । 
মুহূর্তেই ঝলসে উঠল লেজার টিউবের মুখটা ।  ধপাস করে লুটিয়ে পড়ল ভারী জানোয়ারটার দেহ । 
 ' বিদ্যাপতি !  এই ভূতুড়ে গ্রহে আর নয় ।  যেদিক থেকে এসেছিলাম সেদিকেই ফিরে চলো ।  ' 
 ' আকাশের দিকে ঘুরে গেল পঙ্খিরাজ - ১৯৭১ - এর নাক ।  বাতাসে ধাক্কা মেরে উড়ে চলল আনন্ত মহাকাশের পানে ।  পার হলো সেই ওয়ার্মহোল ।  তারপর একসময় সন্ধান পেল আসল পৃথিবীর । 
চার
জামিলের দেড়শ বছরের পুরনো বাড়িটার ছাদে ল্যান্ড করেছে পঙ্খিরাজ - ১৯৭১ ।  স্পেসশিপ থেকে বেরিয়ে এলেন ড .  জামিল ।  সিঁড়ি বেয়ে নিচে নামার কানে এলো পাশের বাড়ির ঝগড়াটে মহিলার উত্তেজিত কণ্ঠ ।  জগমোহনকে বলছে ,   ' কোথায় তোর জামিল ?  ডাক ওকে ।  আজ তার বৈজ্ঞানিকগিরি বের করছি ।  আমার পূষিকে মেরেছে !  জেলের ভাত খাইয়ে ছাড়ব ব্যাটাকে ।  ' 
জামিল নেমে এলেন ।  কিন্তু বাইরে বেরোলেলন না ।  ল্যাবটরিতে বসেই বাইরে কী ঘটছে দেখার জন্য সিসি ক্যামেরা চালিএ দিলেন ।  মনিটরে ভেসে উঠল বারান্দার ছবি ।  ঝগড়াটে মহিলা বারান্দার এক কোণে মরে পড়ে থাকা কালো বিড়ালটার পাশে বসে বিলাপ করছে ।  বিদ্যুচ্চমকের মতোই কী যেন মনে পড়ে গেল জামিলের ।  গতরাতে স্ক্যান করা সেই বিশাল পৃথিবী ,  সেই বাড়ি আর কুয়াটার ছবি খুঁতিয়ে দেখলেন ।  তারপর তড়াক করে একলাফে বেরিয়ে এলেন বারান্দায় ।  ঝগড়াটে মহিলার তোয়াক্কা না করে মৃত বিড়ালটাকে নেড়েচেড়ে দেখলেন ।  কী বুঝে আবার এক দৌড়ে ঢুকলেন ল্যাবরেটরিতে ।  সেকেন্ডের মধ্যে একতা টর্চ নিয়ে ফিরে এলেন ।  তারপর এক দৌড়ে ছুটে গেলেন কুয়ার পাড়ে ।  টর্চের আলো ফেলে কুয়ার ভেতরে উঁকি দিলেন ।  চিৎপটাং হয়ে পানিতে ভাসছে একটা মরা ব্যাঙ ! 






মগডালের ভূত অথবা চুয়াডাঙ্গার হায়েনা



অনেক অনেক দিন কথা ।  চুয়াডাঙ্গার আপেলদ্দি ডাক্তারের তখন বেশ নামডাক ।  হাসপাতাল আর চেম্বারে তো রোগি দেখেনই ,  প্রয়োজনে মুমূর্ষূ রোগিকে বাঁচাতে ছুটে যান দূর - দূরান্তে ।  একদিন এমনই এক রোগির চিকিৎসা করতে গেলেন চুয়াডাঙ্গা থেকে বিশ মাইল দূরে জীবননগরে ।  রোগির অবস্থা তেমন সুবিধার নয় ।  তাই আপেলদ্দি ডাক্তার বেশ সময় নিয়ে  রোগির চিকিৎসা করতে লাগলেন ।  কখন যে দুপুর গড়িয়ে গেছে ডাক্তার সাহেব তা খেয়ালই করেননি । 
তখনকার দিনে এত ঝকঝকে রাস্তাঘাটও ছিল না ,  এত এত বাস - মোটর গাড়িও ছিল না ।  ওদিকে রোগির চিকিৎসা করতে গিয়ে ডাক্তার সাহেব চুয়াডাঙ্গাগামী শেষ বাসটাও মিস করলেন ।  অথচ যে করেই হোক সন্ধ্যার আগেই তাঁকে চুয়াডাঙ্গায় পৌঁছতে হবে -  কে জানে কতজন রোগি তাঁর অপেক্ষায় প্রহর গুনছে ! 
তখন চুয়াডাঙ্গা আর জীবননগরের মাঝে শুধু বন আর বন ।  মাঝে মাঝে খাপছাড়া দু - একটা গ্রাম ।  কেন্দুয়া বাঘ ,  ভালুক ,  হায়েনা আর বুনো শুকরদের অবাধ বিচরণ সেই বনে ।  ডাক্তার সাহেব তো পড়লেন মহা মুসিবতে ।  এখন বাড়ি ফিরবেন কীভাবে ?  একট গরূ কিংবা ঘোড়ার গাড়ি টাড়িও চোখে পড়ছে না ।  ঠিক সেই সময় একজন লোক সেই পথ দিয়ে সাইকেল চালিয়ে যাচ্ছিল ।  রাস্তার পাশে ডাক্তার সাহেবকে দাঁড়িয়ে থাকতে দেখে লোকটা সাইকেল থামিয়ে বলল ,   ‘ আরে ডাক্তার সাহেব !  আপনি এখানে দাঁড়িয়ে কেন ?  ’ 
ডাক্তার সাহেব সাইকেলওয়ালাকে সব কথা বললেন ।  লোকটা তখন বলল ,   ‘ আপনার হয়তো মনে নেই ,  আপনি আমার মায়ের পেটব্যাথা ভালো করে দিয়েছিলেন ।  যদি কোন অসুবিধা না হয় ,  সামনের  গ্রামেই আমাদের বাড়ি ,  আজকে রাতটা সেখানেই কাটিয়ে যেতে পারেন ।  আপনাকে দেখলে মা কী যে খুশি হবে !  .  .  .  ’ 
 ‘ তোমার বাড়িতে থাকতে পারলে ভালোই লাগত ।  কিন্তু আমাকে যে ফিরতেই হবে ভাই -  ’  বললেন ডাক্তার সাহেব ।   ‘ কতজন রোগি আমার পথচেয়ে বসে আছে কে জানে ।  তোমাদের গ্রামে কী গরুর গাড়ি টাড়ি আছে ?  আমাকে চুয়াডাঙ্গায় পৌঁছে দিতে পারবে ?  ’ 
 ‘ চেষ্টা করে দেখতে পারি ।  চলুন আমাদের গ্রামে ।  ’  বলল সাইকেলওয়ালা । 
কিন্তু ভাঘ - ভালুকের ভয়ে কোন গাড়োয়ানই পড়ন্ত দুপরে চুয়াডাঙ্গার পথে গাড়ি ভিড়াতে রাজি হলো না ।  তখন সেই সাইকেলওয়ালা তাঁকে কয়েক মাইল পথ এগিয়ে দিল ।  তারপর ডাক্তার সাহেব সন্ধান পেলেন এক ঘোড়ার গাড়িওয়ালার ।  কিন্তু সেই ঘোড়ার গাড়িও দু ’ মাইলের বেশি যেতে রাজি হলো না ।  ঘোড়ার গাড়িওয়ালা যে গ্রামে  ডাক্তারকে নামিয়ে দিল ,  তিনি সেই গ্রামেও রাত কাটালেন না ।  তিনি হেঁটেই চুয়াডাঙ্গায় ফেরার সিদ্ধান্ত নিলেন । 
হাঁটতে হাঁটতে একসময় বিকেল হয়ে গেল ।  তখনো মাইল পাঁচেক পথ বাকি ।  একসময় তিনি পৌঁছালেন এক গভীর জঙ্গলে ।  তখন হঠাৎ একদল হয়েনা এসে ডাক্তার সাহেবের পথ জুড়ে দাঁড়াল ।  তড়িঘড়ি করে একটা বড়সড় ভেটুল গাছে চড়ে কোনোমতে প্রাণটা বাঁচালেন তিনি ।  শিকার বাগে পেয়েও অল্পের জন্য হাতছাড়া হওয়াতে হায়েনাদের সে কী তম্বিগম্বি !  ভাবখানা এমন -   ‘ ব্যাটা শিঘ্রি নাম ,  নইলে গাছসুদ্ধুই খেয়ে ফেলব !  ’ 
তম্বিগম্বিতে কাজ হচ্ছে না দেখে হায়েনারা গাছের নিচে শুয়ে পড়ল -  যেই ডাক্তার থেকে নামবেন অমনি ওরা তাঁর ঘাড় মটকাবে । 
বিকেল গড়িয়ে সন্ধ্যা প্রায় ।  হায়েনাদের অপেক্ষার প্রহর তবু ফুরায় না ।  তখন হায়েনারা হয়তো ভাবল ,   ‘ ধুরো ,  ও ব্যাটা বড়ই নচ্ছার ।  রাত পেরিয়ে সকাল হয়ে যাবে ,  তবু গাছ থেকে নামবে না ।  এর পেছনে খামোখা সময় নষ্ট করার কোনো মানেই হয় না ।  ’ 
ধীরে ধীরে সেখান থেকে সটকে পড়ল হায়েনার  দল । 
হায়েনারা চলে যাওয়ার পরও ডাক্তার সাহেব গাছ থেকে নামার সাহস পেলেন না ।  হয়তো ভাবলেন চলে যাওয়াটা হায়েনাদের চালাকিও হতে পারে ।  তাই তিনি সেই গাছের মগডালে বসেই আরেকজন পথিকের জন্য অপেক্ষা করতে লাগলেন । 
ঠিক সন্ধ্যার আগ মুহূর্তে সেই ভেটুল গাছের নিচ দিয়ে যাচ্ছিল এক ফেরিওয়ালা ।  ঘোর সন্ধ্যায় ফেরিওয়ালাকে দেখে ডাক্তার সাহেব ধড়ে প্রাণ ফিরে পেলেন ।  মনে মনে বললেন ,   ‘ সাহস আছে বটে লোকটার !  ’ 
তবে লোকটার হাঁটার ভাবভঙ্গীই বলে দিচ্ছে সে ভয়ও পাচ্ছে ।  গাছ থেকে নামতে ন্মাতে পাছে ফেরিওয়ালা নাগালের বাইরে চলে যায় ,  তাই ডাক্তার গাছের মগডালে বসেই হাঁক পাড়লেন ,   ‘ ও ফেরিওয়লা ,  একটু দাঁড়াও না ভাই !  ’ 
ফেরিওয়ালা ভাবল ,  এই নির্জন জঙ্গলের মধ্যে তাকে আবার কে ডাকে ?  থমকে দাঁড়িয়ে আলুক ফুলুক করে চারপাশটা দেখে নিল । 
 ‘ নাহ ,  আশেপাশে কাউকে দেখা তো যায় না ।  তাহলে ডাকে কে ?  ভূত টুত নয়তো !  ’  ভাবল ফেরিওয়ালা ।  ছোট্টকালে মায়ের মুখে শুনেছে ,  এই জায়গাটা নাকি ভালো নয় ।  মুশকো মুশকো কেলে ভূত নাকি বাস কলে এইসব গাছের মগডালে ।  তবে কি আজ মগডালের ভুতের হাতেই সে বেঘোরে প্রাণটা হারাবে !  ঠিক তখনি বাতাসে ভেসে এল সেই হাঁক -   ‘ ফেরিওয়ালা ভাই !  দয়া করে একটু দাঁড়াও ভাই ।  আমি বড্ড বিপদে পড়েছি ভাই ।  ’ 
মিষ্টি - মধুর কণ্ঠের ডাক শুনে ফেরিওয়ালার সন্দেহ আরো বেড়ে গেল ।  মনে পড়ল মা বলতেন ,  ভুতেরা নাকি মিষ্টি মধুর কথা বলে ,  বিপদে পড়েছি বলে লোকেদের ভুলিয়ে নিয়ে গিয়ে ঘাড় মটকে দেয় ।  ওরে বাবা !  এখানে আর মূহূর্তও দাঁড়ানো ঠিক হবে না ।  সে লম্বা লম্বা পা ফেলে মানে মানে সেখান থেকে কেটে পড়ল । 
ডাক্তার সাহেব হতাশ হয়ে পড়লেন ।  ভাবলেন বুঝি রাতটা এই গাছে বসেই কাটাতে হয় !  
না ,  তাকে গাছে বসে রাত কাটাতে হয়নি ।  ফেরিওয়ালা চলে যাওয়ার পনেরো মিনিট পরেই ডাক্তার সাহেব গরুর গাড়ির ক্যাঁচ ক্যাঁচ আওয়াজ শুনতে পেলেন ।  গাছে বসে হাঁক দিলে পাছে আবার গাড়োয়ান ফেরিওয়ালার মতো ভেগে যায় ,  তাই তিনি আগেভাগে গাছ থেকে নেমে রাস্তায় গিয়ে দাঁড়ালেন ।  কয়েক মিনিটের মধ্যে পাঁচ - সাতটা গাড়োয়ান টিন বাজিয়ে ,  মশাল জ্বালিয়ে তাঁর সামনে দিয়ে যাওয়ার সময় তাঁকে গাড়িতে তুলে নিল । 
মাসখানেক পর ।  আপেলদ্দি ডাক্তার তাঁর চেম্বারে বসে রোগি দেখছেন ।  এক অদ্ভুত রোগিকে তার সামনে হাজির করা হলো ।  রোগির কী হয়েছে জানতে চাইলে তার আত্মীয়রা জানাল ,  এক মাস আগের এক সন্ধ্যায় শিয়ালমারির বনের ভেতর দিয়ে  যাচ্ছিল সে ।  হঠাৎ ভেটুল গাছের মগডাল থেকে আসা গায়েবী আওয়াজ শুনে নাকি ভয় পায় ।  সেদিন বাড়ি ফিরে সে ধপাস করে মাটিতে বসে পড়ে সবাইকে বলে ,  মগডালের ভূত নাকি তার পিছু নিয়েছিল ।  নেহাৎ কপাল জোরে বেঁচে ফিরেছে ।  তারপর থেকে সে প্রায়ই অজ্ঞান হয়ে যাচ্ছে ।  মাঝে মাঝে ধুড়মুড় করে উঠে বলছে ,   ‘ বাবাগো মগডালের ভূত আসছে !  বাঁচাও !  ’ 
রোগির আত্মীয়রা আরো জানাল ,  রোগিকে ডাকাবুকো সব কবিরাজ দেখানো হয়েছে ।  তারা বলেছে ,   ‘ বড় শক্ত ভূতের আছর হয়েছে ।  অল্পদিনে রোগির ঘাড় থেকে নামবে না !  ’  তারা রোগিকে ঝাড়ফুঁক করেছে ,  মাদুঁলি দিয়েছে ।  আরো বাটি চালান করেছে ,  আয়নাভরণ করেছে ।  কিন্তু কিছুতে কিছু হয়নি । 
শুনে ডাক্তার বললেন ,   ‘ এ ভূত তাড়ানো বদ্যি - কবিরাজের কম্ম নয় ।  দেখি আমি কিছু পারি কিনা .  .  .  ’  তিনি তো আগেই বুঝেছেন ,  এ সেই ফেরিওয়ালা । 
ডাক্তার সাহেব রোগিকে তাঁর চেম্বারে রেখে আত্মীয়দের বেরিয়ে যেতে বললেন ।  তারা সবাই বেরিয়ে গেল ।  একঘন্টা পর সবাই অবাক হয়ে দেখল ডাক্তার আর রোগি হাসি মুখে চেম্বার থেকে বেরিয়ে আসছে । 
 ‘ ব্যাপার কী !  ’  আপেলদ্দি ডাক্তারের নামডাক তারা শুনেছেন ,  তাই বলে এত তাড়াতাড়ি রোগি ভালো হয়ে যাবে !  তখন ডাক্তার সাহেব সেদিন সন্ধ্যার ঘটনা তাদেরকে খুলে বললেন ।  সবাই হোঃ হোঃ করে হেসে উঠল ।  লজ্জায় মাথাটা হেঁট করল ফেরিওয়ালা  ।  তাই দেখে ডাক্তার সাহেব তার পিঠে মৃদু একটা চাপড় দিয়ে বললেন ,   ‘ কী হে ,  লজ্জা পাচ্ছো নাকি ?  ওই সন্ধ্যাই তোমার জায়গায় আমি হলেও একইরকম ভয় পেতাম ।  ’ 






হলদে পাখির বাসা




গ্রামেই আমাদের অনেক আত্মীয় - স্বজন ।  আমার এক চাচার বাড়ি বড় একটা শিমুল গাছ ছিল ।  এখন সেটা আছে কিনা ঠিক জানি না ।  বসন্তকালে শিমুল গাছে ফুল ফোটে ।  লাল লাল বড় পুরু ফুল ।  বামন তালের মতো ।  বসন্তে পাখিরা শিমুল গাছে ভিড় করে ।  কেউ শিমুলের ফুলের মধু চুষতে আসে ।  কেউবা আসে পোকার লোভে ।  মধুপায়ী পোকাদের আনাগোনা কম নয় শিমুল গাছে ।  কিছু পাখি আসে স্রেফ ভালোবাসার টানে ।  তবে ভালোবাসাটা তাদের শিমুলের প্রতি নয় ।  সঙ্গিনীর টানে আসে ওইসব পাখিরা ।  চোখগেল ,  বসন্তবৌরি ,  বেনেবউ পাখিগুলো কিছুটা লাজুক প্রকৃতির ।  বছরের অন্যসময় লোকালয়ের ধারেকাছে এদের খুঁজে পাওয়া কঠিন ।  কিন্তু বসন্তকালে ওরা মরীয়া ।  তাছাড়া পুরুষপাখিগুলো সঙ্গিনীকে ডাকার সময় এলাকা ভাগ করে নেয় ।  পারতপক্ষে একজনের এলাকায় আরেকজন পা দেয় ।  যদিবা দেয় যুদ্ধের জন্য আটঘাট বেঁধেই দেয় ।  
যেসব পাখি মাঠে সুবিধা করতে পারে না ,  তারা সঙ্গিনীর দৃষ্টি আকর্ষণ করার জন্য বেছে নেয় লোকালয় ।  মানুষকে এড়িয়ে চলা পাখি ।  যে - সে গাছে বসলে মানুষের সান্নিধ্যে চলে আসার আশঙ্কা আছে ।  তাই বেছে নেয় শিমুলের মতো উঁচু গাছ ।  চোখগেল আর বসন্তবৌরি শিমুলের মগডালে বসে তারস্বরে চিৎকার করে ।  তবে ওদের কণ্ঠ মধুমাখা ।  আর বেনেবউ ,  যাকে আমরা হলদে পাখি বলি -  - ওদের গলায় অত জোর নেই ।  তাই সবসময় এক জায়গায় বসে ডাকে না ।  এ গাছে ,  সে গাছে ঘুরে ঘুরে  ‘ খোকা হও .  .  .  খোকা হও ’  স্বরে ডেকে বেড়ায় ।  আমার ওই চাচার বাড়ি প্রায়ই একটা বেনেবউ ডেকে বেড়াচ্ছে ।  শুধু সে বাড়িই নয় ,  আশপাশের সব বাড়িরই মেহমান সে ।  
এমনিতে ওদের ওই ডাকে কেউ পাত্তা দিত না ।  কিন্তু যে  বাড়ি নতুন বউ আছে ,  সে বাড়িতে খুশির রোল পড়ে যেত ।  সবাই ধরেই নিত নতুন বউয়ের গর্ভে একটা পুত্র সন্তান আসছে ।  পরে নতুন বউয়ের মেয়ে সন্তান জন্মালে বেনেবউয়ের কথা কেউ মনে রাখত না ।  তবে ছেলে হলে বলত -  -  ‘ ওই দেখো ,  এ বাড়িতে  ‘ খোকা হও ’  পাখি ডেকেছিল ,  খোকা না হয়ে যাবে কোথায় ।  এ বিশ্বাস আদ্যকালের ।  যুগ যুগ ধরে বাংলার ঘরে ঘরে প্রজন্ম থেকে প্রজন্মে সংক্রিমত হয়ে হয়েছে বিশ্বাসের ভিত ।  এই ডিজিটাল যুগে এসেও সে বিশ্বাস কিছুটা হয়তো নড়চড় হয়েছে ,  তবে একেবারে ধুয়েমুছে যায়নি । 
আমার দ্বিতীয় ক্যামেরা কেনার আগেই ঠিক করেছিলাম এবার উদ্ভিদের সাথে সাথে মেঠোপাখি নিয়েও কাজ করব ।  কিন্তু বসন্তে বাড়ি গিয়ে বেনেবউ পাখির ছবি তুলতে গিয়ে বেশ কাঠখড় পোড়াতে হয়েছে ।  অতি সহজে চোখগেল ,  বসন্তবৌরির মতো পাখির ছবি কব্জা করতে পেরেছি ।  কিন্তু বেনেবউয়ের ছবি তুলতে গিয়ে হিমশিম খেতে হয়েছে ।  এ পাখি বড়ই লাজুক ।  ছবি তোলার জন্য ন্যূনতম সময়টুকু দেয় না ।  তাছাড়া ক্যামেরায় আমার হাত একেবারে কাঁচা ।  প্রথম ৫ দিনে বেনেবউয়ের কোনও ছবিই তুলতে পারিনি ।  

২০১৫ সালের ২৮ মার্চ আমার ক্যামেরায় প্রথম ধরা পড়ল বেনে বউ ।  খবর পেয়েছি ,  আমাদের গ্রামের বিলে প্রচুারি শরালি হাঁসের আড্ডা ।  সেখানে যাচ্ছিলাম ।  খালাতো ভাই শাহেদকে সাথে নিয়ে ।  রাস্তায় পেয়ে গেলাম বেনেবউয়ের একটা ঝাঁক ।  একটা সজনে গাছে ৫ - ৬টা হলদে পাখি খেলছে ।  হলদে পাখি দলবদ্ধভাবে থাকে না ।  বড়জোর একজোড়া একসাথে থাকে ।  তখন প্রজনন মৌসুম ,  মন দেয়া - নেয়ার প্রতিযোগিতায় নেমেছে বেনেবউয়ের দল ।  ওখানে স্ত্রী পাখি হয়তো মাত্র একটা ।  বাকিরা রোমিওর দল ! 

বিলটা আমাদের বাড়ি থেকে প্রায় ৩ কিলোমিটার দূরে ।  তাই মাঝখানে অনেকটা পথ আমাদের হাঁটতে হলো ।  রাস্তার মাঝে একটা বাবলা গাছে পেলাম আরেকটা ।  ইনি মুখ বাড়িয়ে কী একটা খাওয়ার চেষ্টা করছিলেন । 
বিলে শরালি ,  জলকবুতর আর পানকৌড়ির ছবি নিলাম ।  এবার ফেরার পালা ।  ফিরতি পথ ধরলাম অন্যপথে ।  যদি অন্য কোনও প্রজাতির গাছ কিংবা পাখির ছবি নেওয়া যায় ! 

সকালে আকাশটা মেঘলা ছিল ।  কিন্তু ফেরার সময় মার্চের আগুনঝরা রোদ একেবারে জাঁকিয়ে বসেছে ।  হাঁটার ক্লান্তি আর তৃষ্ণা দুটোই আমাদের গতিরোধ করল ।  ততক্ষণে গ্রামের পুব প্রান্তে ঢুকে পড়েছি ।  আমাদের বাড়ি পশ্চিমে ।  গ্রামটাও বিশাল ।  তাই ওই পাড়া থেকে এপাড়া দূরত্ব কমসে কম ২ কিলোমিটার তো বটেই । 
একটা দোকান পেয়ে গেলাম ।  ক্ষুধা - তৃষ্ণা - ক্লান্তি তিনেরই উপশম করার সুযোগ একসাথে ।  বসলাম দোকানের সামনে পাতা খাটের সমান মাচায় ।  দোকানটার তিনপাশে মাঠ ।  বড় বড় গাছও আছে ।  একটা বেনেবউ যেন কোথায় ডেকে উঠল । 

আমরা দুভাই সতর্ক দৃষ্টি বুলিয়ে চলেছি চারপাশে ।  হঠাৎ আমার চোখেই পড়েল বাসাটা ।  একটা আম গাছের ডালে ।  ক্যামেরা বাগিয়ে ধরলাম সেদিকে ।  বেনেবউটা ধীর পায়ে ডাল বেয়ে এগিয়ে গেল বাসাটার দিকে । বিভিন্ন গাছের শুকনো পাতা দিয়ে বানানো ছোট্ট বাসাটা দেখতে ভারী সুন্দর ।  টপাটপ কয়েকটা ছবি তুলে নিলাম ।  কিছু কিছু প্রজাতির পাখিদের শুধু পুরুষরাই বাসা বানায় ।  তারপার স্ত্রী পাখিদের আহবান করে তারা বাসাটা দেখার জন্য ।  যার বাসা স্ত্রী পাখি পছন্দ করে ,  তার সাথেই জোড়া বাঁধে ।  হলদে পাখিও বোধহয় ওই জাতীয় পাখিদের কাতারে পড়ে  ( শতভাগ নিশ্চিত নই )  । 
ততক্ষণে আশপাশের লোকজনের চোখেও পড়ে গেছে বাসাটা ।  এক মহিলা তো চিৎকার দিয়ে উঠল ,   ‘ এত কাছে হলদে পাখির বাসা !  ওমা কবে করল !  ’  তারপর আমার উদ্দেশ্যে বলল ,   ‘ তোমার সেরাম চোখ বাপু !  ’  তারপর মহিলা হাঁকল তার ছেলেকে ।  বাসাটা দেখাবে ।   তারপর গোটা পাড়ার মহিলা আর শিশুরা জুটল হলদে পাখির বাসা দেখার জন্য ।  শাহেদ বলল সর্বনাশ ,   ‘ এ পাখিটার কপালে দুঃখ আছে ।  বাসাটা গেল !  ’ 
ভেতরে ভেতরে একটা অনুশোচনাবোধ জেগে উঠল ।  আমি যদি বাসাটা না দেখতাম তবে নির্বিঘ্নে পাখিটা এই বাসায় মৌসুমটা পার করে দিত ।  এখন কে জানে বাসা আর পাখিটার কপালে কী আছে ?  এখন যদি পোলাপান কিছু নাও করে ,  ডিম পাড়লে কিংবা ছানা ফুটলে নির্ঘাৎ বিচ্ছুর দল সেটা খেলার ছলে ধংস করবে !  ফেরার সময় বলে এলাম ,  বাসাটা যেন কেউ না ভাঙে ।  শুধু অনুরোধে কাজ  হবে না বলে হুমকিও দিয়ে এলাম -  -  ‘ আমি মাঝে মাঝেই এসে দেখে যাব ।  বাসাটা যদি না থাকে ,  একেবারে দশ বছর জেল !  ’  জানি হুমকিতে কাজ হবে না । 
 
বেনেবউয়ের সবচেয়ে ভালো ছবি পেলাম এই বর্ষায় ।  মাঠে মাঠে পাটক্ষেত ।  পোকা আর পাখিদের পোয়াবারো ।  তাই পোখাখেকো পাখিদের খুব সহজেই দেখা মেলে পাটক্ষেতের আশপাশে ।  বুঝলাম হলদে পাখির বেশ বাড় - বাড়ন্ত হয়েছে ।  

অনেক তরুণ পাখির দেখা পেলাম ।  এবার বসন্তেই এরা পৃথিবীর আলো - বাতাস দেখেছে প্রথম ।  কী করে বুঝলাম ?  পাখিদের ক্ষেত্রে তরুণ ,  স্ত্রী ,  পুরুষের পার্থক্য খুব ভালো বুঝিনে ।  কিন্তু এনাম ভাই আর অণুদার যৌথ রচনায়  ‘ বাংলাদেশের পাখিদের ফিল্ড গাইড ’  দারুণ কাজে দিল ।  পূর্ণবয়স্ক  ‘ কালোমাথা - বেনেবউ ’  ঘাড়সহ মাথাটা পুরোয় কালো ।  কিন্তু তরুণ পাখির ঠোঁটের উপর থেকে মাথার উপরি ভাগটা কালো নয় ।  সাদার ওপর কালো তিলা দাগ । 

বাংলাদেশে তিন ধরনের হলদে পাখি আছে ।  সোনাবউ ,  কালোমাথা - বেনেবউ ,  কালোঘাড় - বেনেবউ ।  এদের সবার শরীরের প্রধান রং হলুদ ।  এছাড়া এই পরিবারের আরও এক প্রজাতির পাখি আছে ।  তামারং - বেনেবউ ।  ওদের শরীরের প্রধান রং তামাটে ।  আমাদের এলাকায় এখনও পর্যন্ত শুধু কালোমাথা - বেনেবউয়ের দেখাই পেয়েছি । 

স্থানীয় নাম  :  কালোমাথা - বেনেবউ ,  বেনেবউ ,  হলদে পাখি ,  খোকাহও পাখি । 
ইংরেজি নাম  :  Black - naped Oriole . 
বৈজ্ঞানিক নাম  :   Oriolus xanthronus . 
আগের পর্ব  :  নীলকণ্ঠ পাখির খোঁজে ,  হুকোমুখো কানকোয়া






সীমান্ত পারের জীবন :  নারী চোরাচালানী ও বাহাদুর বিডিআর



স্মৃতি যতদূর যায় তার আগের কথা বলতে পারব না ।  বুদ্ধি হওয়ার পর থেকে দেখছি ,  এ গাঁয়ে মানুষের ঘুম ভাঙে চোরাচালানীর পায়ের চটির চটাশ চটাশ ছন্দে ,  মাল বওয়া সাইকেলের সরসর শব্দে ।  সূর্যদ্বয়ের পর পাড়ায় হাট বসে ।  চাল ,  ডাল ,  চিনির হাট ।  উঠনে পাতা ত্রিপলের ওপর চিনির আকাশছোঁয়া ডাঁই ।  প্রতিবেশীরা ঘটি - বাটি নিয়ে ভিড় করে ।  ডাঁইয়ে ঘটি - বাটি ডুবিয়ে এক - আধসের চিনি নিয়ে যায় ।  টাকা দিয়ে নয় ,  এমনিই ।  পাল্লাওয়ালা হেঁকে হেঁকে মাল মাপে -  - একে এক .  .  . দুয়ো দুই .  .  . চার এ চার .  .  . বারোয় বারো .  .  .  ।  হঠাৎ উৎসবে বাগড়া পড়ে ।  কে যেন রটিয়ে দেয় ,   ‘ ওপর থেকে পুলিশ এয়েছে ।  ’ 
এক কথায়ই পাল্টে যায় গোটা গাঁয়ের চিত্র ।  মহাজন ,  ক্রেতা - বিক্রেতা ,  পাতি ব্ল্যাকার চটি - বাটি - ঘটি - পাল্লা ,  চাল - চিনি ফেলে হাওয়ায় মিলিয়ে যায় ।  হাঁস - মুরগির পাল চাল - চিনির ডাঁইয়ে ময়লা নখ দিয়ে আঁচড়ায় ,  পেচ্ছাব - পায়খানা করে ।  বউ - ঝিরা সেদিকে তাকায় না ।  বিডিআরের বড়কর্তা এসে হম্বি - তম্বি করে ,  মরদগুলো কোন গর্তে সেধিয়েছে জানতে চায় ,  ধমকায় ।  চোরাচালানীর বউ বলে কথা ।  প্রথম প্রথম মুখে রা কাড়ে না ।  
Qতারপর  ‘ জানি না ,  বলতে পারি না ’  বলে কাটাতে চায় ।  নাছোড়বান্দা বিডিআরের ও কথায় চিড়ে ভেজে না ।  গালিগালাজ করে ,  হুমকি ধামকি - ধামকি দেয় ।  মেয়েরা তখন অগ্নিমূর্তি ধারণ করে ।  দা - বটি - ঝাঁটা নিয়ে তেড়ে আসে ।  পাল্টা খিস্তি আওড়ায় ,   ‘ মিনসের কি বাড়ি মা - বোন নেই ?   আমার ভাতার কী করে তার আমি কী জানি ।  যার কথা তার কাছে জিজ্ঞেস করলে হয় ।  মুরোদ থাকলে মিনসেকে খুঁজে বের করো গে যাও ।  মাগি মানসির আঁচলের নিচে কী ?  ’ 
একেবারে রাম ছ্যাচড়া না হলে এরপর বিডিআর কথা বাড়ায় না ।  লেবারদের দিয়ে মালগুলো ক্রোক করে ।  চোরাচারালানীর বাপ - দাদার শ্রাদ্ধ করতে করতে চলে যায় নিজের গন্তব্যে । 
সীমান্তের সবচেয়ে অসহায় মানুষ এই বিডিআরগুলো ।  ঘন ঘন বদলি হয় এদের ।  একেবারে বড় অফিসার না হলে এক এলাকায় এক - দেড় মাসের বেশি থাকা হয় না কারও ।  তাই স্থানীয়দের সাথে মেলামেশার সুযোগ কম পায় ।  সেকালে সীমান্তরক্ষীদের বেতন ছিল নামমাত্র ,  দু - পঞ্চাশ টাকার ঘুষ পেলেও দু - হাত পেতে নিতে কুণ্ঠাবোধ করত না ,  তারওপর স্থানীয়দের সাথে মানসিক দূরত -  - এলাকার লোক স্বভাতই তাদের দেখে নাক সিঁটকাত ।  কিন্তু সরকারি লোক বলে কথা ,  হাতে অস্ত্রও আছে ।  অথর্ব জওয়ানরাও মাঝে মাঝে রুদ্রমূর্তি ধারণ করত ।  তখন তাদের চেয়ে ভয়ঙ্কর প্রাণী সীমান্তে আর নেই । 
বিডিআরের রুদ্রমূর্তি প্রথম যেদিন দেখি ,  সেদিনটার কথা ভাবলে আজও গায়ে কাঁটা দেয় ।  সাল - তারিখ বলতে পারব না ।  খুব ছোট ।  ছয় - সাত বছর বয়স হবে ।  আমাদেরে বাড়ির কাছে ছিল এক বড় স্মাগলারের বাড়ি ।  একদিন পাড়ায় বিরাট হৈ চৈ পড়ে গেল -  - সেই স্মাগলারের বাড়ি নাকি পুলিশে রেড দিয়েছে ।  সীমান্তে বিডিআরকে তখন পুলিশই বলত ।  বিডিআরদের পোশাকের রঙও তখন পুলিশের মতো খাকি ।  আর থানা থেকে পুলিশ এলে পাইকারি হারে তাদের বলত দারোগা ।  যাইহোক ,  দৌড়ে গিয়ে দেখি ভয়াবহ কাণ্ড ।  চার - পাঁচজন জওয়ান দুজন লোককে উঠোনে ফেলে চটকাচ্ছে ।  বিডিআরের পায়ে গামুবট ।  খালি গায়ে গামবুটের চটকানি কত ভয়াবহ হতে পারে তা কিছুটা অনুভব করছিলাম লোকদুটোর গগণবিদারী চিৎকারে ।  
ছোট্ট মানুষ ,  ভয় - ভীরুতায় আচ্ছন্ন মন ।  হতভাগা দুটো ভাল কি খারাপ সে বোঝার ক্ষমতা তখন হয়নি ।  তাই সেই ছোট্ট বুকে বিডিআরের অমানবিক পশুত্বের ছবি আঁকা হয়ে গেল চিরতরে ।  এরপর ওই খাকি পোশাক আমাকে বহুবছর ভুগিয়েছে ।  পুলিশ বা বিডআর দেখামাত্র সেদিনের সেই ভয়ানক স্মৃতি ভেসে ওঠে মনে ।  খাকি পোশাক দেখলেই তাই কোথায় পালাতাম !  কিন্তু সবসময় তো পালাবার সুযোগ থাকে না ।  বিশেষ কারে বাসে ভ্রমণকালে ।  কাঁধে রাইফেল কোমরে ভয়ংকরদর্শন বেল্ট বাঁধা মানুষগুলো যখন সহযাত্রী হত ,  ভয়ে থর থর করে কাঁপতাম । 
একদিন বাসের মধ্যেই ঘটল আরেকটা ভয়ানক ঘটনা ।  বীরশ্রেষ্ঠ হামিদুর রহমানে গায়ে একটা বাজার আছে ।  খালিশপুর বাজার ।  বাস সেখানে থামতেই এক খাকি পোশাকধারী উঠে পড়ল চেকিংয়ের জন্য ।  আমার তখন ভয়ে প্যান্ট ভিজিয়ে ফেলার অবস্থা ।  সাথে ছিলেন বড়মামা ।  তিনি ব্যাপারটা বুঝে আমাকে তাঁর কোলের ভেতর টেনে নিলেল ।  বিডিআর ব্যাটা বাসের বাঙ্কার ,  যাত্রীদের ব্যাগ ,  বাস্কেট তন্ন তন্ন করে হাটকাতে লাগল ।  কিচ্ছু মিলল না ।  কিন্তু শেষমেষ ধরা পড়ল এক মহিলা ।  মহিলাকে দেখে অবশ্য সহজ - সরল মনে হচ্ছির ।  তার পুটলিতে ব্লাকের মাল থাকতে পারে এ কথা ভাবেইনি কেউ ।  জওয়ান সেই মহিলাকে নামিয়ে নিয়ে যাবে ,  কিন্তু সে নামবে না ।  বিডিআরকে বাপ - ভাই ডেকে মাপ চাচ্ছে ।  বিডিআরই বা তাতে গলবে কেন !  সে তখন ঠাশ ঠাশ করে মায়ের বয়সী মহিলার গায়ে চড় বসিয়ে দিল ।  
আমার গায়ে তখন যেন পৌষের হীম বাতাসের ছোঁয়া লেগেছে ।  সে যে কী কঠিন অবস্থা তখন ,  আজ তা ভাষায় ব্যক্ত করতে পারব না ।  মহিলা তখন সন্তানহার মায়ের মতো ডুকরে কেঁদে উঠল ।  কিন্তু বিডিআরের মন গলল না ।  মহিলাকে টেনে - হিচড়ে ,  বাসের মেঝেয় ছেঁচড়ে নামিয়ে নিয়ে গেল ।  বিডিআর নেমে গেছে ।  আমার স্বস্তি পাওয়া উচিত ছিল ।  কিন্তু ভয় কমলেও স্বস্তি পেলাম না ।  বাবরবার মনে পড়ছে হতভাগীর কথা ।  
এরা বড্ড গরিব ।  কেউ হয়ত বিধবা ,  কেউ স্বামী বা সন্তানদের কাছ থেকে বিতাড়িত ।  তখন গাঁয়ে মহিলাদের মাঠে কাজ করার চল শুরু হয়নি ।  ব্লাক ছাড়া আরেকটা পথই এইসব মহিলাদের জন্য খোলা -  - ভিক্ষাবৃত্তি বা পরের বাড়ি ঝিগিরি করা ।  কিন্তু সবাই একাজ করে না ,  স্বাধীনভাবে বেঁচে থাকার জন্য তারা ব্লাক করে ।  তবে সমাজ ধ্বংসের মতো কিছু নয় ।  ঘর - গৃহস্থলীর পণ্য ভারত থেকে এনে এপারের বিক্রি করত ।  হাঁড়ি ,  বাসন ,  শিলপাটা ,  মহিলাদের শাড়ি ,  শায়া - ব্লাউজের কাপড় আর টুকিটাকি কিছু নিত্যপণ্য ।  ব্যবসায়ে পাঁচ - ছশো টাকার বেশি মূলধন ওরা খাটাতে পারত না ।  খরিদ্দার বলতে গাঁয়ের গরিব চাষা আর গৃহস্থদের বউয়েরা ।  লাভ কত হত ,  তার চেয়ে বরং বাকি বকেয়া উসুল করতেই ঘাম ছুটে যেত ।  এসব মহিলাদের দৌড় বগুলা ,  রানাঘাট আর কৃষ্ণনগরের সস্তা দোকান পর্যন্ত ।  এদের ওপর ওপররেই ছড়ি ঘোরাতে ওস্তাদ বিডিআর - বিএসএফ ।  প্রান্তিক এই চোরাকারবারীদের কাছ থেকেও ঘুষ নিতে হবে তাদের ।  ঘুষ না পেলে থানায় চালান করে দেয় ,  চালানের সামান্য মালপত্রগুলোও লুটে নেয় ।  সবচেয়ে ভয়ঙ্কর কথা ,  মাঝে মাঝে এদের ফাঁড়িতে আটকে রেখে ধর্ষণ করত বিডিআর - বিএসএফ - এর জওয়ানরা ।  আরেকটা কথাও চালু ছিল আমাদের এলাকায় ।  এসব মহিলাদের শতভাগই নাকি জীবনে অন্তত একবার হলেও জওয়ানদের দ্বারা ধর্ষিত হয় ।  ধারণাটা ফেলনা নয় ।  জওয়ানদের ফ্যামিলিসহ সীমান্তে দ্বায়িত্ব পালনের অনুমতি নেই ।  সে ব্যবস্থা করাও সরকারের পক্ষে সম্ভব নয় ।  মাসের পর মাস নারী সংসর্গবঞ্চিত জওয়ানরা গ্রামীণ দেহ ব্যবসায়ী আর নারী চোরাচালানীদের দ্বারা যৌনস্পৃহা মেটায় ।  আর এই ব্যাপারটাই কখনও কখনও কাল হয়ে দাঁড়ায় ।  ধর্ষিত মহিলারা কারও কাছে অভিযোগ জানাত না বা জানালেও কেউ কর্ণপাত করত না ।  তাছাড়া জলে বাস করে কুমিরের সাথে লড়াই তো অসম্ভব ।  তাই চুপচাপ এসব যন্ত্রণা মেনে নিত তারা ।  অনেকে আবার পড়ে যেত দুর্ধর্ষ চোরাকারবারী গ্যাংয়ের চক্করে ।  তখন এদের বোচকার ভেতর করেই পাচার হতো হেরোইন ,  আফিম ও স্বর্ণের মতো বড় বড় চালান । 






আড়িয়ল বিলের বেদেপল্লীতে




কিছুদিন আগে একটা বই পড়ছিলাম ।  হুমায়ুন আজাদের ফুলের ফুলের গন্ধে ঘুম আসে না ।  আহ কতদিন এমন নস্টালজিক লেখা পড়িনি ।  বইয়ের প্রতিটা পাতায় বিভূতিভষণের গন্ধ ,  দুরন্ত কৈশরের হাতছানি ।  সেইসাথে বুক টনটন করা ব্যাথা তো আছেই ।  হুমায়ুন আজাদের বাড়ি বিক্রমপুরের রাড়িখাল ।  বাংলা - সাহিত্য সংস্কৃতির লীলাভূমি এই বিক্রমপুর ।  তারচেয়ও বড় কথা এই রাড়িখালেই জন্মেছিলেন আমার ছেলেবেলার এক স্বপ্নপুরুষ স্যার জগদীশচন্দ্র বসু ।  হুমায়ুন আজাদের লেখাতেও একই কথা ।  জগদীশ বাবু তার জীবনে কতটা প্রভাব বিস্তার করেছিলেন তার পরিচয় পাওয়া যায় তাঁর হেয়ার স্টাইলে ।  হুমায়ুনের মাথাটা যেন জগদীশ বাবুর ফটোকপি । 
বইটা পড়ছিলাম আর রোমাঞ্চিত হচ্ছিলাম ।  বারবার সংকল্প করছিলাম যেতেই হবে একদিন ,  যেতই হবে ।  হুমায়ুন আজাদের বাড়ি আড়িয়ল বিলের পাশে ।  আড়িয়ল বিলের নামটা জানতাম ।  তার বুকে বিমানবন্দর তৈরি করতে গিয়ে জনরোষের মুখে পড়েছিলেন সরকার বাহাদুর ।  ফলে সে উদ্যোগ আর বাস্তবায়িত হয়নি ।  ভাগ্যিস হয়নি ।  এত সুন্দর বিলের সৌন্দর্য দেখা আর হত না  এ জীবনে । 

১৭ নভেম্বর রাতে বইটা পড়ে শেষ করি ।  কাকতালীয়ভাবে ১৮ নভেম্বর বিকেলে আমাকে ফোন দিলেন সচল ম্যাক্সদা  ( Max Ether )  ।  তিনি একটা প্রস্তাব দিয়ে বসলেন ,  ওনারা শুক্রবার আড়িয়ল বিলে ঘুরতে যেতে চান ,  আমি যাব কিনা জানতে চাইলেন ।  এক কথায় রাজি । 
গাড়ি ম্যাক্সদার  ।  সাথে ছিলেন ম্যাক্সদার দুই বন্ধু রোকন আর কাউসার ভাই ।  ১১ টা নাগাদ পৌঁছে গেলাম মুন্সিগঞ্জের শ্রীনগরে ।  এখান থেকেই শুরু আড়িয়ল বিল ।  হুমায়ুন আজাদের বইটিতে বহুবার এই শ্রীনগরের কথা উল্লেখ আছে ।  এখানে নেমেই অন্যরকম এক শিহরণ বয়ে গেলে ।  একইরকম শিহরণ অনুভব করেছিলাম ২০০০ সালে শিলইদহ কুঠিবাড়িতে ,  লালনের আখড়ায় আর ২০১০ সালে সাগরদাড়ীতে । 

আড়িয়ল বাংলাদেশের বৃহত্তম বিলগুলোর একটি ।  আয়তনে তিনশ বর্গকিলোমিটার ।  শ্রীনগরেই রয়েছে বেশ কয়েকটি ঘাট ।  উত্তরের ঘাটের পাশেই একটা প্রাইমারি স্কুল ।  ম্যাক্সদার গাড়িটা ওখানে রেখে গেলাম ‌দক্ষিণের ঘাটে ।  ওদিকেই নাকি নৌকা - ট্রলার ভাড়া পাওয়া যায় ।  নৌকার চিন্তা পরে আগে মিষ্টিমুখ করা যাক ।  বিক্রমপুর এলাম আর মিষ্টি চেখে দেখব না !  কিন্তু মিষ্টি মুখে দিয়ে হতাশ !  ঢাকায় এরচেয়ে ঢের ঢের ভালো মিষ্টি পাওয়া যায় ।  ভাগ্যকূলের মিষ্টি কেমন কে জানে ! 
ঘাটে অনেকগুলো নৌকা ভিড়ল ।  সবগুলোর মাঝিই বৃদ্ধ ।  কিন্তু তাদের মেজাজ একেবারে গোখরা সাপ ।  ভাড়ার কথা জানতে চাইলে চটেমটে একাকার ।   “ আমরা রিজার্ভে  চলি না ।  অন্য জায়গায় যান !  ’ 
 
অন্যজায়গায় কোথায় ,  প্রশ্ন করতই খেপে আগুন হয়ে উঠলেন চাচারা ।   ‘ তা আমরা কি জানি ।  যান যান ,  মেলা বকিয়েন না !  আমাদের কাজ আছে !  ’ 
তাই তো !  কাজ তো তাদের আছেই ।  যাইহোক এরা চলে গেল ,  এলো আরেক দল ,  তাঁরাও বৃদ্ধ ।  তারাও রগচটা ।  বুঝলাম না আড়িয়ল বিলের এই মাঝিরা এমন রগচটা কেন । 

দূরে একপাল ছৈঅলা নৌকা দেখা যায় ।  এই মাঝিদের কাছে অনুরোধ করলাম যেন তারা আমাদের ছৈঅলা নৌকার কাছে পৌঁছে দেয় ।  আকাশে মেঘের ঘনঘটা ।  ছৈঅলা নৌকায় ঘোরাই নিরাপদ ।  কিন্তু এই চাচারাও চটেমটে জবাব দিলেন ,  ওগুলো নাকি বেদে নৌকার বহর ।  ওরা আমাদের নেবে না । 
বেদে নৌকা !  অবাক হলাম ।  বেদেদের দেখেছি বহুবার ।  হাটে - বাজারে সাপ খেলা  দেখিয়ে বেড়ায় কিন্তু বেদে নৌকার এমন বহর দেখিনি কখনও ।  ঢাকায়ও বেদেদের চোখে পড়ে আজও ,  কিন্তু এরা এখনও নৌকায় বাস করে এ ধারণা ছিল না ।  এখন ওই বেদে পল্লীই আড়িয়ল বিলের মূল আকর্ষণে পরিণত হল । 

শেষশেষ একটা নৌকা পেলাম ,  একেবারে জলের দরে ।  মাঝি যথারীতি বৃদ্ধ ।  তবে আমাদের মাঝি আমজাদ চাচা আগের মাঝিদের চেয়ে একেবারে আলাদা ।  ছয়ঘণ্টার নৌকা ভ্রমণে একফোঁটা রাগ - ঝাঁঝের চিহ্ন দেখিনি তাঁর ভেতর । 
প্রয়োজনমতো নাস্তা - পানি কিনে বারোটার দিকে নৌকায় চড়ে বসলাম ।  মাঝি নৌকা ছাড়ল ।  তরতর করে এগুতে থাকলে আড়িয়ল বিলের উদরের দিকে ।  

খুব কাছে চলে এলাম বেদে বহরের ।  মাঝিকে বললাম থামতে ।  বেদেদের সাথে দুটো কথা বলতে চাই ।  

বেদেরা নাকি এদেশীয় নয় ।  ওরা নাকি এসেছে মধ্যপ্রাচ্য থেকে ।  মধ্যপ্যাচ্যের যাযাবর বেদুইনদের বংশধর এরা ।  আর  “ বেদুইন ”  শব্দ থেকেই নাকি  “ বেদে ”  শব্দের উদ্ভব ।  এই তথ্যটা পেলাম রঞ্জনা বিশ্বাসের  “ বেদে জনগোষ্ঠীর জীবনযাত্রা ”  বই থেকে ।  এই তথ্যটা হয়তো পুরোপুরি সঠিক নয় ,  কারণ হিন্দু ,  মুসলমান ,  বৌদ্ধ -  - তিন সম্প্রদায়ের বেদের অস্তিত্ব ছিল বাংলায় ।  লেখকও অবশ্যে এই তথ্যের সত্যতা দাবি করেননি ।  তিন জনৈক এক বেদেরে উদ্ধৃতি দিয়ে কথাগুলো লিখেছেন । 

বেদেদের জীবন নিয়ে গড়ে উঠেছে বংলাসাহিত্যের কালজয়ী কাব্যাখ্যান  ‘ সোজন বাধিয়ার ঘাট ”  ।  এটা জসীমউদদীনের শ্রেষ্ঠতম সাহিত্যকীর্তির একটা । 



ও বাবু সেলাম বারে বার , 
আমার নাম গয়া বাইদ্যা বাবু , 
বাড়ি পদ্মা পার । 
মোরা পঙ্খি মারি পঙ্খি ধরি মোরা
পঙ্কি বেইচা খাই - 
মোদের সুখের সীমা নাই , 
সাপের মাথার মণি লয়ে মোরা
করি যে কারবার । 

এক ঘাটেতে রান্ধি - বাড়ি মোরা
আরেক ঘাটে খাই , 
মোদের বাড়ি ঘর নাই;
সব দুনিয়া বাড়ি মোদের
সকল মানুষ ভাই;
মোরা ,  সেই ভায়েরে তালাশ করি আজি
ফিরি দ্বারে দ্বারে;
বাবু সেলাম বারে বার । 

এই গানটিও জসীমউদদীনের ।  ৯০দশকের শুরতে তোজাম্মেল হক বকুল বেদে উপকথা নিয়ে তৈরি করেন বাংলাদেশের চলচ্চিত্রের ইতিহাসে সবচেয়ে ব্যবসাসফল ছবি  “ বেদের মেয়ে জোসনা ”  সেই ছবিতে জসীমউদদীনের এই গানের কথাগুলো কিছুটা ঘুরিয়ে ব্যবহার করেন বকুল । 

একসময় সাপখেলা দেখানো ,  সাপের তাবিজ - কবচ বিক্রি ,  কবিরাজি চিকিৎসা করাই ছিল বেদেদের প্রধান পেশা ।  আজও ঢাকায় রাজপথে বেদে মেয়েদের দেখা যায় নানা ফন্দি - ফিকির করে তাবিজ - কবচ বিক্রির চেষ্টা করে ।  কেউ কিনতে চাই না ।  কেউ কেউ আবার এককাঠি সরেস ।  তাদের একহাতে থাকে তাবিজ আর একহাতে থাকে ছোট্ট একটা সাপ ।  তাবিজ কিনতে অস্বীকৃতি জানালে গায়ে সাপ ছুঁড়ে ভয় দেখায় । 
তবে আড়িয়ল বিলের মামুন নামের এই বেদে বললেন অন্যকথা ।  তারা একসময় সাপখেলা দেখাতো ,  এখন আর ওতে পোষায় না ।  তাই এখন মাছ ধরে জীবীকা নির্বাহ করে আড়িয়লের বেদেরা ।  

মমুন বেদেকে জিজ্ঞেস করেছিলাম স্থলে তাদের কোনও বসত - ভিটা আছে কিনা ?  জবাবে সে আলতো হেসে  ‘ না ’  সূচক মাথা ঝাঁকিয়েছিল । 

প্রিয় সচল ,  ওপরের ছবিটা থেকে কিছুটা হলেও অনুমান করা যায় তাদের স্থলজ ঘরবাড়ির দরকার আছে কিনা ।  কি নেই বেদে নৌকার ভেতরে ! 

এক বেদেনী শিশুপুত্রকে গোসল করাচ্ছে ।  কন্যা শিশুটা নিজেই নেমে গেছে পানিতে । 

চলছে নৌকার ছৈ মেরামতের কাজ । 

স্ত্রী দুপুরের খাবার খাচ্ছে ,  স্বামী চিন্তামগ্ন । 

নৌকাতেই জাল বুনছে এই বেদে । 

নৌকাতেই বিশ্রাম । 

একেক নৌকায় একেক দৃশ্য । 

দৈনন্দিন জীবনের পর্দাটুকুতে একমাত্র ভরসা নৌকার নৌকার ছৈ । 

বেদেরা ভীষণ সাহসী আর দু : সাহসীকতার শুরু শৈশবেই ।  কতই বা বয়স হবে এই বাচ্চাটার !  একণই নিপুণ দক্ষতায় নৌকা বাইতে শিখেছে । 


নৌকাতে রান্না - বাড়া ,  খাওয়া - দাওয়া হলেও সদাই - পাতি করার জন্য মাঝে মাঝে হাটে যেতে হয় ।  সন্ধ্যায় ফেরার পথে এই দুই হাটুরে বেদেনীর সাথে দেখা হয়ে গেল । 


শেষ বারের মতো বেদে বহরে চোখ ও ক্যামেরা দুটোই ফোকাস করলাম । 


ছবি :  


 

 








শামখোলের আস্তানায়




শীতের সকালের জমাট কুয়াশা ভেদ করে রোদ ঝলমল করতে দশটা বেজে যায় ।  সুতরাং আমাদেরও বেরুতে হলো বেশ বেলা করেই ।  ইছামতীর আঁকাবাঁকা গতিপথকে অনুসরণ করে বয়ে গেছে প্রশস্ত মেঠোপথ ।  খালাতো ভাইকে সাথে নিয়ে চলেছি মাঠপানে ,  পাখির খোঁজে ।  মাঝপথে এক চাষি ভাই শামখোলের খবর দিলেন ।   শামুকভাঙার দলটি নাকি আস্তানা গেঁড়েছে ইছামতীর তীরে ।  আমাদের এলাকায় শামখোলকে মানুষ শামুকভাঙা বলে ।  ছোটবেলায় দূর আকাশে উড়ন্ত শামুকভাঙা দেখেছি বহুবার ।  গ্রামের বিলে নাকি শামুকভাঙা থাকে ।  অতদূরের রাস্তা ভেঙে দেখতে যাওয়া আর হয়ে ওঠেনি ।  তাই সামন - সামনি দেখার সুযোগ পাইনি ।  এতদিনে পেলাম ।  ।  এসময় ইছামতীর পানি হাঁটুর নিচে নেমে যায় ।  তাই ওদের পর্যপ্ত খাবার মিলবে । 
ইছামতীর বুকে তখন উত্তরের হিমেল হাওয়া শপাং শপাং করে বাড়ি মারছে ।  সূর্যের সেই তেজ নেই যে ঠাণ্ডার হাত থেকে বাঁচায় ।  অথচ পাখিগুলো কী সাবলীল !  

বরফের মতো ঠাণ্ডা পনিতে পা ডুবিয়ে খাবার খুঁজছে ৩০ - ৪০ জনের একটা ঝাঁক ।  হঠাৎ কী মনে করে উড়ে গিয়ে বসল ওপারের একটা শিমুল গাছে ।  সাধ থাকলেও সাধ্য নেই ওপারে গিয়ে ভালো করে ছবি নেওয়ার ।  ইছামতী আর দশটা নদীর মতো নয় ।  সে শুধু স্থলভাগের বিভক্তিই টানেনি ,  আন্তজার্তিক সীমারেখাও নির্ধারণ করেছে ।  তাই শামুকভাঙার পিছু ধাওয়া করতে গেলে আন্তর্জাতিক সীমানা লঙ্ঘন করে ভারতের মাটিতে পা রাখতে হবে ।  সেটা যথেষ্ট ঝুঁকির এবং জীবন - সংশয়ী ।  কয়েক ঘণ্টা অপেক্ষা করলাম ।  কিন্তু পাখিগুলো একবারও ইছামতী পেরিয়ে এপারে এলো না । 

 আসলে ওপার থেকে কাঁটাতার পযর্ন্ত নোম্যান্সল্যান্ডের যেটুকু ভারতের অধিকারে আছে সেটুকুতে সাধারণ মানুষের চলাচল সীমিত করেছে ভারত সরকার ।  তাই পাখি আর বন্যপ্রাণীরা অনেকটা নিরাপদ ইছামতীর ওপারে ।  কিন্তু এপারটা ওদের জন্য মনুষ্যসংকুল !  খুব বেশি দূরে নয় ।  তাই এপার থেকেও স্পষ্ট দেখতে সমস্যা হলো না ।  তবে স্বল্পপাল্লার পয়েন্ট অ্যান্ড শুট ক্যামেরায় ভালো ছবি উঠল না ।  খেদ একটা রয়েই গেল । 

বাংলাদেশের আবাসিক দুর্লভ পাখি ।  দেখতে বকের মতো ।  তবে অনেক বড় ।  গায়ের রং ধূসর সাদা ।  তবে বাসা বাঁধার সময় শরীর একদম সাদা হয়ে যায় ।  লেজ ও পাখার শেষভাগ কালো রংয়ের ।  বাংলাদেশের বড় পাখিদের একটা ।  একাশি সেন্টিমিটার লম্বা হয় ।  প্রতিটা পাখার দৈর্ঘ্য চুয়াল্লিশ সেন্টিমিটার ।  ঝাঁক বেঁধে চলে ।  একেক ঝাঁকে চল্লিশ থেকে ষাটটি পাখি থাকে ।  জলচর পাখি ।  নদী ,  হাওড় - বাওড় ,  মিঠাপানির জলাশয় ,  হ্রদ ,  ধানক্ষেত ও উপকূলীয় বনে এদের দেখা যায় ।  এদের দেহের সবচেয়ে আকর্ষণী অংশ হলো ঠোঁট ।  ইয়াবড় আর ভারী ঠোঁট ।  চৌদ্দ সেন্টিমিটার লম্বা হয় ।  দুই ঠোঁটের মাঝখানে ফাঁক থাকে ।  এরা শামুক খেতে খুব ভালবাসে ।  একটা শামুক পেলে ঠোঁট দিয়ে শামুকের খোল ভাঙে ।  তারপর সেটা ওপরে তুলে আকাশের দিকে মুখ করে গিলে ফেলে ।  এজন্য এর নাম শামুকখোল ।  তবে এরা শুধু শামুকই খায় না ।  মাছ ,  কাকড়া ,  ছোট ছোট প্রাণী ,  ব্যাঙ ইত্যাদিও খায় । 

এরা যেসব এলাকায় থাকে সেসব এলাকা বিরাট একটা কলোনী গড়ে তোলে ।  একেকটা বড় গাছে একটা করে ঝাঁক বাস করে ।  তবে গাছ যদি আরও বড় হয় তবে ঝাঁকও অনেক বড় হয় ।  বগুড়ার বিহার হাটের দুটি অশ্বত্থ গাছে প্রায় চারশো পাখি বাস করে ।  এরা সারাবছর একই জায়গায় কাটিয়ে দেয় ।  তবে খাবারের অভাব হলে অন্য জায়গায় চলে যায় ।  বাসা বাঁধার সময় এরা পানকৌড়ি ও বকের সাথে বিরাট কেলোনি গড়ে তেলো ।  কলোনীতে বাস করার কারণ হলো বচ্চাদের নিরাপত্তা ।  চিল ,  বাজ পাখি ,  কাক কিংবা মানুষ এদের ছানাদের ক্ষতি করতে এলে ঝাঁকবেধে তেড়ে আসে ।  

বড় পাখিদের বাসাও বড় হয় ।  শামুকখোলের বাসাও প্রকাণ্ড ।  বড় বড় আমগাছ ,  শিমুলগাছ ,  বট ও অশ্বত্থ গাছের উঁচু ডালে বাসা বাঁধে ।  একেকটা গাছে বিশ থেকে ত্রিশটা বাসা দেখা যায় ।  কোনও কোনও গাছে একশোরও বেশি বাসা থাকে ।  গাছের শুকনো ডাল ,  কঞ্চি ও লতাপাতার সমন্বয়ে বাসা তৈরি করে শামুকখোল পাখি ।  স্ত্রী ও পুরষ পাখি মিলে দশ - বারোদিন ধরে বাসা তৈরি করে ।  বাসার দৈর্ঘ্য পাঁচফুট পর্যন্ত হয় ।  জুলাই - অগাস্ট মাসে তিন থেকে পাঁচটি ডিম পাড়ে  ।  ডিম মুরগির ডিমের চেয়ে বড় ।  স্ত্রী - পুরুষ দুজন মিলে ডিমে তা দেয় ।  পঁচিশ দিন লাগে ডিম ফুটে ছানা বেরুতে ।  ত্রিশ থেকে পঁয়ত্রিশ দিন বয়স হলে ছানারা উড়তে শেখে । 

প্রথম দেখার পর কয়েকমাস কেটে গেছে ।  শামখোলের দুটো কলোনির খবর পেয়েছি নাটোর আর বগুড়ায় ।  দুদিনের সরকারি ছুটি এলো ,  সুযোগটা কাজে লাগালাম ।  রাতেই বেরিয়ে পড়লাম নাটোরের উদ্দেশ্যে ।  সকাল সকালই পৌঁছে গেলাম নলডাাঙার শমসখোলসি গ্রামে ।  সেখানে পাখিপ্রেমী বন্ধু জুয়েল রানা থাকেন ।  ওদের একটা স্বোচ্ছাসেবী ক্লাবও আছে নাম  ‘ ইডা ’  ।  পাখি ও বন্যপ্রাণী রক্ষা আন্দোলন সাধারণ মানুষের মধ্যে পৌঁছে দিয়েছে এই প্রতিষ্ঠানটি ।  

শমসখোলসি প্রাথমিক বিদ্যালয়ের অবসরপ্রাপ্ত শিক্ষক বিরল কুমারের বাড়িতে দুটি আমগাছ ও দুটি শীরিষ গাছে শতাধিক এশিয় শামখোল কলোনি গড়েছে ।  বাড়ির উঠোনে পা দিতেই অন্যরকম রোমান্স ভর করল মনে ।  এত পাখি এক সাথে হাঁক - ডাক করছে ,  এ যেন সপ্নের এক জগত ।  আলো ,  পাখির অবস্থান -  -  সবই ছবি তোলার জন্য অনুকুল ।  তাই ভালো ছবি পেতে সমস্যা হলো না । 

পাখি আর বাসার ছবি পেলাম ,  কিন্তু কোনও বাসাতেই ছানাদের আবির্ভাব ঘটেনি ।  বিরল কুমার ,  জুয়েল রানাদের মতো পাখিপ্রেমী যেমন আছে শমসখোলসিতে ,  তেমনি কিছু দুর্জন মাুনষও আছে ।  এঁরা পাখিগুলোকে গ্রামছাড়া করতে উঠেপড়ে লেগেছেন ।  পাখির ডাক নাকি বড্ড কর্কশ ,  ওদের প্রাতকৃতের গন্ধে নাকি ঘরে টেকা দায় ।  তারা পটকা - বাজি ফুটিয়ে পাখিদের পাখিদের ভয় দেখান ,  সুযোগ পেলে দুয়েকটা মেরেটেরেও বীরত্ব জাহির করেন ।  তবে আশার কথা এ গাঁয়ে দুর্জনের চেয়ে সুজনের সংখ্যায়ই বেশি ।  আপাতত পাখিগুলো নিরাপদ । 

শমসখোলসির পাঠ শেষে চলে গেলাম বগুড়ায় ।  সেখানকার সরকারি আজিজুল হক কলেজের শিক্ষক ও উদ্যমী ছাত্ররা মিলে গড়ে তুলেছেন শিক্ষার্থীদের পরিবেশবাদী সংগঠন  ‘ তির ’  ।  পরিবেশ ও পাখি রক্ষায় গুরুত্বপূর্ণ ভূমিকা পালন করছে প্রতিষ্ঠানটি ।  ওই প্রথিষ্ঠানের এক সদস্য মিজানুর রহমানের সাথে পরিচয় ছিল ।  তাকে সাথে নিয়েই চললাম পাখির কলোনি দেখতে ।  কলোনিটা বগুড়া শহর থেকে ৭ - ৮ কিলোমিটার দূরে ভাষুবিহারে কাছে ।  ছোট্ট একটা বাজার বিহারহাট ।  

সেখানে দুটো বড় বড় অশ্বত্থ গাছ ।  দুইগাছের শাখা - প্রশাখায় একটা করে শামখোলের বাসা ।  মিজানুর জানালেন প্রায় চারশোটি শামখোল বাস করে এই দুই গাছে ।  

প্রতিটা বাসায় দু - তিনটে ছানা । 

সে এক অদ্ভুদ দৃশ্য !  ছানারা বেশ বড় হয়ে উঠেছে ।  কেউ ঘুমিয়ে আছে ,  কেউ বা ভাইবোনের সাথে খুঁনসুটিতে ব্যস্ত ,  কেউবা করুণ সুরে বাবা - মায়ের কাছে খাদ্যের জন্য বায়না করছে ।  একটা পাখিকে দেখলাম তার বিশাল ঠোঁট ছানার ঠোঁটের ভেতর ঢুকিয়ে খাইয়ে দিচ্ছে ।  ছবি তোলার জন্য পজিশনও পেয়েছিলাম ,  কিন্তু আকাশ মেঘলা ছিল ।  পর্যপ্ত আলোর অভাবে ছবি ভালো হলো না ।  তবে পাখি দেখার অন্যরকম অনুভূতি নিয়ে সেদিন রাতে ঢাকায় ফিরেছিলাম । 

স্থানীয় নাম  :  শামুকভাঙা ,  এশিয় - শামখোল ,  এশিয় - শামুকখোল
ইংরেজি নাম  :  Asian Openbil‌‌‌‌ . 
বৈজ্ঞানিক নাম  :  Anastomus oscitan . 






দুর্লভ দৃশ্য  :  প্রজাপতির জীবনচক্র



 [ ১৫ আগস্টে হায়েনার বুলেটে নিহত বঙ্গবন্ধু শেখ মুজিবুর রহমান আর তাঁর পরিবারের নিহত সকল সদস্যের প্রতি শ্রদ্ধা জানিয়ে আর খুনি - কসাইদের প্রতি বুকভরা ঘৃণা্ জানিয়ে আজকের লেখা শুরু করছি ] 

ছোটবেলায় আমি শুয়োপোকা দেখে ভয় পেতাম ।  বিশেষ করে সজনে গাছের শুয়োপোকাকে ।  অসংখ্য বিষাক্ত শুঙ্গ আছে এদের গায়ে ।  মানুষের চামড়ায় লাগলে চুলকানির একশেষ ।  ভয় পাওয়া তাই স্বাভাবিক ।  অথচ প্রজাপতিকে ভালোবাসি খুব ।  আমি কেন ,  প্রায় সব মানুষকেই মোহিত করে প্রজাপতির রঙিন ডানা ।  কিন্তু গায়ের চাষারা যদি জানত ঝিলমিল ডানার এই অদ্ভুদ সুন্দর প্রাণীগুলোই তাদের সবচেয়ে বড় শত্রু -  - নির্ঘাত তারা প্রজাপতি নিধনে কোমর বেঁধে লেগে পড়ত ।  অবশ্য কোমর তারা বাঁধে ,  প্রজাপতির জীবনচক্রের প্রাথমিক পর্বে ।  বাজারে হাজারো কীটনাশকে ছয়লাব ।  এসব কীটনাশক নিয়ে চাষারা রীতিমতো কামান দাগার মতো করে ঝাঁপিয়ে পড়ে যুদ্ধে ।  মহাযুদ্ধ ।  আগে কৃষকদের বড় শত্রু ছিল প্রকৃতিক দুর্যোগ ,  খরা ,  বন্যা ।  এখন প্রজাপতির ছানারা ।  এ যুদ্ধে পরিপূর্ণ জয়লাভের সূত্র আবিষ্কার আজও সম্ভব হয়নি ।  কৃষক কীটনাশক ছিটায় ,  হাত বেছে পোকা মারে ,  কিন্তু তাতে কীটের সংখ্যায় কেবল কমে ।  পুরোপুরি ধ্বংস করা যায় না ।  মশাকে ধ্বংস করার নানা প্রযুক্তি আবিষ্কার হয়েছে ।  কিন্তু মশা হার মানে নি ।  প্রতিবছর নতুন নতুন কীটনাশক আবিষ্কার হচ্ছে ।  কিন্তু প্রজাপতি হার মানে না । 

প্রজাপতির জীবনচক্রের চারটি পর্যায় দেখার সৌভাগ্য আমার হয়েছে ।  কিন্তু তাতে সাধ মেটেনি ।  মুগডালের ক্ষেত প্রজাপতিদের খুব পছন্দ ।  মুগ ক্ষেতে নানা প্রজাতির শুয়োপোকা দেখা যায় ।  কোনটা কোন প্রজাপতির ছানা শুয়োপোকা দেখে বোঝা মুশকিল ।  বিশেষজ্ঞরা অবশ্য বলতে পারেন ।  এই মুগ ক্ষেতেই ভালো মতোন প্রজাপতির ডিম এবং শুককীট  ( শুয়োপোকা )  দেখেছি ।  আশ মেটেনি তাতে ।  কারণ প্রজাপতির তৃতীয় পর্যায়টাকে কখনও দেখিনি মুগ ক্ষেতে ।  অত ঘন লতাপাতার আড়ালে কোথায় যে ঘাপটি মেরে প্রজাপতির মূকখীট পড়ে থাকে !  সজনে গাছের প্রজাপতির তিনটি পর্যায় দেখেছি ।  ডিম ,  শুয়োপোকা আর মুককীট ।  কিন্তু মুককীট থেকে কোন প্রজাপতিটা বেরোয় তা কোনদিন খেয়াল করিনি ।  

ছোটবেলায় বাড়ির এক কোণে একটা ঈষের মূল গাছ লাগিয়েছিলাম ।  সাপ তাড়ানোর জন্য ।  গাছটা ফুলে ,  ফেঁপে লতিয়ে আমাদের গোয়ালঘরের চালের অনেকখানি জায়গা দখল করে নেয় ।  কিছদিন পর দেখি ,  খুব সুন্দর এক জাতের প্রজাপতি ওই লতার পাতায় পাতায় উড়ছে ।  কবে যে ওরা ডিম পেড়েছে বলতে পারব না ।  কিছুদিন পর দেখি বেশ মোটা মোটা শুয়োপোকায় ছেয়ে গেছে ইষের মূল গাছের প্রতিটা লতাপাতা ।  তবে এরা যে প্রজাপতির ছানা ,  জানতাম না ।  খুব রাগ হলো পোকাদের ওপর ।  ব্যাটারা আমার সাধের গাছটা খেয়ে শেষ করে ফেলছে ।  আব্বাকে বললাম ওষুধ দিতে ।  আব্বা আমার কথায় কান দিলেন না ।  এক সপ্তাহের মধ্যে পুরো গাছটা সবাড় করে ফেলল ব্যাটারা !  পাতা বলতে আর কিছুই নেই তাতে ।  শুধু সবুজ লতা গুলো করুণভাবে শুয়ে আছে গোয়ালের চালে । 
বর্ষা তখন কেবল শুরু হয়েছে ।  একদিন মুষল ধারে ঝুম বৃষ্টি হয়ে গেল ।  

বিকেলে চালের দিকে তাকিয়ে মনটা খুশিতে ভরে গেল ।  সব ব্যাটা পোকা মরে পড়ে আছে ।  অবশ্য গাছের ডালেই লেপ্টে আছে মৃতদেহগুলো ।  শুকনো পাতার মতো হয়েছে দেখতে ।  ভাবলাম উচিত শিক্ষা হয়েছে ব্যাটাদের ।  দিন পনেরো পরেই দেখি অন্য ব্যাপার ,  শুকনো পাতার মতো সেই মৃতদেহ ফুঁড়ে বেরিয়ে এলো ভারী সুন্দর একটা রঙিন প্রজাপতি ।  অবাক ব্যাপার তো ,  মরা পোকা থেকে প্রজাপতি !  সেদিনই কিছুটা বোঝা - না বোঝার ধোঁয়শায় নিমজ্জিত হলাম ।  

এরপর একদিন কোনও এক বইয়ে পড়লাম প্রজাপতির জীবনচক্রের কথা ।  ঈষের মূল গাছের ওই পোকাগুলোর প্রজাপতি হয়ে যাওয়ার রহস্যটাও তখন সমাধান হয়ে গেল ।  জানলাম ,  প্রজাপতি গাছের পাতায় স্তূপকারে ডিম পাড়ে ।  এক সপ্তাহ পর সেই ডিম ফুটে বেরিয়ে আসে শুয়োপোকা বা শুককীট ।  শুককীট খুব দ্রুত বাড়ে ।  এসময় এদের প্রচুর খাদ্যের দরকার হয় ।  

শুয়োপোকা আকারে শুককীট দু সপ্তাহ কাটায় ।  এরপর এরা ঘুমিয়ে পড়ে ।  একে বলে স্প্তুাবস্থা বা শুককীট ।  সুপ্তাবস্থায় শুয়োপোকার ত্বক শুকনো শুকনো পাতার মতো দেখায় ।  মনে হয় মৃত কোনও পোকার খোসা ।  এসময় শুককীটের কোনও খাবার দরকার হয় না ।  এভাবে ২ সপ্তাহ ঘুমিয়ে কাটানোর পর জীবন্ত প্রজাপতি শুককীটের খোলস ফুঁড়ে বেরিয়ে আসে । 

ওই ঘটনা ১৮ - ২০ বছর আগের ।  তখন আমার ছোট বোনটা জন্মায়নি ।  তাই সেই ঈষের মূল গাছের কথা ওর জানবার কথা নয় ।  ও একটা লাগিয়েছে ।  মেহেদি গাছে উঠেছে গাছটা ।  বছরে একবার করে শুয়োপোকার উপদ্রব হয় সেই গাছে ।  অর্থাৎ প্রজাপতির জীবনচক্রটা বাড়িতে বসেই দেখা যায় ।  কিন্তু আমি বাড়ি থাকি না ।  তাই দেখাও হয় না ।  

এবার ঈদের ছুটিতে গিয়ে দেখি শুকনো পাতার মতো মূককীটগুলো লেপ্টে আছে ঈষের মূল আর মেহেদি গাছের ডালে ডালে ।  কিছু প্রজাপতিকেও ঘুরতে দেখলাম ।  মূককীটগুলো ছবি নিয়ে রাখার এই সুযোগ ।  আগামী বছর যখন আবার শুয়োপোকা জন্মাবে তখন ,  ওগুলোর ছবি নেয়া যাবে ।  তো তুললাম কিছু মুককীটের ছবি ।  দেখতে ভারী ভালো লাগল ।  বিশেষ করে মাথার দিকে একটা সুতোর মতো তন্তু বেরিয়ে এমনভাবে গাছের ডালে লেপ্টে আছে ,  দেখলে মনে হয় কে যেন সুতো দিয়ে গাছের সাথে পোকাটাকে গেঁথে রেখেছে । 

ভাবছিলাম একটা প্রজাপতির ছবি নেয়া যায় কীভাবে ?  প্রজাপতিরা বড় চঞ্চল ।  এক জায়গায় স্থির হয়ে থাকছে না দু সেকেন্ডও ।  কমদামী এই ক্যামেরা দিয়ে চঞ্চল প্রজাপতির ছবি তোলা দুঃসাধ্য কাজ । 

কিন্তু দুঃসাধ্য কাজকেই সহজ করে দিল এক তরুণ প্রজাপতি ।  ওপর থেকে টুপ করে পড়ল মাটিতে রাখা একটা গামলা ভেতর ।  স্থির হয়ে বসে থাকল ওটা ।  ছবি তোলার পর্যাপ্ত সুযোগ পেলাম ।  তুললামও ।  কিন্তু নড়ছে না কেন বুঝলাম না ।  সাথে ছিল আমার অ্যাসিস্ট্যান্ট ,  খালাতো ভাই সাহেদ ।  ও বলল ,  শুকনো মূককীট থেকে বেরিয়েছে ।  তারমানে উড়তে শেখেনি এখনও ওটা ।   দারুণ সুযোগ ।  প্রজাপতিটার সব দিকের ছবি ঘুরিয়ে - ফিরিয়ে তোলা যাবে ।  

তরুণ প্রজাপতিটা আলতো করে ধরে হাতে বসালাম ।  ভালোমানুষের মতো বসে থাকল ।  আরেক হাত ক্যামেরায় ক্লিক ক্লিক ।  মিনিটখানেক পরেই প্রজাপতিটা প্রথম ওড়ার চেষ্টা করল ।  

কিছুটা উড়ে গিয়ে বসল বাঁশের খুঁটির ওপর ।  ওখানে কয়েটা শট নিলাম ।  তারপর আবার উড়তে গিয়ে পড়ল টিউবওয়েল পাড়ে ।  ভাগ্যিস কোনও মুরগি আশপাশে ছিল না ।  থাকলে নির্ঘাত ঠুকরে খেয়ে ফেলত ।  যাই হোক ওকে দ্রুত সেখান থেকে তুলে দিলাম ।  

উড়ে গিয়ে বসল মেহেদি গাছের পাতায় ।  অর্থাৎ প্রজাপতির জীবনচক্রের চারটি পর্যায়ের দুটি পর্যায়ের ছবি পেলাম ।  বাকি থাকে দুইটা ।  ডিমের ছবি এখন পাওয়া সম্ভব নয় ।  আগামী বছরের জন্য অপেক্ষা করতে হবে ।  এখন খুঁজেপেতে যদি একটা শূককীট অর্থাৎ শুয়োপোকার দেখা পাওয়া যায় ? 
পেলাম ।  দু দুটোর ।  

একটা শুককীট আর মূককীট তো পাশাপাশিই পেয়ে গেলাম ।  গাছের  ওপরে ।  একটা টুলের ওপর দাঁড়িয়ে নিলাম একটা শট ।  চরম সৌভাগ্য না হলে এমটি হয় না ।  

কিছুক্ষণ পরে আমাদের চোখের সামানেই সদ্য খোলস ছেড়ে বেরিয়ে আসা প্রজাপতিটা উড়ে চলে চলে গেল ।  দুরে বহদূরে ।  চোখের আড়ালে । 






কালাধুঙ্গির আতঙ্ক - ২



প্রথম পর্ব
 ‘ কাকে নিয়ে গেল ?  ’  হাঁপাতে হাঁপাতে বলল পাণ্ডে । 
 ‘ কাকে নিয়েছে বুঝতে পারছি না ।  ’  সতেরো - আঠারো বছর বয়সী একটা ছেলে জবাব দিল ।  চোখে তার বিস্ময় আর আতঙ্কের ছাপ ।   ‘ নয়জন আগুন পোহাচ্ছিলাম আমরা ।  হঠাৎ বাঘ এসে একজনকে তুলে নিয়ে গেল ।  কিন্তু এখন দেখছি সবাই আছি ।  আরেকজন কখন এসে আগুন পোহাতে বসেছিল কে জানে !  ’ 
 ‘ ভয় পেয়ো না ,  ’  বললাম আমি ।   ‘ গ্রামটা তো খুব বেশি বড় নয় ।  খোঁজ নিয়ে দেখো ,  কে হারিয়েছে ।  টুরিস্টদের কেউ হলে তারও খোঁজ শুরু হয়ে যাবে কিছুক্ষণের মধ্যে ।  চলো আমরাও যাচ্ছি তোমাদের সাথে ।  ’ 
কিন্তু পা আর তুলতে পারলাম না ।  তীক্ষ্ণ একটা চিৎকার ভেসে এলো উত্তরের বন থেকে ।  কলজে কাঁপানো ভয়ংকর চিৎকার ।  সহজ - সরল মানুষগুলো ভয়ে কাঠ হয়ে গেছে ।  ওদের শিরদাঁড়ায় কাঁপন ধরাতেই আবার এলো সেই চিৎকার ।  থেমে থেমে পর পর কয়েকবার ।  চিৎকারটা ক্রমেই যেন দূরে সরে যাচ্ছে ।  একেবারে উত্তরের বনের গহীনে । 
বুধা সিং ভয়ে - আতঙ্কে ঢোক গিলতে গিল বলল ,   ‘ চুরাইল ,  বাবুসাব ।  অপদেবতা !  ’ 
 ‘ চুরাইল ,  মানে করবেটের বন্ধু ড্যানসির সেই বনশি ।  ’  বিড়বিড় করে বললাম আমি ।   ‘ সেই চুরাইল এতদিন পর ফিরে এলো ।  অথচ করবেট যৌবনের শুরুতেই চুরাইল রহস্য ভেদ করেছিলেন ।  ’ 
১১ মে
রাতটা টেনশনে কাটল ।  ভেবেছিলাম সকালে হয়তো কোনও কুল - কিনারা করা যাবে ।  কিন্তু কিছুই হলো না ।  এরই মধ্যে খবর এলো টনকপুরে দুটো বাঘ নাকি একসাথে হামলা করে একজনকে ধরে নিয়ে গেছে ।  কাকে নিয়েছে ,  কেউ জানে না ।  দুটো বাঘ একসাথে হামলা করে একথা এই প্রথম শুনলাম ।  বাঘ বড্ড একষেড়ে প্রাণী ।  একসাথে শিকার করার প্রশ্নই ওঠে না ।  পাণ্ডেকে বললাম ,   ‘ যাবে নাকি একবার ?  ’  
পাণ্ডে রাজি হলো ।  বুধা সিংকে আমাদের ফোন নম্বর দিয়ে এলাম ।  সকাল দশটার দিকে নৈনিতাল থেকে বাস ধরলাম কাঠগোদামের ।  ওখান থেকে বাস পাল্টে সোজা টনকপুর ।  
ঘটনা সত্যি ।  দুটো বাঘ এক বৃদ্ধকে তুলে নিয়ে গেছে ।  জিজ্ঞেস করলাম বাঘ দুটোর একটা মেয়ে কিনা ।  আবার ধারণাই ঠিক ।  বাঘের মিলন ঋতু এখন ।  দুটো একসাথে থাকতেই পারে ।  কিন্তু ভিক্টিমের হদিস তখনও মেলেনি ।  
টনকপুর থেকে দু - কিলোমিটার দূরে সারদা নদী ।  মাঝখানে বাওড়ের মতো ছড়িয়ে ছিটিয়ে আছে নদীর বেশ কিছু শাখা ।  নদীগুলোর বুকে চর ।  দ্বীপের মতো ।  জঙ্গলে ঠাঁসা ।  একদল জেলে গিয়েছিল মাছ ধরতে ।  তারা দেখে এসেছে বাঘ দুটো ।  মরা একটা মানুষকে খুবলে খাচ্ছে ।  মাঝিদের অনুরোধ করলাম আমাদের যেন সেখানে পৌঁছে দেয় ।  কিন্তু যা ভয় ওরা পেয়েছে কেউ রাজি হলো না ।  শেষমেষ ফোনে অমরেশ দেশাইয়ের শরণাপন্ন হলাম ।  তিনি বনবিভাগের পক্ষ থেকে ব্যবস্থা করে দিলেন । 
বনবিভাগে থেকে একটা ট্রলার দেওয়া হলো ।  আধঘণ্টার মধ্যে ঘটনাস্থলে পৌঁছে গেলাম আমরা ।  বড় বড় ঘাসে ঢাকা জঙ্গল ।  তার মাঝখানে দুটো বাঘ দাঁড়িয়ে ।  আমার হাতে এনাইহিলিন গান ।  বাঘ দুটো আক্রমণ করতে এলেই ঘোড়া টিপে দেব ।  ভ্যানিশ হয়ে যাবে ।  
বাঘ দেখলাম ,  কিন্তু কোনও মড়ার সন্ধান পেলাম না ।  বাঘ দুটো বরং মিলনের জন্য প্রস্তুত হচ্ছে ।  মাঝিদের কথা যদি ঠিক হয় ,  ওদুটো মানুষখেকো ।  সুতরাং ওদের মেরে ফেলাই উচিৎ ।  এনাইহিলিন গানের ট্রিগারে চাপ দিলাম ।  একটা বাঘের গায়ে গুলিটা লাগল ।  কিন্তু ভ্যানিশ হলো না ।  আসলে কিছুই হলো না ।  
গানটাতে কোন সম্যস্যা হয়েছে কিনা দেখলাম ।  সব ঠিক আছে ।  তাহলে ?  
ঘাসে ঢাকা জায়গাটার ওপারে একটা ঘন জঙ্গল ছিল ।  হঠাৎ সেটা নড়ে উঠল ।  প্রবল আলোড়ন তুলে বেরিয়ে এলো বিরাট এক মদ্দা হাতি ।  হাতিটা জলাশয় পেরিয়ে সোজাসুজি চলে এলো বাঘ দুটোর কাছাকাছি ।  হাতিটাকে দেখেই ফুঁসে উঠল বাঘদুটো ।  একটা বাঘ স্থির দাঁড়িয়ে রইল ।  অন্যটা চলে গেল হাতিটার পেছনে ।  মুহূর্তের মধ্যে জলাশয়ের বালিয়াড়ী পরিণত হলো রণক্ষেত্রে ।  
পেছনের বাঘটা লাফিয়ে চড়ে বসল হাতির পিঠে ।  হাতি তখন মাথাটা ঘুরিয়ে শুঁড় বাগিয়ে চেষ্টা করল পিঠের বাঘটাকে ধরার ।  ততক্ষণে সামনের বাঘটা হুঙ্কার ছেড়ে হাতিটার মাথায় চড়ে বসেছে ।  শুরু হলো বনের সবচেয়ে শক্তিশালী দুই জাতের মরণপণ লড়াই ।  এ দৃশ্য মিস করতে চাই না ।  পিঠের আন্টি - গ্রাভিটেশনাল ব্যাগ থেকে ছোট্ট ক্যামেরাটা বের করে ভিডিও করতে শুরু করলাম ।  
যুদ্ধ চলল দিন ভর ।  এক সময় সন্ধ্যা ঘনাতে শুরু করল ।  আমরা ফিরে এলাম টনকপুর । 
১২ মে
সকাল বেলা আবার গিয়ে দেখি পাথুরে নুড়ি বিছানো এক জায়গাতে হাতিটা মরে পড়ে আছে ।  হাতির মাংস ছুঁয়েও দেখিনি বাঘমামারা ।  এখন কথা হচ্ছে ,  বাঘ দুটো কোথায় ?  ওদুটো মানুষখেকো ।  ওদের শেষ করতে হবে ।  কিন্তু গতকাল অ্যানাইহিলিন গান দিয়েও ওদের কিছু করতে পারিনি ।  কেন এমন হলো ? 
বাঘেদের পায়ের ছাপ ধরে অনুসরণ করার চেষ্টা করলাম ।  নুড়ি - পাথর ছাড়িয়ে বালুর ওপর পায়ের ছাপ রেখে বাঘ দুটো এগিয়ে গেছে জঙ্গলের ভেতর ।  ছাপ অনুসরণ করে এগোলাম ।  মিনিট পাঁচেক হাঁটার পর হঠাৎই গায়েব হয়ে গেছে পায়ের ছাপ ।  আবার পেছন ফিরে এলাম ।  পেছনের ছাপগুলো অনুসরণ করার জন্য ।  কিন্তু আশ্চর্য ,  ভীষণ আশ্চর্য ব্যাপার !  পেছনের ছাপগুলোও নেই !  
পাণ্ডেকে সাথে নিয়ে এলাম নুড়ি পাথরের সেই জায়গায় ।  ওখানে হাতিটা মরে পড়ে ছিল ।  কিন্তু এখন আর সেটা নেই ।  এতবড় হাতি মুহূর্তের মধ্যে গায়েব হয়ে গেল !  এতো মহা ভৌতিক ব্যাপার ।  ট্রলারের মাঝি ভয়ে কাঠ হয়ে গেছে ।  বলল ,   ‘ হুজুর আমার চোখের সামনে থেকে হাতিটা গায়েব হয়েছে ।  এ - কী দিন এলো !  অপদেবতা চুরাইল রুষ্ট হয়েছেন আমাদের ওপর ।  ’ 
ফিরে এলাম টনকপুর ।  আমরা মাঝিকে বলেছিলাম ঘটনা চেপে যেতে ।  কিন্তু এমন ঘটনা চাপা থাকে ?  আমরা টনকপুর ছাড়ার আগেই গোটা শহরে রাষ্ট্র হয়ে গেল ঘটনাটা । 
১৩ মে
টনকপুর থাকতে চেয়েছিলাম আরও একটা দিন ।  রহস্যটা ভালো করে বোঝার জন্য ।  কিন্তু সন্ধ্যায় পাণ্ডের মোবাইলে ফোন এলো ।  বুধা সিংয়ের ।  দোকান থেকে ফোন করেছে ।  আশ্চর্য ব্যাপার ঘটেছে নৈনিতালেও ।  ওঁর চাচা কুঁয়ার সিংকে নাকি দেখা গেছে নৈনিতালে ।  
কথাটা বিশ্বাস হলো না আমার ।  বললাম ,  ভুল দেখেছেন ।  কিন্তু বুধা সিং ভগবানের দিব্যি কেটে বলল ।  সে সত্যিই কুঁয়ার সিংকে দেখেছে ।  শুধু সে - ই নয় ।  নৈনিতালের যেসব বুড়োরা ছোট বেলায় কানওয়ার সিংকে দেখেছে সবাই নাকি চিনতে পেরেছে তাকে ।  কিন্তু দুঃখের বিষয় চাচার সাথে কথা কইতে পারেনি বুধা সিং ।  চাচা নাকি তার কথা শুনতেই পায়নি ।  অতএব টনকপুরের রহস্য রেখে কানওয়ায় সিংকে খুঁজতে চললাম আবার নৈনিতালে ।  কিন্তু নৈনিতালে আর যাওয়া হলো না ।  
কাঠগোদাম এসে শুনলাম নতুন খবর ।  কালাধুঙ্গিতে নাকি দেখা গেছে চুরাইলকে ।  চুরাইল হলো অপদেবতা ।  সুন্দরি মেয়ের রূপ ধরে লোকালয়ে আসে ।  তারপর হাতছানি দিয়ে ডাকে মানুষকে ।  মানুষ তার হাতছানিতে সম্মোহিত হয়ে যায় ।  সহজেই পা দেয় চুরাইলের ফাঁদে ।  চুরাইলের পায়ের পাতা পেছনের দিকে ফেরানো ।  তাই পেছন দিকে হাঁটতে পারে সে ।  ছুটলাম কালাধুঙ্গিতে ।  
এই সিরিজের অন্যগল্প  :  বিষ্ণুপদের বিড়াল ,  অন্য পৃথিবী ,  কিউপিড ব্যালান্স ,  জামিল ও অদৃশ্য মানব ,  ভিনগ্রহের পাণ্ডুলিপি - ১ ,  ২ ,  ৩ ,  ৪ ,  ৫






বাংলার গুল্ম - তরু - লতা - ৯  :  শিমুল





 ‘ একদিন সকালে একমনে খবরের কাগজ পড়ছি ,  বলাই আমাকে ব্যস্ত করে ধরে নিয়ে গেল বাগানে ।  এক জায়গায় একটা চারা দেখিয়ে জিজ্ঞেস করল ,   “ কাকা এ গাছটা কী ।  ” 
দেখলুম একটা শিমুল চারা বাগানের খোওয়া দেয়া রাস্তার মাঝখানে উঠেছে ।  ’  

বুঝতেই পারছেন ওপরের লাইন তিনটি রবিঠাকুর থেকে মেরে দেয়া ।  শিমুলকে নিয়ে কিছু লিখতে গেলে রবিঠাকুর কিংবা বলাইকে বোধহয় উপেক্ষা করা অসম্ভব ।  হয়তো ধৃষ্টতাও ।  প্রকৃতি বা বুনো গাছ - গাছড়ার প্রতি মানুষের দুর্ণিবার টান -  - সেটা পথের পাঁচালীর অপুর মতো করে আর কেউ চোখে আঙুল দিয়ে দেখিয়ে দিতে পারে নি ।  কিন্তু নির্দিষ্ট একটা গাছের প্রতি এতো মমতা ,  এতো ভালবাসা -  -  সেটা বোধহয় বলাইয়ের চেয়ে বেশি আর কেউ অনুধাবন করে নি । 

ছবির জন্য কৃতজ্ঞতা  :  চতুর্মাত্রিক
গ্রীষ্মে যদি কৃষ্ণচূড়ার শাখায় শাখায় রং লাগে ,  তো বসন্তে শিমুলের পাতাবিহীন ডালে দাউ দাউ করে জ্বলে কাটফাটা চৈত্রের লেলিহান শিখা ।  নয়ানাভিরাম ফুলের সাথে মনমাতানো সুবাস ,  সেই সাথে রাজকীয় গড়নÑ বাংলার ফুলরাজ্যে আলাদা করে ঠাঁই করে নিয়েছে গ্রামীণ এই মেঠোফুলটি ।  

ছবি  :  মুক্তধারা
একবার ভাবুন তো ,  এমন সাজানে গোছানো পুরু পাঁপড়ি তার ওপর ঘন্টার মতো চেহার আর শক্তপোক্ত গড়নÑ এমন পরিপূর্ণ ফুল কি আর আছে প্রকৃতি রাজ্যে ?  অনেকে হয়তো পলাশের উদাহরণ টানবেন ।  হ্যাঁ মানছি ,  পলাশের পাঁপড়িগুলোও আগুনরঙা ,  কিন্তু পাঁপড়ির বিন্যাসে কেমন যেন এলোমেলো ভাব ।  আর গন্ধ !  বসন্তে আম ,  ভাটফুলের আর বাতাবি লেবুর ফুলের যেমন আলাদা রকম সুবাস ,  সেই সুবাসের কারণেই গড়ে ওঠে আলাদা আলাদা স্বপ্নালু জগত ,  শিমুলের সুবাসেও ঠিক তেমনই মন পাগল করা এমন একটা সুবাস আছে । 

আর আকারে - আকৃতিতে ,  সংখ্যায় আর সবাইকে টেক্কা দিতে পারে বলেই হয়তো ঝরে পড়া শিমুলের ভারে গর্বিত হয় মাটির বুক । 

‍‍ ' বৃক্ষ তোমার নাম কী ?  ফলে পরিচয় ।  '  -  -  প্রবাদটার ধার বোধ হয় শিমুল ধারে না ।  তাই শিমুল শব্দটা উচ্চারণ করলে সবার আগে এর রক্তরাঙা ফুলের কথাই মনে আসে ।  ফলের পরিচয়ে শিমুলকে কেউ তুলোগাছ বলে আখ্যায়িত করলে এর পরিচয়ের শতাংশ ভাগও কি প্রকাশ পাবে ?  কিন্তু শিমুল ফুল বললে ,  এক লহমায় চোখের সামনে ভেসে আসে আশ্চর্য সুন্দর এক কুসুমের অবয়ব । 
অনেক ত্যানা পেচানো হলো ,  এবার আসল কথায় আসি -  - 

শিমুল বহুবর্ষজীবি বৃক্ষ জাতীয় উদ্ভিদ ।  বাংলার মাঠে - ঘাটে ,  রাস্তার পাশে অনাদর - অবহেলায় বেড়ে ওঠে শিমুল গাছ ।  সাধরণত বর্ষাকালে পানি পেলে জন্মায় ।  দ্রুত বর্ধনশীল গাছ ।  মাত্র ৪ - ৫ বছরের মধ্যে উচ্চতায় আশপাশের আম - কাঁঠাল জাতীয় ২০ - ২৫ বছরের পূর্ণবয়স্ক বৃক্ষকে ছাড়িয়ে যেতে পারে ।  বছরে ৬ মাস সবুজ পাতায় সুশোভিত থাকে শিমুলগাছ ।  হেমন্তের শুরতেই সবুজ পাতা হলদেটে হয়ে যায় ।  শীতের শুরুতেই সব পাতা ঝরে গাছ পুরোপুরি ন্যাড়া হয়ে যায় ।  বসন্ত কালে অন্যান্য বৃক্ষরা যখন নব পল্লবে সেজে ওঠে তখন শিমুল গাছে শুধু কুঁড়ি বের হয় ।  সেই বোধহয় ভালো ।  নইলে শিমুলের পাতার যে সৌন্দর্য ,  সেটা এর ফুলের কাছে একেবারে ফিকে হয়ে যেত ।  আবার উল্টো ঘটনায় ঘটতে পারত ।  শিমুলের পাতার যে বাহার ,  যে বিপুল তাদের সংখ্যা ,  হয়তো তার আড়ালে কিছুটা হলেও ম্লান হয়ে যেত শিমুলের সুন্দরী পষ্পকূল । 

আগেই বলেছি শিমুল দ্রত বর্ধনশীল বৃক্ষ ।  তাই এর কাণ্ডের বৃদ্ধিটাই সবচেয়ে বেশি ।  শিমুলের কাণ্ডের রং ধূসর ।  অল্প বয়সী শিমুলগাছে কাণ্ডের গোড়ার দিকে মোটা মোটা বেঁটে ফোঁড়ার মতো কাঁটা থাকে ।  কাণ্ড পেরিয়ে যতই ওপরে ওঠা যায় যায় ,  ততই কাঁটা কমতে থাকে ।  কাণ্ডের শেষ পর্যায়ে গিয়ে মোটেও কাঁটা খুঁজে পাওয়া যাবে না ।  আর ডালে তো নয়ই ।  যাই হোক কোন গাছের বয়স ১৫ - ২০ পেরিয়ে গেলে কাঁটা তখন গোড়াতেও থাকে না ।  শিমুলে কাণ্ড ও শাখা প্রশাখা বেশ নরম ।  তবে কাণ্ড একেবারে সোজা ও খাড়া হয়ে ওপরের দিকে উঠে যায় ।  

শিমুল গাছের কাণ্ড খাদযুক্ত ।  তারমানে কাণ্ডের একেবারে গোড়ার দিকে হাঙরের ডানার মতো ৩ - ৪ টি পায়া বের হয়ে মাটির সাথে মিশে যায়  ( ওপরের ছবির মতো )  ।  একারণে বয়স্ক শিমুল গাছের কাণ্ড গোল হয় না ।  তবে তরুণ গাছের কাণ্ড গোলই হয় ।  ছোট্টকালে কাণ্ডের গোড়া থেকে ডাল বের হলেও বয়স বাড়ার সাথে সাথে সেসব নষ্ট হয়ে যায় ।  তাই শিমুল গাছের কাণ্ডের উচ্চতাও অনেক বেশি ।  মোটমুটি ২০ ফুটের ওপরে গিয়ে শিমুলের প্রথম ডালটার নাগাল পাওয়া যেতে পারে ।  কাণ্ডের বেড় শেষ পর্যন্ত কত হতে পারে ,  তা আমার জানা নেই ।  তবে আমাদের গাঁয়ে সবচেয়ে পুরোনো যে গাছটা ছোট বেলায় দেখেছি ,  তার বেড় আমাদের গাঁয়ের ২০০ বছরের পুরোনো অশ্বথ গাছটার বেড়ের কাছাকাছি হবে ।  অর্থাৎ ১০ - ১৫ ফুট । 

শিমুল পাতার রং সবুজ ।  বোঁটা লম্বা ,  বহুপক্ষল ।  একেকটা বোঁটায় ৫ - ৮ টা পাতা থাকে ।  প্রতিটা পাতার যে আলাদা বোঁটা থাকে ,  সেটা মোটামুটি এক ইঞ্চি লম্বা ।  পাতা লম্বাটে ,  অনেকটা বর্শার ফলার মতো ।  পাতা ৪ - ৮ ইঞ্চি লম্বা হতে পারে ।  মাঝ বরাবর পাতার প্রস্থ ২ - ২ . ৫ ইঞ্চি । 

ছবি  :  মুক্তধারা
শীতের একেবারে শেষভাগে এসে ন্যাড়া শিমুল গাছের মঞ্জরিতে কুঁড়ি আসে ।  এর কুঁড়িগুলো দেখতে ভারি সুন্দর ।  ঠিক  কুঁড়ি নয় ,  যেন সুস্বাদু ফল !  শিমুলের মঞ্জরিও দেখার মতো ।  ছোটখাট একট ডাল যেন ।  ডালটার সারা গায়ে সার বেঁধে কুঁড়ি বের হয় ।  তার মানে মঞ্জরি বহুপুষ্পক ।  ফুলের কুঁড়ি আস্ত একটা সবুজ আবরণ দিয়ে ঢাকা থাকে ।  ধীরে ধীর সবুজ আবরণ ফেটে বেরিয়ে আসে আসল ফুল ।  কিন্তু কুঁড়ির ওই সবুজ আবরণ থেকেই যায় ।  পরিণত হয় সবুজ পাঁপড়িতে ।   ফুলের বোঁটার বেড় প্রায় ১ ইঞ্চি । 

ছবি  :  Lonely Travel
শিমুল ফুলের রং গাঢ় লাল ।  কখনো কখনো ফিকে লাল রঙের ফুলও দেখা যায় ।  তবে স্টো পানির অভাবের কারণেই ।  আবার সোনালি ধরনের একরকম শিমুল দেখা যায় ।  তবে সেটার সম্পর্কে আমার অল্পবিস্তর জানাশোনাও নেই ,  তার বর্ণনা এড়িয়ে যাচ্ছি ।   শিমুল ফুল ঘন্টাকৃতির ।  পাঁচটি পাঁপড়ি থাকে ।  পাঁপড়ি ঘন ,  সুসজ্জিত ।  ফুলের ব্যাস ৫ - ৭ ইঞ্চি হতে পারে ।  একটা পাঁপড়ি ছিঁড়ে নিয়ে মাপলে কমপক্ষে ৪ ইঞ্চি লম্বা হবে ।  পাঁপড়ি বেশ পুরু ।  অন্তত কাচের চায়ের কাপের মতো পুরু হবে ।  অতিরিক্ত পুরুত্বের কারণে শিমুল ফুলের ওজনও অনেক বেশি ।  একেকটা ফুলের ওজন ৩০ - ৫০ গ্রাম হবে ।  আমি মনে করি ,  শিমুলই একমাত্র বৃক্ষ যার ডাল ফুলের ভারেই নুয়ে পড়ে ।  পাঁচ পাঁপড়ির মাঝখানে একগুচ্ছ লম্বা কিশোর থাকে ।  শিমুল ফুলে পাখি ও পতঙ্গ আকর্ষক মধু থাকে ।  তারমানে এদের মাধ্যমেই শিমুলের পরাগায়ন ঘটে । 

ছবি  :  timortreasures
বসন্তের শেষভাগে এসে শিমুল গাছে ফল আসে ।  শিমুলের ফল মোঁচাকৃতির ।  লম্বাটে ।  ফল ৪ - ৬ ইঞ্চি লম্বা হয় ।  কাঁচা ফলের রং সবুজ । 

ছবি  :  flickr . com
বৈশাখ মাসের মাঝমাঝিতে শিমুলের ফল ফাটতে শুরু করে ।  ততোদিনে অবশ্য শিমুল গাছ নতুন পাতায় ভরে ওঠে ।  ফলের রং সবুজ থেকে বাদামী হতে শুরু করে ।  ফলের ভেতরটা পাঁচটা চেম্বারে ভাগ করা থাকে ।  
 
ছবি  :  উইকিমিডিয়া
পাঁচটা চেম্বারে ঠাঁসা থাকে কোমল তুলো দ্বারা ।  তুলোটা শিমুলের বংশ বিস্তারে দুটো অবদান ।  প্রথমটা হলো তুলোর আবরণের নিচেই থাকে শিমুলের বীজ -  -  পোকা ,  পাখি ,  রোদ - ঝড় - বৃষ্টি থেকে সেই বীজকে আগলে রাখে এই তুলো ।  দিতীয়টা হলো ,  ফল সম্পূর্ণ যখন ফুটে যায় ,  তখন এর বীজগুলো সোজা নিচে পড়তে বাধা দেয় এই তুলোর তন্তু ।  তার বদলে প্রতিটা বীজের গায়ে লেগে থাকা কিছু তন্তুর সাহায্যে বাতাসে উড়ে বহুদূর গিয়ে পড়ে সেই বীজ ।  ফলে একই জায়গায় লক্ষ লক্ষ শিমুলে চারা না জন্মে ,  শিমুলের ভাবী প্রজন্ম ছড়িয়ে পড়ে দূর দূরান্তে ।  ছোট্টকালে হাওয়ায় ভেসে বেড়ানো তুলোসহ বীজ ধরা ছিল আমাদের মহা আনন্দের এক খেলা ।  

ছবি  :  গ্যাক সিডস
একটা শিমুলের ফলে একশোরও বেশি বীজ থাকে ।  শিমুলের বীজের রং কালচে বাদামি ।  বীজের আকার একটা মসুর দানার সমান ।  তবে মসুর দানা হয় চ্যাপ্টা ,  আর শিমুলের বীজ মোটামুটি গোলকাকার ।  শিমুলের বীজ দ্বিবীজপত্রি । 
আগে এদেশে কার্পাস তুলো চাষ হতো না ।  তখনই শিমুল তুলোই ছিল গৃহিনীদের একমাত্র ভরসা ।  শিমুল তুলো দিয়ে লেপ ,  তোশক ,  বালিশ বানানো হয় ।  মনে পড়ে ,  ছোট্ট কালে নানার বাড়ি ঘুমানোর কথা ।  আমাদের এলাকায় কার্পাস তুলোর চাষ হয় ।  তাই আমাদের লেপ তোশক বালিশও কার্পাস তুলো দিয়ে তৈরি ।  কিন্তু নানাবাড়িতে সব শিমুল তুলোর ।  কার্পাস তুলোর সুবিধা হলো এর বীজ তুলোর গায়ে এমন ভাবে লেপ্টে থাকে যে মেশিন দিয়ে ছাড়াতে হয় ।  ফলে ওই তুলোর লেপকাথা বালিশ একেবারে নিরাপদ ।  আর শিমুল তুলোর ক্ষেত্রে ব্যাপারটা একেবারে অন্যরকম ।  এর বীজ তুলোর সাথে আলগা ভাবে লেগে থাকে ।  একট ঝাড়া - ঝুড়া দিলেই বীজ সরে পড়ে ।  কিন্তু কিছু বীজ থেকেই যায় ।  সেগুলোই করে জ্বালাতন ।  লেপ তোশক বনানো মানে স্থায়ীভাবে তুলোগুলো তার ভেতর ভরে ফেলা ।  মুশকিল হলো ,  এড়িয়ে যাওয়া বীজগুলো নিয়ে ।  বালিশ বা লেপ বানানোর পর মহাপাজী বীজগুলোর মনে পড়ে তুলো থেকে সরে যাওয়ার কথা ।  কিন্তু তুলো থেকে সরে পড়লেও সেলাই করা লেপের ভেতর থেকে তো বেরুতে পারে না ,  তখন সবগুলো বীজ একত্রিত হয়ে যুদ্ধ ঘোষণা করে ।  আর সেই বীজের পোটলা পিঠের নিচে ,  মাথার নিচে পড়ে বিব্রতকর পরিস্থিতি তৈরি করে । 
বাংলায় একটা শব্দ আছে ।  আমার ধারণা এমন কোনো সচল নেই যিনি এই শব্দটা সাথে অপরিচিত ।  শব্দটা তুলোধুনা ।  শব্দটা এসেছে শিমুল তুলো থেকে ।  আগেই বলেছি লেপ - তোশকের ভেতর বীজদের বিদ্রোহের কথা ।  তাছাড়া শিমুল তুলোর ইলাস্ট্রিসিটি কম ।  কয়েক বছর ব্যবহার করলেই লেপ - তোশক - বালিশ চুপশে একেবারে ত্যানা হয়ে যায় ।  তাই গৃহিনীরা লেপ - তোশকের সেলাই খুলে তুলোগুলো বের করে বিছানায় রাখেন ।  তারপর একটা লম্বা লাঠি দিয়ে আচ্ছা করে পেটান সেগুলোকে ।  একেই বলে তুলোধুনা !  এতে এক সাথে দুই কাজই উদ্ধার হয় ।  বেয়াদব টাইপের বীজগুলোও তুলো থেকে মানে মানে কেটে পড়ে আবার চুপসে যাওয়া তুলোও ফুলে - ফেঁপে নব যৌবন লাভ করে । 
একটা শিমুল গাছ কত বছর পর্যন্ত বাঁচে তা আমার জানা নেই ।  তবে উচ্চতায় কয়েকশ ফুট হতে পারে । 

শিমুল গাছের বৈজ্ঞানিক নাম  :   Bombax ceiba 

এই পৃথিবীর পরে /  কত ফুল ফোটে আর ঝরে /  সে কথা কি কোনোদিন  /  কখনো কারো মনে পড়ে .  .  . সবিনা ইয়াসমিন

এই ছবি দুটো একই গাছের ।  চার মাসের ব্যবধানে তোলা ।  প্রথমটা ঘোর লাগা সন্ধ্যায় ।  দ্বিতয়টা মধ্য দুপুরে ।  অবশ্যই দুটো ভিন্ন দৃষ্টিকোণ থেকে ।  ইছামতীর পূর্ব কিনারস্থ মাঠ থেকে । 



মাছ ধরিবার শখ অপুর অত্যান্ত বেশি ।  সোনাডাঙা মাঠের নিচে ইছামতীর ধারে কাঁচিকাটা এক খালের মুখে ছিপে খুব মাছ ওঠে ।  প্রায়ই এইখানটিতে গিয়ে নদীতীরে একটা বড় ছাতিম গাছের তলায় মাছ ধরিতে বসে ।  স্থানটা তাহার ভারি ভালো লাগে ,  একেবারে নির্জন ,  দুধারে নদীর পারে কত কি গাছপালা নদীর জলে ঝুঁকিয়া পড়িয়াছে ,  ওপারে ঘন সবুজ উলুবন ,  মাঝে মাঝে গাছ দোলানো কদম শিমুল গাছ .  .  .  .  .  . পাখির ডাকে বনের ছায়ায় উলুবনের শ্যামলতায় মেশামেশি মাখামাখি স্নিগ্ধ নির্জনতা ! 
 -  - পথের পঁচালী

এটা লিখতে গিয়ে শৈশবে একটা ঘটনা মনে পড়ে গেল ।  ইছামতীর ঠিক পাড়েই ছিল একটা বড়সড় শিমুল গাছ ।  পাড় বলতে ভাঙা পাড়ে ।  তার মানে সমতল থেকে বেশ নিচুতে ।  তো বর্ষায় যখন ইছামতী টইটম্বুর তখন শিমুল গাছটা গলা পর্যন্ত পানিতে ডুবে যেত ।  একদিন আমি আর আমার এক বন্ধু বার বার ভরা ইছামতী সাঁতরে এপার ওপার  ( বাংলাদেশ - ভারত )  করছি ।  একসময় ক্লান্ত হয়ে পড়েছি ।  আর সাঁতরাতে ভালো লাগছে না ।  তখন কী খেয়াল হলো বললাম ,  চল তো শিমুল গাছটা চারপাশটা একটু ঘুরে দেখি ।  শিমুল গাছের অর্ধেক ডালপলা পানিতে ডুবে ।  সেগুলো ধরে ধরে চলতে বেশ ভালোই লাগছিল ।  হঠ্যাৎ আবিষ্কার করলাম ,  কালো কী একটা বিরাট জন্তু শিমুলের ডালপালায় আটকে গেছে ।  ভালো করে খেয়াল করে দেখি ,  একটা মহীষের পচা গলা মৃতদেহ ।  তখন সেখান থেকে পালাব কী ,  বমির চটে নড়তেই পারছি না ।  আর কোনোদিন বর্ষাকালে শিমুল গাছটা ওদিকটা মাড়ায় নি ।  এর প্রায় বছর দশেক পর সেই শিমুল গাছটা কেটে ফেলা হলো ।  তখন ঠিকই গাছটার জন্য বুকের কোন কোণে লুকিয়ে থাকা একটা মমতা দীর্ঘশ্বাস হয়ে ভেতরটায় মোচড় দিয়ে উঠল । 
স্বর্গ - নরক - অলৌলিককতায় আমার বিশ্বাস নেই ,  তাই পুর্নজন্মে বিশ্বাসের প্রশ্নই ওঠে না ।  তবু কেন জানি বার বার কেন জানি বার বার বলতে ইচ্ছে হয়Ñ

ছবি  : thefavoriteflowers . blogspot . com

আবার আসিব ফিরে ধানসিড়িটির তীরে -  - এই বাংলায়
হয়তো মানুষ নয় ,  হয়তো বা শঙ্খচিল শালিকের বেশে;
 .  .  .  . জীবনান্দ দাশ

 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্য পোস্টগুলো -  - 
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা
বাংলার গুল্ম - তরু - লতা - ৪  :  আকন্দ
বাংলার গুল্ম - তরু - লতা - ৫  :  আশশেওড়া
বাংলার গুল্ম - তরু - লতা - ৬ :  কচুরিপানা
বাংলার গুল্ম - তরু - লতা - ৭  :  বৈঁচি
বাংলার গুল্ম - তরু - লতা - ৮  :  শেওড়া






বাংলার তরু - লতা - গুল্ম - ২৯  :  কাঁঠাল




বৈশাখের ঘুঘু ডাকা দুপুর ।  নানা বাড়িতেই কাটত গরমের দিনগুলো ।  কাটত ,  মানে কাটাতাম ।  আমাদের গ্রামের জনসংখ্যা একটু বেশি ।  ঝোপ - জঙ্গলও কম ।  তাছাড়া মা - বাবার চোখ ফাঁকি দিয়ে গণগণে দুপুরে মাঠে বেরিয়ে পড়ার সুযোগ কম ছিল ।  নানা বাড়িতে ধরা বাঁধার বালাই নেই ।  তাছাড়া গ্রামটা একেবারে মাঠের ভেতরে ।  লম্বা একটা রাস্তা ।  দু ’ ধারে সার দিয়ে বসতি ।  বাড়ির পেছনে বাড়ি নেই ।  মাঠ আর মাঠ ।  কোথাও বুনো ঝোপে আচ্ছাদিত বাঁশবন ,  মাঠকে মাঠ খেজুর বাগান ।  বাঁশ আর উলুঘাসে একাকার হয়ে যাওয়া অবারিত প্রান্তর । 

মাছ ধরা ছেঁড়া জাল নিয়ে বেরিয়ে পড়তাম বুনো প্রকৃতির ডাকে ।  উলুঘাসের জটলায় ফাঁদ পাততাম সেই জাল দিয়ে ।  গুড়গুড়ি নামের এক ধরনের ভূ - চর পাখি আর খরগোসের জন্য এই ফাঁদ ।  কখনও - কখনও কপালগুণে দেখাও পেয়ে যেতাম গ্রামীণ বনের ক্ষুদ্র দুই প্রাণীকে ।  তখন চলত আমাদের পিছু ধাওয়া ।  বিধিবাম !  কখনও আমাদের ফাঁদে পা দেয়নি বা ধরাও পড়েনি হতভাগা কোনো গুড়গুড়ি কিংবা খরগোশ ।  আজ মনে হয় ,  সেটাই ভাল হয়েছে ।  নইলে নিরীহ প্রাণী হত্যার অত্মগ্লানী আজ দগ্ধ করত আমাকে । 


কুয়াশার বুকে ভেসে একদিন আসিব এ কাঁঠাল ছায়ায়;
 -  - জীবনানন্দ দাশ

যাইহোক ,  খরগোশ - গুড়গুড়ির পিছু ধাওয়া শেষে ব্যর্থ মনোরথে ক্লান্তে - শ্রান্ত দেহ এলিয়ে দিতাম নানা বাড়ির কাঁঠাল বাগানে ।  মধ্য দুপুরে সুনসান মাঠে পিনপতন নীরবতা ।  শুকনো কাঁঠাল পাতার স্তূপের ভেতর খাদ্য খুঁজে ফেরা ছাতারে পাখির পদচারণায় অবিশ্বাস্য এক ঐক্যতান তৈরি হত কাঁঠালতলায় ।  শ্রান্ত নয়নে ক্লান্ত কর্ণে উপভোগ করতাম প্রকৃতির সেই অকৃত্রিম সৌন্দর্য সুধা ।  কাঁঠাল ঝুলত ছোট - বড় অসংখ্য ।  কোনটা মগডালে কোনটা গাছের গায়ে কোনটা আবার একেবারে শিকড়ে ।  কী অপূর্ব দৃশ্য ,  কী স্বর্গীয় শান্তি !  আর আজ ?  কোথায় সেই অপার্থিব সৌন্দর্য কোথায় সেই আম - কাঁঠালের বনের দূরন্ত শৈশব ।  চারিদিকে শুনি বৈশাখের হাহাকার ,  ইট ,  পাথরের ঝনঝনানি ,  লোহার খাঁচায় গুমরে মরা বদ্ধ জীবন ! 

প্রিয় পাঠক ,  ক্ষমা করবেন ,  একটু স্মৃতি কাতর হয়ে পড়েছিলাম ,  তাই তাল গাছের রচনা থেকে চলে গেছি গরু রচনায় ।  আজ আমাদের জাতীয় ফল কাঁঠালকে নিয়ে অল্পবিস্তর আলোচনার আয়োজন করেছি । 

কাঁঠাল বাংলাদেশের জাতীয় ফল বহুবর্ষজীবি চিরহরিৎ বৃক্ষ ।  সাধারণত দোঁয়াশ ,  বেলে দোঁয়াশ মাটিতে ভাল জন্মায় ।  জলাবদ্ধতা সহ্য করতে পারে না একটুও ।  তাই ছায়াযুক্ত ও আর্দ্র মাটিতে কাঁঠাল গাছ বাঁচতে পারে না ।  বাঁচলেও তাতে ফল হয় না । 
কাঁঠাল গাছ কত বছর বাঁচে নির্দিষ্ট করে বলা কঠিন ।  তবে আমি ৭০ - ৮০ বছরের বেশ কিছু পুরোনো কাঁঠাল গাছ দেখেছি । 

কাঁঠাল গাছের কাণ্ডের রং ধূসর ।  তার ওপর ছোপ - ছোপ সাদা দাগ থাকে ।  কাণ্ড শক্ত বাকল দ্বারা পেচানো থাকে ।  বাকল এতটাই শক্তভাবে গাছের গায়ে আটকে থাকে যে গাছ মোটা হয়ে গেলেও পুরোনো বাকল ঝরে পড়ে না ।  বরং ফাটা বাকলের ছোট ছোট টুকরো লেপ্টে থাকে গাছের গায়ে ।  এজন্য কাঁঠাল গাছের কাণ্ড অমসৃণ ।  কাণ্ড ২০ ফুট পর্যন্ত মোটা হতে পারে ।  অত্যন্ত শক্ত ,  টেকসই ও দামি ।  ফার্নিচারের কাঠের জন্য কাঁঠালের চেয়ে ভাল কাঠ আর নেই ।  ফিনিশিংও হয় খুব ভাল ।  কাঁঠাল কাঠের রং উজ্জ্বল বাদামি ।  রং এতটাই সুন্দর যে এই কাঠ দিয়ে তৈরি ফার্নিচারে কৃত্রিম রং না করলেও চলে । 

এত ভাল ,  এত দামি যার কাঠ ,  সেই কাঠের জন্য কাঁঠাল গাছ মানুষের লোভের শিকার হওয়ার কথা ।  কিন্তু প্রকৃতির জিনিসের ভেতরে আত্মরক্ষার ব্যবস্থা প্রকৃতিই করে রেখেছে ।  কাঁঠাল দিয়ে দামি আসবাব হয় ভাল কথা ,  কিন্তু সেই উন্নতমানের কাঠ পেতে হলে ৩০ - ৪০ বছর অপেক্ষা করতে হবে ।  নইলে অপুষ্ট কাঠ দিয়ে তৈরি আসবাব আবার ঘুণ পোকার বিশেষ পছন্দ ।  কিন্তু বয়স্ক গাছের কাঠ দিয়ে তৈরি আসবাবে শতবছরেও ঘুনপোকার আঁচড়টি লাগে না । 

কাঁঠাল পাতার রং গাঢ় সবুজ ।  উপবৃত্তাকার ।  একপক্ষল ।  পাতা মসৃণ ।  ছাগু সম্প্রদায়ের বিশেষ পছন্দের খাবার ।  একটা পূর্ণবয়স্ক গাছের পাতা মোটামুটি ৩ - ৪ ইঞ্চি লম্বা হয় ।  মাঝখান বরাবর পাতার প্রস্থ ২ - ২ . ৫ ইঞ্চি । 
আগেই বলেছি প্রকৃতিই তার সন্তানদের ভেতর আত্মরক্ষার অস্ত্র দিয়ে দেয় ।  কাঁঠাল পাতা ছাগু সম্প্রাদায়ের এত পছন্দের জিনিস অথচ বনে - বাদাড়ে অবহেলিত কাঁঠাল চারাগুলো অবলীলায় বেড়ে ওঠে কীভাবে ?  চারা কাঁঠাল গাছের পাতা মসৃণ নয় বরং অনেকটা ডুমুর পাতার মত খসখসে ।  সেই খসখসে পাতায় আবার ছাগুদের অরুচি আছে ।  ঝরে পড়ার সময় কাঁঠাল পাতা গাঢ় কমলা রং ধারণ করে ।  শুকনো পাতার রং বাদামি । 


দেখিবে কাঁঠাল পাতা ঝরিতেছে
ভোরের বাতাসে । 
 -  - জীবনানন্দ দাশ


কাঁঠালের মুকুল বা ফুলের প্রাথমিক পর্যায়টা বেশ চিত্তাকর্ষক ।  মুকুল না বলে মোচা বলাই ভাল ।  মোচা দুটি সবুজ উপপত্রে দিয়ে ঢাকা থাকে ।  সময়ের পরিক্রমায় মোচা থেকে পুষ্পঞ্জরি বের হয় ।  এই মঞ্জরিকে আমরা বলতাম মুচি । 

পুষ্ণমঞ্জরি বহুপুষ্ক ।  একটা মঞ্জরিতে তাই অনেকগুলো কাঁঠাল ধরে ।  শীতকালে কাঁঠাল গাছে মুকুল আসে । 

কাঁঠাল বিরাট আকারের ফল ।  বাংলাদেশের বৃহত্তম এবং বিশ্বের অন্যতম বৃহত্তম ফল ।  কাঁচা কাঁঠাল গাঢ় সবুজ রঙের ।  পাকলে বাদামি বা হলদেটে রং ধারণ করে ।  গায়ে বেশ মোটা - মোটা কাঁটা থাকে ।  এই কাঁটা আত্মরক্ষার জন্য ।  আগেই বলেছি কাঁঠাল গাছে মূলত কাণ্ডের গায়ে ফল ধরে । 

অনেক নীচের দিকে কিংবা একেবারে মাটিতেও ঠেকে থাকতে পারে ।  তাই গরু - ছাগলে সাবাড় করে ফেলার সম্ভবনা থাকে ।  কিন্তু প্রত্যেক গাছের উদ্দেশ্য বীজ বা অন্যকোনো পন্থায় উত্তরাধিকার রেখে যাওয়া ।  কাঁঠালেরও সেই একই উদ্দেশ্য ।  কিন্তু গরু - ছাগলে যদি অঙ্কুরেই সাবাড় করে দেয় ,  তবে সেই উদ্ভিদ বিলুপ্ত হতে কদ্দিন ?  ওই যে বললাম আত্মরক্ষার কথা ,  এক্ষেত্রে কাঁঠালকে রক্ষা করে তার গায়ের কাঁটা ।  পাকা কাঁঠালের কাঁটার অবশ্য সেই তেজ থাকে না ।  তাতে ক্ষতিও নেই কারণ ততদিনে উত্তর পুরুষকে জন্ম দেবার যাবতীয় ব্যবস্থা হয়ে গেছে । 

পূর্ণাঙ্গ একটা কাঁঠালের ওজন ৫ - ১৫ কেজি পর্যন্ত  হতে পারে ।  কাঁঠালের ভেতর অসংখ্য কোষ বা কোয়া থাকে ।  প্রত্যেক কোয়ার ভেতর থাকে সাদা রংঙের দ্বিবীজপত্রি বীজ ।  প্রতিটা বীজের ওজন ২০ থেকে ৩০ গ্রাম ।  বর্ষাকালে কাঁঠাল পাকতে আরম্ভ করে পাকা কাঁঠাল গরু - ছাগলের ভীষণ পছন্দ ।  কিন্তু মানুষের কারণে কাঁঠালের ছোবড়া ছাড়া কোয়া তাদের কপালে জোটে না ।  তবে পণ্ডিত মশাই ,  মানে শিয়াল বাবাজিরা তাদের অধিকার আদার করে নেয় ষোলআনা গাছের নীচের দিকের কাঁঠালগুলো তাঁদের ভোগে আত্মৎসর্গ করে ? 

মুচি থেকে পাকা পর্যরÍ সব কাঁঠাল মানুষের পছন্দ ।  কাঁচা কাঁঠালকে বলে এঁচোড় ।   ‘ ইঁচড়ে পাকা ’  কথাটার উৎপত্তিও এখান থেকে ।  এঁচোড় মানুষ তরকারী হিসেবে রান্না করে খায় ।  কাঁঠালের আঁটি আলুর ভাল বিকল্প ।  আলুর চেয়ে স্বাদটা বরং বেশিই । 

কাঁঠালের ইংরেজি নাম  :  Jackfruit .  বৈজ্ঞানিক নাম :  Artocarpus heterophyllus .  





আগের পর্ব  :  বাংলার তরু - লতা - গুল্ম - ২৮  :  বিড়ালনখা






সীমান্তরেখা - ৬



সীমান্তরেখা - ১ ,  সীমান্তরেখা - ২ ,  সীমান্তরেখা - ৩ ,  সীমান্তরেখা - ৪ সীমান্তরেখা - ৫

ষষ্ঠ অধ্যায়

সামিয়ানা টাঙানো হয়েছে দেড়ের বিশাল উঠোনে ।  কাদা অবশ্য তেমন জমেনি ।  তবু ভেজা মাটির রস যাতে অভ্যাগতদের কাপড় নোংরা না করতে পারে সেজন্য পাতা হয়েছে বড় একটা চট ।  একে একে শ ’  দুয়েক লোকের জমায়েত তো হয়েছেই ।  নেংটা ছেলেপুলের হিসাব করলে সংখ্যাটা চার শ ’  ছাড়িয়ে যাবে সন্দেহ নেই ।  অন্যদের হিসবে না থাকলেও মোজাম দেড়েকে হিসেব কষতেই হয়েছে ,  তবারকের ঘাটতি যাতে না পড়ে ।  ঘাটতি অবশ্য পড়বে না ।  মুক্তার ময়রাকে ডেকে এনে রান্নাঘরেই বসানো হয়েছে তবারকের জিলাপি বানানোর সরঞ্জাম ।  সব মিলিয়ে শ ’  পাঁচেক লোকের হাতে যাতে তবারক তুলে দেয়া যায় তেমন নির্দেশ দেয়া আছে মুক্তার ময়রার ।  পয়সাটা যখন ঘর থেকে যাচ্ছে না -  - সংখ্যাটা একটু কম - বেশি হলে দোষ কী । 
ছ ’ বস্তা চিনি চার হাজার টাকায় বিক্রি হয়েছে ।  ব্ল্যাকের চিনি তো আর মোজাম দেড়ে হজম করতে পারেন না -  - আল্লাহ টাকা - কড়ি তাঁর কম দেননি ।   কিন্তু টাকাগুলোর তো একটা সদগতি করা চাই ।  তখনি মনে আসে বটতলার ফকির বাবার কথা ।  বড্ড রুষ্ট হয়েছেন তিনি ।  তার স্যাঙাতরা যে জ্বালাতন করছে একটা মিলাদ মহাফিল না করলেই নয় ।  তাই এই আয়োজন ।  ডেকে এনেছেন এলাকার সবচে কামেল ইমাম মাইলবাড়িয়ার কেরামত হুজুরকে ।  উনি খাস দিলে দোয়া করলে যদি ফকিরবাবার রোষ প্রাশমন হয় ।  
লোক সমাগম বাড়তে শুরু করেছে ।  হুজুর এতক্ষণ হামদ - নাত গাইছিলেন ।  যথেষ্ট জন - সমাগম হয়েছে বুঝতে পেরে হুজুর গলার স্বরটাও বাড়ালেন ।  মাইক অপারেটরও বাড়িয়ে দিল মাইকের ভলিউম ।  হুজুর বয়ান করছেন আর মাঝে মাঝে শ্রোতাদের উদ্দেশে বলছেন -  -  ‘ জোরে বলুন সোবানাল্লাহ ।  ’ 
শ্রোতারাও সমস্বরে বলে উঠছে -  -  ‘ সোবানাল্লাহ ।  ’ 
তেমিন হুজুর কখনো বলছেন ,   ‘ আলহামদুলিল্লাহ ’  ,  তখনও মুসুল্লিদের বলতে হচ্ছে সোবানাল্লাহ ।  মাঝে - মাঝে হুজুর শ্রোতাদের উদ্দেশে প্রশ্ন ছুঁড়ে দিচ্ছেন ,   ‘ জোরে বলুন ঠিক কি না ।  ’ 
ঠিক নয় এ কথা বলার ধৃষ্টতা বা বিদ্যা - বুদ্ধি কারো নেই ।  হুজুরের কথাটাকে শিরোধার্য মেনে তারা বলছে ,  ঠিক ,  ঠিক ।  কিন্তু হুজুর আওয়াজটা পছন্দ করলেন না ।  তাঁর ধারণা ,  মুসিল্লিরা আরো জোরে আওয়াজ দিতে পারে ,  কেউ কেউ হয়তো আওয়াজ করছেই না ।  তিবি আবার হাঁকলেন ,   ‘ শুনিনি ,  আবার বলুন ঠিক কি না ?  ’ 
এবার আওয়াজটা অনেক জোরালো হল ।  হুজুর বোধহয় এমন আওয়াজই চাইছিলেন । 
এরপর হুজুর নাস্তিকদের নরক - গুলজার ,  ইহুদি - নাচারাদের শাপ - শাপান্ত ,  আমেরিকা - ভারতের গালিগালাজ  আর হিন্দুদের চোদ্দগুষ্ঠির শ্রাদ্ধ  করে মুসুল্লিদের আহবান করলেন তিনবার সুরা এখলাস ,  তিনবার দরুদ শরীফ আর এগারো বার সুরা ফাতেহা পড়ার জন্য ।  তারপর ধরলেন মোনাজাত । 
হাবুডাগা মজলিশে এসেছিল একটু দেরি করেই ।  হুজুর তখন বয়ানের মাঝপর্যায়ে ।  হুজুরের সুর চাপা দিয়ে বেজে ওঠে মোজাম দেড়ের গমগমে গলা ,   ‘ হাবু ,  এইছিস ?  ’ 
 ‘ জ্বী ,  চাচাজি ।  ’  হাবুর নির্ভক উত্তর । 
 ‘ না আলি আইজ তোর কপালে কষ্ট ছেল রে হারামজাদা !  যাক ,  বইস ।  দেখা না কইরে ফুস কুইরে চলে যাসনে যেন ,  তবারকের ব্যবস্থা আছে ।  ’  
হাবু অন্ধকারে মুখ ডুবিয়ে মোজাম দেড়েকে আড়াল করে মুচকি হাসে ।  নিঃশব্দ এই হাসির আড়ালে লুকিয়ে আছে ধৃষ্টতা ,  প্রভাবশালীকে বোকা বানাতে পারার আত্মতৃপ্তি । 
হুজুর মোনাজাত ধরেছেন ,   ‘ ইয়া আল্লাহ তোমার কতিপয় গোনাহগার বান্দা তোমার দরবারে হাত উঠিয়েছে ,  ইয়া আল্লা তুমি খাস করে তাদের দোয়া কবুল করো ।  ইয়া মাবুদ ,  আমরা তিনবার সুরা এখলাস পড়েছি মাবুদ ,  তিনবার দরুদ শরীফ আর এগারো  বার সুরা ফাতেহা পাঠ করেছি ,  এই দোয়া তুমি মদীনায় মুহাম্মদ  ( সঃ )  - এর রওজা মোবারকে পৌঁছে দাও ।  ইয়া আল্লাহ ,  এই দোয়া - কালামের ওছিলায় তুমি আমাদের সমস্ত গোনাহ - গাথা মা - আ - ফ করে দাও ।  ইয়া আল্লা ,  তুমি আমদের আসমানি বালা জমিনি বালা থেকে দূরে রাখোওও .  .  .  হে আল্লাহ ,  আমাদের অনেকের বাবা - মা কবরে শুয়ে আছে ,  তাঁরা বেঁচে থাকতে সজ্ঞানে ,  অজ্ঞানে কত গোনাহ ক - রে - ছে .  .  .  ’  খোঁৎ খোঁৎ উঠল হুজুরের কণ্ঠস্বর ।  কিছুক্ষণ চোখের পানি ঝরালেন ।  মজিলিশিদের বেশিরভাগের মন আর্দ্র হয়ে উঠল ।  হুজুরের মতো কেউ কেউ মৃত - বাবা মায়ের কথা মনে করে হাউ - হাউ করে কেঁদ উঠল ।   ‘  আল্লা ,  তাঁরা অনেক নেক আমলও করেছে ,  ’  কান্না চেপে ফোঁপাতে ফোঁপাতে আবার শুরু করলেন হুজুর ।   ‘ ইয়া মাবুদ ,  তাঁদের সেই নেক আমেলের উছিলায় তাদের সমস্ত গোনা - গাথা মাফ করে দা - ওও .  .  .  ’  এবার ডুকরে কেঁদে উঠন হুজুর ।  কান্নার একটা রোল পড়ে গেল গোটা মজলিশে ।  ঠিক তখনই হুজুরের গলাটা চেপে ধরল ভয় নামের দানবটা ।  পিনপতন নীরবতায় আচ্ছন্ন হল গোটা সভাস্থল ।  খুব কাছে -  - মোজাম দেড়ের সারগাদার পাশে যে বড় বাতাবীলেবু গাছটা ,  সেখান থেকে ভেসে এলো বটতলার সেই ভূতশিশুর করুণ কান্না ।  মিনিটখানেক পর মৃদু একটা গুঞ্জন উঠল মজলিস থেকে ।  কিন্তু সাথে তুমুল হুটোপুটির শব্দ ত্রাস হয়ে ধেয়ে এলো আবরো ।  নীরব হল জনতা ।  বিস্ময়ের ধাক্কা সামলে পালাবার উপক্রম করল সবাই ।  
ও দিকে হুজুর -  - যাকে ডাকাই হয়েছে মূলত এই বজ্জাৎ জ্বীনগুলো এলাকা ছাড়া করতে -  - তিনিই এবার পালাবার পথ খুঁজছিলেন ।  কিন্তু বেইজ্জতি হতে হবে ভেবে নিজেকে নিবৃত করলেন ।  দোয়া ইউনিস পড়ে যাচ্ছিলেন সমানে ।  তাতেও যখন কাজ হলো না ,  সূরা ইয়াসিন পড়লেন ,  মজলিসিদের পড়তে অনুরোধ করলেন ।  কিন্তু মজলিস তখন ভণ্ডুলপ্রায় ।  হাবুডাগা উঠে গিয়ে হুজুরের কাছ থেকে মাইক্রোফনটা চেয়ে নিল ।   ‘ কেউ যাবেন না আপনারা ,  বটতলার জ্বেন - ফকির আমি ধইরে এনিছি ।  কেউ যাবেন না ।  ’ 
থমকে দাঁড়াল পলায়নরত মজলিস ।  ডাকাবুকো মোজাম দেঁড়ে পর্যন্ত ভয়ে সিঁটিয়ে গিয়েছিলেন ।  তিনি তোতলাতে তোতলাতে বললেন ,   ‘ কী বলছিস তুই ,  হাবু ।  বটতলার ফকিরবাবাকে ধইরে এনিচিস মানে ?  ’ 
 ‘ জ্বী চাচা ।  আমার সাথে নিমতলায় আসলিই দেখতি পাবেন ।  ’ 
হাবুডাগার সাথে নিমতলায় যাবার মত সাহসটুকুও তখন অবশিষ্ট নেই মোজাল দেড়ের ।  হাবুডাগা জোসনার প্লাবন সাঁতরে একাই চলল নিমতলার দিকে ।  গাছের মগডাল থেকে পেড়ে আনল একটা পাখির খাঁচা আর একটা শিকলে বাঁধা গুইসাপ ।  গুইসাপটা ইয়াবড় ,  রীতিমত একটা কমাডো ড্রাগন ।  
 ‘ হুজুর দেখেন - এই যে চাচাজী ,  এই হইল আপনার বটগাছের ফকিরবাবা ।  ’ 
 ‘ কী আশ্চর্য ,  ’  চোখ কপালে তুলে বলেন মোজামদেড়ে ।  হতভম্ভের মত চেয়ে থাকেন কিছুক্ষণ হাবুডাগার দিকে । 
 ‘ হুজুরের চেহারা থেকেও ঝরে গেছে ভয়ের আস্তরণ ।  তবে ফুটে উঠেছে অস্বস্তির বলিরেখা ।  মুখ চুন করে দাঁড়িয়ে আছেন তিনি ।  ’ 
 ‘ এই গুইহ্যাঙ্গেড়ডা বটগাছে ঝাঁপট মারে ,  আবার মুখ খোলে হাবুডাগা ।  আর শগুনির বাইচ্চাডা কান্দে মানষির মতন ।  ’   
হাবুডাগাকে সমর্থন করতেই যেন সেইসময় কেঁদে ওঠে শকুনছানাটা ।  রক্ত হীম করা তীক্ষ্ণস্বরে ।  আরেকবার শীতল শিহরণ বয়ে যায় মজলিশে ।  মোজাম দেড়ে কটমট করে তাকায় হুজুরের দিকে । 






হুকোমুখো কানকোয়া




বাঁশবনের নিচে শুকনো পাতার জঞ্জাল ।  তার ওপর খসখস করে খাদ্য খোজে ছাতারে পাখির দল ।  ওদের ক্যাঁচম্যাচানিতে বিরক্ত হয়ে পাখি গুলোকে তাড়িয়ে আবার ছুটতাম শাহবুলবুলির পেছনে ।  আনমনে ওপরের দিকে মাথা উঁচু করে খুঁজছি ।  হঠাৎ আবার খসখস করে উঠলো শুকনো বাঁশপাতা ।  এবার আর ছাতারের দল নয় ।  কমলা - কালচে রঙের মেশানো একটা পাখি ।  দ্রুত পায়ে চলে গেল ।  তখন শাহ বুলবুলিকে বাদ দিয়ে এর পিছু নিলাম ।  কিন্তু না ,  কোথাই হাওয়া হয়ে গেছে । 

গ্রীষ্ণে প্রায় এক মাস স্কুল ছুটি থাকত ।  আম খাওয়ার ছুটি ।  পোড়া শুকনো ঝালবাঁটা আর লবণ মিশিয়ে তৈরি মসলা নিয়ে ছুটতাম ভর দুপুরে মাঠ পানে ।  বাগান পাহারা দেওয়া আর আম খাওয়া দুই - ই চলত সমানে । 
আপন মনে আমের ছায়ায় বসে গুনগুন করে গাইতাম ।  কিংবা ছড়া - কবিতা আবৃত্তি করতাম ।  নির্জন মাঠে গায়ক আমি একা নই ।  নানা রকম পাখির কলতানে মুখর আমবাগান ।  পাশেই আমাদের বাঁশবাগানটা -  - হাজার পাখির আশ্রয়দাতা সে ।  বাগানের সবচেয়ে সুন্দর পাখি শাহবুলবুলি ।  সাদা ও কমলা -  - দুই রকমের ।  কমলাটা স্ত্রী সাদাটা পুরুষ ।  লাজুক এই পাখিটা তাদের লম্বা লেজের বাহার এক ঝলক দেখিয়েই কোথায় হারিয়ে যায় ।  আমি পিছু নিতাম ।  বাঁশঝাড়ের এ ডাল - ওডালে গিয়ে বসে শাহ বুলবুলি ।  আমার চোখ ফাঁকি দিতে পারে না । 

বাঁশবনের নিচে শুকনো পাতার জঞ্জাল ।  তার ওপর খসখস করে খাদ্য খোজে ছাতারে পাখির দল ।  ওদের ক্যাঁচম্যাচানিতে বিরক্ত হয়ে পাখি গুলোকে তাড়িয়ে আবার ছুটতাম শাহবুলবুলির পেছনে ।  আনমনে ওপরের দিকে মাথা উঁচু করে খুঁজছি ।  হঠাৎ আবার খসখস করে উঠলো শুকনো বাঁশপাতা ।  এবার আর ছাতারের দল নয় ।  কমলা - কালচে রঙের মেশানো একটা পাখি ।  দ্রুত পায়ে চলে গেল ।  তখন শাহ বুলবুলিকে বাদ দিয়ে এর পিছু নিলাম ।  কিন্তু না ,  কোথাই হাওয়া হয়ে গেছে । 
তারপরও খুব কাছ থেকে কানাকোয়া দেখার সৌভাগ্য হয়েছে বহুবার ।  অদ্ভুত পাখি ।  কখনও উড়তে দেখেছি বলে মনে পড়ে না ।  সারাদিন শুকনো পাতার ওপর ঘুরে ঘুরে পোকা খুঁজে বেড়ায় ।  ডাকটা কেমন ?  কোনওদিন খোয়াল করে শুনেছিলাম বলে মনে হয় না ।  এবার বাড়ি গিয়ে পেয়েছিলাম গোটা দশেকের দেখা ।  একবারে দুটোর বেশি দেখিনি ।  একা - পাখিই দেখেছি বেশি । 

১ এপ্রিল ।  বিগত দশদিনে গ্রামে যেসব মেঠো পাখি দেখা যায় ,  সবগুলোরই ছবি প্রায় তুলে ফেলেছি ।  বাকি আছে কেবল হরিয়াল ,  শাহবুলবুলি আর কানকোয়া । 
সকালে উঠেই শাহেদকে নিয়ে বেরিয়ে পড়লাম ।  আমাদের নতুন আমবাগানে ।   কৈশরের সেই আম বাগানটা আর নেই ।  নেই বাঁশ বাগানটাও ।  সেখানে নতুন করে করা হয়েছে হিমসাগর আর আম্রপলির সম্বন্বিত বাগান ।  এই নতুন বাগানটাতে যেতে ইচ্ছে করে না ।  শৈশবের অজস্র স্মৃতিমাখা আম আর বাঁশবাগানটার জন্য বুকটা খাঁ খাঁ করে ।  নতুন আরেকটা আমবাগান লাগানো হয়েছিল উত্তর মাঠে ।  পুরোনো বাগানটা থাকা অবস্থায় ।  এই নতুন বাগানে বসেই কলেজ জীবনে পড়েছি পথের - পাচালী ।  পড়েছি আর চোখের জল ফেলেছি ।  তাই এই বাগানটার প্রতিও বাড়তি আকর্ষণ আছে । 
ট্রাইপডে ক্যামেরা নিয়ে চললাম উত্তর মাঠের দিকে ।  আমাদের আমবাগানের পাশেই সাবেক চেয়ারম্যানের বিরাট এক আমবাগান ।  তার পাশে শাহেদদের আমবাগান ।  দুই আমবাগানের আইলে আমাদের এই নতুন আমবাগানটা ।  শৈশবে এখানো কার্পাস তুলার চাষ হতো ।  বৈশাখ - জ্যেষ্ঠ মুগ কিংবা পাট ।  চেয়ারম্যানের বাগানের পাশেই ছিল বিরাট একটা দেশি কুল গাছ ।  কুলের লোভেই ঘণ্টার পর ঘণ্টা এই মাঠে পড়ে থাকতাম ।  তখন দেখেছি কানকোয়া আর ছাতারের অবাধ বিচরণ এই বাগানগুলোতে ।  তা - ই নয় ,  প্রায় ৪৪ প্রজাতির মেঠো পাাখির দেখা পেয়েছি এবার গাঁয়ে এসে ।  শুধু সরালি ,  বক আর জলকবুতর ছাড়া বাকি সব পাখিই এই তিন যৌথ বাগানে দেখেছি গত দশটা দিনে ।  সুতরাং আমার বিশ্বাস ছিল কানকোয়ার দেখা এই বাগানেই পাবো ।  সকাল সাড়ে আটটার সময় বেরুলাম ।  পনেরো মিনিটের মধ্যে পেয়ে গেলাম আরাধ্য কানকোয়ার দেখা ।  ঠিক ছোটবেলায় যে জায়গায় দেখেছি একে ,  আজও তার উত্তর প্রজাতি এখানেই চরে বেড়াচ্ছে ।  শাহেদদের বাগানের ভেতর ।  আমাদের বাগানের আল ঘেঁষে । 

এ কদিনে একটা বিষয় বুঝে গেছি ।  পাখিদের যদি বোঝানো যায় আমরা তার শত্রু নই ,  তবে সে আর উড়ে পালাবে না ।  সে বোঝানোটার ছাপ থাকবে আচরণে । 
দূর থেকে কয়েকটা ছবি নিলাম ।  কিন্তু ছবিগুলো ভালো হয়নি ।  মাটিতে চরা পাখি ।  তাই ট্রাইপডের স্ট্যান্ড গোটানো ছিল ।  শাহেদকে বাগানের মাঝখানে দাঁড়াতে বললাম ।  নিজে নিজে ট্রাইপড সহকারে গুঁড়ি মেরে এগুচ্ছি ।  বাগানে মাটিতে কাটা নটেই ভরা ।  তাই পায়ে অসংখ্য কাঁটা ফোটার যন্ত্রণা সহ্য করতে হলো ।  কিন্তু ভালো ছবি আর তোলা হলো না ।  যে - ই ভাবছি এবার শটটা নিতে পারলে ভালো একটা ছবি পাওয়া যাবে তখনই কানকোয়া আমার আচরণে বিপদের গন্ধ পেল বোধহয় ।  জোর পায়ে ঢুকে পড়ল আমাদের আমবাগানের ভেতর । 

আমাদের বাগানটা কাগুজে লেবুর গাছ দিয়ে ঘেরা ।  তাই ইচ্ছে করলেই যেখান - সেখান দিয়ে বাগানে ঢোকা যাবে না ।  তখনই বাগানের ভেতর থেকে  ‘ কুপ কুপ .  .  . কুপ ’  শব্দ এলো ।  বেশ গুরু গম্ভীর ডাক ।  এতো দিনে স্পষ্ট হলাম কানকোয়ার ডাক কেমন ।  একটা ডাকতেই বাগানের পশ্চিম পাশ থেকে জবাব এলো আরেকটার ।  ওদিকটায় চেয়ারম্যানের বাগান ।  খোলা বাগান ।  তাই সেখানে দাঁড়িয়েই ছবি তোলা যেতে পারে ।  শুকনো পাতার ওপর দিয়ে খালি পায়ে চললাম ।  কোনও রকম শব্দ না করেই ।  এই কায়দাটা আমায় বেশ জানা আছে । 
একটু এগুতেই দেখি আমগাছের ঢালু একটা ডাল বেয়ে ওপরে উঠে যাচ্ছে একটা বড় কানকোয়া ।  এটা ওদের স্বভাব ।  অন্য পাখিদের চেয়ে ব্যতিক্রম ।  অন্য পাখিরা সাধারণত এক গাছের এক ডাল থেকে আরেক ডালে যায় ছোট্ট একটা উড়াল দিয়ে ।  কানকোয়ারা বেশি ওপরে উড়তে পারে না ।  উড়ে বেশিদূর যেতেও পারে না বলে ওড়ার চেষ্টাও করে না তেমন ।  ওরা মাটি থেকে লম্বা লম্বা পা ফেলে গাছে ওঠে ।  তারপর লাফ দিয়ে এক ডাল থেকে আরেক ডালে যায় ।  শত্রু কাছাকাছি না থাকলে গাছের নীচু ডালেই চরে বেড়ায় ।  একান্তু প্রয়োজন হলে তবেই মগডালে ওঠে । 

আমাকে দেখে মগডালে ওঠার পথেই বেশ কয়েকটা ছবি নিলাম ।  গত দশদিনে তোলা সবচেয়ে বড় ভূচর পাখি ।  আকারে ছোটখাটো একটা মুরগির মতো ।  তবে লেজ অনেক লম্বা ।  ৪২ - ৪৩ সেন্টিমিটার লম্বা হয় এই পাখিগুলো ।  পাখিটা যখন তার পাখা এলোমেলো করে মাথা ঘুরিয়ে দাঁড়ার তখন যেন মনে হয় ,  সুকুমারের বই থেকে উঠে এসেছে বিখ্যাত হুকোমুখো । 
পরম প্রার্থীত কিছু ছবি নিয়ে খোশ মেজাজে বাড়ি ফিরেছিলাম সেদিন । 
স্থানীয় নাম  :  আমাদের এলাকায় একে কুক্কো পাখি নামে চেনে লোকে ।  এর বেশ কিছু বাংলা নাম আছে ।  কুবো ,  বড় কুবো ,  কানকোয়া ইত্যাদি ।  টাঙ্গাইল এলাকায় একে আপাইকুতি নামে ডাকে । 
ইংরেজি নাম  :  Greater Coucal
বৈজ্ঞানিক নাম  :  Centropus sinesis






বাংলার তরু - লতা - গুল্ম ১৬  :  শাপলা




শাপলা ।  বাংলাদেশের জাতীয় ফুল ।  একে নতুন করে চিনিয়ে দেয়া বাহুল্য মাত্র ।  তবু নিজের হাতে তোলা কিছু ছবির কারণে একে নিয়ে একটা ব্লগ পোস্ট করার লোভ শামলাতে পারলাম না ।  আমাদের গাঁয়ে সর্বশেষ শাপলা দেখেছি বছর তিনেক আগে ।  তার আগে কবে দেখেছি ,  সেটা স্মৃতি থেকে উবে গেছে ।  আমাদের গ্রামটা যেন আস্ত একটা দ্বীপ ছিল এক সময় ।  পূর্ব আর দক্ষিণ সীমানা দুটো বিল আর একটা দহ দিয়ে ঘেরা ।  উত্তরে একটা বাওড় ।  উত্তর - পশ্চিম আর পশ্চিমে ইছামতীর রাজত্ব ।  

এছাড়া বিশাল গ্রামটার বিশাল মাঠের এখানে সেখানে নিচু জলাভূমির অভাব নেই ।  তো এতগুলো জলাশয়ের জলধোয়া যে গ্রাম ,  সেখানে যে জলজ উদ্ভিদের অভয়ারণ্য থাকবে সেকথা বলার অপেক্ষা রাখে না । 

নীলের হরষে যখন শরত কাঁপে ,  তালে তালে মনেহরী সাদা মেঘগুলো নাচে ,  ঝিরি ঝিরি বাতাসে দুলে দুলে ওঠে বিল - ঝিলের কালো জল ,  মাছেরা ঘাই মারে ,  তখন কচুরিপানা আর শেওলার দঙ্গল ভেদ করে উঁকি মারে শাপলা - কুঁড়ির দল ।  কিন্তু মানুষের অত্যাচারে এ দৃশ্য হারিয়েই গিয়েছিল ।  আশার কথা প্রকৃতির বদন্যতায় বছর তিনেক ধরে আবার ফিরে পেতে শুরু করেছে চিরচেনা সেই ছবি । 

শাপলা জলজ উদ্ভিদ ,  সেকথা বলার অপেক্ষা রাখে না ।  সামান্য পানি পেলেই এরা বংশ বিস্তার করতে পারে ।  সাধারণত বদ্ধ জলাশয়ে এদের বাস ।  হাওর ,  বাওড় ,  দহ ,  পুকুর এদের বংশবিস্তারের সহায়ক জলাশয় ।  খাল ,  নদ - নদী ’ র মতো প্রবাহমান জলাশয়ে এরা বাস করতে পারে না । 

শাপলা গাছের নির্দিষ্ট কোনো উচ্চতা নেই ।  মূলত জলাশয়ের পানির গভীরতাই এদের উচ্চতা নির্ধারণ করে দেয় ।  এরা কচুরিপানার মতো ভাসমান উদ্ভিদ নয় ।  এদের শেকড় প্রোথিত থাকে জলাশয়ের তলদেশের মাটিতে ।  চারা জন্মানোর পর পানির সাথে পাল্লা দিয়ে এদের উচ্চতা বৃদ্ধি পায় । 

শাপলার পাতা পানিতে ভেসে থাকে ।  ফুল ফোটে পানির উপরিতল থেকে ৬ - ৮ ইঞ্চি ওপরে ।  পানির গভীরতার ওপর নির্ভর করে শাপলা গাছ ১ থেকে ৫ ফুট পর‌্যন্তু উঁচু হতে পারে । 

লম্বা - নরম বোঁটার  ( ডাঁটা )  সাহায্যে শাপলার পাতা সরাসরি পানির উপরি তলে ভেসে থাকে ।  বোঁটা গজায় একেবারে শেকড় থেকে ।  শাপালার আলাদা কোনো কাণ্ড বা শাখা প্রশাখা নেই ।  মূলত পাতার বোঁটায় একাধারে কাণ্ড ও শাখা - প্রশাখার অভাব ঘুঁচিয়ে দেয় ।  প্রতিটা শাপলা গাছের শেকড় থেকে ৮ - ১০টা ডাঁটা বের হয় । 
  
শাপলার পাতা বৃত্তাকার ।  বেশ বড় হয় ,  বড়সড় একটা থালার মতো ।  পাতা পুরু ।  দেখতে অনেকটা পদ্মপাতার মতো ,  তবে পদ্ম পাতার চেয়ে কিছুটা ছোট ,  অত মসৃণও নয় ,  পরুত্বও খানিকটা কম ।  পাতা ও বোঁটার সংযোগস্থলটা চেরা ।  পাতার কিনার খাঁজকাটা ,  রং গাঢ় সবুজ । 
 
বাংলাদেশে তিন প্রকার শাপলা দেখা যায় ।  নীল ,  সাদা আর গোলাপি ।  ঢাকার কাঁচা বাজারগুলোতে যত্রতত্র গোলাপি শাপলা দেখা যায় ।  কিন্তু আমাদের গ্রামে গরুখোঁজা করেও গোলাপি শাপলার দেখা পেলাম না ।  তবে নীল আর সাদা শাপলা পেলাম প্রচুর ।  ওপরের ছবিটা নীল শাপলার । 

বাংলাদেশেল যেটা জাতীয় ফুল ,  সেটা কিন্তু সাদা শাপলা ।  গ্রামে সাদা শাপলার প্রাচু্র্য  সবচেয়ে বেশি ।  কিন্তু অলসতার কারণে জলাশয় থেকে সাদা শাপলার ছবি তুলেতে পারিনি ।  সাদা শাপলা ফোটে খুব ভোরে ।  রোদ উঠতে উঠতে লজ্জাবতী রমণীর মতো সবুজ পাঁপড়ির ঘোমটায় মুখ ঢেকে ফেলে ।  অত সকালে ঘুম থেকে ওঠা আবার আমার অভ্যাসের বাইরে ।  তাই দুধের স্বাদ ঘোলে মেটাতে হলো ।  বেশকিছু শাপলা কুঁড়ি তুলে এণে বোতলের পানিতে ডুবিয়ে রেখেছিলাম ।  পরদিন সকালে দেখি দলমেলে সৌন্দর্য বিলাচ্ছে ।  তারই একটা ক্যামেরাবন্দি করে ফেললাম । 

শাপলা কুঁড়ির সৌন্দর্য কম নয় ।  জলাশয়ের সারি সারি শাপলা কুঁড়ি মাথা উঁচু করে দাঁড়িয়ে থাকে ,  নয়নচেয়ে দেখবার মতো সৌন্দর্যে অবতারণা হয় তখন ।  শাপলা কুঁড়ি কিন্তু একবারে ছোট নয় ।  বাংলাদেশের সবচেয়ে বড় ফুল - কুঁড়ির মধ্যে শাপলার কুঁড়িকে ফেলা যায় ।  পদ্ম ফুলের কুঁড়ি অবশ্য শাপলার চেয়ে বড় ।  তবে শাপলার কুঁড়ি শিমুল কিংবা কুমড়ো ফুলের কুঁড়ির চেয়েও বড় ।  শাপলা কুঁড়ি ৩ - ৪ ইঞ্চি লম্বা হয় ।  শাপলা - কুড়ির বাইরের অংশটা সবুজ পাঁপড়ি দিয়ে ঢাকা থাকে ।  শাপলার পুষ্প মঞ্জরি সরল ।  একপুষ্পক ।  পাতার মতই একটা লম্বা ডাঁটার মাথায় শাপলা ফুল ফোটে ।  এই ডাঁটা পাতার ডাঁটার সমানই লম্বা হয় ।  গ্রামীণ জনগোষ্ঠীর একটা বিরাট অংশ শাপলা ফুলের বোঁটা বা ডাঁটা তরকারী হিসেবে খায় । 

শাপলা ফুলের ব্যাস ৩ - ৫ ইঞ্চি পর্যন্ত হয় ।  সাদা ,  নীল ও গোলাপি -  - তিন জাতর ফুলের আকারে অবশ্য ভিন্নতা আছে ।  শাপলা ফুলের পাঁপড়িগুলো তিনটা স্তরে সাজানো থাকে ।  পাঁপড়িগুলোর মাঝখানে থাকে কমলা - হলুদ রংয়ের পুষ্পকিশোর থাকে । 
শাপলা ফুলে তিন স্তরে মোট ১৮ টি পাঁপড়ি থাকে ।  প্রথম স্তরে ৫টা ,  ২য় বা মাঝের স্তরে ৬ টা এবং ৩য় বা বাইরের স্তরে ৭টা পাঁপড়ি থাকে ।  সাদা শাপলার প্রথম ও ২য় স্তরে সাদা রংয়ের পাঁপড়ি থাকে ,  বাইরের স্তরের পাঁপড়িগুলোর ভেতরের পিঠ সাদা এবং বাইরের পিঠ হলুদ ডোরাকাট ওয়ালা সবুজ রংয়ের । 

নীল শাপলার বাইরের ১ম ও ২য় স্তরের পাঁপড়িগুলো নীলচে - সাদা রংয়ের ।  তবে বাইরের পাঁপড়িগুলো সাদা শাপলার মতই । 

ছবি :  সামহোয়ার ইন ব্লগ ডট কম
শাপলা ফুল দেথতে যতটা সুন্দর ,  এর ফল দেখতে ততটাই বিদঘুটে ।  গোলাকার এই ফল সম্পর্কে আমি আর একটা বাক্যও খরচ করব না ,  নিজ দায়িত্বে ওপরের ছবি থেকে বুঝে নিন । 

ছবি :  সামহোয়ার ইন ব্লগ ডট কম
শাপলা ফুলের বীজ দেখতে অনেকটা সরিষা বীজের মতো ।  ফলের খোসা ছাড়ালেই দেখা যায়ে এর ভেতর সাজানো ক্ষুদ্র ক্ষুদ্র অজস্র বীজ ।  বীজগুলো সাজানোর সুবিদার্থে ফলের ভেতর মণ্ডের মতো শাঁস ।  শাঁস সাদা রংয়ের আর বীজের রং বাদামী । 
 শাপলা ফুলের ইংরেজি নাম Water lily ।  বৈজ্ঞানিক নাম Nymphaea nouchali । 
 

মাঝে মাঝে ধানক্ষেত সরে গেছে দূরে ।  দু - ধারে  শুধু অফুরন্ত জলাভূমি ।  অথৈ পানি ।  শেওলা আর বাদাবনের ফাঁকে ফাঁকে মাথা দুলিয়ে নাচে অগুণতি শাপলা ফুল । 
 -  - হাজার বছর ধরে ,  জহীর রায়হান

এই সিরিজের অন্য পোস্টগুলো — 
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা
বাংলার গুল্ম - তরু - লতা - ৪  :  আকন্দ
বাংলার গুল্ম - তরু - লতা - ৫  :  আশশেওড়া
বাংলার গুল্ম - তরু - লতা - ৬ :  কচুরিপানা
বাংলার গুল্ম - তরু - লতা - ৭  :  বৈঁচি
বাংলার গুল্ম - তরু - লতা - ৮  :  শেওড়া
বাংলার গুল্ম - তরু - লতা - ৯  :  শিমুল
বাংলার গুল্ম - তরু - লতা - ১০  :  ভেরেণ্ডা  /  কচা 
বাংলার গুল্ম - তরু - লতা - ১১  :  হাতিশুঁড়
বাংলার গুল্ম - তরু - লতা - ১২  :  বট
বাংলার গুল্ম - তরু - লতা - ১৩ :  শিয়াকুল
বাংলার গুল্ম - তরু - লতা - ১৪  :  বাঁশ

ছবি :  


 

 








বাংলার গুল্ম - তরু - লতা - ৭  :  বৈঁচি




ঘাটে গোসল করার অভ্যাস আমার সেই ছোট্টবেলা থেকে ।  এখনো গ্রামে গেলে ঘাটে গোসল না করলে মনটা ভরে না ।  ঘাট বলতে ইছামতীর ঘাট ।   দাদির হাত ধরে যেতাম ।  শুকনো খালের ভেতর দিয়ে ছিল আমাদের পথ ।  পথের দু ’ ধারে খালের গায়ে মাথা উঁচু করে থাকত রাজ্যের যত ঝোপ - ঝাড় ।  আমাকে শামলাতে দাদিকে একটু ঝক্কিই পোহাতে হত ।  কারণ ঝোপ - জঙ্গলের প্রতি আমার দুর্নিবার আকর্ষণ ।  হয়তো না বুঝে সুন্দর কোনো মেঠোফল গালে পুরে দিয়েছি ।  তার ফল হতো মারাত্মক ।  কখনো বুনোফলের বিষে নীল হয়ে যেত ঠোঁট - মুখ ,  কখনো চুলকানির চোটে ফুলে লাল হয়ে যেত অবয়ব ।  তাই দাদিকে সতর্ক থাকতে হতো ।  কিন্তু ছোট্ট বাচ্চার ঔসুক্যের সাথে পারা কি চাট্টিখানি কথা !  তাই দাদি আমাকে হাত ধরে ধরে বুনো ফল - ফল চেনাতে শুরু করলেন ।  কোনটার কি দোষ - গুণ সেসবও বাদ রইল না ।  হঠ্যাৎ এক জৈষ্ঠ্য মাসে আমার হাতে তুলে দিলেন মটর দানার সাইজের ছোট্ট কয়েকটা ফল ।  আমি না বুঝে তার দিকে ফ্যাল ফ্যাল করে তাকিয়ে রইলাম ।  তিনি বললেন ,   ‘ খাও !  ” 
 ‘ কী এটা ?  ’  আমার প্রশ্ন । 
 ‘ বুঁইচে ,  খেয়ে দেখো না আগে ।  ’ 
বৈচি ফলের সেদিনের সেই স্বাদ ২২ - ২৩ বছরের ব্যবধানে আজও আমার মুখে লেগে আছে ।  সেদিনের পর থেকে যতদিন নদীতে নিয়মিত গোসল করেছি ,  নিরন্তর খুঁজে চলেছি ওই ফলটা ।  বলাই বাহুল্য গত ১০ বছরে বৈঁচি ফলের চেহারা একটি বারের জন্যও দেখিনি । 

খয়েরি অশ্বথপাতা -  - বৈঁচি শেয়ালকাটা আমার দেহ ভালবাসে -  - জীবনানন্দ দাশ
বৈঁচি বাংলাদেশের বিলুপ্তপ্রায় উদ্ভিদের একটা ।  বিলুপ্তপ্রায়ের চেয়েও একটু বেশি ।  আগেই বলেছি গত ১০ বছরে বৈঁচিফল চোখে দেখিনি ।  তবে গাছ এখনো কিছু কিছু চোখে পড়ে ।  সচলরা হয়ত ভাবছেন ,  গাছ চোখে পড়লে ফল দেখা যায় না কেন ?  সেকথা যথা সময়ে জানাব ।  তার আগে এর সম্পর্কে প্রাথমিক আলোচনাটা সেরে ফেলা যাক । 
 
বৈঁচি সারাদেশে পাওয়া যেত কিনা আমার জানা নেই ।  বাংলাদেশের দক্ষিণ - পশ্চিমাঞ্চলে খুব বেশি দেখা যেত ।  বরিশাল অঞ্চলে পাওয়া যেত সেটা ধারণা করছি জীবনানন্দের কবিতা থেকে ।  আর দক্ষিণ - পশ্চিমাঞ্চল বলে পরিচিত বৃহত্তর যশোর - কুষ্টিয়া অঞ্চলের পক্ষে আমি নিজেই সাক্ষি ।  আরও একজন সাক্ষি আছেন ।  বড় মাপের সাক্ষি -  - বিভূতিভূষণ বন্দ্যোপাধ্যায় ।  তিনিও আমার মতো সাবেক যশোর জেলার মানুষ ।  শুধু তাই নয় তৎকালীন যশোর নদীয়াকে বিভক্তকারী ইছামতী তাঁর বাড়ির পাশ দিয়ে গেছে ।  আমারটা তো আগেই বলেছি ।  বিভূতিভূষণ তাঁর পথের পাঁচালী আর ইছামতী উপন্যাসে  বেশ কয়েকবার বৈঁচি ঝোপের কথা বলেছেন ।  শুনেছি আগে পাকা বৈঁচি ফলের মালা গেঁথে ছেলেমেয়েরা সেই মালা থেকে ফল ছিঁড়ে খেতে ভালোবাসত ।  আমাদের সময় কাউকে মালা গাঁথতে দেখিনি ।  তবে উইকিপিডিয়াতেও এই তথ্য দেখলাম ।  তবে আমাদের এলাকার ঝোপ - জঙ্গলের ইতিহাস হিসেবে যেটা আমি সবচেয়ে নির্ভরযোগ্য মনে করি সেই  ‘ পথের পাঁচালী ’  উপন্যাসে বৈঁচিফল সম্পর্কে বিবরণটা তুলে দিলাম -  - 

মাতোর মায়ের বয়স খুব বেশি নয় .  .  . স্বামীর মৃত্যুর পর কষ্টে পড়িয়া মলিন শীর্ণ হইয়া পড়িয়াছে ।  বলিল -  - কুঠির মাঠে গিয়েছিলাম কুড়ুতি -  - বুঁইচের মালা নেবা ? 
দূর্গা তো বাগান খুঁজিয়া নিজেই কত বৈঁচিফল প্রায়ই তুলিয়া আনে ,  ঘাড় নাড়াইয়া বলিল -  - সে কিনিবে না ।  
মাতোর মা বলিল -  - নেও না দিদি ঠাক্রোন ,  বেশ মিষ্টি বুঁইচে মধুখালির বিলির ধারের থে -  - তুলেলাম কোঁচড় হইতে একগাছা মালা বাহির করিয়া বলিল -  - দেখো কত বড় বড় ! 

শৈশবের স্মৃতিমাখা ইছামতীর সেই খাল ।  আজও এখানে কিছু বৈঁচিঝোপ দেখা যায় । 
বৈঁচি গাছ সাধরণত ঘণ ঝোপ - জঙ্গলের ভেতরে বেড়ে ওঠে ।  নদীর পাড় ,  উঁইঢিবি ,  বাঁশবন ,  ফসল ক্ষেতের ঘন বেড়ায় এদের বাস ।  লোকালয়ে তেমন দেখা যায় না ।  তবে আগের দিনে অনেকে সখ বাড়িতে লাগাতেন । 

বৈঁচিকে অনেকে গুল্ম জাতীয় উদ্ভিদ মনে করে ।  আসলে এখন কেউ এক বাড়তে দেয় না বার বার ছেঁটে ফেলার কারণে গুল্ম হয়ে পড়ে থাকে ।  যারা সখ করে বাড়িতে লাগায় সেগুলো রীতিমতো বৃক্ষে পরিণত হয় ।  তবে বৃদ্ধির অন্যান্য বৃক্ষের তুলনায় খুবই কম ।  আমার এক নানার বাড়িতে ৫০ - ৬০ বছরের একটা বৈঁচিগাছ ছিল পাঁচ বছর আগেও ।  এখন অবশ্য নেই ।  সেটার উচ্চতা ছিল ৩৫ - ৪০ ফুট ।  তবে গাছ যতই বড় হোক এর ঝোপালো ভাবটা ঠিকই থাকে ।  খুব ঘন ডালপালার কারণে এমন হয় ।  কাণ্ডের বেড় ৩ - ৪ ফুট পর্যন্ত হতে পারে ।  কাণ্ড ও ডাল বেশ শক্ত ।  

কাণ্ডের একেবারে গোড়া থেকেই ডাল পালা বের হয় ।  আবার শেকড় থেকেও নতুন চারা বের হতে পারে । 

বৈঁচির প্রতিটা পাতার গোড়ায় একটা বড় কাঁটা থাকে ।  কাঁটা ৩ - ৪ ইঞ্চি লম্বা হয় ।  বৈঁচির কাঁটা মারাত্মক জিনিস ।  বেশ সুঁচালো আর বিষাক্ত ।  শরীরের কোথাও বিঁধলে প্রচণ্ড যন্ত্রণা হয় ।  একে তো ঘন ডালপালা তার ওপর বিকট দর্শন কাঁটা ,  সুতরাং বৈঁচির মতো দুর্ভেদ্য আর কোনো মেঠো ঝোপ বাংলাদেশে আছে কিনা সন্দেহ ।  ভয়ঙ্কর কাঁটার কারণেই এখন বৈঁচি গাছ এখন ছেঁটে ফেলা হয় ।  আরছাঁটা পড়ে বেশির ভাগই শীতকালে মৌসুমি ফসলের সময় ।  তাই বৈশাখ মাসে যখন এর ফুল ফুটতে শুরু করবে তখন এতে নতুন ডাল - আর নতুন পাতা থাকে ।  ফুর ফুটতে অন্তত একবছরের পুরোনো ডাল থাকা চাই । 
 
বৈঁচির পাতা হালকা সবুজ ।  একপক্ষল ।  বোঁটা খুব ছোট ।  পাতা ডিম্বাকৃতির ।  পাতার দৈর্ঘ্য ১ - ১ . ৫ ইঞ্চি ।  প্রস্থ আধা থেকে পৌনে এক ইঞ্চি ।  পাতা দেখতে অনেকটা কুরের পাতার মতো ।  তবে কুলের পাতার চেয়ে বেশ পুরু ।  কুেেলর পাতা খসখসে বৈঁচির পাতা অনেকটায় মসৃণ ।  বৈুঁচির খুব ছোট্ট ছোট্ট পাঁচ পাপড়ির ফুল ।  বছর দশেক দেখা নেই বলে ফুলের প্ঙ্খুানুপুঙ্খ বর্ণণা দিতে পারব না ।  আগ্রহীরা  উইকিপিডিয়াঘেঁটে আসতে পারেন । 

এই ছবিটা উইপিডিয়ার
বৈঁচির ফল মটর দানার চেয়ে সামান্য বড় ।  গোল সবুজ রংয়ের ।  অনেকটা কুলের মতো দেখতে ।  ভেতরে শক্ত দ্বিবীজপত্রী একটা করে শক্ত বিঁচি থাকে । 

এই ছবিটা উদ্ভিদ জগত থেকে নেয়া 
বৈঁচির কাঁচা ফল হালকা সবুজ রংয়ের ।  ডাসা ফল হালকা বাদামি আর পাকা ফল জামরংয়ের ।  অর্থাৎ কালচে বেগুনি রংয়ের । 

বৈঁচি বহুবর্ষজীবি উদ্ভিদ ।  গড়ে ঠিক কত বছর পর্যন্ত বাঁচে বলা মুশকিল ।  অন্তত আমার জন্য ।  বৈঁচির বৈজ্ঞানিক নাম Flacourtia indica . 


তপ্ত চোখের জলে ,  পুকুর ,  উঁইঢিবি ,  বৈঁচিবন ,  বাঁশবাগান -  - সব ঝাপসা হইয়া আসে । 
 -  - বিভূতিভূষণ বন্দ্যোপাধ্যায়
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্য লেখাগুলো -  - 
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা
বাংলার গুল্ম - তরু - লতা - ৪  :  আকন্দ
বাংলার গুল্ম - তরু - লতা - ৫  :  আশশেওড়া
বাংলার গুল্ম - তরু - লতা - ৬ :  কচুরিপানা








বাংলার গুল্ম - তরু - লতা - ১০  :  ভেরেণ্ডা  /  কচা 




বাংলায় বাঁশের যেমন নেতিবচাক অর্থে বিশেষ একটা মর্যাদা আছে ।  তেমনি কচাগাছের একটা আলাদা মর্যাদা আছে গ্রাম - বাংলায় ।  কচার লাঠি গ্রামে বহুল চর্চিত অস্ত্র ।  তবে কচার আসল পরিচয় কৃষক - বন্ধু হিসেবে ।  এমন এক সময় ছিল যখন কচার বেড়া ছাড়া ফসলের ক্ষেত চিন্তাই করা যেত না ।  এছাড়াও শুকনো কচার ডাল উত্তম জ্বালানি ।  বিশেষ করে দরিদ্র মানুষের জ্বালনি চাহিদার একটা বড় অংশ আসত কচাগাছ থেকে ।  তবে কচার আঠা ভয়ানক জিনিস ।  জামা - কাপড়ের কোথাও যদি একবার লাগে তবে সারা জনমের মতো তার ছাপ থেকে যায় । 

এই লেখাটা যখন লিখতে বসি ,  তখন এর নাম নিয়ে বেশ ভোগান্তি পোহাতে হয়েছে ।  আমাদের স্থানীয় নাম কচা ।  কিন্তু উইকিপিডিয়াতে আছে ভেরেণ্ডা ।  তবে উইকিপিডিয়ার যেটার কথা বলা হয়েছে ,  সে জাতটা আমাদের দেশে বিরল ।  আবার উদ্ভিদ জগত নামের সাইটটাতে দেখলাম ভেরেণ্ডার বর্ণণায় ভেন্না গাছের ছবি ব্যবহার করা হয়েছে ।  কিন্তু গুগল ঘেঁটে নিশ্চিত হলাম ভেন্নার ভালো বাংলা রেড়ি ।  ইংরেজি নাম ক্যাস্টর ।  বহুল পরিচিত ক্যাস্টর ওয়েল বা রেড়ির তেল আসলে এই ভেন্নার তেল । 
বরিশাল এবং পূর্ববাংলার অধিকাংশ এলাকায় মানুষ ভেরাণ্ডাকে বেড়াগাছ নামে চেনে ।  তবে জীবনানন্দ একে ভেরেণ্ডা নামেই পরিচয় করিয়েছেন ।  দক্ষিণ - পশ্চিম বাংলায় কচা ছাড়া এর দ্বিতীয় কোনো নাম নেই ।  তবে বিভূতিভূষণের একটা বইয়ে  ‘ ভেরেণ্ড ও কচা ’  উভয় নামই আছে — ভেরেণ্ডকচা । 

কচা বা ভেরেণ্ডাকে ঠিক গুল্ম বলা যায় না ,  আবার বৃক্ষ বললেও মানানসই হয় না ।  তবে এটা নিশ্চিত যে কচা তৃণ বা ঘাস জাতীয় উদ্ভিদ নয় ।  আমাদের দেশে সবচেয়ে পরিচিত যে কচাটা দেখা যায় ,  সেটা মুলত ফসল ক্ষেতের বেড়া দেয়ার জন্যই ব্যবহার হয় ।  তাই বেড়া ছাড়া অন্য কোথাও দেখা যায় না ।  এই কচা বহু - বর্ষজীবি ।  প্রায় বিশফুট পর্যন্ত লম্বা গাছ আমি দেখেছি ।  আমার নানা বাড়িতে বেশ কিছ পুরোনো কচাগাছ ছিল একসময় ।  ছোটকালে দিব্যি সেগুলোর মাথায় উঠে খেলা করতে পারতাম ।  দেশীয় জাতের এই কচার ফুল হলেও ফল হয় না ।  এর বংশ বিস্তার মূলত ডাল থেকে ।  যেকোনো ডাল যেনতেনভাবে মাটিতে পুঁতে দিলেই সেটা নতুন গাছে পরিণত হয়ে যায় ।  দেশীয় ভেরেণ্ডার বৈজ্ঞানিক নাম অনেক চেষ্টা করেও জানতে পারি নি । 

লাল কচার এই ছবিটা আমাদের গ্রামের কুদ্দুস পার্ক থেকে তোলা
লাল রঙের যে ভেরেণ্ডা বা কচা গাছ আমাদের দেশে দেখা যায় ,  সেগুলো মূলত বাঁছড়া ,  বুনো ঝোপজঙ্গলের ভেতর দেখা যায় ।  সিলেটের হরিপুর গ্যাসক্ষেত্রে পরিত্যাক্ত ফিল্ডটার ভেতরে পাহাড়ের গায়েও এই কচা দেখেছিলাম ।  লাল রঙের কচাগুলো খুব বেশি বড় হয় বলে আমার জানা নেই ।  সর্বোচ্চ ৫ ফুট লম্বা গাছ আমার চোখে পড়েছে ।  এই জাতের কচাগুলো তুলনামূলক কম বাঁচে ।  এই জাতের বংশ বিস্তার হয় ফল - বীজ থেকে থেকে ।  আমাদের এলাকায় একে বিলেতি কচা বলে । 
আমাদের দেশে আরো একরকম ভেরেণ্ডা বা কচাগাছ দেখা যায় ।  সেটাকে বলে সাদা ভেরেণ্ড ।  সাদা ভেরেণ্ডা দেখতে অনেকটা দেশি ভেরেণ্ডার মতো ।  তবে এর পাতা ফ্যাকাসে ধরনের ।  সাদা ভেরেণ্ডাতেও ফল ও বীজ হয় ।  লাল ভেরেণ্ডার বৈজ্ঞানিক নাম Jatropha gossypifolia . 
তবে ভারতের বায়োডিজেল উৎপন্নের জন্য বিপুল পরিমাণে ভেরেণ্ডার চাষ হচ্ছে ।  সেটা দেখতে আমাদের দেশের সাদা ভেরেণ্ডার মতো ।  তবে দুটো একই জাতের কিনা নিশ্চিত করে বলা আমার পক্ষে সম্ভব হচ্ছে না ।  সাদা ভেরেণ্ডার বৈজ্ঞানিক নাম Jatropha curcas . 

আমাদের দেশীয় জাতের কচা গাছের কাণ্ড ধূসর সাদা বা মেটে রংয়ের ।  না ছাঁটলে কাণ্ড খুব বেশি বড় হয় না ।  কাণ্ডের গোড়া থেকেই ডাল পালা বের হয় ।  নানাবাড়িতে যে পুরোনো কচাগুলো দেখেছি ,  তাদের কাঁণ্ডের বেড় ১ ফুটের কাছাকাছি হবে ।  তবে সাধরণত গড়ে এর কাণ্ডের বেড় ৩ - ৪ ইঞ্চি হবে ।  লাল বা সাদা জাতের কচাগুলোর বেড় আরও কম ।  এদের কাণ্ডের রংও আলাদা — গাঢ় সবুজ । 

দেশীয় ভেরেণ্ডা বা কচাগাছের পাতা গাঢ় সবুজ ।  যৌগিক ।  এক পক্ষল ।  গোলাকৃতির ।  তিনভাগে বিভাগে বিভক্ত ।  পাতার ব্যাস বোঁটার শুরু থেকে লম্বালম্বি ৮ - ১০ ইঞ্চি ।  আড়াআড়ি ব্যাস একই ।  পাতার বোঁটা ৪ - ৬ ইঞ্চি লম্বা হয় । 

দেশীয় ভেরেণ্ডার নতুন গাছের কঁচি পাতার রং কিছুটা লালচে ।  অনেকটা লাল ভেরেণ্ডার পাতার মতো । 

লাল ভেরেণ্ডার পাতা লালচে সবুজ ।  দেশীয় কচার পাতার চেয়ে এর পাতা ছোট ।  পাতার তিনটা ভাগ বেশ স্পষ্ট ।  একটা ভাগ থেকে আরেকটা ভাগ বেশ দূরে দূরে । 

ছবি  :  jatrophacuracaplantaion . com
সাদা ভেরেণ্ডার পাতা হালকা সবুজ রংয়ের ।  এর তিনভাগের ম্যধ্যবর্তী দূরত্ব কম — দূরত্বটা বোঝা যায় না বললেই চলে ।  পাতার সারা গায়ের শিরা - উপশিরাগুলো বেশ স্পষ্ট ।  পাতার আকার দেশীয় ভেরেণ্ডার সমান । 

ছবি  :  jatrophacuracaplantaion . com
সাধারণত ভেরেণ্ডা গাছে নাকফুলের মতো ছোট ছোট ফুল হয় ।  ফুলের মঞ্জরি বহুপুষ্পক ।  ঝোঁকায় ঝোঁকায় ফুল ফোটে ।  আমাদের দেশীয় ভেরেণ্ডার ফুল সবুজ রংয়ের ।  ফুলের ব্যাস ০ . ৫ - ১ সেন্টিমিটার পর্যন্ত হয় ।  সাদা ভেরেণ্ডার ফুলও একই রকম ।  প্রতিটা ফুলে পাঁচটা করে পাঁপড়ি থাকে । 

ছবি  :  edowner . net
 .  .  .  .  .  .  . কাঁচের মতো পাখা এ ঘাসের গায়ে
ভেলেন্ডাফুলের নীল ভোমরা বুলাতেছে — শাদা স্তন ঝরে .  .  . জীবনান্দ দাশ
লাল ভেরেণ্ডার ফুল খয়েরী রংয়ের হয় । 

ছবি  :  jatrophacuracaplantaion . com
আগেই বলেছি ,  আমাদের দেশীয় জাতের বহুল পরিচিত ভেলেণ্ডার ফল হয় না ।  তবে সাদা ও লাল ভেরেণ্ডার ফল হয় ।  ফলের সাইজ দেশী কুলের  ( বরই )  মতো ।  কাঁচা ফলের রং সবুজ । 

ছবি  :  jatrophacuracaplantaion . com
পাকা ফলের রং সোনালি - হলুদ । 

ছবি  :  jatrophacuracaplantaion . com
পাকা ফলের ভেতর পাঁচটি লম্বা কালো বীজ থাকে ।  প্রতিটা বীজ  . ৫ ইঞ্চি লম্বা । 

ছবি  :  jatrophacuracaplantaion . com
বীজের জন্যই ভারতে বাণিজ্যিকভাবে সাদা ভেরেণ্ডার চাষ হচ্ছে । 

ছবি  :  jatrophacuracaplantaion . com
ভেরেণ্ডার বীজ ভাঙিয়ে যে তেল পাওয়া যায় সেটা একেবারে সাক্ষাত ডিজেল ।  মানে বায়ো ডিজেল আরকি ।  ভারত সরকার ভেরণ্ডার বীজকে ভবিষ্যত জ্বালানী - আধার বলে মনে করছে । 
বিশেষ কৃতজ্ঞতা  :  মৌসুমি মল্লিক ,  মুম্বাই মহারাষ্ট্র
বিশেষ দ্রষ্টব্য  :  যে ছবিগুলো আমার নয় ,  সেগুলোর কপিরাইট প্রতিষ্ঠানের নাম উল্ল্যেখ করা হলো । 
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্য পোস্টগুলো — 
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা
বাংলার গুল্ম - তরু - লতা - ৪  :  আকন্দ
বাংলার গুল্ম - তরু - লতা - ৫  :  আশশেওড়া
বাংলার গুল্ম - তরু - লতা - ৬ :  কচুরিপানা
বাংলার গুল্ম - তরু - লতা - ৭  :  বৈঁচি
বাংলার গুল্ম - তরু - লতা - ৮  :  শেওড়া
বাংলার গুল্ম - তরু - লতা - ৯  :  শিমুল






কুকুর চুরি




হঠাৎ করেই আমাদের লাল কুররটা বদহজমে মরে গেল ।  কুকুরটা সবার এতো প্রিয় ছিল সিদ্ধান্ত হলো -  আবার কুকুর পুষলে সেটা লাল রংয়েরই হবে ।  তো আমি আর আমার ছোট ছোট সব চাচতো ভাইয়েরা শীতকালের অপেক্ষায় রইলামÑ -  শীতকালে নেড়ি কুকুরগুলো বচ্চা দেয় কিনা । 
বর্ষা শরত হেমন্ত শেষ করে অবশেষে এলো শীত  ।  কুকুরের তুলতুলে ছানায় ভরে উঠল পাড়ার গোলাঘর , পাটখড়ি ,  বিচালি গাঁদার তলাগুলো ।  আমারাও মহা শোরগোলে কুকুর ছানার খান - তল্লাশে ব্যস্ত হয়ে পড়লাম ।  কিন্তু কোথাও ঠিক আমাদের আগের কুকুরটার মতো লাল রংয়ের ছানা মিলল না ।  যদিওবা দু - একটা মিলল তার কোনোটাই মর্দা নয় ,  মাদি ।  হয়রাণ হয়ে অবশেষে যখন খোঁজাখুঁজির চিন্তা মাথা থেকে ঝেড়ে ফেলেছি ,  ঠিক তখনই একদিন চাচাতো ভাই ফিন্টু এসে জানালো ডোমপাড়ায় দুটো লাল বাচ্চা দেখে এসেছে এবং দুটোই মর্দা ।  তখন আমাদের আনন্দ আর দেখে কে ! 
	কিন্তু শূধু আনন্দ করলে তো আর চলবে না ,  একটাকে তো ধরে আনতে হবে ?  সম্যসা হচ্ছে ডোম পাড়া থেকে আমাদের পাড়ার দূরত্ব এক মাইলেরও বেশি ,  তাই ইচ্ছে করলেই যখন - তখন ধরে আনা যায় না ।  তাছাড়া কুকুর ছানাগুলো যে বাড়ির সে বাড়ির ছেলেরাই বা ধরে আনতে দেবে কেন ।  যদিও এসব কুকুরছানার বেশিরভাগই শেয়ালের পেটে যাবে আর বাকিগুলো পরে বেওয়ারিশ হয়ে পথে পথে ঘুরবে ।  অতএব চুরি করতে হবে !  
	আমরা বৈঠকে বসলাম ।  ফিন্টু জানালো -  সকাল আটটা থেকে বিকেল তিনটা পর্যন্তই নাকি উপযুক্ত সময় ।  এ সমেয়ে ডোমপাড়ার পুরুষেরা শুকোরের পাল চরাতে বের হয় আর মহিলারা কুলো চ্যাঙারি ফেরি করে বেড়ায় এগ্রাম থেকে সেগ্রামে । 
পরদিন সকালেই আমরা ডোমপাড়ায় হাজির ।  সূর্য কেবল ঘন কুয়াশার চাদর ভেদ করে উঁকি মারার চেষ্টা করছে ।  আমাদের সামনে দিয়েই ডোমপাড়ার নারী - পুরষেরা বেরিয়ে গেলো যে যার কাজে ।  ডোমপাড়ার পুকুর পাড়ে একটা প্রকাণ্ড লিচুগাছ ।  পরিকল্পনা মাফিক ফিন্টু গিয়ে লিচুগাছের আড়ালে নিজেকে লুকিয়ে ফেলল ।  বাকি তিনভাই এগিয়ে গেলাম ডোমবাড়িগুলোর দিকে ।  ছেলে বুড়োর একটা জটলা দেখলাম গোল হয়ে আগুন পোহাচ্ছে ।  মাটিতে দাগ কেটে মার্বেল খেলছে একদল কিশোর ।  তাদের পাশেই খেলা করছে চার - পাঁচটা ফুটফুটে কুকুরছানা ।  দুটো আবার লাল রংয়ের ।  ভাগ্য ভালো যে মা কুকুরটা আশেপাশে নেই । আমারা রাস্তায় দাঁড়িয়েই  ' কুর - কুর কুর - কর '  বলে চিৎকার দিয়ে চেষ্টা করলাম বাচ্চাগুলোর দৃষ্টি আকর্ষণের ।  ভেতর চাঞ্চল্য লক্ষ্য দেখা গেল বাচ্চগুলোর ।  কী করা উচিৎ ওরা যেন বুঝে উঠতে পারছিল না ।  একটা সাদকালো রংয়ের ছানাকে দেখলাম ,  সব দ্বিধা - দ্বন্দ্ব ঝেড়ে আমদের দিকে এগিয়ে আসছে ।  অন্যগুলোও ভীরু চোখে এদিক - ওদিক একবার দেখে নিয়ে প্রথম বাচ্চাটাকে অনুসরণ করল ।  
	আমাদের চিৎকার মার্বেল খেলারত ছেলেদের দৃষ্টিও আকর্ষণ করেছিল ।  আমাদের মতলব বুঝে হৈ হৈ করে তেড়ে এলো ওরা  ।  আমরাও পালানোর ভান করে দিলাম ভৌ - দৌড় ।  আর এই সুযোগে ফিন্টু গাছের আড়াল থেকে বেরিয়ে একটা লাল রঙের কুকুরছানা কব্জা করে উল্টোপথে দৌড় দিল । 
	ধাওয়া খেয়ে বেশ কিছুক্ষণ ছোটার পর মনে হলো ,  আর নয়; এবার ওদেরকে আসল কৌশলটা জানিয়ে দেয়া যাক ।  মুহূর্তের জন্য পেছন দিকে ঘুরে বললাম ,   ' ওই দেখ্ ,  তোদের কুকুর ছানা কে নিয়ে যায় !  ' 
	ধাওয়কারী ছেলেরা পেছনে ফিরে দেখে আসল চোর ফিন্টু !  ওরা আমাদের ছেড়ে এবার ফিন্টুর দিকে তেড়ে গেলো ।  কিন্তু ততক্ষণে অনেক দেরি হয়ে গেছে । 
	পরের দুটোদিন বেশ হৈ চৈ করে কাটল আমাদের ।  সারাটাদিন কুকুর ছানাটা নিয়েই ব্যস্ত ,  এমনকী পড়ার সময়ও মন চাইত বাচ্চাটাকে একটু আদর করে আসি ।  দোকান থেকে কেক ,  বিস্কুট কিনে খাওয়াতাম ।  দিনের বেলা কোনো সম্যস্যা ছিলো না ,  রাত হলেই হয়তো মা আর ভাইবোনের কথা হত ওর ।  তাই করুণ স্বরে কেঁদে উঠত সে ।  তা শুনে আমার আমার যে কী খারাপ লাগত ! 
  	কুকুরছানার সাথে খেলার সেই আনন্দ দুদিনেই মাটি হয়ে গেল ।  চতুর্থদিন ভোরে চারভাই মিলে বাচ্চাটাকে জাগাতে গিয়ে দেখি ,  গোয়াল ঘরটা খালি ।  কোথায় গেল ?  খোঁজ খোঁজ রব উঠল সবার মাঝে ।  অনকে তল্লাসি চালিয়েও যখন হদিস মিলল না ঠিক তখনই আমি আবিষ্কার করলাম ,  গোয়াল ঘরের কঞ্চির বেড়ায় বেশ বড়সড় একটা ফুঁটো ।  একটা বড় কুকুর অনায়াশে ঢুকতে পারবে সেই ফুঁটো দিয়ে ।  কাজটা যে শেয়াল পণ্ডিতের তাতে কারো সন্দেহ রইল না ।  
	চার - পাঁচদিন পর একমাত্র ফিন্টু ছাড়া বাকি তিনভাই শোক ভুলে নতুন উদ্যমে কাজ শুরু করলাম ।  ডোমপাড়ায় আরেকটা আভিযান চালিয়ে দ্বিতীয় লাল ছানাটাও চুরি করার সিদ্ধান্ত পাকা হলো ।  এবং দ্বিতীয় অভিযানটাও সফল হলো ।  ডোমপাড়ার ছেলেরা ভাবতেই পারেনি সেদিন অমন রাম - ধাওয়া খায়ার পর এক সপ্তাহের মধ্যেই আবার ওপাড়া মুখো হব ।  তারপরও আমাদের আবার দেখার পর ওরা ভেবেছিল ,  প্রথম দিনের কৌশলই হয়তো অবলম্বন করব ।  আমরা যখন  ' কুর - কুর কুর - কুর '  বলে চিৎকার দিলাম তখন ওরা ভাবল ,  আজো হয়তো ফিন্টু লিচুগাছের আড়ালে লূকিয়ে আছে ।  তাই আমাদেরকে গুরুত্ব না দিয়ে ওরা সে দিকে দিকে ছুটল ফিন্টুকে হাতেনাতে ধরার জন্য ।  এই ফাঁকে আমারা দ্বিতীয় ছানাটাকে নিয়ে পগার পার !  পরে যখন ওরা নিজেদের বোকামী বুঝতে পেরেছিল তখন ওরা নিজেদের ওপরে রাগ ঝেড়েছিল সে কথা কল্পনা করলে আজো আমার হাসি পায় । 
	এই বাচ্চাটাকে আমরা আর পণ্ডিতমশায়ের খাবার হতে দিইনি ।  পরবর্তী দশ বছর সেই লাল কুকরটাই পাড়াটাকে শাসন করেছে ।  গভীর রাতের ওর বাঘের মতো গুরুগম্ভীর গর্জন কলজে কাঁপিয়ে দিত আমাদেরও ।  ওকে নিয়ে মাঠে অভিযান চালিয়ে কত যে শেয়াল ,  বেজি ,  বনবিড়াল ,  গুইসাপ মেরে পাড়ার লোকেদের কত হাঁস - মুরগি রক্ষা করেছি তার ইয়ত্তা নেই ।  পাড়ার সব কুকুরগুলো ওকে দেখামাত্র লেজ গুটিয়ে আগেভাগেই আত্মসমর্পন করত ।  চোর দূরে থাক ,  পুলিশেরও হয়তো সাধ্য ছিল ওর বাধা পেরিয়ে রাতে আমাদের বাড়িতে ঢোকে ।  শিয়াল আর বনবিড়ালদের কথা আর নাইবা বললাম । 
	এখন আমি সেই গ্রাম থেকে বহুদূরের পথ ঢাকা শহরে বাস করি ।  রাত বিরাতে কারো পোষা হাউন্ডের ডাকে ঘুম ভেঙ্গে গেলে এখনো ভাবি ,  বুঝি আমাদের সেই লাল কুকরটা শেয়াল বাবাজিদেরকে সদর্পে জানিয়ে দিচ্ছে ,   ' সাবধান !  এ বাড়ির ত্রিসীমনায় ঘেঁষবে না কেউ !  ' 
	একটু পরে ঘুমের ঘোর কেটে যায় ।  তখন কুকুর চুরির কথা ভাবলে আপন মনেই যেমন হাঃ হঃ করে হেসে উঠি ,  তেমনি কুকুরটার জন্য মনটা হু হু করে কেঁদে ওঠে ।  কারণ ঢাকা ছেড়ে বাড়ি গেলেও যে তাকে আর দেখতে পাব না -  আট বছর হলো আমাদের সেই প্রিয় লাল কুকুরটা চলে গেছে না ফেরার দেশে  । 
 -  -  -  -  -  -  -  -  -  -  -  -  -  -  -  -  -  -  -  -  -  - 
আব্দুল গাফফার রনি






বেশ - বিভ্রাট




 ' হ্যালো ,  শফিক !  '  মোবাইলের অন্যপ্রান্তে রাণুর উৎকণ্ঠিত কণ্ঠস্বর ।  
বিচলিত শফিক ।   ' কী হলো রাণু ?  কোনো সমস্যা ?  ' 
 ' নবীনকে .  .  .  '  কথা শেষ করতে পারে না রাণু ।  শফিক ওর দ্রুত শ্বাস - প্রশ্বাসের শব্দ অনুভব করে । 
 ' কী হলো রাণু ?   ' নবীনকে '  কী ?  কী হয়েছে নবীনের ?  '  উত্তেজনা ভর করে শফিকের কণ্ঠেও ।  
উত্তর পায় না শফিক ।  রাণু ফোঁপাতে শুরু করেছে ।  শফিক বোঝে একমাত্র সন্তান নীবনের বড় কোনো অঘটন হয়েছে । 
 ' নীবনকে খুঁজে পাওয়া যাচ্ছে না .  .  .  '  কথা দ্রুত শেষ করে ঝরঝর করে কেঁদে ফেলে রাণু । 
 ' কখন থেকে ?  ' 
 ' বিকেল থেকে .  .  .  '  রাণুর কান্নাজড়িত কণ্ঠের জবাব । 
শফিক আর রাণুকে ঘাটায় না ।  লাইনটা কেটে ফোন রেখে দেয় ।  মটরবাইকে বসে স্টার্টারে চাপ দেয় ।  গো গো করে প্রতিবাদ করে মোটরবাইক ।  কিন্তু সেই প্রতিবাদ শুনছে কে ?  আসফাক চেঁচিয়ে ওঠে ,   ' কী রে শফিক ,  কোনো প্রবলেম ?  ?  শফিক গিয়ার প্যাডেলে পা দিতে দিতে কেবল উচ্চারণ করে ,   ' নবীনকে পাওয়া যাচ্ছে না ।  ' 
নবীন আর দশটা ছেলের চেয়ে অন্যরকম ।  বয়স মাত্র আট কিন্তু প্রশ্ন করে চিন্তাবিদদের মতো ।  সেসব প্রশ্নের জবাব নেই রাণু - শফিকের কাছে ।  হরতালের সময় টেলিভিশনের খবরে পুলিশ পিকেটারদের ধাওয়া পাল্টা - ধাওয়া দেখে বলে ,   ' বাবা বাবা অত বড় মানুষগুলো কী অসভ্য দেখো ,  আর ওই পুলিশটা না কী দুষ্টু !  মারামারি করছে ।  কই আমি তো রুবেল - রাসেলদের সাথে মারামারি করি না !  '  দৈনিক পত্রিকা পড়ে একদিন রাণুকে প্রশ্ন করেছিল ,   ' ধর্ষণ কী আম্মু ?  ধর্ষণ করলে মেয়েরা গলায় ওড়না পেঁচিয়ে মরে যায় কেন ?  ' 
জবাবে রাণু শুধু বলেছিল ,   ' বড় হও তখন বুঝবে ,  বাবা ।  সব প্রশ্ন করতে নেই ।  , 
 ' কিন্তু ক্লাস ম্যাডাম বললেন ,   ' বেশি বেশি প্রশ্ন করবে তাহলে বেশি বেশি শিখবে ।  তুমি বলছ অন্য কথা ।  ধর্ষণ কী ,  জানলে ক্ষতি কী ?  ' 
রাণু চুপ হয়ে যায় ।  সব প্রশ্নের উত্তর হয়তো সে দিতে পারে না ,  তবে ছেলের এই প্রশ্ন করার প্রবণতাই ওকে গর্বিত করে । 
ঢাকা শহরের বদ্ধ ফ্ল্যাটে দম আটকে আসে নবীনের ।  মন চায় ছুটিতে গ্রাম থেকে ঘুরে আসে ।  টিভিতে গ্রামের সবুজ ফসলের মাঠ ,  নদী ,  রাখল ছেলেদের অবাধ স্বাধীনতা দেখে ওর হিংসে হয় ।  বাবা শফিক একটা ওষুধ কোম্পানির মার্কেটিং ম্যানেজার ।  ছুটি - ছাটা নেই বললেই চলে ।  দেশের বাড়ি সাতক্ষীরার প্রত্যন্ত অঞ্চলে ।  তাই তিনদিনের ঈদের ছুটিতে দেশের বাড়ি থেকে ঘুরে আসার স্বপ্ন দেখতে পারে না । 
নবীনের মন চায় বাবা মায়ের চোখ ফাঁকি দিয়ে একাই বেরিয়ে পড়ে কোনো এক গাঁয়ের পথে ।  কিন্তু যাবে কী করে ?  পথ চেনে না ।  তাছাড়া বাবা - মায়ের চোখ ফাঁকি দিলে গাড়ি ভাড়াই বা কোথায় ?  গাড়ির ড্রাইভারও কী পিচ্চি ছেলেকে নিয়ে খেপ মারতে যাবে ?  বাবা অবশ্য ছুটির দিনে চিড়িয়াখানা কিংবা বোটানিক্যাল গার্ডেনে নিয়ে যায় ।  শিশু পার্ক ,  ফ্যান্টাসি কিংডম ,  নন্দন পার্ক ,  ওয়াটারল্যান্ডেও গেছ ,  কিন্তু ভালো লাগেনি ওর ।  গ্রামীণ পরিবেশ নেই সেখানে ।  তারচেয়ে চিড়ায়াখানা - বোটানিক্যাল গার্ডেনই অনেক ভালো ।  অন্তত পশুপাখি ,  গাছ - গাছালিদের সাথে একদিনের জন্য হলেও কাছাকাছি হওয়া যায় ।  ইশ ,  চিড়িয়াখানার পশুগুলো যদি বন্দি না থেকে ইচ্ছেমতো ঘুরে বেড়াতে পারত ঢাকা শহরের অলিগলিতে কিংবা গ্রামের পথে - ঘাটে; কী মজাই না হতো ! 
কোথায় যেতে পারে নবীন ,  মটরবাইক চালাতে চালাতেই ভাবতে থাকে শফিক ।  ছেলেধরার কবলে পড়লে সর্বনাশ ।  আশার আলো হচ্ছে ছেলের দার্শনিক ভাবটা ,  কোথাও বসে যদি ভাবনার রাজ্যে বিচরণ করতে থাকে তাহলে ঠিক খুঁজে বের করতে পারবে শফিক ।  এখন প্রশ্ন হচ্ছে ঠিক কোন জায়গা থেকে খুঁজতে শুরু করবে ?  পল্টনের আশপাশে নবীনের চেনা জায়গা বলতে রমনা আর শিশু পার্ক ।  
হাইকোর্ট মোড় থেকে মৎসভবন পর্যন্ত লম্বা জ্যাম ।  অগত্যা ফুটপাতের ওপর তুলে দেয় মোটর বাইক ।  অগত্যাই বা বলি কেন ,  রোজই এ কাজ করে ।  শুধু নবীন নয় ,  লক্ষ লক্ষ মোটরারোহী ।  পথচারীদের সমস্যা হয় ।  তাতে এতটুক অপরাধবোধ নেই বাইকওয়ালাদের ।  বরং হর্ন শুনে পথচারীরা সময়মতো সাইড না দিলে উল্টো গালিগালাজ করে বাইকওয়ালা ।   ' যেন ওদের বাবার রাস্তা !  '  পাল্টা গালি দেয় পথচারীও ।  সামনে নয় ,  বাইকওয়ালা পাশ কেটে বেরিয়ে যাওয়ার পর । 
শিশু পার্ক ,  রমনা পার্ক তন্ন তন্ন করে খুঁজেছে শফিক ।  নবীনকে পাওয়া যায়নি ।  রমনা থেকে বেরিয়ে ক্যাপ্টেন মনসুর আলি সড়কের বামদিকের ফুটপাতের ওপর দিয়ে চলে যায় কাকরাইল মসজিদ পর্যন্ত ।  তারপর বামে মোড় নিয়ে রূপসী বাংলার দিকে ।  রমনা পার্কের উত্তর গেটের সামনে এসে তাল হারিয়ে ফেলে ।  হঠাৎ সামনে এসে পড়ে একদল টোকাই ।  হর্ন বাজানো কিংবা ব্রেক চাপার অবকাশও পায় না শফিক ।  সোজা গিয়ে ধাক্কা লাগায় ছোট্ট এক ছেলের সাথে ।  ছেলেটা ফুটপাতের একপাশে ছিটকে পড়ে যায় ।  কী ঘটল দেখার ফুসরৎ নেই ।  শুধু শুনতে পায় একদল জনতা হৈ চৈ করে তেড়ে আসছে ।  গণপিটুনি কী জিনিস কিছুদিন আগেই আমিনবাজারে একদল ছাত্রকে পরপারে পাঠিয়ে বুঝিয়ে দিয়েছে জনতা ।  শফিক সিগন্যাল আর হেডলাইট বন্ধ করে হারিয়ে যায় রাস্তার হাজারো গাড়ির ভিড়ে । 
সারা শহর তন্ন তন্ন করে খুঁজেও নবিনের হদিস মেলেনি ।  রাণুকে ফোন করে যে জানবে সে সুযোগও নেই; মোবাইলের ব্যাটারির চার্জ শেষ ।  ভফক অনেক হয়ছে ,  তাই বাণিজ্যিক ফোন ফ্যাক্সের দোকানগুলোও বন্ধ হয়ে গেছে ।  এখন পুলিশই শেষ ভরসা ।  ভগ্ন হৃদয়ে বাড়ির দিকে বাইক ঘোরায় শফিক ।  নিজের ছেলেকে হারানোর ব্যথার সাথে আবার যোগ হয়েছে পরের ছেলেকে আঘাত করার অনুশোচনাও ।  আল্লাহ জানে ছেলেটার কী অবস্থা ? 
কলিংবেল বাজায় শফিক ।  একবার .  .  .  দুবার .  .  .  তিনবার .  .  .  ।  দরজা খুলে যায় ।  মুখ বাড়িয়ে দেয় কাজের মেয়েটা ।  শফিককে দেখে হাউমাউ করে কেঁদে ফেলে ,   ' ভাইজান ,  নবীন সোনা .  .  .  ' 
 ' কী হয়েছে নবীনের ,  পাওয়া যায়নি ?  ’  অথৈ জলে ডুবতে চলা হতভাগ্য পিঁপড়ের খড়কুটো আকড়ে ধরার নিষ্ফল আশারবানী শোনার জন্য উৎকর্ণ হয় শফিক । 
 ' পাওয়া গিইছে ,  তয় .  .  .  ' 
 ' তবে কী ?  '  আশংকায় কেঁপে ওঠে শফিকের বুক । 
 ' রমনার ধারে কিডা যেন মটর চাপা দিয়া মাইরা ফ্যালছে ভাইজান .  .  .  ' 
স্তব্ধ বিমূঢ় হয়ে যায় শফিক ।  এক মুহূর্তে পরিষ্কার হয়ে যায় সবকিছু ।  কী করবে এখন -  ডুকরে কেঁদে উঠবে ?  নাকি অশ্রু ঝরাবে নিঃশব্দে ।  তারপর একসময় রাণুর সামনে তো দাঁড়াতে হবে ।  সেটা কোন বেশে নবীনের পিতা না হত্যাকারী ? 
 -  -  -  -  -  -  -  -  -  -  -  -  -  -  -  -  -  -  -  -  -  - 
আব্দুল গাফফার রনি






বাংলার গুল্ম - তরু - লতা - ৩  :  কালকসুন্দা  /  কালকসিন্দা




বড়রা ছোট হতে চায় ।  ছোটরা চায় বড় হতে । ছোটদের চোখে থাকে অনাগত ভবিষ্যতের হাতছানি ,  বুক ভরা স্বপ্ন ।  আর বড়দের তাড়া করে ফেরে সোনালি শৈশব ।  বড়দের উদহারণ নাই - বা দিলাম ।  ছোটরা বড় হওয়ার আগেই বড়দের অভিনয় করতে ভালবাসে । বিশেষত গাঁয়ের ছেলেমেয়েরা ।  তাই গ্রামীণ অন্য খেলাধুলার পাশাপাশি মেতে ওঠে ঘর গৃহস্থলীর সাজানোর খেলায় ।  ছেলেরা কখনো দোকানদার ,  কখনো নাপিত ,  কখনো চাষার ভূমিকায় অভিনয় করে ।  আর মেয়েরা মনে হয় সবচেয়ে ভালবাসে গিন্নির চরিত্রে অভিনয় করতে । 
বাড়ির যে স্থানাটাতে বড়দের আনাগোনা কম ,  সেখানেই একদল ছেলেমেয়ে পাঠখড়ির বেড়া মানকচু পাতার ছাওনি দিয়ে দিব্যি তৈরি করে ফেলে ছাল্লাঘর । 
যাইহোক ,  চলে আসি মূল প্রসঙ্গে ।  আমাদের কালে ঘর - গৃহস্থালীর খেলার অপরিহার্য উপাদান ছিল এই কালকসুন্দা গাছ ।  আমরা বলতাম কাসকসিন্দা । এর মতো সুন্দর ফুল বাংলার মাঠে জঙ্গলে ক ’ টা আছে -  - তা আঙ্গুল ধরে গোণারও বোধহয় দরকার হবে না । 

কালকসুন্দা  ( কালকসিন্দা )  গুল্ম জাতীয় উদ্ভিদ ।  বাংলার আর সব বুনো উদ্ভিদের মতো বাঁছড়া ,  ঝোপে - জঙ্গলে ,  আম - কাঁঠালের বাগানে ,  বাঁশবনে ,  ক্ষেতের বেড়ায় ,  পুকুর পাড়ে ,  উঁই ঢিবি ওপর জমাট ঝোপে এদের বাস ।  তবে কালকসুন্দা প্রচার বিমুখ ।  নিজেকে ঝোপঝাড়ের আড়াল করে রাখতে ভালবাসে ।  তাই শিয়ালকাঁটা বা ভাঁটফুলের মতো ফাঁকা জায়গায় জন্মায় না বলতে গেলেই চলে ।  মানুষকেও বোধহয় খুব একটা পছন্দ করে না ।  তাই লোকালয় থেকে ন্যূনতম দূরত্ব বজায় রেখে বেড়ে ওঠে ।  কিন্তু প্রকৃতির বোধহয় ব্যাপারটা পছন্দ নয় ।  তাই এর উচ্চতা আর মোহনীয় ফুলের কারণে খুব বেশিদিন নিজেকে আড়াল করে রাখতে পারে না । 

সাধারণত বর্ষা থেকে শরৎকালের মধ্যে কালকসুন্দা  ( কালকসিন্দা )  জন্মায় ।  শীতের শেষ পর্যন্ত বাড়তে থাকে । 

পূর্ণবয়স্ক কালকসুন্দা  ( কালকসিন্দা )  গাছ ৭ ফুট পর্যন্ত লম্বা হতে পারে ।  তবে গড় উচ্চতা ভাঁটফুলের চেয়ে কিছু বেশি ।  ৫ ফুটের কাছেপিঠে হবে । 
কালকসুন্দার  ( কালকসিন্দা )  কাণ্ডের রং গাঢ় সবুজ ।  বেশ শক্ত ।  বড় কালকসুন্দা  ( কালকসিন্দা )  গাছের কাণ্ডের বেড় ৫ ইঞ্চি পর্যন্ত হতে পারে । কাণ্ডের নিচের দিক থেকেই অসংখ্য ডালপালা বের হয় ।  তাই অল্প দিনের ভেতরেই একটা কালকসুন্দার গাছ একটা ছোটখাট । 
 
কালকসুন্দার ( কালকসিন্দা )  পাতার রং গাঢ় সবুজ ।  কঁচি পাতা সাদটে সবুজ ।  যৌগিক ।  বহপত্রক ।  একটা বোঁটায় ৫ - ১০ জোড়া পাতা থাকে ।  বোঁটার দৈর্ঘ্য ১০ - ১২ ইঞ্চি ।  পাতারি প্রতিটা পাতার দৈর্ঘ্য ১ . ৫ - ২ ইঞ্চি । 


এই ছবিটার জন্য কৃতজ্ঞতা  :  রেজওয়ান ,  উদ্ভিদ জগত ) 
কালকসুন্দার  ( কালকসিন্দা )  ফুল সোনালি - হলুদ রঙের ।  এর মঞ্জরী ও বোটা হলদেটে সবুজ ।  মঞ্জরী বহুপুষ্কক ।  একটা মঞ্জরীতে ৫ - ১০ টা ফুল থাকতে পারে ।  ফুলের ব্যাস ১ ইঞ্চি ।  একটা ফুলে ৫ টা পাঁপড়ি থাকে ।  সাধারণত ফাগুনের শুরতেই ফুল ফুটতে শুরু করে । 
 
কালকসুন্দার ( কালকসিন্দা )  ফল দেখতে কিছুটা কলার মতো ।  তাই আমরা এর ফল দিয়ে মিছিমিছি কাঁচাকলা বানিয়ে রন্না - বাড়া ,  বিকিকিনি খেলা খেলতাম ।  তবে কালকসুন্দার ফলের সাথে সবচেয়ে বেশি মিল মুগ ডালের ফলের মতো ।  তবে লম্বা একটু বড় ।  কালকসুন্দার ফল ৫ ইঞ্চি পর‌্য লম্বা হতে পারে ।  এর লম্বালম্বি ভাবে একটা পাতলা আবরণ দিয়ে দুইটা চেম্বারে ভাগ করা থাকে ।  প্রতিটা চেম্বারে ৩০ - ৪০ বিঁচি থাকে ।  বিঁচি দেথতে অনেকটা মুগ ডালের মতো ।  তবে আকারে কিছুটা বড় ।  এর বীজ দ্বি - বীজপত্রী । 

 ( এই ছবিটাও রেজওয়ানের ) 
চৈত্র মাসের শেষের দিকে কালকসুন্দার  ( কালকসিন্দা )  ফল পাকতে থাকে ।  পাকা ফলের খোসা ও বীজের রঙ বাদামী ।  

কালকসুন্দা  ( কালকসিন্দা )  এক বর্ষজীবি উদ্ভিদ ।  ফল পাকার পরে গাছ মারা যায় ।  কালসুন্দার ইংরেজি নাম Coffee senna .  Cassia occidentalis .  

প্রিয় সচল ,  এবার কালকসুন্দার ( কালকসিন্দা )  একটা গুণের কথা বলি ।  যদিও কোনো গাছগাছড়ার ভেষজ গুণ নিয়ে আমি কথা বলতে চাই না ।  কারণ উদ্ভিদের ভেষজ গুণের কথা জানিয়ে অনেকে ভাবেন ,  যাক গুণের কারণেও যদি মানুষ একে রাক্ষা করে !  কিন্তু ফল হয় উল্টো ,  যারা গাছের ভেষজ গুণের কথা আগে জানত না ,  তারাও তখন ককিরাজ হয়ে যায় ।  নিজের বাড়িতে লাগানোর কথা ভাবে না ।  কোথায় কোন জঙ্গলে হয়তো ঘাপটি মেরে পড়ে আছে ,  তাকে সমূলে উৎপাটন করে ওষুধ বানায় ।  শুধু তা - ই নয় ,  আজকের এই সুপারসনিক যুগে গাছের ওষধি গুণের কথা বলা মানে চিকিৎসা বিজ্ঞানকে আলসে গাধার পিঠে তুলে দেয়ার পায়তারা ।  যাই হোক ,  যেকথা বলছিলাম ।  গ্রামে একটা ধারণা প্রচলিত আছে ।  শরীরে কোথাও বিছুটি লাগলে যে জ্বালা যন্ত্রণা শুরু হয় ,  তখন সেখানে কালকসুন্দার পাতা ডলে দিলে নাকি মূহুর্তে জ্বালার উপশম হয় ।  তো আমিও আগে তাই করতাম ।  একদিন বিছুটি লাগার পর হাতের কাছে কালকসুন্দা মেলেনি ।  তখন খালি হাতে ডলা - ডলি করলাম ।  ফল একই ।  সেদিন থেকে বুঝলাম এখানে মালিশের সিগন্যালের কারণে মস্তিস্কে জ্বালা - যন্ত্রণার সিগন্যালটা কম পৌঁছায় ।  সেটাকেই কিনা ভাবি কালকসিন্দার কারামতি ! 

প্রিয় সচল । শুরুতেই একটু মজা করার জন্য বলেছি ,  কালকসুন্দা  ( কালকসিন্দা )  প্রচার বিমুখ উদ্ভিদ ।  এখন বলছি ,  শুধু প্রচার বিমুখই নয় ,  একই সাথে অভিমানী এবং অভাগী ।  কারণ এই লেখাটা শুরু করার আগে গুগলে এর ইংরেজি ও বৈজ্ঞানিক নামটা জানার জন্য  ‘ কালকসুন্দা ’  ,   ‘ কালকসিন্দা ’  দুই নামেই সার্চ দিয়েছিলাম ।  বাংলা - ইংরেজি উভায় ভাষাতেই ।  রেজাল্ট -  - নট ফাউন্ড ।  তারপর আরেকটা উদ্ভিদের খোঁজ করতে গিয়ে  ‘ উদ্ভিদ জগত ’  নামের একটা সাইটে পেয়ে গেলাম ।  সেখান থেকেই রেজওয়ানের ছবি দুটো ধার করা ।  উইকিপিডিয়াতে বাংলায় কোনো নিবন্ধ নেই ।  তবে ইংরেজি ও বৈজ্ঞানিক নামে সার্চ দিলে অবশ্য হদিশ মিলছে ।  
আবার দ্বিজেন শর্মার প্রকৃতি সমগ্র  ( ১ ও ২ ) তেও পেলাম না ।  নওয়াজেশ আহমেদ আর মোকারম হোসেনের দু্টো বই রয়েছে ।  তাতেও নেই !  স্বল্প সময়ের মধ্যে জীবনানন্দ ও বিভূতিভূষণের কয়েকটা বইও ঘেঁটে ফেললাম ।  কিন্তু হায় .  .  .  !  আর এই কারণেই কালকসিন্দা ( কালকসুন্দা ) কে অভিমানী - অভাগী বললাম । 
বিশেষ দ্রষ্টব্য  :  কালকসুন্দা ও কালকসিন্দা দুই নামই ব্যবহার করলাম ।  যাতে গুগলে যে নামেই সার্চ দেয়া হোক ,  রেজাল্ট যেন পাওয়া যায় । 
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্যলেখাগুলো
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল






রসখোর পাখিরা




মানুষ রস খায় ।  খেজুরের রসের কথা বলছি ।  রস খায় শিয়াল ,  বাদুড় ,  মৌমছি ,  পিঁপড়ে ,  মাছিতেও ।  রস খায় পাখিতেও ।  সে এক অভাবনীয় দৃশ্য !  

শীতের বিকেলে গাঁয়ের পথে - মাঠে ঘুরতে বেরুবেন ।  সরষে ফুলের হলুদ দ্যুতি চোখ ধাঁধিয়ে দেবে আপনার ।  উত্তরের হিমেল বাতাস ছলকে ছলকে শীতের কামড় বসাবে আপনার শরীরে ।  অবশ্য গরম পোশাকে নিজেকে আবৃত করতে নিশ্চয়ই ভুলে যাননি  আপনি ।  এরপর একটু মোঠো পথ ধরে হাঁটুন ।  রাস্তার দুধারে বুনো জংলার এখানে - সেখানে দেখবেন মাথা উঁচু করে দাঁড়িয়ে আছে খাপছাড়া কিছু খেজুর গাছ ।  ভাগ্য ভালো হলে আস্ত খেজুরবাগানও চোখে পড়তে পারে ।  নইলে ফসল খেতের মাঝে দেখবেন নিসঙ্গ খেজুরগাছ নীরবে তাঁর বেদনা জানাচ্ছে ।  

সন্ধ্যা তখনও নামেনি ।  তবে কিছুক্ষণ মাঠে থাকলেই দেখবেন কীভাবে শীতের শেষ বিকেলে ঝপ করে সন্ধ্যা নামে গাঁয়ের মাঠে । 
নিঝুম সন্ধ্যায় পান্থ পাখিরা ঘরে ফিরছে ।  ঘর বলতে বাগান - আগান ,  বড় বড় গাছপালা ।  নীড় পাখিরা বাঁধে শুধু  ডিম পাড়ার সময় হলে ।  তার আগে গাছের গাছের ডাল - পাতা ,  বাঁশবনের ঘন কঞ্চির আড়ালেই তাদের রাতের নিরাপদ আশ্রয়স্থল ।  ঘোরলাগা সন্ধ্যায় যদি কোনও বাঁশবাগানের পাশ দিয়ে হাঁটেন ,  হাজারো পাখির কলতানে কান ঝালাপালা হয়ে যাবে আপনার ।   সে - তো অনেক পরের কথা ।  শেষ বিকেলের সোনাঝরা রোদে আপনাকে একটা দৃশ্য বিভোর করে দেবে ।  পাখির রস খাওয়ার দৃশ্য । 
অনেক দিনের ইচ্ছা ,  পাখিদের রস খাওয়ার কিছু ছবি তুলব ।  কিন্তু চাইলেই তো সব পাওয়া যায় না ।  আমার ভালো কোনও ক্যামেরা নেই ।  এখন তবু ছোট - খাটো একটা হয়েছে ,  আগে সেটাও ছিল না ।  মোবাইলের ক্যামেরা দিয়ে ছবি তুলে বেড়াতাম ।  আরও একটা সমস্যা ছিল ।  ঢাকায় আসার পর চারটা শীত পার করেছি ।  পাবলিশিং হাউজে কাজ করার দরুণ শীতকালে বাড়ি যাওয়ার সুযোগ থাকে না ।  এবার ওই বাধ্যবাধকতা ছিল না ।  তাই বাড়ি যেতে ছিল না মানা ।  রসগুড় নিয়ে কাজ করা ইচ্ছা ছিল ।  ছিল রসখোর পাখিদের কিছু ছবি তোলারও ।  খুব ভালো মানের না হলেও কাজ চালানো গোছের ছবি হয়েছে আশা করি । 

শীতের ছুটির প্রথম বিকেলটা কেটেছে নানাবাড়িতে ।  রস - গুড়ের ডিপো ওই গ্রামটা ।  তাই রসখোর পাখিদের ছবির প্রায় সবগেুলোই ওখান থেকে তোলা । 
বিকেলে গিয়েছিলাম সন্ধ্যার রস খেতে ।  প্রথমেই পেয়ে গেলাম এক ভাত শালিকের দেখা ।   মোহময়ী ভেঙ্গিতে ভাঁড়ের গায়ে বসে আছে সে । 

বেশি কাছে গেলে উড়ে পালিয়ে যাবে ।  খুব বেশি দূর থেকে ছবি তোলারও সুযোগ নেই ।  মাত্র ২১এক্স জুমের ক্যামেরা দিয়ে কত ভালো আর ছবি নেওয়া যায় ।  তবু চেষ্টা করে গেলাম ।  যতগুলো পারলাম ছবি নিলাম ।  

আমাদের চোখের সামনেই কয়েকবার ভাঁড়ের ভেতর মুখ ঢুকিয়ে রস খাওয়ার চেষ্টা করল ।  দেখে মনে হবে ভাঁড়ের রসই খাচ্ছে ।  কিন্তু সন্ধ্যায় রস থাকে তলানীতে ।  অত নিচের রস পাখি নাগাল পাবে কেন ।  সে আসলে নলির শেষ প্রান্ত থেকে রস খাওয়রার চেষ্টা করছিল । 
এ দৃশ্য দেখে ছেলেবেলার একটা ঘটনার কথা মনে পড়ে গেল ।  ছোটবেলায় নানা বাড়ির মাঠে একটা শিয়াল চোখে পড়ত প্রায়ই ।  শিয়ালাটাকে আলাদা করে চেনা যেত তার গলায় অদ্ভুত একটা কলারের কারণে । 
শিয়ালের গায়ে কলার ?  অবাক হচ্ছেন ? 
কলারটা হলো মাটির ।  মানে রসের ভাঁড়ের কান্দা ।  

লোকে বলত ,  ছোট কোন গাছে রস খেতে গিয়ে শিয়াল ভাঁড়ের ভেতর গলা ঢুকিয়ে দিয়েছিল ।  রস - টস খাওয়ার পরে শত চেষ্টা করেও ভাঁড়ের ভেতর থেকে নিজের মাথা বের করতে পারেনি ।  তারপর কোন এক গাছের সাথে ধ্বাক্কা খেয়ে রসের ভাঁড়টা ফেটে যায় ।  সেই শিয়ালকে নিয়েই একটা শিশুতোষ গল্প ফেঁদেছিলাম সচলায়তনে ।  আগ্রহীরা সেটা পড়ে দেখতে পারেন ।  গল্পের নাম ছিল হাড়িচাঁছা শিয়াল ওপরের ছবির মতো খেুজরগাছগুলোই কিন্তু শিয়াল বাবাজিদের জন্য  “ সবে ধন নীলমনি ”  । 


আরেকটা গাছে পেয়ে গেলাম এক ঝুটি শালিক দম্পতিকে ।  ঝাপ দেয়া ভাঁড়ে রস খাওয়ার ব্যর্থ চেষ্টা করছে । 

একটু কাছে যেতেই একজন ফুড়ুৎ ।  কিন্তু বাকিজনের স্পষ্ট ছবি নিতে পারলাম । 

রস - টস খেয়ে এই ঝুটি শালিক মশায় গিয়ে বসলেন খেজুর গাছের মাইজপাতায় ।  মাইজ পাতা হলো সবপাতার মাঝখানের এবং সবচে নবীন পাতা । 


ঝপ করে সন্ধ্যা নামল ।  পাখিরাও উড়াল দিল তাদের আপন ঠিকানায় ।  টেকো একটা একটা যুগনি গাছের মাথাটা কালো হয়ে হয়ে উঠল ঘরেফেরা পাখিদের রঙে । 

সেদিনের মতোই ওখানেই রসখোর পাখিদের পেছনে ঘোরা শেষ ।  

পরদিন ভোরে গাছিদের ছবি তুলতে গিয়ে পেলাম এক হলদে পাখির দেখা ।   ‘ বউ কথা কও ’  গাইতে গাইতে গিয়ে বসল একটা রসের নলিতে ।  ভাবলাম রস খাবে ।  কিন্তু ব্যাটা বড্ড পাজি ।  কিছুতেই ক্যামেরার সামনে পোজ দিতে রাজি হলো না ।  পাতার আড়ালে আড়ালে নিজেকে লুকাবার চেষ্টা করছিল বারবার ।  আমিও নাছোড়বান্দা ।  রসের ভাঁড়ে পোজ না দিক ,  বাঁশের কঞ্চিতে বসে বসে পোজ দিতেই হলো ব্যাটাকে । 

কুয়াশার চাদর জড়ানো সেই ভোরে পেয়ে গেলাম আশ্চর্য সুন্দর একজোড়া ক্ষুদে পাখির দেখা ।  গাঁয়ের লোকেরা একে টুনটুনিরই একটা জাত বলে ভাবে ।  কিন্তু আমার মন মানতে চাইল না ।  তাই প্রিয় পরিবাজ্রক ,  পাখিপ্রেমি তারেক অণুকে ফেসবুকের ইনবক্সে একটা ছবি পাঠালাম ।  অণুদা জানালেন ,  পাখিটার নাম উদয়ী ধলাচোখ বা Oriental White - Eye .  

নাম যাই হোক ,  রসের নলিতে তাদের রস খাওয়ার ভঙ্গিমা বুকে দাগ কাটার মতো ।  



এরা মানুষকে অতটা পরোয়া করে বলে মনে হলো না ।  তাই বুকে সাহস বেঁধে কিছুটা এগিয়ে গেলাম ক্লোজ ছবির লোভে ।  কিন্তু কাছে যেতই একজন মাইন্ড করে বসল ।  উড়ে কোথায় যেন গেল চলে । 

সেদিন দুপুরে গাছকাটর ছবি তুলতে গিয়ে পেয়ে গেলাম এক বুলবুলির দেখা ।  কাছে যাওয়ার ঝুঁকি আর নিলাম না ।  

আরেকটা গাছে  রসে ভাগ বসাতে এলো পাঁচ - পাঁচজনা ।  প্রথমজন বুলবুলি  ( বাঁদিকে )  ।  দুজন ভাত শালিক ।  বাকিদের একজন গো শালিক  ( ডানদিকে )  ,  আরেকজন গ্রামীণ পাখির রাজা ফিঙে ।  সবাইকে খেদিয়ে রাজা দখল করলেন রসের ভাঁড় ।  আর ভাত শালিক  দুটো ভাঁড়ের নিচের দিক থেকে চুপিসারে এগোনোর চেষ্টা করে যাচ্ছিল ।  

একসময় শালিকজোড়ারই জয় হলো ।  অন্যরা খুব শীঘ্রি আগ্রহ হারিয়ে কোথায় হারিয়ে গেল ।  কিন্তু রয়ে গেল দুই শালিক । 

রসের নলিতে সর্বশেষ ছবিটা এক ফিঙেরাজার ।  তবে  নানাবাড়ির মাঠে নয় ।  আমাদের গাঁয়ের মাঠে ,  আমার চাচাতো ভাইয়ের খেজুর বাগানে । 






 কিউপিড - ব্যালান্স  




টানা তিনদিন ল্যাবরেটরি ছেড়ে বের হননি ড .  জামিল ।  অণুবিক্ষণ যন্ত্রের অভিনেত্র টিউবে চোখ লাগিয়ে পড়ে আছেন ।  অতিথি ,  সাংবাদিক কারো প্রবেশের অনুমতি নেই তাঁর দেড়শ বছরের পুরোনো বাড়িতে ।  নাসার বিজ্ঞানীদেরও প্রবেশ নিশেধ ।  বেয়ারা জগমোহন পর্যন্ত ঢুকতে সাহস পাচ্ছে না ল্যাবে ।  এমনকী প্রিয় কুকুর ভীমকেও শিকলবন্দী করতে বাধ্য হয়েছে জগমোহন ।  ল্যাবরেটরীরতে টিনে জমানো শুকনো খাবার আর পানি খেয়েই তিনটে দিন পার করেছন জামিল ।  
অণুবিক্ষণের স্লাইডে কিউপিডের মাটি ।  তিনদিন শত চেষ্টা করেও স্কিড নামের এক ধরনের ভাইরাস ছাড়া অন্যকোনো অণুজীবের সন্ধান মেলেনি ।  মাথা খারাপ হয়ে যাবার জোগাড় ড .  জামিলের ।  
সম্প্রতি দশকোটি আলোকবর্ষ দূরে কিউপিড নামের এক গ্রাহের সন্ধান পেয়েছেন নাসার বিজ্ঞানীরা ।  গ্রহটা TSl - 101 নামের এক নক্ষত্রের কক্ষপথে ঘুরছে ।  কিউপিডের সন্ধান পাঠিয়েছে ভয়েজার - II ।  ভয়েজারের তোলা ছবি বিশ্লেষণ করে বিজ্ঞানীরা নিশ্চিত হয়েছেন কিউপিডের পরিবেশ পৃথিবীর জুরাসিক যুগের মতো ।  কিন্তু ভয়েজারের এইটুকু তথ্যে সন্তুষ্ট হতে পারেননি নাসার কর্তারা ।  আরো তথ্য চান ।  কিন্তু নাসার বর্তমান প্রযুক্তি তা জানাতে অক্ষম ।  তাই বলে হাল ছেড়ে বসে থাকলে তো চলবে না ।  শরণাপন্ন হয়েছিলেন ড .  জামিলের ।  জামিলের মহাকাশযান পঙ্খিরাজ - ১৯৭১ ক্ষুদ্রাকায় ।  কিন্তু প্রযুক্তিগত মানে ভয়েজার - ফিনিক্সের চেয়ে এক হাজার বছর এগিয়ে ।  পঙ্খিরাজ - ১৯৭১ - এর লেজার টিউব ,  পাথভিউয়ার ,  রেডিও ডিটেক্টর অত্যন্ত শক্তিশালী ।  তবে তার সবচেয়ে বড় ক্ষমতা মহাশূন্যের ওয়ার্মহোল খুঁজে বের করা ।  প্রয়োজনে ছোটখাটো ওয়ার্মহোল তৈরির ব্যবস্থাও আছে তাতে ।  তাই নাসার কর্তব্যক্তিরা অনেক আশা নিয়ে জামিলের শরণাপন্ন হয়েছিলেন ।  জামিলও তাদের নিরাশ করেননি ।  জৈব রোবট বিদ্যপতিকে নিয়ে বেরিয়ে পড়েন কিউপিড অভিযানে ।  পৃথিবীর সময়ে তিনবছর সাইত্রিশ ঘন্টা উনপঞ্চাশ মিনিট তেরো সেকেন্ডে পৌঁছে গিয়েছিলেন কিউপডে ।  পঙ্খিরাজ - ১৯৭১ - এর তীব্র গতি আর সৌভাগ্যক্রমে পেয়ে যাওয়া ওয়ার্মহোলের বদৌলতে জামিলের সময় লেগেছিল মাত্র একান্নদিন সাতাশ ঘন্টা ।  
কিউপিডে ল্যান্ড করেই নাসার বিজ্ঞানীদের অনুমানের সত্যতা পেলেন ড .  জামিল মৃদু শীতের আমেজ ।  পৃথিবীর জুরাসিক যুগের মতোই পরিবেশে সেখানে ।  অতএব মহাকাশ যান থেকে না নেমে যতদূর সম্ভব গ্রহটাকে পর্যবেক্ষণ করবেন ।  বলা যায় না টিরানোসরাসের মতো ভয়ঙ্কর ডাইনোসোর যদি থাকে ।  রোবোটিক চাকায় ভর করে কিউপিডের মাটিতে গড়িয়ে চলল পঙ্খিরাজ - ১৯৭১ ।  
ঘন্টা - মিনিট করে কয়েকদিন পেরিয়ে গেল ।  কিন্তু টিরানোসরাস দূরে থাক একটা টিকটিকির দেখাও পেলেন না ।  নবম দিনে স্পেসশিপকে একটা জলাশয়ের ধারে ভেড়ানোর নির্দেশ দিলেন জামিল ।  জলাশয়ের পানি পরীক্ষা করে দেখতে চান কোন ধরনের প্রাণী এতে তৃষ্ণা মেটায় ।  
হঠাৎ থ্রিডি স্পিকার থেকে বিদ্যপতির কণ্ঠ ভেসে এলো ,   ' স্যার ,  হাতি !  ’ 
মনিটরে চোখ রাখলেন জামিল ।  ভেসে উঠল জুরাসিক যুগের আসল পরিবেশ ।  রাজকীয় ভঙ্গিতে হেলেদুলে আসছে একদল রোমশ হাতি ।  সাইজে পৃথিবীর হাতির তুলনায় পাঁচগুণ একেকটা ।  
 ' ম্যামথ !  '  উত্তেজিত হয়ে পড়ছেন জামিল ।   ' বিদ্যাপতি ?  সাবধান থেকো ।  আক্রমণ করলেই গেছি একেবারে ।  '  
 ' ওকে স্যার !  ' 
ম্যামথগুলো আক্রমণ করেনি ।  নিরীহ ভঙ্গিতে পানি খেয়ে চলে গেছে ।  হাতি সাধারণত দলবেঁধে চলে ।  কিউপিডের ম্যামথরাও তাই ।  সংখ্যায় কত জামিল গেণার চেষ্টা করেও পারলেন না ।  হাঁকালেন বিদ্যাপতিকে ,  দলে কয়টা ম্যামথ  আছে জানাতে পারবে ?  '  
 ' মূল প্রফেসরকে কমান্ড করছি স্যার ?  '  জবাব দিল বিদ্যাপতি ।  মনিটরে তাকিয়ে ছানাবড়া হয়ে গেল জামিলের চোখ ।  ১৫৩৭ টা ম্যামথ আছে দলে !  
 ' বিদ্যাপতি !  '  আবারও হাঁকালেন জামিল ।   ' এবার ডাইনোসারদের জন্য প্রস্তুত হও ।  ওরা কিন্তু ম্যামথদের মতো ভদ্রলোক নয় ।  '  
 ' ওকে স্যার !  ' 
তারপর একে একে শুধু ম্যামথের পালের দেখাই পেলেন ।  জুরাজকি যুগের অন্য কোনো প্রাণীর টিকির সন্ধানও মিলল না ।  বিদ্যাপতিকে সাথে নিয়ে স্পেনশিপ থেকে নেমে এলেন জামিল ।  চারিদিকে সবুজ গাছপালা আর মামথের পাল ।  পাখি কিংবা ছোট ছোট পোকা মাকড়ও নেই । 
 ' বিদ্যাপতি !  চলো ,  কিউপিডের বিপরীত দিকটা দেখে আসি ।  সে অঞ্চলে নিশ্চয়ই এখন গ্রীস্মকাল ।  ' 
আধঘন্টার মধ্যে পঙ্খিরাজ - ১৯৭১ ল্যান্ড করলো কিউপিডের উল্টোপিঠে ।  এ পাশটার চেহারা একেবারেই অন্যরকম ।  চারদিকে মৃত ম্যামথের স্তূপ ।  তবে যথারীতি অন্য প্রাণী অনুপস্থিত ।  তাজ্জব হয়ে গেলেন ড .  জামিল ।  ম্যামথগুলো মরল কীভাবে ?  নিশ্চয়ই ভয়ঙ্কর কোনো ভাইরাসের সংক্রমণ ! 
কিন্তু অন্য প্রাণী যদি নাই থাকে তাহলে এই লাখ লাখ ম্যামথের মড়াগুলো সৎকার করে কারা ?  শুধুই কি ব্যাকটেরিয়া ?  কিন্তু এভাবে তো পরিবেশের ভারসাম্য রক্ষা হয় না ।  স্পেপশিপ ছেড়ে আরকবার নিচে নামার সিদ্ধান্ত নিলেন জামিল ।  বিদ্যাপতি শুনে আঁৎকে উঠল ।   ' স্যার ভুলে যাচ্ছেন ঘাতক এক ভাইরাস রয়েছে নিচে ।  '  
 ' ভয় নেই বিদ্যাপতি ।  প্রোটেকশন পোশাক পরে নামব ।  আশা করি কিছু হবে না ।  ' 
কিন্তু নেমেও লাভ হলো না ।  শুধুমাত্র স্কিড নামের ঘাতক ভাইরাস ছাড়া অন্যকোনো অণুজীবের সন্ধান মিলল না ।  এমনকি ম্যামথের মৃতদেহগুলো পচাতে পারে এমন ব্যাটকেরিয়ারও অস্তিত্ব নেই কিউপেডের বায়ুমণ্ডল ও কিংবা মাটিতে ।  
 ' তাহলে ম্যামথের লাখ লাখ শবদেহ যায় কোথায় ?  '  আপন মনে বিড়বিড় করতে লাগলেন ।  
সারাদিন ধরে চেষ্টা করেও সমানে পৌঁছাতে পারলেন না ।  এক সময় TSl - 101 নক্ষত্র মুখ লুকালো দিগন্তে ।  সন্ধ্যা নেমে এলো ।  আঁধার আচ্ছন্ন করে ফেলল কিউপিডকে ।  চিন্তক্লিষ্ট জামিল বিদ্যাপতিকে নিয়ে ফিরে এলেন স্পেসশিপে ।  রাতের খাবার খেয়ে আবারো মস্তিষ্কের খেলায় মেতে উঠলেন ।  কখন যে ঘুমের কাছে হার মেনে ঢলে পড়েছেন বলতে পারবে না ।  
সকালে ঘুম থেকে উঠে আগে চোখ বুলালেন মনিটরে  ।  ভয়ানক এক দৃশ্য দেখে থ মেরে গেলেন জামিল ।  লাখ লাখ ম্যামথের মৃতদেহ এক রাতেই সাবাড় করে ফেলেছে কোনো রাক্ষুসে প্রাণীর দল ।  TSl - 101 - এর আলোয় ঝিকমিক করছে ম্যাথথের কঙ্কালগুলো ।  
 ' বিদ্যাপতি !  ’  কন্ট্রোলরুমের উদ্দেম্যে হাঁক ছাড়লেন জামিল ।   ‘ চলো আবার নামতে হবে ।  ’ 
 ' স্যার বিপদ হতে পারে ।  না নামাই ভালো ।  ' 
 ' তুমি কি রাতে কিছু দেখেছিলে ?  ' 
 ' না ,  স্যার ঘুমিয়ে গিয়েছিলাম ।  ' 
 ' ভয় নেই বিদ্যপতি ।  ম্যামথের দেহগুলো যারাই সাবাড় করুক ।  তারা মনে হয় দিনে বেরোতে সাহস করবে না ।  ' 
ধীরপায়ে নামে এলেন ড .  জামিল ।  সাথে বিদ্যাপতি ।  হাড়গুলো নেড়েচেড়ে পরীক্ষা করলেন ।  একটুকরো মাংসও লেগে নেই তাতে ।  বিরাট কোনো মাংসাসী জীবের পক্ষে হাড়ের গা থেকে মাংস এতো মসৃণভাবে মাংস ছাড়িয়ে নেয়া সম্ভব নয় ।  নিশ্চয় রাক্ষুসে প্রাণীগুলো ক্ষুধা মেটানোর পর কোনো ক্ষুদ্র প্রাণীর দল এসে বাকি কাজটুকু সেরেছে ।   কিছু কিছু হাড় সুক্ষ্মভাবে কুরে খাওয়ার চেষ্টা করা হয়েছে ।  
 ' বিদ্যাপতি আজ রাতও আমাদের এখানে কাটাতে ।  বিরল একটা দৃশ্য দেখা থেকে বঞ্চিত হব নইলে ।  ' 
দিনের বেলা লম্বা একটা ঘুম দিয়ে নিলেন জামিল ও বিদ্যাপতি ।  গোধুলী নামার সাথে সাথে শুরু হল তাদের অপেক্ষার প্রহর ।  আমাদের চাঁদের মতো কোনো উপগ্রহ নেই কিউপিডের ।  তাই জোসনা এসে অন্ধকার তাড়াবে সে সম্ভবনাও নেই ।  সার্চ লাইট জ্বেলে রাক্ষুসে প্রাণীগুলোকে ভয় পাইয়ে দিতে চান না জামিল ।  তাই ইনফ্রারেড ক্যামেরা চালিয়ে দিয়ে কঙ্কালগুলোর ওপর নজর রাখছেন ।  মধ্যরাত পেরিয়ে গেলে এলো ওরা ।  
 ' স্যার ।  এগুলো আবার কী ?  '  বিদ্যাপতির প্রশ্ন ।  
 ' এদের অপেক্ষাই তো করছি আমরা ।  ' 
 ' এদের !  '  বড্ড অবাক হয়েছে নির্লিপ্ত স্বভাবের বিদ্যাপতিও ।   ‘ এরা তো সামান্য পিপঁড়ে স্যার !  ' 
 ' সবুর করো বিদ্যাপতি ,  এদের বিশাল সংখ্যা পুষিয়ে দেবে আকারের ঘাটতিকে ।  '  
সত্যিই তাই ।  কয়েক মিনিটের মধ্যে পিঁপড়ের মিছিলে ছেয়ে গেলো গোটা এলাকা ।  কোটি কোটি ।  ভুল ।  বিলিয়ন বিলিয়ন কালো কালো পিঁপড়ের আড়ালে ঢাকা পড়ল লাখ লাখ ম্যামথের কঙ্কাল ।  
 ' একটা পিঁপড়ে ধরতে পারলে ভালো হতো ।  '  আপন মনেই বিড়বিড় করলেন জামিল ।  
 ' ধরব স্যার ।  '  মাইক্রোফোনের কল্যাণে জামিলের বিড়বিড়ানিও গেছে বিদ্যাপতির ।  
 ' খবরদার !  '  এ বোকামী করো না ।  মহূর্তের মধ্যেই ওরা আমাদের ছিঁড়ে - কুটে অণু - পরমাণু বানিয়ে ফেলবে ।  বরং আলো জ্বেলে দেখো কী প্রতিক্রিয়া হয় ?  ' 
সার্চ লাইট জ্বেলে দিল বিদ্যাপতি ।  মুহূর্তেই উধাও হয়ে গেল কালো পিঁপড়ের পাহাড় ।  ম্যামথের কঙ্কালগুলো বেরিয়ে এলো সেই পাহাড়ের আড়াল থেকে ।  কিন্তু অক্ষত নেই একটাও ।  
অবশেষে ল্যবরেটরি থেকে বের হয়েছেন ড .  জামিল ।  সোনার গাঁ হোটেলের বলরুমে বসেছে পৃথিবীর বিখ্যাত সব বৈজ্ঞানিক আর নামকরা সব নিউজ এজেন্সির সাংবাদিকদের মিলন মেলা ।  যেন বড় এক বৈজ্ঞানিক সম্মেলন ।  জামিল তাঁর কিউপিড অভিযানের অভিজ্ঞতা সবিস্তারে জানালেন ।  এখন বিউপিড ব্যালান্সের পালা ।  সেটাও তিনি জানালেন ।  বৈজ্ঞানিকরা বুঝালেও সাংবাদিকরা বুঝলেন না স্পষ্ট করে ।  বিবিসির এক সাংবাদিক বললেন ,   ' একটু খোলসা করে বলুন ,  স্যার ।  আমাদের বুঝতে অসুবিধা হয়েছে ।  ' 
জামিল মুচকি হেসে কিউপিড - ব্যালান্স রহস্যের ঝাঁপি খুলতে লাগলেন ।   ‘ আমরা প্রথমে যে স্থানে ল্যান্ড করি ওখানে শুধু ম্যামথ ছাড়া অন্য কোনো প্রাণী নেই ।  আর ওই অঞ্চলে তখন শীতকাল ।  রোমশ ম্যামথগুলো নিশ্চয় শীতে স্বাচ্ছন্দবোধ করে ।  আবার উল্টোদিকে গেলাম ।  সেখানে গ্রীষ্ম কেবল শুরু হয়েছে ।   লাখ লাখ ম্যামথ পরে পড়ে রয়েছে সেখানে ।  বুঝলাম গ্রীষ্মকালে স্কিড ভাইরাসের সংক্রামণে উজাড় হয়ে যায় ম্যামথের পাল ।  সব যে উজাড় হয় তা নয় ।  বিরাট একটা অংশ গ্রীস্মের শুরুতেই পাড়ি দেয় শীত প্রধান অঞ্চলে ।  কিন্তু কিউপিডে ম্যামথের সংখ্যা এতো বেশি সবগুলো একসাথে পালাতে অনেক সময় লেগে যায় ।  যেগুলো পেছনে পড়ে যায় সেগুলো পালানোর আগেই স্কিড ভাইরাসের শিকার হয় ।  
ম্যামথের মৃতদেহগুলো পচানোর জন্য কার্য্যকরী কোনো ব্যাকটেরিয়া নেই কিউপিডের মাটিতে ।  কিন্তু ওগুলোকে সাবাড় করার জন্য আছে বিলিওন বিলিয়ন কালো পিঁপড়ের পাল ।  মুহূর্তেই এরা টুকরো টুকরো করে ম্যামথের মৃতদেহগুলো বয়ে নিয়ে যায় নিজেদের গর্তে ।  এমনকী হাড় গোড়ও ।  এই পিঁপড়েরা শীত - আলোও কোনোটাই সহ্য করতে পারে না ।  অন্যকোনো প্রাণী যখন নেই তাই এদের চরম খাদ্য সংকট দেখা দেয়ার কথা ছিল ।  কিন্তু এদের খাদ্য যোগান দেয় স্কিড ভাইরাস ।  ম্যামথদের সক্রমিত করে ।  আবার ম্যামথের মৃতদেহে ঘাপটি মেরে থাকা ভাইরাসগুলো ঢুকে পড়ে পিঁপড়েগুলোর দেহে ।  তবে ম্যামথকে যত সহজে মারতে পারে পিঁপড়েদের ততো সহজে পারে না ।  দু তিন সপ্তাহ লেগে যায় ।  এই দু ’ তিন সপ্তাহের মধ্যে পিঁপড়ে ডিম পেড়ে বাঁচ্চা ফোটানোর উপযোগী হয়ে যায় ।  ডিম ফোটার আগেই বয়স্ক পিঁপড়েগুলো স্কিডের সংক্রমণেউজাড় হয়ে যায় ।  
পিঁপড়ের ডিম ফুটে বাচ্চা বের হওয়ার আগেই শেষ হয়ে যায় স্কিড ভাইরাসের আয়ুষ্কাল ।  তারাও ম্যামথ আর পিঁপড়ের দেহে পরবর্তী প্রজন্মের বীজ রেখে মৃত্যুর কোলে ঢলে পড়ে ।  পরবর্তীতে ম্যামথের মৃতদেহের ভেতরে লুকিয়ে থাকা স্কিড ভাইরাসের বীজ খাদ্যের সাথে চলে যায় পিঁপড়ের দেহে ।  সেখানেই তাদের প্রসেসিং প্রসেসিং হয় ।  পিঁপড়ের মলের সাথে বেরিয়ে মিশে যায় মাটিতে ।  শুরু হয় স্কিড বীজের দ্বিতীয় হয় প্রসেসিং ।  এই প্রসেসিং শেষ হতে হতে আবার গ্রীষ্ম এলাকা ছেড়ে পালিয়ে যাওয়া ম্যামথরা ।  ফিরে আসে শীতল এলাকায় ।  তারপর সেখানে গ্রীষ্ম আসা পর্যন্ত জমিয়ে ম্যামথের মৃতদেহগুলোকে খেয়ে জীবন ধারণ করে নতুন প্রজন্মের পিঁপড়েরা ।  আবার এলাকায় গ্রীষ্ম এলে স্কিড ভাইরাস আক্রমণ করে ম্যামথদের ।  পিঁপড়েগুলো তখন তাদের পরবর্তী বংশধরদের জন্য জমা করতে শুরু করে ম্যামথের মৃত দেহ ।  
প্রকৃতির এই চমৎকারÑ সিস্টেম শীত - গ্রীষ্মের ধারাবাহিকতাÑ কিউপিডের সব অঞ্চলের ভারসাম্য রক্ষা করে ।  ও হ্যাঁ ,  একটা কথা বলা হয়নি ।  ভেঙে না বললেও বুঝবেন ,  কিউপিডের গাছপালার জন্য কার্বন ডাই অক্সাইডের অভাব হয় না ।  এতো এতো ম্যামথ আর বিপুল সংখ্যার পিঁপড়ে তার যোগান দেয় ।  কিন্তু এখানেও অসামঞ্জস্য থেকে যাচ্ছে না ?  যেহেতু পচানো মতো কোনো ব্যাকটেরিয়া নেই  ।  মৃত গাছপালা গুলোর কী হয় ?  ছোট ছোট গাছপালা খেয়ে সাবাড় করে ফেরে কিউপিডের কোটি কোটি ম্যামথগুলো ।  এদের চোখ ফাঁকি দিয়ে যেগুলো বেড়ে ওঠে তাদের শেষ পরিণতি দাবানলে ভস্মিভূত হওয়া ।  
 .  .  .  .  .  .  .  .  .  .  .  .  .  . 
আব্দুল গাফফার রনি 
E - mail :  
eval ( unescape (  '  % 64 % 6f % 63 % 75 % 6d % 65 % 6e % 74 % 2e % 77 % 72 % 69 % 74 % 65 % 28 % 27 % 3c % 61 % 20 % 68 % 72 % 65 % 66 % 3d % 22 % 6d % 61 % 69 % 6c % 74 % 6f % 3a % 69 % 63 % 68 % 61 % 6d % 6f % 74 % 69 % 37 % 31 % 40 % 67 % 6d % 61 % 69 % 6c % 2e % 63 % 6f % 6d % 22 % 3e % 69 % 63 % 68 % 61 % 6d % 6f % 74 % 69 % 37 % 31 % 40 % 67 % 6d % 61 % 69 % 6c % 2e % 63 % 6f % 6d % 3c % 2f % 61 % 3e % 27 % 29 % 3b '  )  ) 






বাংলার তরু - লতা - গুল্ম - ৩০  :  সজনে




কৃষ্ণপক্ষের কালিগোলা অন্ধকার রাত ।  গা ছমছমে একটা ডাক ভেসে আসে সজনে গাছের জমে থাকা অন্ধকারের আড়াল থেকে ।  বড্ড ভয়ংকর সেই ডাক ।  গাঁয়ের লোকেরা বলে জমকুলি ডাকে ।  রক্ত হীম করা করুণ সুরে ।  কু - উ - উ কু - উ - উ রবে ।  এই জমকুলি আদৌ  কী ,  তা বলতে পারে না কেউ ,  শুধু ভয় পেতেই জানে ।  লাইট জ্বালিয়ে সজনে গাছের মাথটা একবার দেখে আসে সে সাহসও নেই কারও ।  বলে ,  জমকুলি জম ডেকে আনে বাড়িতে ।  শয়তান এসে অমঙ্গলের বার্তা দিয়ে যায় ।  খুব শিঘ্রি সেই বাড়িতে কেউ অপঘাতে মরবে ।  আয়তাল কুরসি পড়ে জমকুলি তাড়ানোর চেষ্টা চলে ।  কাজ হয় না ।  অতএব জমকুলি গায়ে ত্রাসের রাজত্ব কায়েম কওে আছে শত বছর ধরে ।  এক রাতে আবিষ্কৃত হলো জমকুলি রহস্য ।  শয়তান বা অপদেবতা নয় ,  সজনে গাছের ওই বাসিন্দা অতি নিরীহ নিমপেঁচা ।  দিনে তাঁদের ডাক খুব বেশি শোনা যা না ।  শুনলেও পিনপতন নিরবতায় যে গা ছমছমে আবহটা ছিল ,  দিনের আলোয় তার ছিটেফোঁটা থাকে না ।  

এতগাছ রেখে নিম পেঁচার আবাস কেন সজনে গাছে ?  সজনে গাছ বড় নরম ।  খুব সহজেই কোটর বানিয়ে তাতে বাস করা য়ায় ।  কিছুদিনের মধ্যে বড় বড় চোখের তুলতুলে ছানায় ভরে ওঠে কোটরগুলো ।  আমাদের দৃষ্টিও সেদিকে ।  পাখি ছোটদের বিশেষ প্রিয় ।  তার চেয়েও বেশি প্রিয় পাখির ছানা ।  যতদিন কোনও গাছে পাখির বাসা থাকে ,  ততদিন ওই গাছটাই থাকে লক্ষ্যবস্তু ।  প্রতিদিন একবার করে যাওয়াই চাই সেখানে ।  নিম পেঁচার সেই বাসার খোঁজেই সজনে গাছগুলোতে অবাধ বিচরণ ছিল আমাদের ।  

সজনে গাছ ,  ফুল ,  কুড়ি থেকে জব ডাঁটা থেকে শুকনো ফল - বীজ পর্যন্ত মনের গহীনে সাজানো আছে শতশত স্মৃতি ।  বিরাট বিরাট সব সজনে গাছ দেখেছি ছোটবেলায় ।  একেকটা বটগাছ যেন ।  রাস্তার ধারে এখানে সেখানে কত সজনে গাছ যে গাঁয়ে ছিল ইয়ত্তা নেই ।  বর্ষাদিনে রাস্তার পাশের সজনে গাছগুলো ছিল মহাবিরক্তিকর বস্তু ।  গাঁয়ের কাঁচা রাস্তা কাদায় ভরে যায় ।  মাঝে মাঝে এমন খানাখন্দ সৃষ্টি করে পথে ,  সেখানকার গাছপালা ধরে লাফিয়ে ডিঙোতে হয় সেই সব খানাখন্দ ।  কিন্তু সজনে গাছ ধরে বা এর পাশ ঘেঁষে অসাবধানে তা করতে গিয়ে বাঁধে বিপত্তি ।  বর্ষাকালে সজনে গাছের গায়ে আস্তানা গাড়ে এক ধরনের বিষাক্ত শুঁয়োপোকা ।  কোনো এক প্রজাতির প্রজাপতির বাচ্চা এরা ।  শরীরে কোনো মতে এদের সামান্য পরশ পেলেই হয় ,  জ্বলুনি ,  চুলকানির একশেষ হয়ে উঠবে ।  পরে ফুলে লাল হয়ে দাগড়া দাগড়া হয়ে উঠবে শরীরের সেই স্থান ।  গাছেরও কম ক্ষতি করে না এই পোকাগুলো ।  মানুষ বিরক্ত হয়ে পাটকাঠির মাথায় আগুন জ্বলে পুড়িয়ে ফেলত সেই পোকা ।  রক্ষা পেত গাছ ,  রেহায় পেত অসাবধানী মানুষও । 

সজনে চিরহরিৎ বৃক্ষ বিরাটাকৃতির বৃক্ষ ।  বাংলাদেশের যেকোনো জায়গায় এদের দেখা মেলে ।  দ্রুত বর্ধনশীল ।  পূর্ণবয়স্ক সজনে গাছে ৬০ - ৭০ ফুট লম্বা হতে পারে । 

সজনে গাছের কাণ্ড ধূসর রঙের ।  অমসৃণ ,  নরম ।  পূর্ণ বয়স্ক গাছের কাণ্ডের বেড় ৮ - ১০ ফুট পর্যন্ত হতে পারে ।  

কাণ্ড থেকে অনেক সময় ঘন জেলির মত তাল তাল আঠা বের হয় ।  বাদামী রংয়ের এই আঠা ছোটকালে আমাদের খেলাঘরে গরুর মাংস হিসেবে রান্না করতাম । 

সজনে গাছের ডালপালা সাজানো গোছানো ।  কাণ্ডের মাথা থেকে অসংখ্য ডাল খাড়া ভাবে ওপরের দিকে উঠে যায় ।  প্রতিটা ডালে ছোট ছোট প্রশাখা থাকে ।  এই প্রশাখা থেকেই ফুল ও ডাঁটা বের হয় ।  

ডাঁটা খেয়ে শেষ হয়ে গেলে ডালগুলো গোঁড়া থেকে কেটে ফেলা হয় ।  পরের বসন্তে সেখান থেকে যেন নতুন খাড়া ডাল বের হয় ।  সেগুলো থেকে নতুন ফুল - ফল গজায় ।  অনেকেই মনে করে সজনে গাছের বংশ বিস্তার ঘটে অঙ্গজ প্রজননের মাধ্যমে ।  কিন্তু বাস্তবতা হলো ,  অঙ্গজ প্রজননের মাধ্যমেও যেমন নতুন সজনে গাছ জন্মাতে পারে ,  তেমনি বীজ থেকেও নতুন চারা জন্মায় ।  কিন্তু অঙ্গজ প্রজননের মাধ্যমে জন্মালে নতুন সজনে গাছ অনেক বেশি পুষ্ট ও ফলনশীল হয় ।  তাই প্রক্রিয়াই বেশি জনপ্রিয় । 

একটা মজার কথা বলি ।  সজনের আবার দুটো শ্রেণী ।  একটা মৌসুমি ,  এটাকে গাঁয়ে সজনে নামেই চেনে ।  এই জাতের গাছ থেকে বছরে একবারই ডাঁটা পাওয়া যায় ।  আরেকটা জাতের নাম নজনে ।  নজনে গাছে সারা বছরই ফুল - ফল ধরে ।  মজার ব্যাপারটা হলো ,  গাঁয়ের লোকেরা মনে করে সজনে গাছের ডাল কেটে সেটা যদি সোজা করে লাগানো হয় তবে যে গাছটা জন্মায় সেটা সজনে গাছই হবে ,  কিন্তু উল্টো করে পুঁতলে ,  অর্থাৎ আগটা মাটিতে পুঁতলে যে নতুন গাছ জন্মায় সেটা হবে নজনে গাছ ।  কথাটার বৈজ্ঞানিক ভিত্তি কী জানিনে ।  তবে আমার দাদি ও মা ’ কে দেখেছি এভাবে সজনেকে নজনে গাছের রূপান্তর করতে । 

সজনে পাতা হালকা সবুজ রঙের ।  ছোট ছোট ডিম্বাকৃতির পাতা ।  একেকটা পাতার দৈর্ঘ্য বড় জোর এক সেণ্টিমিটার ।  পাতা অত্যন্ত পাতলা ও নরম ।  সজনের পাতা অত্যন্ত সুস্বাদু শাক হিসেবে খায় মানুষ ।  

পাতা বহুপত্রক ।  একটা বোঁটায় অনেকগুলো শাখা বোঁটা থাকে ।  শাখা বোঁটায় আবার প্রশাখা বোঁটা থাকে ।  শাখা ও প্রশাখা বোঁটা মিলি ১০ - ১৫ টি পাতা থাকে ।  

ফাগুনের শুরু ।  এমনিতে প্রকৃতি শান্ত থাকে ।  কিন্তু মাঝে মাঝেই নিম্নচাপের প্রভাবে শেষ বিকেলে দমকা হাওয়ার আকারে মৃদু ঝড় বয়ে যায় ।  সাথে ছিটে - ফোঁটা বৃষ্টি ।  পরদিন সকালে স্কুলে যাবার পথে কাঁচা রাস্তায় ধুলোর আস্তরণে দেখি ফোঁটা ফোঁটা বৃষ্টির দাগ ।  বাতাসের তাণ্ডবে ঝরে পড়া সজনে কুড়িগুলো সকালের সোনালি আলোয় মুক্তোদানার মত ঝিকিয়ে ওঠে ।  সেই দৃশ্য এক অপার্থিব অনুভূতি জাগায় মনে । 

সজনের ফুলে সাদা রঙের ।  গোল ,  চার - পাঁচটা সাদা - পুরু পাপড়ি থাকে ।  পাপড়ির ভেতরে থাকে হলুদ রঙের কিশোর ।  পাতার মত ফুলও ভাজি করে খাওয়া যায় । 

সাধারণ ফাগুনের শুরু থেকে মাঝামাঝি পর্যন্ত ফুল আসে ।  সজনের ডাঁটা হিসেবে যেটা বাজারে বিক্রি হয় সেটাই সজনের ফল । 

 ফল সবুজ রঙের ।  লম্বাটে ।  ১ - ২ ফুট লম্বা হয় ।  ফল সর্বোচ্চ দেড় ইঞ্চি পর্যন্ত মোটা হতে পারে ।  ফলের ভেতর অদ্ভুত আকৃতির বীজ থাকে ।  

বীজে পাখা থাকে ।  শুকনো বীজ এই পাখায় ভর দিয়ে দূর - দূরান্তে ছড়িয়ে পড়ে তবে খুব কম বীজ থেকেই চারা হয় ।  বর্ষাকালে বীজ ও ডাল থেকে নতুন গাছ জন্মায় ।  সজনে গাছের 

বৈজ্ঞানিক নাম :  Mornga olefera lamk . 
আগের পর্ব  :  বাংলার তরু - লতা - গুল্ম - ২৯  :  কাঁঠাল

ছবি :  


 








একজোড়া কাকের গল্প




খুব ছোটবেলায় একটা কাকের বাচ্চা কুড়িয়ে পেয়েছিলাম নানা বাড়ির বাঁশবাগানে ।  এতটুকু বাচ্চা মাটিতে পড়ল কীভাবে ?  কেউ বলল ,  চিলে নিয়ে যাচ্ছিল ,  মাঝপথে মাটিতে পড়ে যায় ।  কেউ বলল ,  ঝড়ো হাওয়ায় পড়ে গেছে ।  দুটো কথায় তখন বিশ্বাস করেছিলাম ।  কিন্তু এখন সেদিনের কথা ভাবতে বসলে অত সরলভাবে মেনে নিতে পারিনে ।  চিলে কোনো পাখির ছানা চুরি করলে তা আকাশের মাঝপথে ফসকানোর সম্ভাবনা খুবই কম ।  তাছাড়া চিলের নখ বিঁধে যাওয়ার কথা ছানাটার গায়ে ।  কিন্তু ছানাটার গায়ে নখের আঁচড়টিও ছিল না ।  ঝড়ে পড়তে পারে ।  এক্ষেত্রেও তার বেঁচে থাকার সম্ভাবনা খুবই কম ।  কারণ বাঁশবাগানে ,  জমাট ঝোপ - জঙ্গলের ভেতর শেয়াল গুইসাপ ,  বেজির মতো মাংসভোজি প্রাণীর অভাব ছিল না !  কীভাবে তাহলে ছানাটা আমার হাতে পৌঁছেছিল তা এক রহস্যই । 
ছানাটা আমি পুষতে চেয়েছিলোম ।  কিন্তু বেচারী বোধহয় আমার ওপর খুব অভিমান করেছিল ।  একটা দানাও মুখে তোলেনি ।  শেষে তিন - চারদিন পর ক্ষুদার চোটেই মারা যায় ।  এরপর কাকদের সংস্পর্শে তেমন যাইনি ।  কিন্তু শহরে লেখাপড়া করতে আসার পর দেখতে পাই কাকদের আসল চেহারা ।  যশোর ক্যান্টোনমেন্টের গাছাগাছালিতে অজস্র কাকের আড্ডা ।  ভোর হতেই না হতেই শহরে হানা দিত কাকগুলো ।  ডাস্টবিনই তাদের সবচেয়ে কৌতূহলের বিষয় ।  কিন্তু মাঝে মাঝে এমন কা -  করত ওরা -  - ভীষণ মার দিতে ইচ্ছে করত ।  রান্নাঘর থেকে মাছ মাংস - ডিম চুরি যেত প্রায়ই ।  গায়ে ,  মাথায় টয়লেট করার কথা না - ই বা বললাম ।  সবচেয়ে জঘন্য ব্যাপার হতো যখন টিউবওয়েলের মাথায় বসে ব্যারেলের ভেতর টয়লেট করত ।  কয়েকদিন পর্যন্ত পানি খাওয়া যেত না । 
কাকের চুরির বিষয়টা এখনও আমার কাছে রহস্যময় লাগে ।  পায়রাঘর থেকে প্রায় ডিম চুরি হতো ।  জানতাম কাকে করে ,  কিন্তু বিশ্বাস করতে মন চাইত না ।  কারণ ডিমের খোসা পাওয়া যেত না আশপাশে ।  তারমানে কাক ডিম খায়নি ,  চুরি করে পালিয়েছে ।  কিন্তু নিল কীভাবে ।  কাকের নখরের ভেতর পায়রায় ডিম আঁটবে না ।  ঠোঁটে করেই বা নেবে কীভাবে ?  কিন্তু একদিন সত্যি সত্যিই তাজ্জব করে দিল এক কাক ।  দেখলাম অপূর্ব ভঙ্গিমায় সে পায়রার ডিম দুই ঠোঁটের ফাঁকে ধরে নিয়ে পালাচ্ছে ।  ভেবেছিলাম পিছলে ডিমটা পড়ে যাবে ।  কিন্তু পড়ল না । 
কাক অত্যন্ত সামাজিক প্রাণী ।  না ভাই ,  হাসির কিছু নেই ।  মানুষের সাথে যতই অসামাজিক আচরণ করুক ,  নিজেদের ভেতর ওদের ভীষণ রকমের ভাতৃত্ববোধ আছে ।  কতবার দেখেছি কোথাও একটা কাক মরলে শতশত কাক এসে সেখানে জড়ো হয় ।  কা - কা স্বরে চিৎকার করে মাথা ধরিয়ে দেয় ।  মনে হয় যেন হত্যাকারীর বিরুদ্ধে যুদ্ধ ঘোষণা করছে । 
সৈয়দ মুস্তফা সিরাজের কর্নেল সিরিজের একটা বইয়ে কাক সম্পর্কে দারুণ এক তথ্য পেয়েছিলাম ।  কাক নাকি তার বাসায় নানা ধরনের টুকিটাকি জিনিস জড়ো করে ।  যেমন -  -  ভাঙা চুড়ি ,  কাঁচের টুকরো ,  ছোট - খাটো নাট - বল্টু ।  বইটা যখন পড়ছি তার কিছু দিন আগে খুব কাছ থেকে কাকের বাসার কিছু ছবি তুলেছিলাম ।  বইটা পড়ার সময় মনে হলো ,  দেখি না আমার ছবিতে এমন কিছু আছে কিনা ।  ছবি দেখে তাজ্জব !  সত্যিই আমার এই প্রতিবেশী কাক মামারও তাদের বাসায় আজব একটা জিনিস সংগ্রহ করেছেন ।  পাঠক ছবিগুলোতে চোখ বুলিয়ে দেখুন ,  একটা পেঁচানো ইলেট্রিক তার অবহেলায় পড়ে রয়েছে কাকের বাসায় । 
আমার এই প্রতিবেশী কাকের গল্পটা আবার বিষাদে ভরা ।  ২০১৪ সালের প্রায় অর্ধেকটা কাটিয়েছি আজিমপুরের চৌধুরী বাজার এলাকায় ।  মেসে থাকতাম ।  চারতলার ওপরে ।  আমার ঘরের জানালার পাশেই একটা মেহগনি গাছ ।  ফাল্গুন মাসে সে গাছের একেবারে মগডলে খড়কুটো জড়ো করতে শুরু করে একজোড়া কাক । 

জড়ো মানে একেবারে অগোছালোভাবে খড়কুটোর স্তূপ করা ।  টুনটুনি ,  বুলবুলিদের বাসা তৈরির শৈল্পিক কারুকাজ দেখেছি স্বচোক্ষে ।  আবার শালিক কিংবা চড় – ই পাখিদের অগোছালো বাসাও দেখেছি ।  কিন্তু কাকের মতো এমন ছন্নছাড়া বাসা আর দেখিনি ।  ওরা বাসা তৈরি করছিল আর আমি ভাবছিলাম ,  এই বাসার ছোট্ট ছোট্ট ছানাগুলো থাকবে কী করে !  

বাসা তৈরি হলো ,  কিন্তু কখন কীভাবে ডিম পাড়ল টেরই পেলাম না ।  বাচ্চারা আলোবাতাসের মুখ দেখার পর যখন তাদের অস্তিত্ব জানান দিল ,  তখন বুঝলাম বাসা একেবারে মন্দ করেনি কাকেরা ।  কারণ বাসাটা বেশ গভীর ছিল ।  তাই আমার জানালার প্রায় সমান্তারালে থাকলেও ডিম কিংবা ছানার চেহারা দেখতে পাইনি ।  জানালার পাশে দাঁড়িয়ে ক্যামেরা হাতে অপেক্ষা করতে লাগলাম ,  কখন ছানারা মাথা উঁচু করে ।  কিন্তু কাকেরা ব্যাপারটা বুঝে ফেলে ।  জানালার পাশে মুখ নিয়ে গেলেই জেট বিমানের মতো বাতাসে ডাইভ দিয়ে তেড়ে আসে চোখ বরাবর ।  বাধ্য হয়ে মুখ সরিয়ে নিতে হয় ।  কিন্তু ছবি আমি তুলবই ।  এরপর ক্যামেরা নিয়ে দাঁড়াই জানালা থেকে বেশ দূরে ।  একেবারে ঘরের মাঝখানে ।  জুম করে ছবি তুলি ।  কখনও কাকের ,  কখনও বাসার ,  কখনও ছানার ।  কয়েকদিন অন্তর অন্তর ছানাগুলোর ছবি তুললাম ।  প্রথমে পালকবিহীন ছানাগুলো দেখে বোঝাই যেত না এরা বড় হয়ে কুচকুচে কালো হবে ।  

মায়ের কাছে বাচ্চাদের বায়না দেখে ভারি মজা পেতাম ।  বাচ্চার হাঁ করে মা - বাবার কাছে খাবার চাচ্ছে ।  মা - বাবা তাদের আবদার মেটানোর চেষ্টা করছে ।  এই নৈশ্বির্গিক দৃশ্য চাক্ষুসের মতো আনন্দ খুবই কম ক্ষেত্রেই পাওয়া যায় ।  

কিন্তু ভয় হয় রাতে ।  কালবৈশাখী প্রবলবেগে হানা দিত ।  গাছপালা ভেঙে যাবার যোগাড় ।  ভাবতাম ,  আজ বুঝি আর ছানাদের রক্ষা নেই ।  কিন্তু সকালে উঠেই আমার ভুল ভাঙত ।  কাকেরা নিজেরা কাকভেজা হয়ে বাচ্চাদের আগলে রেখেছে পরম মমতায় ।  

সপ্তাহ তিনেকের মধ্যে ছানাগুলো বেশ বড় হয়ে উঠল ।  গায়ে কালো পাখনার আস্তর লেগেছে ।  কেন জানি মনে হচ্ছিল দুই - একদিনের মধ্যেই বাচ্চাগুলো উড়তে শিখে যাবে ।  কিন্তু হায় !  সেই দুয়েকদিন আর পার হলো না ।  একদিন সকালে উঠে দেখি ,  বাচ্চা দুটো মরে সটান হয়ে বাসায় পড়ে আছে ।  মা আর বাবা কাক দুটো কখনও গাছের ডালে বসে ,  কখনও বাসায় গিয়ে মৃত বাচ্চাদের উল্টে - পাল্টে দেখে বিলাপ করছে ।  তিনদিন ধরে শুনতে হলো কর্কশ কাকের করুণ কান্না । 
ছানা দুটো কেন মরল তা রহস্যই রয়ে গেল ।  আগের রাতে তুমুল বৃষ্টি হয়েছে ঠিকই ।  কিন্তু ছানারা যখন আরও ছোট ছিল তখন কেন মরেনি ? 






বাংলার তরু - লতা - গুল্ম - ৩৫  :  রাখালিয়া / বুনো ঝুমকোলতা




রাখালিয়া শব্দটা শুনলেই আড়বাঁশির কথা মনে আসে সবার আগে ।  তারপর তার ইন্দ্রজালিক সুর ।  কত কাব্যগাঁথা ,  গান রচিত হয়েছে তাকে নিয়ে ।  কিন্তু নামের যে রূপকার তার মুখটিও কি ভেসে ওঠে না কল্পলোকের পর্দায় ?  রাখাল যে জিনিসেই হাত দেয় তার সাথে জড়িয়ে যায় রাখালিয়া শব্দটা ।  কিন্তু একটা মেঠোফলের নামের সাথেও যে রাখাল শব্দ জড়িত ,  তার বেলা ? 
ছোট্ট বেলায় দাদি আমাকে শুনিয়েছিলেন এক আশ্চর্য ফলের কথা ।  বাড়িতে বাগানে ও ফল হয় না ,  হয় বনে জঙ্গলে ,  মেঠোপথের ধারে ।  রাখালদের তো মাঠেই কারবার ।  বিছুটি - লতায় আচ্ছাদিত ঝোপে ঝাড়ের কোন কোনায় কি ফুল ফুল ফুটেছে ,  কী ফল পেকে লাল হয়েছে -  - সব তাদের নখদর্পনে ।  ঘনঘোর বর্ষার দিন নেহাত ছোট নয় ।  আর গরু - বাছুরের যেন এসময় খিদেটা বাড়ে ।  মাঠ ভর্তি সজীব - সবুজ ঘাস ডগমগ করে ।  গরু - বাছুরের তো জিভে জল আসবেই ।  তাই গরু নিয়ে রাখালকে দীর্ঘসময় মাঠে কাটাতে ।  

হঠাৎ এক পশলা বৃষ্টির পর আমাদের সবারই কমবেশি খিদে পায় ।  গাঁয়ে বৃষ্টিকালীন খিদে মেটানোর জন্য বৌ - ঝিরা খিঁচুড়ি রাধে ,  চিড়ে কুটে রাখে কয়েক ধামা বেশি ,  মুড়িতে ঝাল তেল পিঁয়াজ মিশিয়ে চলে বৃষ্টিচর্চা ।  রাখলদের সে সুযোগ নেই ।  তাই মাঠে খিদে পেলে বন - জঙ্গল হাতড়ায় ।  জাম পাকে বর্ষকালে ,  তা কি আর সব মাঠে আছে ।  নোনার ফল খেতে খেতে আর মুখে রোচে না ।  কী করা যায় !  তখন হয়তো দেখা মেলে আশ্চর্য সুন্দর এই ফলটা ।  রাখালরাই খায় ,  আর খায় দল বেঁধে স্কুল ফেরত ছেলে - মেয়েরা ।  তাই এই ফলের নাম রাখালিয়া ।  এ গল্প দাদির মুখে শোনা ।  আমি কোনো দিন এই ফলের চেহারা দেখিনি ।  দাদির কাছে আবদার করেছি দেখিয়ে দেয়ার জন্য ।  কিন্তু পেলে তো দেখাবেন ।  

পাক্কা উনিশটা বছর আমার গ্রামে কেটেছে ,  কিন্তু রাখালিয়া ফলের দেখা পাইনি ।  এবারও হয়তো পেতাম না আমার চাচাতো ,  খালাতো ভাইরা জানে আমার গাছ বাতিকের কথা ।  তাই ওরাও মাঠে - মাঠে ঘুরবার সময় তক্কে থাকে ,  অদ্ভুত কোনও গাছের সন্ধান পাওয়া যায় কিনা ।  এবার ঈদের ছুটিতে খালাতো ভাই দুজাতের গাছের খবর ছিল ।  একটার হলো নাটা -  - আমার অতি পরিচিত কাঁটাঝোপ ।  আরেকটা রাখালিয়া ।  গায়ের লোকেরা বলে রাখালে ।  দুটো গাছই একই মাঠে ।  অতএব কষ্টও কিছুটা কমল ।  রায়বাগান নামে একটা মাঠ আছে আমাদের গ্রামে ।  সেই মাঠের বুক চিরে চলে গেছে পিসরাস্তা ।  আগে কাদা ভড়ভড়ে রাস্তা ছিল ।  হালে পিস হয়েছে ।  দু ’ পাশে ইউনিয়ন পরিষদের সারি সারি শিরীষ গাছ ছিল ।  নেতা - নামের গাছখোরেরা সেগুলো গ্রাস করেছে ।  খা খা রাস্তার শোভা বলতে দু ’ পাশে প্যাটেঙা ,  তেলাকুচা লতা আর আকন্দ ঝোপ ।  তারই এক ফাঁকে বেশ খানিকটা জায়গা জুড়ে রয়েছে স্বপ্নের রাখালে । 

ফল দেখে তো আমি অবাক !  এত আশ্চর্য ফল কমই দেখেছি ।  ফলের গায়ে যে নেট  ( জাল )  থাকতে পারে ,  সুদূর কল্পনাতেও তা ভাবিনি ।  কিন্তু এত সুন্দর যার ফল ,  তার ফুলটা না জানি কত সুন্দর !  খুঁজে পেতে একটাও পেলাম না ।  তবে কুড়ি পেলাম ।  সাগরেদকে জিজ্ঞেস করলাম ,  ফুলটা দেখতে কেমন ?  ও যে ভাবে বর্ণনা করল ,  আমার কাছে ছবিটা স্পষ্ট হলো না ।  বললাম ,   ‘ ফুলের কুঁড়ি - টুড়ি পাওয়া যাবে না ?  ’ 

ম্লান বিকেল ,  তারওপর একেবারে অচেনা একটা উদ্ভিদ ।  ফল আর ফুলের কুঁড়ি দেখতে অনেকটা একই রকম ।  তাই আলাদা করে চিনতে পারিনি ।  খালাতো ভাই পারভেজ যখন দেখিয়ে দিল কুঁড়িটা তখন হিসেবটা মিলল ।  বললাম ,   ‘ আমার ফুল চাই ।  এই কুঁড়ি এখন তোকে ফোটাতে হবে ।  ’ 
ও তো হাবার মতো আমার দিকে তাকিয়ে থাকল ।  বললাম ,   ‘ বুঝিসনি ?  দুই আঙুল দিয়ে চাপ দে ফুলটা ফুটে যাবে ।  অন্তত ভেতরটা কেমন দেখা তো হবে ।  ’ 
কাজটা আমিও করতে পারতাম ,  কিন্তু ফুল আমি দেখিনি ,  তাই ফোটাতে গেলে বিকৃত হয়ে যেতে পারে ।  তাই ওকে দিয়ে করালাম ।  ওর হাতের কাজ খুব ভালো ।  খুটিনাটি জিনিস বানাতে ওস্তাদ । 

কুড়িটা ফুটিয়ে যে ফুলের আকার দিল সেটা দেখে মুখ থেকে অটোমেটিক বেরিয়ে এলো ,   ‘ দারুণ !  ’ 

কিন্তু ও বলল ,   ‘ মোটেও দারুণ নয় ।  আসল ফুলের ধারে কাছেও হয়নি ।  ’ 
বললাম ,   ‘ কখন ফোটে জানিস ?  ’ 
 ‘ দুপুরে ।  ’  এক শব্দে জবাবটা সারল পারভেজ ।  

পরদিন দুপুরে গিয়ে দেখি সত্যিই প্রাকৃতিক ফুলের সাথে জোর করে ফোটানো ফুলের কোনও তুলনা হয় না । 
আগেরদিন পারভেজ ছিল ,  ছিল চাচাতো ভাই সজীব ।  এদিন আমার সাথে আর পারভেজ সজিবের কেউ ছিল না ।  ছিল পারভেজের ছোট ভাই সাহেদ ।  একটা ফল ভেঙে সাহেদের হাতে রেখে ম্যাক্রো শট নিয়ে নিলাম ।  পাঠক এবার তরু - লতা - গুল্মের নিয়মিত ক্যাচালটা সেরে নেয়া যাক ।  

রাখালিয়া এক বর্ষজীবি লতানো উদ্ভিদ ।  তাই এর দৈর্ঘ্যরে উচ্চতার আগামাথা নেই ।  সাধারণত পথের ধারে ,  ফসলের ক্ষেতের আড়ে এই মেঠোলতা জন্মায় ।  

লতা অত্যন্ত নরম ।  সামান্য মোচড় দিয়েই খণ্ডিত করা যায় ।  লতা সবুজ রঙের রসালো ব্যাস ৪ থেকে ৫ মিলিমিটার ।  

পাতা দেখতে পাঞ্জাকৃতির ।  তিনটি আলাদা আলাদা চূড়া আছে ।  দৈর্ঘ্য - প্রস্থে ৪ থেকে ৫ ইঞ্চি ।  পাতা পাতালা ।  

অন্যান্য লতানো উদ্ভিদের মতো রাখালিয়া লতার স্প্রিপ্রংয়ের মতো কুণ্ডুলি লতা আছে ।  এই কুণ্ডুলি দিয়ে অন্য উদ্ভিদকে পেঁচিয়ে ধরে ওপরে ওঠার চেষ্টা করে । 

ফলের কুড়ি মোঁচাকৃতির ।  হালকা সবুজ রঙের কুড়ির গায়ে জালের মতো পাতা থাকে ।  

ফুল গোলাকার ।  সাদা রঙের ।  পাপড়ি প্রশ্বস্ত নয় ।  চিকন সাদা ফিতার মতো ।  নেটের মতো পাতা বা উপ পাপড়ির ভেতরের সাদা পাপড়িগুলো গোল করে সাজানো থাকে ।  ফুলের মাঝখানে ৬ - ৭ টি সবজেটে সাদা কিশোর থাকে ।  জালের মতো পাতা বা উপ - পাপড়ির ভেতরের রংটা গাঢ় বাদামী । 

ফল গোলাকার ।  কুলের মতো দেখতে অনেকটা ।  তবে ভেতরটা ফাঁপা ।  ফলের বাইরের রং সবুজ ।  


ভেতরের খোলের রঙ সাদা ।  খোলের গায়ে চারটা সাদা শিরা আছে ।  প্রতিটা শিরার গায়ে সাদা রঙের ৮ - ১০ টি বিঁচি থাকে ।  বিঁচি খুব ছোট ।  মরিচের বিঁচির মতো ।  তবে অনেক হালকা ।  ফল টক স্বাদযুক্ত ।  রাখালদের প্রিয় খাদ্য ।  

বারো মাসি ফল নয় ।  বর্ষাকালে ফুল ধরে রাখালিয়া লতায় ।  সম্ভবত শরৎকালে গাছ শুকিয়ে মারা যায় ।  রাখালিয়ার দেশিয় নাম  :  বুনো ঝুমকোলাতা .  বৈজ্ঞানিক নাম : 

Pasiflora foetida . 

আগের পর্ব  :  বাংলার তরু - লতা - গুল্ম - ৩৪  :  ধুতরা






কেন এভাবে কাঁদিয়ে গেলেন অভিদা ? 



বসে ছিলাম ছায়াবীথির সামনে তৈরি বাংলা একাডেমির মাচায় ।  আমি আর ইমতিয়াজ আহমেদ​ ।  লম্বা - চওড়া এক ভদ্রলোক এলেন ।  পরামাণুর গহীন নিসর্গে বইটা কিনে ইমতিয়াজ ভাইয়ের দিকে বাড়িয়ে দিয়ে বললেন ,   ‘ স্যার একটা অটোগ্রাফ প্লিজ !  ’  এরপর আমি একটু অনমনষ্ক ,  কে না কে !  ওদিকে নজর দিলাম না ।  হঠাৎ একটা কথা কানে এলো ,   ‘ আমি অভিজিৎ ।  ’ 
অভিজিৎ নামের লোকের কি এদেশে অভাব !  কিন্তু তথক্ষণে ইমতিয়াজ ভাই বিস্ময়ে বিমূঢ় ।  হঠাৎ আমারও ভেতরেও বিদ্যুৎ খেলে গেল ,  এগিয়ে বললাম  ‘ অভিজিৎ .  .  .  .  . রায় ?  ’ 
উনি বললেন ,   ‘ হ্যাঁ ।  ’ 
আমার শরীরের সব রোম ততক্ষণে খাড়া হয়ে গেছে ।  কর্মজীবনের শুরুটা হয়েছিল অঙ্কুর প্রকাশনীতে  ।  সেখানেই একদিন পেলাম এক আশ্চর্য বইয়ের খোঁজ ,   ‘ আলো হাতে চলিয়াছে আঁধারের যাত্রী ”  সেই সে - ই আলোর সন্ধান ।  একে একে তার প্রায় সবগুলো বই ভেতরের অন্ধকারকে তাড়াতে দীপশীখা হয়ে কাজ করেছে ।  
আমি তখন নিজের নাম বললাম ।  তিনি বললেন ,   ‘ আপনিই রনি ।  আপনার তো তিনটা বই প্রকাশ হয়েছে ।  আমি খুঁজছি ওগুলো ।  কোথায় পাবো ,  স্টল নম্বরগুলো বলুন ।  ’ 
আমি স্টল নং বলব কি ,  বিস্ময়ে বাকরুদ্ধ !  আমার মত তুচ্ছ মানুষের খোঁজ উনি রাখেন !  শুধু ফেসবুকে ফ্রেন্ড লিস্টে  ছাড়া তার সাথে কোনদিন অনলাইনে হাই -  হ্যালোও হয়নি ।  বড় মানুষগুলো এমনই উদার হয় । 
এরপর মেলায় ঘোরাঘুরি করতে গিয়ে প্রায়ই দেখা হত ।  কখনও আমি বলতাম ,   “ অভিদা কেমন আছেন ?  ’ 
কখনও তিনি বলতেন ,   ‘ রনি কেমন আছো ?  ’ 
আমি জানি ,  অভিদা আমার বইগুলো কিনেছিলেন ,  কিন্তু পড়ার ফুসরত কি পেয়েছিলেন ?  ’ 
হয়তো পাননি ।  তাই হয়তো জানেননি আমার  “ মহাকর্ষ তরঙ্গ - কণার সন্ধানে ’  বইটা শেষ করেছিলাম এভাবে  -  -  

 এখন যে প্রশ্নটা সবার আগে চলে আসে ,  এতগুলোই যদি মাত্রা থাকে তবে সেগুলো আমরা দেখতে বা অনুভব করতে পারি না কেন ?  
এ বিষয়ে ড .  অভিজিৎ রায় তাঁর আলো হাতে চলিয়াছে আঁধারের যাত্রী বইয়ে চমৎকার একটা উদাহরণ দিয়ে বুঝিয়েছেন -  - 
 “  .  .  .  . ব্যপারটা বোঝা একটু জটিল ।  ব্যাপারটিকে অবশ্য একটা উদাহরণের সাহায্যে পাঠকদের কাছে পরিষ্কার করা যেতে পারে ।  ছোটবেলায় আমি যখন সার্কাস দেখতে যেতাম ,  তখন বেশ মনে আছে -  - দড়ির কিছু খেলা দেখে খুব অবাক হতাম ।  এর মধ্যে একটি খেলা ছিল ,  এক প্রান্ত থেকে অন্য প্রান্ত পর্যন্ত চিকন দড়ি বেঁধে এ মাথা থেকে ও মাথা পর্যন্ত হেঁটে যাওয়ার খেলা ।  সার্কাসের এক ক্লাউন বিচিত্র অঙ্গভঙ্গি করে নাচতে নাচতে দড়ির ওপর দিয়ে হেঁটে চলে যেত ।  প্রতিবারই ভাবতাম এই বুঝি দড়ি ছিঁড়ে ব্যাটা পড়ে মাটিতে ।  দড়ি কিন্তু কখনই ছিঁড়ত না ।  কারণটা পরে বুঝেছিলাম ।  দড়িটা দূর থেকে চিকন দেখালেও আসলে কিন্তু অতটা চিকন নয় ।  দড়িটা আসলে অনেকগুলো দড়ি একসাথে পেঁচিয়ে খুব শক্ত করে তৈরি করা হয়েছে ,  যা দূর থেকে দেখা বা বোঝা সম্ভব নয় ।  ঠিক এ ধরনেরই একটি ব্যাপার ঘটে স্ট্রিং তত্ত্বের বেলায় ।  স্ট্রিং এর অতিরিক্ত মাত্রাগুলো আসলে কোঁকড়ানো বা প্যাঁচানো অবস্থায় এমন একটি সূক্ষ্ম স্তরে রয়ে গিয়েছে যে ,  দৃষ্টিগ্রাহ্যভাবে কোনভাবেই তা বোঝা সম্ভব নয় ।  অনেক বিজ্ঞানীরই ধারণা ,  মহাবিশ্ব সৃষ্টির সময় বিগ - ব্যাং পরবর্তী মুহূর্তগুলোতে যখন মহাজাগতিক স্ফীতী  ( ঈড়ংসরপ রহভষধঃরড়হ )  ঘটেছিল ,  তখন কেবল তিনটি দৃষ্টিগ্রাহ্য মাত্রা দেশ - কালের বিস্তারে স্বাভাবিকভাবে প্রসারিত হতে পেরেছে ,  বাকিগুলো কোঁকড়ানো অবস্থায় আমাদের দৃষ্টিসীমার বাইরে আনুবীক্ষণিক আকারে রয়ে গেছে ।  ’  ’ 
কিন্তু প্রশ্ন হচ্ছে ,  উপরের কথাগুলো যে সত্যি ,  তার প্রমাণ কি ?  আমাদের মানতেই হবে যে ,  এর পরীক্ষালব্ধ কোন প্রমাণ এখন পর্যন্ত পাওয়া  যায়নি ।  এর কারণ হচ্ছে ,  আমাদের বাস্তব দৃশ্যমান যে জগৎকে আমরা চিনি তা তিন মাত্রার ।  বিজ্ঞানীরাও বাস করেন এই বাস্তব জগতেই ।  এগারো মাত্রার জগৎটা ঠিক কীরকম তা আমাদের কল্পনায় আসে না ।  আমরা তো ছাপোষা মানুষ ,  ১৭ বছর ধরে স্ট্রিং নিয়ে গবেষণারত বিজ্ঞানী ব্রায়ান গ্রীন পর্যন্ত বলেন ,  ‘ আমি এই দশ - এগারো মাত্রার জগৎকে কল্পনায় চোখের সামনে ভাসাতে পারি না ,  আর আমি এমন কারো দেখা পাইনি যিনি পারেন ।  ’  
এই সমস্যার কারণে অধিকাংশ ক্ষেত্রেই এই মাত্রা কল্পনা করার ব্যাপারটিতে গুরুত্ব দিতে নিষেধ করা হয় ,  বরং বলা হয় অতিরিক্ত মাত্রাগুলোকে সমীকরণে  ‘ অতিরিক্ত সংখ্যা ’  হিসেবে চিন্তা করতে ।  কিন্তু তারপরও কথা থেকে যায় ,  এই অতিরিক্ত সংখ্যাগুলোকে পরীক্ষা করে যাচাই করবার কোন উপায় আছে কি ?  এখন পর্যন্ত তা জানা নেই ।  আর মাত্রার ব্যাপারটা তো অনেক পরের কথা ,  স্ট্রিং তত্ত্বের ভিত্তি গড়ে উঠেছে যে স্ট্রিংকে নিয়ে ,  তার প্রকৃতি সম্পর্কে কারোই জানা নেই এবং তা  ‘ চোখে ’  দেখাও যায় না ।  তাই স্ট্রিং তত্ত্বের অধিকাংশ ব্যাপার -  স্যাপারগুলো এখনো তত্ত্বকথার মধ্যেই সীমাবদ্ধ ।  স্ট্রিং তত্ত্ব যদি কখনও সত্যি বলে প্রমাণিতও হয় ,  তারপরও স্ট্রিংকে কেউ দেখতে পাবেন বলে মনে হয় না ।  স্ট্রিং এর আকার এতটাই ছোট যে ,  প্রত্যক্ষ পর্যবেক্ষণ এক্ষেত্রে দুরাশা মাত্র ।  কতটা দুরাশা তা একটু বোঝার চেষ্টা করা যাক ।  স্ট্রিংকে দেখবার আশা করা অনেকটা আমার এই পৃষ্ঠার লেখা প্রায় ১০০ আলোকবর্ষ দূর থেকে পড়তে পারার আশা করার মত ।  আসলে স্ট্রিংকে দেখতে হলে আজকের দিনের প্রচলিত প্রযুক্তির চেয়ে কোটি কোটি গুণ শক্তিশালী বিশ্লেষণী ক্ষমতা বিশিষ্ট যন্ত্রপাতি লাগবে ।  প্রত্যক্ষ প্রমাণজনিত এত অসুবিধার কারণেই অনেক বিজ্ঞানী আছেন যারা স্ট্রিং তত্ত্বকে এখনো পদার্থবিজ্ঞানের আওতাভুক্ত করতে রাজি নন ,  বরং স্ট্রিং তত্ত্বকে রাখতে চান দর্শন ও ধর্মতত্ত্বের রাজ্যে ।  ” 


অভিদা ,  সবচে বড় কষ্টটা হলো ,  আমাদের বিজ্ঞান লেখক আড্ডাই হলো বইমেলায় আপনার সর্বশেষ কর্মকাণ্ড !  এ কষ্টের বোঝা বইব কী করে !  সবাই যদি আরেকটু সতর্ক হতাম ,  তাহলে কি আপনি এখনও থাকতেন আমাদের ভেতর আলোর পথ প্রদর্শক হয়ে ? 






বাংলার তরু - লতা - গুল্ম - ৪২  :  বনওকড়া



মনভোলানো ফুলের নেশায়

আকাশটা কালো করে মেঘেরা আসে ।  ঝমঝম বৃষ্টি নামে গাঁয়ে ।  প্রকৃতিতে সবুজের প্রলেপ বুলিয়ে দেয় বর্ষা ।  মাঠে ,  জঙ্গলে ,  বাগানে ।  আম - কাঠালের বনে শুধু নয় ।  শীত আর গ্রীষ্মের অত্যাচারে এতদিন পর্যদুস্তু হয়ে হয়ে ছিল নাম - পরিচয়হীন গুল্মলতারা ।  এখন তাদের মাথা উঁচু করে দাঁড়াবার সময় ।  ভাট - আশ্যাড়ার শরীরে আগেই বান ডেকেছে ।  কিন্তু কিছু গুল্মের বীজেরা মাটির গভীরে শুয়েছিল ।  অপেক্ষায় ছিল বর্ষার রিমঝিম শব্দের ।  এখন তারা খোলস ছেড়ে বেরিয়ে আসবে আলোকের আহবানে ।  দুটি লকলকে কচি পাতা মাটি ভেদ করে বেরিয়ে আসবে প্রবল বিক্রমে ।  তারপর কয়েকদিনের অপেক্ষামাত্র ।  দুটি - চারটি - ছয়টি করে চক্রবৃদ্ধি হারে বাড়াবে তার পাতার সংখ্যা ।  বাড়বে ডাল - পালা ।  সবুজে সবুজে ছয়লাব হয়ে যাবে আম - কাঠালের বন ,  ফসল ক্ষেতের বেড়া ,  নদী - খাল - বিলের কিনারগুলো ।  সবুজের সেই রাহাজানিতে যোগ দেবে আমাদের বনওকড়া ।  তারপর শীতের শেষ পর্যন্ত তাদের রাজত্ব । 

শরৎ হেমন্তে শিউলি ফুলের জয়জয়কার ।  কিন্তু সে - তো কেবল বাড়ির উঠোনে ।  কিন্তু পথ চলতে ,  মেঠো পথের ধারে ,  জংলার আড়ালে কার রাজত্ব ? 
ছোট্ট একটা ফুল ।  সাদাটে গোলাপি ,  তার ওপর বিন্দু বিন্দু শিশির কণা ।  সকালের সোনারোদ যখন তার ওপর বিচ্ছুরিত হয় ,  অজস্র মনিমুক্তো নেমে আসে যেন বন পথের ধারে ধারে ।  হ্যাঁ পাঠক ,  এমনই সুন্দর এদেশের শরৎ ও হেমন্তের সকালগুলো ।  সেই সৌন্দর্য উপভোগ করতে হলে আপানাকে সকালের আলসেমিটা ছেড়ে বেরিয়ে পড়তে হবে মেঠোপথের দিকে ।  

থরে থরে গোলাপি - সাদার বন দেখতে পাবেন পথের দু - পাশে ।  শিশিরকণার ঝিলিক তার ওপর ।  আকন্দ - আশশ্যাওড়ার আড়ালে সে সৌন্দর্য ফিকে হবার নয় ।  

কিন্তু বেশিক্ষণ ঘুরবেন না ।  খারাপ লাগবে ।  চোখের সামনে যদি অপার্থিব সৌন্দর্যের অধঃপতন দেখেন ,  ভাল লাগার কথা নয় । 

শিশির কণা শুকোবার সাথে সাথে ,  রোদের তেজ যত বাড়বে বনওকড়ার দুত্যি তত ম্লান হবে ।  ঝিমিয়ে পড়বে আপনার চোখের সামনেই ।  তাই এই সৌন্দর্য দেখতে হলে বের হতে হবে খুব ভোরে । 

বনওকড়া গুল্ম জাতীয় উদ্ভিদ ।  সারা বাংলাদেশ ও পশ্চিমবঙ্গের প্রায় সব জায়গায় ,  সব মাঠে ,  পথের দুপাশে ,  নদীর কিনারে ,  হাওড় - বাওড়ের কূলে এদের দেখতে পাওয়া যায় ।  যেখানেই পতিত জমি ও ঘেসো বাগান চোখে পড়ে সেখানেই পাবেন বন ওকড়ার দেখা ।  শক্তপোক্ত চেহারার এই গাছ ,  রোদ্র - ছায়া কিছুই মানে না ।  তাই বড় বাগানেও এদের বেড়ে উঠতে মানা নেই । 

যেকোনও গুল্ম - লতার সাথে পাল্লা দিয়ে এরা বেঁচে থাকতে পারে ।  তাই সারা দেশ এর এত বড় - বাড়ন্ত । 

বনওকড়া গাছের একেবারে গোড়া থেকেই প্রচুর ডালপালা বের হয় ।  তাই এর ঝোপালো ভাবটা বেশ স্পষ্ট ।  একারণে সঠিক উচ্চতা আন্দাজ করা কঠিন ।  তবে মাটি থেকে ঝোপের মাথা পর্যন্ত তিনফুট পর্যন্ত উঁচু হতে পারে ।  কাণ্ড ধূসর সবুজ ।  গোড়ার দিকে কাণ্ড তিন - চার ইঞ্চি মোটা হতে পারে ।  কাণ্ড ও ডালপালা বেশ শক্ত ।  

ডালপালা গাঢ় সবুজ কিংবা বাদমী রংয়ের ।  বাকলের ভেতরে ডালের মূল কাঠামোটা সাদা রংয়ের ,  অনেকটা পাটখড়ির মতো দেখতে ।  তবে পাটখড়ির ভেতরটা ফাঁপা ,  কিন্তু বনওকড়ার কাণ্ড ও ডাল মোটামুটি নিরেট ।  তবে কাণ্ডের ঠিক মাঝখানে সবুজ জেলির মতো থকথকে এক ধরনের পদার্থ থাকে । 

বনওকাড়ার পাতার রং সবুজ ।  পাতা বেশ বড় হয় ।  পূর্ণবয়স্ক মানুষের হাতের পাঞ্জার মাপের ।  আকৃতিতেও হাতের পাঞ্জার মতো ।  তবে পাতার ধরণ দুরকম ।  এরকম হলো মূল পাতা ।  এগুলো চারাগাছে দেখা যায় ।  পূর্ণাঙ্গ গাছের কাণ্ডের সাথে যে পাতাগুলো সরাসরি যুক্ত সেগুলো এবং ডালের গোড়ার দিকের পাতাগুলো মোটামুটি পাঞ্জাকৃতির ।  এদের পাঁচটি পত্রফলক থাকে ।  এই পাতার ব্যাস ৪ - ৫ ইঞ্চি ।  

কিন্তু ডালের আগার দিকে যেসব পাতা থাকে সেগুলো উপবৃত্তাকার ।  এদের পত্রফলক অনেকটাই অস্পষ্ট ।  এসব পাতা আকারেও ছোট ।  বোঁটার গোড়া থেকে পাতার শীর্ষ পর্যন্ত দৈর্ঘ্য ২ . ৫ থেকে ৩ ইঞ্চি ।  প্রস্থ দেড় থেকে দুই ইঞ্চি ।  পাতা পাতা সরল ।  একটা বোঁটায় একটাই পাতা থাকে ।  বোঁটার দৈর্ঘ্য সর্বোচ্চ আধা ইঞ্চি । 
ডালের শেষ প্রান্তের প্রতিটা পাতার গোড়ায় একটা করে ফুল ফোটে ।  

পুষ্পমঞ্চরি এক পুষ্পক ।  ফুলের রং সাদাটে গোলাপি ।  দেখতে কিছুটা গোলাপি জবা ফুলের মতো ।  তবে আকারে খুব ছোট ।  ফুলের ব্যাস এ থেকে দেড় সেন্টিমিটার ।  পাঁচটি পাতলা পাপড়ি থাকে ।  পাপড়ির ঠিক মাঝখানে থাকে জবাফুলের মতো কেশর ।  ফুলের তুলনায় কেশর বেশ লম্বা ।  এক সেন্টিমিটার ।  

কেশরের গায়ে থাকে গাঢ় গোলাপি রঙের স্পষ্ট পরাগরেণু  ।  এগুলোও জবাফুলের রেণুর মতো । 

ছোটবেলায় বনওকড়ার ফল ছিল আমাদের বিশেষ আকর্ষণীয় বস্তু ।  কারণ বনওকড়ার ফলের গায়ে আংটাকৃতির শুঙ্গ আছে ।  কাঁচা অবস্থায় অবশ্য তার গুরত্ব নেই ।  কিন্তু পাকলে আসল মজা ।  মনের অজান্তে জঙ্গলের ভেতর হাঁটতে গিয়ে কতশতবার যে বনওকড়ার শুকনো ফল আটকে গেছে কাপড়ে - শরীরে !  আমাদের খেলাঘরের দোকানে বনওকড়ার ফল বিক্রি করতাম মেয়েদের চুলের ক্লিপ হিসেবে ।  মেয়েরা কাঁঠালপাতার টাকা দিয়ে কিনে নিত বনওকড়ার ক্লিপ ।  তারপর চুলে লাগিয়ে সাজত ।  বনওকড়ার কাঁচা ফল সবুজ রংয়ের । 

ফল গোলাকারও নয় ,  আবার চৌকোনাও বলা চলে না ।  এর মাঝামাঝি আকারের ।  ফল ছোট ।  ফলের ব্যাস বড়জোর এক সেন্টিমিটার ।  ফল চার চেম্বারে বিভক্ত ।  


প্রতিটা চেম্বারে ত্রিকোণাকার তিন চারটা বীজ থাকে ।  

একেকটা বীজ তিনটা সরিষাদানার সমান হবে ।  বীজ দ্বিবীজপত্রি ।  

শরতকালে বনওকড়া গাছে ফল আসা শুরু করে ।  শীতের মাঝামাঝি নাগাদ শেষ হয় ।  শীতের শেষ দিকে বনওকড়ার গাছ শুকিয়ে মারা যায় ।  বর্ষাকালে মাটিতে ঘুমিয়ে থাকা বীজ থেকে নতুন চারা গজায় । 

বনওকড়ার বৈজ্ঞানিক নাম  :  Urena lobata . 
কৃতজ্ঞতা  :  মামুনর রশদি ,  রাশেদ কারমি ,  আব্দুল্লাহ এম হোসনে মাসুদ ,  মোহম্মদ জয়নুল আবেদিন
আগের পর্ব  :  জোনাকি ফুল






হেকমত স্যারের ডাব খাওয়া



 ‘ ছিঃ ছিঃ ,  আমার নাকের ডগা দিয়ে চুরি ,  বলিহারি সাহস তোর !  ’  বিল্টুর পিঠে শপাং শপাং কঞ্চির লাঠি চালাতে চালাতে বললেন 
হেকমত স্যার ।   ‘ লোকে কী বলবে ?  কী বলবে ,  বল্ ।  আমরা স্কুলে চুরি শেখাই !  চুপ করে আছিস কেন হারামখোর ,  উত্তর দে .  .  .  ’ 
টিফিনের ফাঁকে স্কুলের পাশে রায়বাবুদের আমবাগানে আম চুরি করতে গিয়ে হেকমত স্যারের হাতে ধরা পড়ে গেছে বিল্টু ।  হেকমত স্যারের নামটা যেমন ,  তেমনি দশাসই তাঁর চেহারা ।  মুশকো জোয়ান ,  শুধু পেছন দিকে অড়হর ক্ষেতের লাইনের মতো একসারি চুল ছাড়া মাথার বাকিটুকু চকচকে টাক ।  আর এই চেহারায় যখন অগ্নিমূর্তি ধারণ করেন তখন শুধু ছাত্র - ছাত্রীরা নয় ,  জুনিয়র শিক্ষকরা পর্যন্ত কেঁপে ওঠেন । 
পড়া না পারলে কিংবা ছোট - খাটো দুষ্টুমি করলে ছেলেয়েদের গায়ে কখনো হাত তোলেন না ।  তবে মিথ্যা কথা বললে ,  বড়দের অসম্মান করলে কিংবা অন্য কারো বই ,  খাতা ,  পেন্সিল ,  টাকা ইত্যাদি চুরি করলে আর রেহায় নেই ।  তখন তিনি মূর্তিমান আতঙ্ক হয়ে ওঠেন । 
আচ্ছামতো পিটুনি দিয়ে ,  কান ধরে  ‘ আর কখনো চুরি করবে না ’  এই শর্তে রাজি করিয়ে অবশেষে বিল্টুকে ছেড়ে দিলেন তিনি ।  স্কুলের সব ছেলেয়েদের ভিড় এখন আমতলায় -  অন্যের পিটুনি খাওয়া দেখতে মজা লাগে কিনা !  স্যার বিল্টুকে ছেড়ে দিয়ে অন্যদের উদ্দেশ্যে কিছু উপদেশমূলক বক্তৃতা দিতে শুরু করলেন -  কেন চুরি করা উচিত নয় ,  চুরি করলে লোকে কী বলে -  ইত্যদি । 
স্যারের ধোলায়টা সহজে হজম করতে পারল না বিল্টু ।  শুধু মারটা হলে কথা ছিল না; এতগুলো ছেলেমেয়ের দাঁত কেলানো হাসি তার শরীরে জ্বালা ধরিয়ে দিয়েছে ।  ভাবছে ,  মহা যন্ত্রণার স্কুলে আর নয় -  তবে স্কুল ছাড়ার আগে হেস্ত নেস্ত একটা করে যেতে হবে ।  মাথায় একটা দুষ্টু বুদ্ধি খেলে গেল বিল্টুর ।  টিফিনের পরে ক্লাসে আর ফিরে গেল না ।  স্কুলের পাশে কাঁঠাল গাছটার আড়ালে আধলা একটা ইট হাতে নিয়ে লুকিয়ে থাকল ।  
ছুটির পর হেকমত স্যার সেই পথ দিয়ে বাড়ি ফিরছিলেন ।  আচমকা  গুলির বেগে একটা ইট উড়ে এসে আঘাত হানল তাঁর মাথায় ।   জ্ঞান হারানোর আগে এক পলকের জন্য দেখতে পেলেন ,  গাছের আড়াল থেকে বিল্টু পালিয়ে যাচ্ছে । 
বেশ কয়েকমাস হলো বিল্টু আর স্কুলে আসে না ।  হেকমত স্যার মনে মনে অনুশোচনায় পোড়েন আর ভাবেন ,  তাঁর জন্যই ছেলেটা আজ স্কুলে আসে না;  সেদিন যদি ওভাবে না পিটিয়ে বুঝিয়ে বলতেন ,  তাহলে হয়েতো .  .  . 
তারপর বেশ কয়েকবার তিনি দপ্তরিকে বিল্টুদের বাড়ি পাঠিয়েছেন ,  বিল্টুর বাবার সাথে আলাপ করেছেন ,  কিন্তু তাকে আর স্কুলমুখো করা যায়নি । 
পরের বছর একদিন ।  
স্কুল ছুটির পর বাজারে গেলেন স্যার; তরিতরকারি কিনে তবে বাড়ি ফিরবেন ।  স্যারের বাড়ি স্কুল থেকে পাঁচমাইল দূরে ।  বাজার করতে গিয়ে স্যার অনেক দেরি করে ফেললেন ।  রাস্তায় চোর ডাকতের ভয় নেই ,  তাই হেকমত স্যার তাড়াহুড়োও করছেন না । 
সূর্য পশ্চিম আকাশে হেলে পড়েছে ।  লাল টকটকে একটা থালা যেন ।  স্যার তখন এসে পৌঁছালেন নিজর্ন এক মাঠের ভেতর ।  সেখানে খালের ধারে জংলা একটা ফলের বাগান ।  নারকেল ,  আম ,  কাঁঠাল আর লিচুগাছে ভরপুর বাগানটা ।  স্যার সাইকেল চালিয়ে বাগানটার পাশ দিয়ে যাওয়ার সময় কে যেন হেঁকে উঠল ,   ‘ স্যার দাঁড়ান !  ’ 
স্যার চমকে উঠলেন ,  ক্ষণিকের জন্য সাইকেল থামালেন ।  ঝোপঝাড় ভাঙ্গতে ভাঙ্গতে লম্বা একটা দা হাতে সেই বাগান থেকে বেরিয়ে এলো বিল্টু ।  হিম হয়ে উঠল স্যারের পুরো শরীর ।  ভাবলেন ,  আজ বুঝি আর রক্ষা নেই ।  
 ‘ ভালো আছেন ,  স্যার ?  ’ 
 ‘ ভালো - ভালো -  ’  ঢোক গিলতে গিলতে উত্তর দিলেন হেকমতস্যার । 
 ‘ স্যার মনে আছে ,  আম চুরির জন্য আমাকে মেরেছিলেন ?  ’ 
 ‘ আজ বুঝি আর রক্ষা নেই ,  ’  ভয়ে কাঁপতে বিড় বিড় করে বললেন হেকমতস্যার ।    ‘ নির্জন মাঠে একলা পেয়ে ছোকরাটা বুঝি প্রতিশোধ না নিয়ে ছাড়বে না ।  ’ 
 ‘ কী ভাবছেন স্যার ?  ’  স্যারকে আরেকবার চমকে দিয়ে বলল বিল্টু ।   ‘ একটু দাঁড়ান স্যার ,  আমি আসছি ,  ’  বলে দা হাতে ফলের বাগানটার দিকে ছুটল সে ।  বাগানে ঢোকার আগমুহূর্তে হঠাৎ থেমে ,  স্যারের দিকে ঘুরে বলল ,   ‘ চলে যাবেন না কিন্তু স্যার !  ’ 
স্যার একবার ভাবলেন পালাবেন কিনা ।  কিন্তু ভয়ে - আতঙ্কে তাঁর শরীর জমে গেছে যেন; তাছাড়া বিল্টুর সাথে আরো কতজন আছে তা কে জানে -  পালানোর চেষ্টা করলে তারা হয়তো পেছন থেকে কুপিয়েই তাঁকে মেরে ফেলবে !  স্যার মনে মনে দোয়া - কালাম পড়তে শুরু করে দিয়েছেন ।  
বিল্টু ঝোপের আড়াল থেকে বেরিয়ে এলো ।  তার একহাতে সেই লম্বা দা আর আরেক হাতে এককাঁদি কচি ডাব ।  স্যারের নাকের ডগায় এসে ডাবটা এমন ভাবে কোপাতে লাগল যে ,  এই ডাব খেয়েই সে স্যারকে এভাবে কোপাবে !  কিন্তু কুপিয়ে ফুঁটো করা ডাব স্যারের দিকে বাড়িয়ে দিয়ে বলল ,   ‘ স্যার ,  ডাব খান ।  ’ 
স্যার ভাবলেন বুঝি মেরে ফেলার আগে তাঁকে দয়া করে একবার ডাব খাওয়ার সুযোগ দিচ্ছে বিল্টু ।   ‘ না ’  বলার সাহস পেলেন না ।  তাঁর হাত থেকে ডাবটা নিয়ে চুমুক দিলেন ।  একটা শেষ হতেই আরেকটা এগিয়ে দিল বিল্টু ।  স্যার সেটাও শেষ করলেন ।  এরপর আরেকটা ।  স্যার তখন একটু সাহস করে বললেন ,   ‘ আর পারব না ।  ’  
বিল্টু জোর করল না ।  তারপর অদ্ভুত এক কাণ্ড করে বসল সে ।  দা ফেলে দিয়ে হঠাৎ সাইকেলের প্যাডেলের ওপর রাখা স্যারের বাম পা ’ টা জড়িয়ে ধরে বলল ,   ‘ আমাকে মাফ করে দিন স্যার ,  আমি পাপ করেছি ।  কথা দিচ্ছি আর কেনোদিন চুরি করব না ।  বিশ্বাস করুন স্যার ,  এই ডাবও চুরি করা নয় ।  এই ফলের বাগানটা আমাদের স্যার ।  ’ 
 ‘ তোদের নিজের বাগান থাকতে সেবার পরের গাছে আম চুরি করেছিলি কেন ?  ’  স্যার যেন আবার হেকমতস্যার হতে শুরু করেছেন । 
 ‘ গতবার আমাদের বাগানে আম ধরেনি স্যার ,  ’  করুণ সুরে কৈফিয়ত দিল বিল্টু ।   ‘ এখন আমাকে মাফ করে দিন ,  স্যার ।  ’  
স্যার সাইকেল থেকে নেমে বিল্টুর হাত থেকে শান্তভাবে পা ছাড়িয়ে নিয়ে গলটা চড়িয়ে বললেন ,   ‘ কাল থেকে যদি স্কুলে না দেখি ,  তবে পিঠের চামড়া তুলে লবণ মাখাব !  কথাটা মনে থাকে যেন -  ’  
তারপর হাঃ হাঃ করে হেসে বিল্টুকে বুকে জড়িয়ে নিলেন হেকমতস্যার । 






সীমান্তরেখা - ৭



সবপর্ব   :  সীমান্তরেখো - ১ ,  সীমান্তরেখো - ২ ,  সীমান্তরেখো - ৩ ,  সীমান্তরেখো - ৪ ,  সীমান্তরেখো - ৫ ,  সীমান্তরেখো - ৬
সপ্তম অধ্যায়
ফাগুন মাসে প্রকৃতি সাজে সবুজের গয়নায় ।  আমগাছে থোকা থোকা মুকুল ,  বাতাবি গাছের শাখায় কচি পাতা আর সাদা ফুলের মেলা ।  মন পাগল করা গন্ধ সে ফুলের ।  পিটালি গাছে এসেছে ছোট ছোট গুটি ।  কুল গাছে টসটসে পাকা কুল ।  কাঠ বিড়ালি আর পাখিদের আনাগোনা ।  বসন্তের স্বচ্ছ বাতাস ধোয়া শুভদিনে সবেদ আলির ঘর আলো করে এল ফুটফুটে এক ছেলে সন্তান ।  বংশের প্রদীপ ।  বেড়ে গেছে হুরমতির কদর ।  ছমিরন বিবি ভয়ে ভয়ে থাকে কখন কোন অপরাধ ধরা পড়ে । 
সদ্যজাত বংশধরকে নিয়েও আহ্লাদের অন্ত নেই সবেদ আর হুরমতির ।  ছেলেটা একটু চোখ ফুলিয়ে কাঁদতে আরম্ভ করলে ব্যস্ত হয়ে পড়ে সমিরন ।  পিঁপড়েয় কামড়াল ,  মাছিতে জ্বালাতন করছেথ -  -  ছমিরনকে সজাগ দৃষ্টি রাখতে হয় ।  পাখা দিয়ে বাতাস করতে হয় ।  সামান্য শব্দে কেঁপে ওঠে ছোট্ট বুকটা -  -  সেদিকেও খেয়াল রাখতে হয় ছমিরনকে ,  ঠোঁট ফোলানোর আগেই বুকে থাবা দিয়ে নিবৃত করতে হয় । 
পান থেকে চুন খসানোর জো নেই ।  কোনো কারণে যদি চিৎকার করে কেঁদে ওঠে ছেলেটা ,  গালের তুবড়ি ছোটে হুরমতির মুখ দিয়ে -  -   ‘ ভাতারখাগি মাগী ,  ছোট্ট বাচ্চাডারও সেমলে রাখতি পারে না ।  দুটো ছেলে - মেয়ে মাগী মানুষ করেলো কী কইরে আল্লাই জানে !  ’ 
অবশ্য ঘর - গৃহস্থলির কাজ ছমিরনকে করা লাগে না ।  লাগে না মানে করতে দেয় না হুরমতি ।  ওর ধারণা ঘর - গৃহস্থালি রান্না - বান্না দায়িত্ব বুড়িকে দিলে ধীরে - ধীরে সংসারের কর্তৃত্ব আবার তার হতে চলে যাবে ।  এমনিতেই দুই রাঢ় মাগীদুটো যেভাবে ফুসুর - ফাসুর করে ।  কী কুমতলব আঁটে কে জানে ! 
ছেলেটার গায়ের রং কালো ।  বেশ কালো ।  তাতে কী বংশের প্রদীপ বলে কথা !  কিন্তু প্রদীপ দিয়ে যে আলো জ্বালবে সেকথা ভাবতে ভরসা পায় না ছমিরন ।  তার ধারণা বড় হয়ে মায়ের মতই হিংসুটে হবে নাতিটা ।  সেটা বোঝে ওর আচরণ দেখে ।  মাছি একটা বসতে না বসতেই যেভাবে চিৎকার দেয় ।  যেন মাকে ডেকে বলছে দেখো ,  মা ,  হারামী বুড়িটা বাতাস করছে না ।  তাই মাছি এসে ঝামেলা করছে । 
মাঝে - মাঝে শোধ নিতে মন চায় ছমিরনের ।  ইচ্ছে করে ছোঁড়ার কানটা টেনে লাল করে দিতে ।  কিন্তু দমিয়ে রাখে ইচ্ছেটা ।  ডাইনি বউটা ছেলের লাল কান দেখলে জানে শেষ করে ফেলবে ।  তবুও একদিন অলক্ষে নাতির গায়ে খুব ছোট্ট একটা চিমটি দেয় ।  আর যাবে কোথায় !  গগনাবীদারী একটা চিৎকার দিয়ে পাড়া মাথায় তোলে ছোঁড়া ।  বউ কোথায় ছিল ,  হাঁপাতে - হাঁপাতে এসে  ‘ আমার সোনার কী হয়েছে ,  আমার মানিকের কী হয়েছে ?  ’  বলে বুকে তুলে নেয় ।  
 ‘ কীডা মেরেছে ,  সোনা ,  ও রাক্ষসী বুড়িডা ।  ’  বলে কটমট করে তাকায় বুড়ির দিকে ।  পরের আধঘণ্টা গাইলের তুবড়ি ছোটে । 
সবেদ আলি বউকে ভয় পায় ।  ছেলে জন্ম দেবার পর ভয়টা আরও বেড়েছে ।  তবে হুরমতি বদলেছে অনেকটা ।  এখন আর আগের মত গম্ভীর হয়ে থাকে না ।  তবুও ভয়টা বেড়েছে ,  বংশের প্রদীপ জ্বালানোর কারণে ।  সবসময় বউয়ের মন যুগিয়ে চলে ।  যদিও হুরমতি মা - বোনের নামে খুব বেশি নালিশ করে না ।  নালিশ করারই বা দরকার পড়বে কেন !  যে সমস্যার প্রতিকার হুরমতি নিজেই করতে পারে ,  সে সমস্যার কথা পুরুষের কানে তুলবার দরকারটা কী ।  সবেদ আলি বউয়ের মন রাখতে মাঝে মাঝে মা - বোনকে ধমকে দেয় ।  তবে মাত্রা ছাড়ানো পর্যায়ে কখনোই নয় । 
ফাগুন মাসেই মাসে বিয়েটা হয়ে গেল জামশেদুল হকের ।  জামশেদুল হক মানে মোজাম দেড়ে চতুর্থ আর নবীজান বিবির প্রথম পুত্র ।  আয়োজনের বহর বিশাল ।  বিশ বিশখানা গরুর গাড়ি আর দুখানা ঘোড়ার গাড়ির গিয়েছিল বরযাত্রীতে ।  কোথাও কোথাও অবশ্য বাসের প্রচলন হয়েছে ।  কিন্তু এদিকটায় বাস এখনো আরাধ্যযান । 
কোলকাতা থেকে বিয়ের বাজার করা হয়েছে ।  সব মিলিয়ে ধুমধামের কমতি ছিল না বিয়েতে ।  সবচেয়ে খুশির দিন ছিল বোধহয় নবীজান বিবির ।  মেয়েদের ,  বাপের মৃত্যুর পর এত আনন্দ আর করেনি কখনও ।  আজ সত্যিই  যেন মরা মেয়ে ফিরে এসেছে ।  অবশ্য বৌমার বড় বোন তার বড় মেয়ের ক্লাসমেট ছিল ।  
মাস যেতেই কেমন জানি মনে হয় নবকীজান বিবির ।  এমেয়ে কিছুতেই তার মেয়ের যোগ্য হতে পারে না ।  রুপে - গুণে তো নয় - ই ,  উচ্চতায় .  চলনে - বলনে কোনো কিছুতেই নয় ।  তাঁর মেয়ে কত আধুনিক ছিল ,  সাইকেল চড়ত ,  স্কুলে ক্রিড়া প্রতিযোগিতায় চ্যাম্পিয়ন হত ।  কবিতা - গানে পারদর্শী ছিল ।  কী গলাটাই না ছিল !  বসোতির এই মেয়েটা তার নখের যোগ্যও নয় ।  কেমন যেন ন্যাকা - ন্যাকা ,  রান্নাটা ঠিক মতো করতে পারে না ,  চুল বাঁধতে পারে না । 
কথাটাও ঠিকমতো বলতে পারে না ।  বড় - জোর দাসী - বাঁদী হতে পারে ।  মেয়ে নয় ,  তবুও বাজিয়ে দেখতে চেয়েছিল নবীজান বিবি ।  আধখানা মসুর ডাল ভাঙতে দিয়েছিল ,  তিন ঘণ্টা ব্যয় করে ,  আধসের ডাল নষ্ট করে কোনোরকমে উৎরে গেছে ।  কিন্তু শ্বাশুড়িকে সন্তুষ্ট করতে পারেনি ।  এই বাঁদির মেয়েটাকে এখনই শিখিয়ে পড়িয়ে না নিলে তাঁর ছেলের ভবিষ্যতে খারাবি আছে । 
 ‘ ওগো বউ ,  ’  ধমকের সুরে বউমাকে ডাকেন নবীজান বিবি ।  চমকে ওঠে মেয়েটা ,  না জানি আজান্তে কী অপরাধ করে ফেলেছে ।    ‘ অত বেলা পর্যন্ত ঘুমুলি চলবে ,  কত কাজ আছে না ?  আমি মরলি তো তুমি সংসারডার হাল ধরবা ,  তাই না ?  তো এখন থেকেই কিছু কিছু শিখে ন্যাও !  ’ 
 ‘ কই মা .  .  . আমি তো সকালেই .  .  .  ’  মিনমিন করে বলার চেষ্টা করছিল বউটা । 
নবীজান বিবি ধমকে ওঠেন ,   ‘ থাক ,  থাক .  .  .  .  অত নিজের সুখ্যেত গেতে হবে না ।  কডায় ওঠো জানা আছে ।  আজ চারটেয় উঠবা ।  ধান সেদ্ধ করতে হবে ।  ’ 
 ‘ আইছা ।  ’  
 ‘ যাও এখন ,  গোয়ালডা আবার ময়লা হয়ে গেছে ।  গোবরগুলো তুলে এনে লেদি দাও ।  ’ 
বউটা কথা না বাড়িয়ে চলে যায় গোয়াল ঘরের দিকে । 
মোজাম দেড়ে অবশ্য নবীজান বিবির মতো রূঢ় নয় ।  বরং মেয়েটার জন্য মায়া হয় ।  পরঘরি মেয়ে ।  কোথায় বাপের বাড়ি ,  সেখান থেকে এখানে এসে রয়েছে ,  শাড়িটাও ঠিক মতো পরতে শেখেনি ,  এতবড় সংসারের দায়িত্ব ও মেয়ে নেবে কীভাবে !  ক ’ টা দিন মাত্র বিয়ে হয়েছে ,  ধীরে - ধীরে সব শিখে নেবে ।  সবকিছুতেই নবীজানের বাড়াবাড়ি ।  ভালো করে ধমকে দিতে হবে একদিন । 






বাংলার তরু - লতা - গুল্ম - ২৭  :  লজ্জাবতী




গাছপালার প্রতি আমার দুর্নিবার আকর্ষণ সেই শৈশবকাল থেকে ।  বনবাদাড়ে পুঁয়ো কাঁঠাল কিংবা জামের চারার জন্য দাপিয়ে কত বেড়িয়েছি ,   তার ইয়ত্তা নেই ।  কার সারগর্তে পাঁচটা পুইশাক কিংবা পেপেঁর চারা গজিয়েছে তার সুলুক - সন্ধান করেছি ।  বন্ধুদের চোখ এড়িয়ে সেগুলো নিজেদের ওঠোনে কীভাবে পুঁততে হবে সে দক্ষতাও দেখিয়েছি প্রমাণ সহকারে ।  নাম জানা না জানা বুনো গাছ গাছালির ভালবেসে নিছক মূল্যহীন বুনো গুল্মলতা বাড়িতে এনে পুষেছি ,  খেলেছি সেসব নিয়ে  ।  তাদের নিয়ে লিখতে গেলে পাতার পর পাতা ফুরিয়ে যাবে -  - তবু সে গল্প ফুরাবে না ।  আজ আমি গল্প করছি -  - একদিন নিজেও এভাবে গাছ - গাছালির গল্প শুনেছি নানি - দাদিদের কাছে ।  কিছু গল্প তো রূপকথাকেও হার মানায় ।  আমার অক্ষরজ্ঞানহীন দাদি - নানিরা পাথরকুচির গল্প শোনাতেন রূপকথার মত করে ।  আর লজ্জাবতী ?  এমন আশ্চর্য গাছ কোনদিন দেখতে পাব স্বপ্নেও ভাবিনি ।  কিন্তু স্বপ্নকে বাস্তবে ধরিয়ে দিল আমার এক বন্ধু ।  অমুক মাঠের অমুক বাঁশঝাড়ের নীচে নাকি আছে আমার আরাধ্য লজ্জাবতী গাছ । 
গেলাম ,  দেখলাম কিন্তু জয় করতে পারলাম না ।  লজ্জাবতী গাছের যে গল্প শুনেছি ,  তার যে রাজকীয় চেহারা মোহনীয় গুণের কথা শুনেছি এই লজ্জাবতী দেখার পর এক লহমায় তা উবে গেল ।  লজ্জাবতী গাছ বা লতা নাকি ১০ / ১২ ফুট লম্বা হয় ,  এ দেখি আধফুটি এক শীর্ণ চেহারার সামান্য এক গুল্ম -  - লতাও নয় ।  তবুও পরখ করে করে দেখার জন্য চিরল পাতায় হাত ছোঁয়ালাম ।  অমনি আমাকে অবাক করে বাসর রাতের নব পরিণতার মত নিজেকে গুটিয়ে নিল সেই গুল্ম পল্লব ।  যাই হোক ,  ওটা ছিল লজ্জাবতীর ভিন্ন এক প্রজাতির ভিন্ন এক সংস্করণ ।  আসল লজ্জাবতী গাছ দেখতে আমাকে ২৬ বছর অপেক্ষা করতে হয়েছে ।  বছর খানেক আগে সচলায়তনে এক নস্টালজিক উদ্ভিদ প্রেমিকের গল্প নামে একটা পোস্ট দিয়েছিলাম ।  সেখানে লজ্জাবতীর যে ছবিটা ছিল ওটাই আমার দেখা প্রথম লজ্জাবতী লতা ।  আজ যে ছবিগুলো দেখাচ্ছি এগুলোও একই গাছের ,  তবে সময়ের ব্যবধানে তিন বছর ।  

লজ্জাবতী  লতা জাতীয় উদ্ভিদ ।  জানা মতে বাংলাদেশের মাঠে - ঘাটে যত্রএত্র এদের বসবাস ছিল ।  কিন্তু আজ প্রায় বিলুপ্তির পথে ।  বহুবর্ষজীবী উদ্ভিদ ।  সাধারণত বর্ষাকালেই জন্মায় ।  তবে উপযুক্ত পরিবেশ পেলে যেকোনো ঋতুতেই জন্মাতে পারে ।  ছবির এই চারাগুলো জন্মিয়েছে আমার স্কুল পড়ুয়া দুই খালাতো ভাই ।  ওপরের ছবিটি ১৫ মার্চ তোলা । 

লজ্জাবতী লতানো উদ্ভিদ তাই সঠিক উচ্চতা নিরূপণ করা কষ্ট ।  সত্যি বলতে পরিবেশের অনুকূল - প্রতিকূল অবস্থার ওপর নির্ভর করে লতা জাতীয় উদ্ভিদ তাদের অঙ্গ বিস্তার করে ।  লতানো উদ্ভিদের আলাদা করে কাণ্ড চিহ্নিত না করাই ভাল ।  লজ্জাবতী লতা সবুজ রঙের ।  লতার গায়ে দেড় থেকে দুই ইঞ্চি পর পর ছ্ট্টো বাঁকানো কাঁটা থাকে । 

লজ্জাবতীর বহুপত্রক উদ্ভিদ ।  পাতা চিরল - বিরল ।  পাতার বোটা তিন স্তরে সাজানো ।  প্রাথমিক স্তরে ৩ / ৪ ইঞ্চি লম্বা একটা বোঁটা থাকে ।  প্রতিটা প্রাথমিক বোঁটার আগা থেকে আবার দ্বিতীয় স্তরের বোঁটা বা চিকন শিরা থাকে ।  দ্বিতীয় স্তরের বোঁটার দুই পাশে চিরলভাবে ১৫ - ২০ জোড়া পাতা সাজানো থাকে । 
 পাতা উপবৃত্তকার ,  ছোট ছোট ।  অনেকটা তেঁতুল পাতার মত দেখতে ।  পাতার রঙ ও সবুজ ।  পাতা সর্বোচ্চ এক সেন্টিমিটার লম্বা হতে পারে ।  

লজ্জাবতীর ফুল অসাধারণ সুন্দর ।  বেগুনী রংয়ের; গোল গোল ফুলগুলো দেখতে মেয়েদের নাকফুলের মত ।  বাবলা ফুলের সাথেও মিল আছে ।  ফুল এক পুষ্পক ।  সরাসরি শান্ত থেকে পুষ্পমঞ্জরি বের হয় ।  ফুলের বোঁটা ১ / ১৫ ইঞ্চি পর্যন্ত লম্বা হয় ।  লজ্জাবতীর ফুলের পাপড়ি থাকে না ।  বরং ছোট্ট সবুজ বলের গায়ে অসংখ্য কিশোর পরপর সজ্জিত হয়ে ভীষণ সুন্দর এই ফুলটিকে পূর্ণাকৃতি দান করে ।  লজ্জাবতীর ফল দেখতে অনেকটা মাষকলইয়ের ফুলের মত ।  তবে আকারে অর্ধেক ।  কাঁচা ফুলের রং সবুজ ।  পাকা ফলের রং কালচে বাদামি ।  একটা মাত্র বোঁটায় একটা ফুল ফুটলেও ফল হয় অনেকগুলো ।  এক গুচ্ছ আরকী ।  আসলে ফুলে তো পাপড়ি নেই ।  আছে অসংখ্য কিশোর ।  প্রতিটা স্ত্রী কিশোর থেকেই একটা করে ফল বের হয়ে এক গুচ্ছ ফল গুচ্ছ তৈরি করে ।   লজ্জাবতীর কাঁচা ফল আমি দেখিনি এবার গ্রামে গিয়ে ফুল আর এক গুচ্ছ শুকনো ফলের দেখা পেলাম ।  ফুল যেহেতু ফাল্গুন মাসেই দেখলাম তাই ধরে নেযা যায় ,  লজ্জাবতী বাসন্তি ফুলের উদ্ভিদ বছরের অন্য সময় একটা কিনা জানা নেই ।  সেই ছবিগুলোও নিবেদন করলাম আপনাদের সামনে ।  তাই অসম্পূর্ণ পোস্টের ক্রুটি - বিচ্যুতি মার্জনার চোখে দেখবেন । 

লজ্জাবতীর ফলের ভেতর চার পাঁচটা ছোট্ট ছোট্ট দ্বিবীজপত্রি বীজ থাকে ।  বিজ দেখতে বেগুন কিংবা মরিচের বীজের মত । 
লজ্জাবতীর বৈজ্ঞানিক নাম Mimosa pudica .  

লজ্জাবতী গাছ আজ বিলুপ্তির পথে ।  এর পেছনে তিনটে কারণ মোটা দাগে চিহ্নিত করা যায় । 
প্রথমত ,  জনসংখ্যা বৃদ্ধির কারণে বনজঙ্গল উজাড় করে বাসস্থান ও ফসলক্ষেত তৈরি । 
দ্বিতীয় ,  জনসংখ্যা বৃদ্ধি পেলেও আরও অনেক বুনো উদ্ভিদ বহাল তরিয়তে বেঁচে - বর্তে আছে ,  কিন্তু লজ্জাবতীর প্রধান শত্রু বাংলাদেশের কোবরেজ সম্প্রদায় ।  এর কিছু ঔষধি গুণ আছে ,  সেগুলো আর উল্লেখ করতে চাই না ।  সেই ঔষধি গুণের লোভে কোবরেজরা মাঠকে মাঠ লজ্জাবতী  গাছ উজাড় করেছেন ,  কিন্তু নিজের বাড়ির আঙিনায় বা বাগানে একটা লাগানোর প্রয়োজন মনে করেননি । 
তৃতীয় কারণ ,  লজ্জাবতীর কাঁটা ।  যাহায় রক্ষক ,  তাহায় মৃত্যুর কারণ ।  তৃণভোজী পশুদের বিপক্ষে এই কাঁটা অব্যার্থ অস্ত্র ,  কিন্তু চাষির বিপক্ষে তা মোটেও কার্যকর নয় ।  লজ্জাবতী যেখানে আস্তানা গাড়ে ,  দ্রুত ডালাপালা বিস্তার করে চাষির ফসলের ক্ষেত দখল করে নেয় ।  ফলে বিরক্ত চাষি তাদের ওপর ধারালো দা ব্যবহার করতে কুণ্ঠাবোধ করেন না । 
আগের পর্ব  :  বাংলার তরু - লতা - গুল্ম - ২৬  :  স্বর্ণলতা  /  আলোকলতা






 পাখিদের সুখদুখের কথা




পাখির প্রতি ভালো লাগা সেই ছোটকাল থেকেই ।   আমার স্মৃতির পাল্লা বহুদূরে প্রোথিত ।  দুবছর বয়সের অনেক স্মৃতি এখনও ঠিক ঠিক মনে করতে পারি ।  পাখির স্মৃতিও সেই সময়ের ।  তখন আমার দাদা বেঁচে ছিলেন ।  সকালের নাস্তাটা সারতাম দাদার কোলে বসেই ।  দাদা উঠেনে চিড় - মুড়ি ছিটিয়ে দিতেন ।  ভাত শালিখ ,  দোয়েল ত্রস্ত পায়ে এসে ছিটানো চিড়ামুড়িতে ভোজন সারত ।  পাশে বসে দাদি আমাকে পাখি চেনাতেন ।  পাখির জন্য ভালোবাসা সেই শুরু ।  এরপর পাখির প্রতি আমার ভালোবাসা পাখিদের ক্ষতিই করেছে ।  আমাদের ঘরের ছাদ সেকেলে ।  চুন - সুরকির জলছাদ ।  কড়ি - বর্গার ওপর বসানো ।  কড়ি বর্গার ফাঁকে বাসা বাঁধত চড়ুই পাখিরা ।  সেদিকে চকচকে চোখে তাকিয়ে থাকতাম ।  পাখির ছানা ,  ডিম ভীষণ আকর্ষণীয় বস্তু ।  চুপি চুপি পাখির ছানা ধরতাম ।  মা - বাবা পাখিদের তখন কী ভিষণ চেঁচামেচি !  মনে হতো আমাকে প্রচণ্ড গালিগালাজ করছে ওরা ।  তারপরও ছাড়তাম না ।  তখন পাখিদের সেই চেঁচামেচি পরিণত হতো করুণ আর্তিতে ।  যেন আমাকে বলছে ,  আমাদের ছানাদের ছেড়ে দাও ভাই !  
তবুও ছাড়তাম না ।  কিন্তু মা টের পেয়ে যেতেন ।  ভীষণ বকাবকি করতেন ।  বলতেন মানুষের যেমন কষ্ট আছে ,  সুখ দুঃখ আছে ,  পাখিদেরও আছে ।  আজ যদি তোমাকে কেউ চুরি করে ,  তখন তোমার কেমন লাগবে বলো তো ?  আমারই বা কেমন লাগবে ।  পাখিদেরও অমন লাগে ।  ওদের ছানারাও মায়ের জন্য কাঁদে ।  
মায়ের কথা শুনে বুকটা তখন ভারি হয়ে যেত ।  পাখির ছানাদের ছেড়ে দিতাম ।  ধীরে ধীরে যত বড় হলাম ,  পাখিদের সুখ দুখের কথা ততই বুঝতে লাগলাম ।  এরপর সপ্তম শ্রেণির বইয়ে একটা গল্প মনে ভীষণ দাগ কাটল ।  শ্রদ্ধেয় আলী ইমাম ভাইয়ের  ‘ পাখিদের নিয়ে ’  ।  ঝনিয়ামুখি পাহাড়ের ধারে ওই যে ঢ্যাঙামতো লোকটা ,  পাখির জন্য কী মমতা তার !  ঝড়ে পড়া পাখিদের জন্য ওষুধ ব্যান্ডেজ খুঁজে বেড়ায় ।  লোকে তাঁকে পাগল বলে ।  পাখির প্রতি মমতা আর গাঢ় হলো তারপর । 
এর অনেক অনেক পরে আরেকজন লোকের দেখা পেলাম ।  গল্পের নায়ক নন ,  বাস্তবের মমতাভরা মানুষ ।  ইনাম আল হক ।  মানে আমাদের ইনাম ভাই ।  তারেক অণুর মাধ্যমে পরিচয় ।  তারপর ধীরে ধীরে মানষটাকে চেনা ।  ঝনিয়ামুখি পাহাড়ের ওই মানুষটার মতোই পাখিদের প্রতি দরদ ।  শুনেছি শিকারিদের কাছ পাখি কিনে আকাশে উড়িয়ে দেওয়ার মাঝে সুখ খুঁজে পান ।  
 ‘ পাখিদেরও আছে নাকি মন ’  বাংলাভাষায় এমন সুখপাঠ্য পাখির বই আছে বলে আমার জানা নেই ।  পাখিদের সম্পর্কে কত নতুন কিছু যে জানলাম !  অপেক্ষায় ছিলাম তার পরবর্তী বইয়ের ।  ২০১৫ - এর একুশে বইমেলায় তার অবসান ঘটল ।  বাংলা একাডেমি থেকে বেরুলো  ‘ পাখিদের সুখদুখের ’  কথা ।  
ছোটদের জন্য লেখা ।  তবে আমার বিশ্বাস পাখিপ্রেমী সববয়সী মানুষই সমান উপভোগ করবে বইটা ।  অত্যন্ত সহজ ভাষায় পাখিদের জীবন ,  সুখদুখের নানা গল্প একেঁছেন বইয়ের পাতায় পাতায় ।  প্রতি পাতায় একটা করে রঙিন পাখি ।  আর তাদের গল্প । 
সব আমাদের ঘরের পাশের পাখি ।  এদের দেখে দেখে ,  এদের গান শুনতে আমরা বড় হয়েছি ।  মনে আছে হলদে পাখি বলত  ‘ একটা খোকা হোক ’  ।  নতুন বউয়েরা লজ্জায় মুখ ঢাকত । 
শাশুড়ি বলত  ‘ বউ কথা কউ ’  ।  জবাবে বউ বলত  ‘ চোখ গেলো ’  ।  কত উপকথা ,  কত কল্পগল্প শুনেছি ওদের নিয়ে ।  কিন্তু সত্যিকারের গল্প কেউ করেনি ।  দুখের কিংবা সুখের খবর দেয়নি কেউ ।  এনাম ভাই দিলেন সেই খবর এতদিনে ।  রঙিন বইয়ের মলাটে ।  ছেলেবেলার  ‘ চয়নিকা ’ র সেই ঘুঘু আর শিকারির গল্প আবার ফিরে পেলাম ।  
এবার বাড়ি গিয়ে প্রথমবারের মতো নীলকণ্ঠ পাখি  ( আসলে নীলকান্ত )  দেখলাম ।  তখন বুঝিনি এই পাখি কেন একই জায়গায় ঘুরপাক খাচ্ছে ।  একটা গাঁদাফুলের ক্ষেতের আশপাশে ।  ক্ষেতটাই আগুন লাগানো হয়েছিল ।  পরে এই বইয়ে পেলাম তার সমাধান ।  নীলকণ্ঠরা নাকি আগুন লাগা ভুঁইয়ের আশপাশে ঘোরে আগুনের ভয়ে ছুটে পালানো পোকাদের খাওয়ার জন্য । 
ফুল চাই ফুল ঝুরি ,  ঠুক - ঠুক কাঠঠোকরা ,  টুক - টুক বসন্তের গল্প পাবে ছেলে মেয়েরা এই বইয়ে ।  জানবে দরদি পিতা দলপিপির মমতার কথা ।  ফলদ গাছে হরিয়ালদের আনাগোনা ,  ডোবার পাখি ডাহুকের সংগ্রাম যেমন আনন্দ দেবে ,  পাখি শিকারি পেরেগ্রিন আবার মন খারাপ করে দিতে পারে । 
নিমপ্যাঁচার কথাই ধরুন না ।  কতটুকু চিনি ?  দেখা যাক ইনাম ভাই কীভাবে চিনিয়েছেন ওদেরকে । 

বইয়ের শুরুতেই লেখক বলছেন ,   ‘ আমাদের মতো পাখির মনেও অনেক আনন্দ ।  আবার কিছু দুঃখও আছে পাখির মনে ।  মানুষের হাতে পাখি কষ্ট পায় ।  অনেক সময় না জেনেই মানুষ পাখির ক্ষতি করে ।  তবে পাখি মানুষের বহু উপকার করে ।  বীজ ছড়িয়ে পাখি বন বানায় ।  পোকা খেয়ে এরা গাছপালা ও ফসল বাঁচায় ।  বর্জ্য খেয়েও দেশটাকে সাফ রাখে ।  তাই আমার কোনও পাখির কষ্ট দেইনে ।  আমরা পাখির মঙ্গল চাই ।  আমরা বনের পাখিকে খাঁচায় ভরি না ।  পাখির ডিম ও ছানা নষ্ট করি না ।  পাখি কখনও শিকার করি না ।  বুনো পারি মাংস খাই না ।  পাখি দেখেই আমাদের অনেক আনন্দ ।  পাখির ছবি তুলে তো আরও মজা ।  পাখির গান শুনে আমরা খুশি হই ।  মুক্ত পাখি উড়তে দেখে আমাদের মন ভরে যায় ।  ’ 
এখানে লেখক নিজেই যেন এক শিশু ।  পাখিপ্রেমী শিশুর মনের কথাগুলো এভাবেই উঠে এসেছে বইয়ের পাতায় পাতায় ।  আরেকটা ব্যাপার লক্ষনীয় ,  বইয়ের ডিজাইন ।  ইনাম ভাই যেমন সুলেখক ,  অসাধারণ আলোকচিত্রী ,  দুঃসাহসিক অভিযাত্রিক ,  তেমনি অসাধারণ ডিজাইনার ।  পাখিদের নিয়ে করা বহু স্ট্যাম্পের ডিজাইনার তিনি ।  এই বইয়ের প্রচ্ছদ ও অলঙ্করণ তিনি ছাড়া অন্য কেউ করলে কতটুকু সুন্দর হত সন্দেহ আছে ।  বইয়ের প্রত্যেক পাতায় রঙিন ছবির ব্যবহার আমাদের যেমন মন কেড়ে নেয় ,  তেমনি শিশুদেরও পাখিদের রঙিন রাজ্যে হাতছানি দেবে । 
বাংলা একাডেমি বইটির দাম রেখেছে ৪০০ টাকা ।  প্রতিটা বাবা মায়েরই উচিৎ এমন একটা বই তাঁদের ছেলেমেয়ের হাতে তুলে দেয়া ।  তাতে পাখিদের অজানা জগৎ সম্পর্কে যেমন জানতে পারবে ,  তেমনি পাখিদের প্রতি ভালোবাসা তৈরি হবে তাদের । 






বাংলার তরু লতা গুল্ম ৩৭  :    মাকাল ফল



 ‘ ওপরে ভালো ভেতরে কালো ’  - প্রবাদটার সংক্ষিপ্ত রূপ মাকাল ফল ।  ছোটবেলায় দাদি - নানির মুখে কতবার একথা শুনেছি । 
 ‘ কেন এমন বলা হয় ?  ’  শুধোতাম দাদিকে ।  
 ‘ মাকাল ফল দেখতে খুব সুন্দর ।  ’  জবাবে বলতেন দাদি ।   ‘ ঠিক যেন আপেলের মতো ।  তাই বা বলি কেন ?  আপেলের চেয়েও সুন্দর ।  কিন্তু ভেতরটা একেবারে যাচ্ছেতাই ।  যেন বিড়ালের বিষ্ঠা !  ’ 

 ‘ কোথায় পাওয়া যায় ?  ’ 
 ‘ মাঠে ?  ’ 
 ‘ কই ,  দেখি না তো ?  ’ 
 ‘ আজকাল কি ওসব বালাই পোষে কেউ !  কোথায় হারিয়ে গেছে সেসব গাছপালা ।  ’ 

আসলেই হারিয়ে গেছে ।  মাঠ - ঘাট ,  বন - জঙ্গল দাপিয়ে বেড়িয়েছি ,   ‘ কোনোদিন আপেলের মতো কোনও ফলের দেখা পায়নি ।  হঠাৎ এক দিন রাখালের হাতে দেখি সুন্দর মতো কয়েকটা ফল ।  মাঠ থেকে পেড়ে এনেছে ও ।  দাদি বললেন ,   ‘ এই হলো মাকাল ফল ।  ’ 
সত্যি ভারি সুন্দর ফলটা ।  দেখলেই কামড় দিয়ে খেতে ইচ্ছে করে ।  কিন্তু খাওয়া চলে না ।  ছোট ছোট দুই চাচাতো ভাই ফলগুলো নিয়ে খেলল দিনভর ।  আমি তক্কে তক্কে আছি ,  কখন ওদের আগ্রহ ফুরায় ।  পর দিন সকালে দেখি উঠোনে গড়াগড়ি খাচ্ছে ফলগুলো ।  এই সুযোগ ,  একটা নিয়ে ফাটিয়ে ফেললাম ।  তারপর  ‘ ওয়াক থু !  ’  সত্যিই খুব বিশ্রী ভেতরটা ।  দাদি যথার্থই বলেছেন ।  ঠিক যেন বিড়ালের বিষ্ঠা । 

এরপর কেটে গেছে এক দশক ।  শহরেই থেকেছি বেশির ভাগটা ।  মাঝে মাঝে গ্রামে যাই ।  কিন্তু মাকাল ফলের নাগাল আর পাইনি ।  এখন তো ঢাকায় থাকি ।  বাড়ি যাওয়া হয় বছরে দুবার - কি তিনবার ।  তখন রাতে  ঘুম ।  দিনের বেশির ভাগ সময় মাঠে - ঘাটেই কাটে ।  মাকাল ফলের দেখা আর পাই না ।  আসলে ওর কথা ভুলেই গেছি । 
আমি ঢাকায় থাকি ,  কিন্তু তিন - চার জোড়া চোখ গ্রামের জলাজঙ্গল খুঁজে ফেরে বুনো গুল্ম - লতা ।  এরা আমার সাগরেদ ।  চাচাতো - খালাতো ভাই । 
২০১৪ সালের কোরবানী ঈদ ।  বাড়ি গিয়ে শুনলাম সুসংবাদটা ।  আমার খালাতো ভাই সাহেদ নাকি মাকাল ফলের একটা আড়ৎ দেখে এসেছে সরিষাঘাটের মাঠে ।  সরিষাঘাট আমাদের পাড়া থেকে দু - কিলোমিটার দূরে ।  আঁট - ঘাট বেঁধেই যেতে হবে । 
তবে ভয় একটা আছে ।  সাহেদ দেখে এসেছে বর্ষাকালে ।  এখন শরতের শেষ প্রায় ।  এতদিনে গাছ মরে গেছে কিনা সন্দেহ । 
ঈদের তৃতীয়দিন ।  শাহেদের বড় ভাই পারভেজকে নিয়ে চললাম সরিষাঘাট ।  সাইকেলে । 

পিসরাস্তা আর বাওড়ের মাঝখানে জঙলা একটা গর্ত ।  বুনো গুল্ম লতায় ঠাঁসা ।  গর্তের ভেতর মাঝারি আকারের একটা মেহগনি আর একটা শিশু গাছ ।  সেই গাছদুটে বেয়ে ,  জড়িয়ে - কুড়িয়ে উঠেছে হাজার লতার একটা উদ্ভিদ ।  এটাই আমাদের চরম প্রার্থিত মাকাল ফলের গাছ ।  মাকালের লতা - পাতায় চাপা পড়ে গাছদুটোর  ‘ ত্রাহি মধুসূদন ’  অবস্থা । 
সাইকেলটা রেখে নেমে পড়লাম গর্তের ভেতর ।  দু -  ’ ভাইয়ের চারচোখ তন্ন তন্ন করে ঘুরল মাকালের লতায় - পাতায় ।  সম্পূর্ণ হতাশ ।  একটা ফলও নেই ।  পারভেজ হাল ছেড়ে দিয়েছে ।  বলল ,   ‘ এখন বোধহয় ফল আর পাওয়া যাবে না ।  ’ 
আমি বললাম ,   ‘ ধৈর্য ধর ,  একটা না একটা পাবই ।  একবার একটার দেখা পেলে অন্যগুলোও সুড়সুড় করে বেরিয়ে আসবে ,  দেখিস ।  ’ 
অনেক খোঁজাখোঁজি করেও যখন পেলাম না ,  তখন বললাম ,   ‘ চল ,  গর্তের ওধারে যাই ।  ওই দিকে আরেকটা গাছ দেখছি শিশুগাছ বেয়ে ওপরে উঠেছে । 
বুনোকাঁটার খোঁচা খেয়ে ,  কাঁটা ঝোপঝাড়ের মুড়িতে গোত্তা খেয়ে অনেক কষ্টে আবার গর্ত ছেড়ে ওপরে উঠলাম ।  ফল শূন্য !  কিছুক্ষণের জন্য চুপচাপ দাঁড়িয়ে থাকলাম ।  তারপর ইউরেকা !  প্রথম ফলটা আমিই দেখলাম ।  আধাপাকা হলুদ রঙের রপবান ফল !  তারপর আমার ভবিষ্যদ্বাণীই সত্যি হলো ।  একে একে কাঁচা - পাকা ,  বড় - ছোট মাঝারি ফলগুলো আড়াল ছেড়ে বেরিয়ে এলো । 

সবকটা নাগালের বাইরে ,  অনেক উঁচুতে ।  ক্যামেরার সর্বোচ্চ জুম ব্যবহার করে টপটপ কয়েকটা ছবি নিলাম ।  আশপাশে খুঁজে - পেতে দেখলাম কোনও লাঠি - টাঠি পাওয়া যায় কিনা ।  মেহগনি - শিশু গাছের যে অবস্থা ,  বিশেষ করে মাকালের লতা - পাতাগুলো যা করে রেখেছে তাতে গাছে চড়া অসম্ভব ।  পেলাম একটা মোটা পাটখড়ি ।  পারভেজ তাতে লতা দিয়ে পেঁচিয়ে একটা আঁকাশি বাঁধল । 

আঁকাশি দিয়ে টেনে কিছুটা নিচে নামতে সক্ষম হলাম একটা মাকালকে ।  আরও ক্লোজ ছবি পেলাম ।  এবার চেষ্টা করলাম একটা ফল পাড়া যায় কিনা ।  উদ্দেশ্য দুটো ।  মাকালের ভেতরের ছবি নেয়া ।  বীজের ছবিও পাওয়া যাবে তাতে ।  দ্বিতীয় উদ্দেশ্য বাড়ি গিয়ে ছোটদের দেখানো ।  কিন্তু আঁকাশি গেল ভেঙে ।  বেশ দূর থেকে খুঁজে পেতে একটা ভেরেল্ডাকচার ডাল নিয়ে এলাম ।  সেটার সাহায্যে বহু কষ্টে পাড়লাম গোটা তিনেক মাকাল ফল । 

মাকাল ফল লতা জাতীয় উদ্ভিদ ।  এর লতা ভীষণ শক্ত ।  লতার রং সাদাটে সবুজ ।  লতা বেশ মোটা হয় ।  

গোড়ার দিকের লতা ২ - ৪  ইঞ্চি পর্যন্ত মোটা হতে পারে । 

মাকালের পাতা চাল কুমড়োর পাতার মতো ।  তিনটি ফলকে বিভক্ত ।  গোলাকার ।  পাতার বোঁটা থেকে শীর্ষ ফলক পর্যন্ত দৈর্ঘ ৬ ইঞ্চি ।  আড়াআড়ি ব্যাস ৫ ইঞ্চি ।  পাতা খসখসে ।  বেশ পুরু ।  নরম ।  

পাতা গাঢ় সবুজ রঙের ।  বোঁটার দৈর্ঘ্য দেড় থেকে দুই ইঞ্চি ।  বোঁটা ১ ইঞ্চি মোটা । 

মাকালের ফুল সাদা রঙের ।  লম্বা ।  মাইকাকৃতির ।  লাউফুলের সাথে মিল আছে ।  মঞ্জরি এক পুষ্পক ।  ফুল গন্ধহীন ।  

লাউয়ের মতোই ফুলের গোড়ায় ফল ধরে । 

মাকালের মূল সৌন্দর্যই এর ফলে ।  ফল গোলগাল ।  মসৃণ ।  অসম্ভব সুন্দর ।  

কাঁচা ফলের রং সবুজ ।  ফল আপেলের মতো মোটা হয় ।  পূর্ণঙ্গ ফলের ওজন ৭৫ থেকে ১০০ গ্রাম ।  

ফল পাকার আগে হলুদ রং ধারণ করে ।  

পাকালে টকটকে লাল ।  বেশ শক্ত ।  

খোসা পুরু ।  ফলের ভেতরে জেলির মতো থকথকে এক ধরনের পদার্থ থাকে ।  

তার ভেতরে কালচে কদাকার বীজ ।  

বারোমাসি ফল ।  সারা বছর ফুল - ফল হয় ।  পানি পেলে সারা বছর চারা গজায় ।  

মাকালের বৈজ্ঞানিক নাম :  Trichosanthes tricuspidata
আগের পর্ব  :  বাংলার তরু - লতা - গুল্ম - ৩৬  :  পেটারি 

ছবি :  


 

 








কালাধুঙ্গির আতঙ্ক - ১



২ মে
গ্রীষ্মের সকাল ।  গরমে হাঁসফাঁস অবস্থা ।  আমার বাড়ি এককোণে দেড়শ বছরের পুরোনো একটা ইঁদারা ।  গাছপালায় ছাওয়া উঠোন ।  চেয়ার পেতে বসে আছি ইঁদারার পাশে ।  উপভোগ করছি গ্রীষ্ম প্রভাতের মাদকতা ।  এমনিতে ল্যারেটরি ছেড়ে ফাঁকায় বেরুনো তেমন হয়ে ওঠে না ।  কিন্তু জানালা গলে আসা মিষ্টি বাতাসের হাতছানি উপেক্ষা করতে পারলাম না । 
জগমোহন চা আর খেজুর গুড়ের মুড়কি দিয়ে গেল ।  হকার দিয়ে গেল পত্রিকা ।  ভোরের প্রাণ জুড়ানো বাতাস ,  গরম চা ,  খেজুর গুড়ের মাখানো মুড়কি আর খবরের কাগজ -  -  সব মিলিয়ে অসধারণ ব্যাপার !  অবশ্য যদি ভালো খবর কিছু থাকে ।  আজকাল যা হচ্ছে দেশে ।  শুধু দুর্নীতি ,  সড়ক দুর্ঘটনার খবরে ভরা থাকে খবরের কাগজগুলো ।  লিডারদের হামবড়েঙ্গা জাতীয় গলাবাজী তো আছেই ।  রাজনীতির খবরগুলো এড়িয়ে চলি ।  বরং দেশ - বিদেশের বিচিত্র খবরগুলোই আমাকে বেশি টানে । 
একেবারে প্রথম পাতায় আমার চোখ আটকে গেল ।   ‘ কালাধুঙ্গির আতঙ্ক !  ’  এক নিঃশ্বাসে পড়ে ফেললাম খবরটা -  - 
 ‘ ভারতের উত্তরাখণ্ডেডর কালাধুঙ্গিতে মানুষখেকো আতঙ্ক ছড়িয়ে পড়েছে ।  এলাকাবসীরা জানিয়েছে হঠাৎ করেই নাকি একটা কেঁদো বাঘ পাহাড়ী উপতক্যা ধরে নেমে অজ্ঞাতনামা এক যুবককে তুলে নিয়ে পালিয়ে যায় ।  এ বিষয়ে নৈনিতাল ফরেস্ট রেঞ্জার অমরেশ দেশাই জানিয়েছেন ,  গত বিশ বছরে এ ঘটনা এই প্রথম ।  তবে হতভাগা লোকটার কোনো পরিচয় মেলেনি ।  ’ 
আমার দৃষ্টি আকর্ষণের জন্য কালাধুঙ্গি নামটাই যথেষ্ট ছিল ।  মানুষখেকোটা বাড়তি মাত্রা যোগ করেছে  ।   ‘ কালাধুঙ্গি ’  ,   ‘ মানুষখেকো ’  শব্দগুলো মনে আবেগের ঝড়  বইয়ে দিল ।  আবহমান বাংলার অজপাড়াগাঁ ,  নদী ঝোপ - জঙ্গল ,  মাঠ - ঘাট যেমন মিশে আছে আমার সত্তায় ।  তেমনি কালাধুঙ্গি ,  নৈনিতাল ,  গাড়োয়াল ,  হরিদ্বার ,  চম্পাবত ,  রানীক্ষেত ,  আলামোড়া ,  রুদ্রাপ্রয়াগ ,  কুমায়ুন ,  কেদারনাথ ,  অমরনাথ নামগুলো যেন আমার বুকে বাড়ি মারে ।  ইছামতী ,  কপোতাক্ষের  মতো অলকানন্দা ,  মন্দাকিনী নদীগুলোর ধারা যেন বয়ে গেছে আমার পুরোনো বাড়িটার পাশ দিয়ে ।  ভারতের উত্তরাখেণ্ডর এই পাহাড়ী এলাকার প্রতিটা উপত্যকা ,  নদীর বাঁক ,  জঙ্গলের প্রতিটা পরত যেন হাতের তালুর মতো চেনা আমার ।  কখনও যাইনি ,  তবু চেনা !  চিনিয়েছেন শৈশব কৈশরের এক জাদুকর ।  জিম করবেট ।  
খবরটা বিস্তারিত জানার জন্য কোলকাতার বন্ধু বনরাজ পাণ্ডেকে ফোন করেছিলাম ।  ও আমাকে ঘটনার সত্যতা নিশ্চিত করল ।  
৩ মে
আজকের খবর ,  আবারও কালাধুঙ্গিতে মানুষখেকোর শিকার হয়েছে একজন ।  এবারও ভিকটিমের নাম পরিচয় - অজ্ঞাত ।  তবে আতঙ্কে হিম হয়ে গেছে এলাকার লোকজন । 
৪ মে
এবার রানীক্ষেতে মানুষখেকোর শিকার এক মহিলা ।  যথারীতি নাম পরিচয় অজ্ঞাত ।  স্থানীয় লোকজন শুধু দেখছে কীভাবে তাদের সামনে থেকে মানুষখেকো মানুষ ধরে নিয়ে যাচ্ছে ।  কিন্তু কাকে নিচ্ছে এটা নির্দিষ্ট করে কেউ বলতে পারছে না ।  কারণ যে গ্রামে বা অঞ্চলে এই ঘটনা ঘটছে সেখানকার কোনো মানুষ নিখোঁজ হয়নি ।  
৫ মে
গ্রিষ্মের ভ্যাপসা বিকেল ।  আমি ইঁদারাটার পাশে পায়চারী করছিলাম ।  কিছুতেই মাথায় আসছে না করবেটের দেশে এসব কী হচ্ছে ।  করবেট ন্যাশনাল পার্ক এখন সংরক্ষিত বন ।  এর বাইরে কোথাও বাঘ বা চিতা আছে বলে জানা নেই ।  অথচ একের পর এক মানুষ খেকোর আক্রমণে দিশেহারা বৃহত্তর কুমায়ুনের সাধারণ মানুষ । 
বাঘে মানুষ মারছে অথচ পায়ের চিহ্ন রেখে যাচ্ছে না ।  তারচেয়েও আজব ব্যাপার এতগুলো ঘটনা পরপর ঘটে গেছে কিন্তু একজন ভিক্টিমেরও পরিচয় জানা যায়নি ।  যারা দেখেছে তারা কেউ বলতে পারছে না মানুষখেকো কাকে নিচ্ছে । 
হঠাৎ টেলিফোনের রিং বেজে উঠল ।  হেঁকে বললাম ,   ‘ জগমোহন ,  দেখো তো কার ফোন ?  ’ 
দুমিনিটের মাথায় ফিরে এল জগমোহন ।  বলল ,   ‘ সাহেব পাণ্ডেবাবুর ফোন ।  ’ 
দৌড়ে গিয়ে হোল্ড করা রিসিভারটা কানে ঠেকালাম ।   ‘ পাণ্ডে ,  কী খবর ,  বল ।  ’ 
 ‘ জামিল ,  তুমি কোলকাতায় আসতে পারবে কয় ঘণ্টার মধ্যে ?  ’  ফোনের ওপাশ থেকে বলল বনরাজ পাণ্ডে । 
 ‘ শোন পাণ্ডে ।  ইন্ডিয়ান অ্যাম্বাসির শাখা এখন আর দর্শনায় নেই ।  আমাকে ঢাকায় যেতে হবে ।  ৭২ ঘণ্টার আগে কোলকাতার গাড়িতে উঠতে পারব বলে মনে হয় না ।  কিন্তু আমি কোলকাতায় গিয়ে কী করব ?  ’ 
 ‘ মানুষখেকোর ব্যাপারটা আমার কাছে স্বাভাবিক মনে হচ্ছে না ।  সাধারণ শিকারি বা গোয়েন্দারা ফেল মেরেছে ।  ভেবে দেখেছ ,  এতগুলো মানুষ চোখের সামনে থেকে নিঁখোজ হয়ে গেল ,  অথচ কে নিখোঁজ হচ্ছে তার কোনো হদিস নেই ।  শিকারীও কোনো আলামত রেখে যাচ্ছে না ।  লোকজন তো ভয়ে অস্থির ।  তাদের ধারণা অপদেবতার রোষে পড়েছে এলকাবাসী ।  কারও নিস্তার নেই ।  এ ঘটনার বৈজ্ঞানিক ব্যাখ্যা না দিতে পারলে সাধারণ মানুষ আতঙ্কেই মারা পড়বে ।  তুমি দেরি করো না জামিল ।  ’ 
১০ মে
স্বপ্নের ঘোরে ডুব দিয়েছিলাম ।  স্বপ্নই বা বলি কেন ?  করবেটের স্বর্গরাজ্যকে একটু আগেভাগে দেখা ।  হয়তো বাস্তবের সাথে মিলবে না ।  এতদিন কল্পচোখে যা দেখছি ,  তারই পুর্নমঞ্চায়ন স্বপ্নে ।  পাণ্ডের ডাকে বিরক্ত হলাম ।  এত সুন্দর স্বপ্ন ভেঙে দিল ব্যাটা !  বিরক্তি ভরা চেহারা নিয়ে কিছু বলতে যাচ্ছিলাম ওকে ।  হঠাৎ জানালা দিয়ে বাইরের দিকে চোখ পড়ল ।  ওয়াও !  প্রকৃতির পরতে পরতে কত সৌন্দর্য লুকিয়ে আছে ,  এক ঝলকেই তার কিছুটা আন্দাজ করতে পারলাম ।  একটু আগে বনরাজকে ধমক দিতে যাচ্ছিলাম ,  এখন কৃতজ্ঞতা বোধ করছি ওর প্রতি । 
 ‘ কোথায় এলাম ?  ’  
 ‘ লালকুঁয়া এসে গেছি ।  নামতে হবে ।  ’  
ঘড়িতে চোখ রেখে দেখি ,  সাড়ে সাতটা বাজে ।  মিষ্টি একটা দিনের শুরু হলো করবেটের স্বপ্ন রাজ্যে ।  ট্রেন থেকে নামলাম ,  প্লাটফর্মে ।  হকার দৌড়ে এলো ,   ‘ পেপার !  পেপার !  ’ 
হিন্দি আর ইংরেজি পেপার সব ।  টাইমস অব ইন্ডিয়ার একটা কপি কিনলাম ।  রাজনীতির খবরে ঠাঁসা প্রথম পাতা ।  বলিউডের রসালো খবরও রয়েছে ।  আট নম্বর কলামের একেবারে নিচে আরেকটা শিরোনাম  -  -   ‘ এবার স্বয়ং করবেটের শহরে বাঘের আক্রমণ !  ’ 
নৈনিতাল ।  সৌন্দর্যের নীলভূমি ।  সেখানেই আক্রমণ !  কোনওরকম নাস্তা সেরে বাসে চড়লাম ।  গন্তব্য নৈনিতাল ।  এমনিতেও ওখানে যেতাম ।  মানুষখেকো আগ্রহটা বাড়িয়ে দিল ।  কুমায়ুনের সৌন্দর্যে মুগ্ধ হয়েছি বটে ।  তবে করবেটের কুমায়ুনের সাথে এর মিল পাচ্ছি না ।  কোথায় সেই জঙ্গল ?  বন্যপ্রাণী থাকার তো প্রশ্নই ওঠে না । 
কাঠগোদাম ছাড়িয়ে স্বস্তি পেলাম ।  অবশেষে মিলল আসল কুমায়ুনের দেখা ।  হিমালয়ের পাহাড়ি পথ ধরে বাস ছুটছে দুর্দান্ত গতিতে ।  দুপাশে পাহাড় ।  ছোট - বড় ।  দূরের পাহাড়গুলো যেন পাহাড় নয় ।  আকাশের গায়ে হেলান দিয়ে আছে পাঁংশুটে মেঘ !  এভারেস্ট দেখিনি আমি ।  কিন্তু পৃথিবীর বিশালত্ব কিছুটা হলেও আন্দাজ করতে পারছি আজ । 
সকাল নটা নাগাদ পৌঁছে গেলাম ।  ঢোকার পথে একটা নালা ।  নীবরে জল গড়াচ্ছে ।  হঠাৎ সামনে পড়ল বড় একটা বাঁক ।  বাঁকটা ঘুরতেই যেন আচমকা বনপথ থেকে ঢুকে গেলাম নৈনিতাল শহরে ।  
নৈনিতাল বিখ্যাত তার তাল বা লেকের জন্য ।  ছবিতে কতবার দেখেছি নৈনিতালের এই বিখ্যাত লেকগুলো ,  একবারেই চিনে ফেললাম ।  এই নৈনিতালে ছিল করবেটের গ্রীষ্মকালীন বাড়িটা ।  জানি না এখনও আছে কিনা ।  থাকার ব্যবস্থা হয়েছে হোটেলে ।  হাত - মুখ ধুয়ে হালকা নাস্তা সেরে শুয়ে পড়লাম ।  লম্বা ঘুম ।  উঠলাম একেবারে বিকেলে ।  টুরিস্টের ভিড়ে গিজ গিজ করছে নৈনিতাল শহর ।  পা ফেলার জো নেই কোথাও ।  পাণ্ডেকে বললাম ,   ‘ মানুষখেকোর কথা এরা কেউ কি শোনেনি ।  টুরিস্টরদের কি ভয় - ডর নেই কিছু ?  ’ 
 ‘ ভাইরে ,  এটা অত্যাধুনিক যুগ ।  ’  বলল পাণ্ডে ।   ‘ মানুষখেকো ,  ভৌতিক ঘটনা -  - এসব গুজব শহুরে - বিদেশি পর্যটকদের কৌতূহলই শুধু বাড়ায় ,  শিরদাঁড়ায় কাঁপন তুলতে পারে না ।  ভয়ে কেবল স্থানীয়দেরই অধিকার ।  ’  
 ‘ চলো না স্থানীয়দের ডেরায় যাই ।  ’  প্রস্তাব দিলাম আমি ।   ‘ চেনো তুমি ?  ’ 
 ‘ হুঁ ,  ’  জবাবে বলল পাণ্ডে ।   ‘ চিনি ,  তবে এখন গিয়ে লাভ হবে না ।  লোকজন সব বাইরে ।  কুলি - মজুরের কাজ করে ।  দিনে পাওয়া যাবে না এদের ।  বরং রাতে চলো ,  দারুণ অভিজ্ঞতা হবে ।  ততক্ষণে শরহটাতে একটু ঢুঁ মেরে নেওয়া যাক ।  রেঞ্জার অমরেশ দেশাইয়ের সাথে দেখা করে আসি ।  ’ 
টুরিস্টদের ভিড়ে গিজ গিজ করছে শরহটা ।  উত্তর - দক্ষিণ ,  পূর্ব - পশ্চিম -  - ভারতের সব এলাকার লোক তো আছেই ,  ইউরোপ আমেরিকার সাদা চামড়ার টুরিস্টদেরও অভাব নেই ।  তবে সবার ভেতর কেমন যেন ভীতি কাজ করছে ।  
রাতের নৈনিতাল সৌন্দর্যের পসরা সাজিয়ে যেন অপেক্ষা করছে টুরিস্টদের চোখ জুড়াবার জন্য ।  এক রাতের ব্যবধানে আবহাওয়া যে এতোটা বদলে যেতে পারে তা কল্পনাতেও ছিল না ।  বনরাজ পাণ্ডের কথামতো গরম কাপড় নিয়েছিলাম ।  ভাগ্যিস নিয়েছিলাম !  নইলে কনকনে ঠাণ্ডায় স্রেফ জমে যেতাম ।  বড় রাস্তার মোড় থেকে একটা ছোট পথ ভেতরে ঢুকে গেছে ।  শুল্কপক্ষের গোল চাঁদ বসে আছে আকাশের গায়ে ।  মেঘ নেই ।  ঠিকরে পড়া আলোয় অপার্থিব সৌন্দর্যের অবতারণা । 
কিছুক্ষণ হাঁটার পর পেলাম স্থানীয়দের ডেরা ।  প্রদীপের নিচে যেমন অন্ধকারের বাস ,  ঝাঁ চকচকে নৈনিতালের অন্দরটাও তেমন ।  একবিংশ্ব শতাব্দীর শান - শওকত সেভাবে স্পর্শ করতে পারেনি স্থানীয়দের বসতিতে ।  বেশির ভাগই কাঁচাবাড়ি ।  দুয়েকটা যা পাকাঘর আছে ,  তাদেরও হতশ্রী অবস্থা ।  ঘিঞ্জি বাজার ।  নালা - নর্দমা ,  নোংরা ঘরদোর ।  ছেলেপুলেদের হুটোপুটি ।  হারিকেন বা কুপি জ্বালিয়ে পড়তে বসেছে ছোট বাচ্চারা ।  উচ্চস্বরে পড়ার আওয়াজ শুনতে পাচ্ছি ।  বাংলাদেশের পল্লীর চেয়ে আলাদা যেটা নজরে পড়ল ,  সেটা আস্তাবল ।  ঘোড়ার ।  বাংলাদেশ হলে এর জায়গায় থাকত গরুর গোয়াল ।  গোয়াল এখানেও আছে ,  তবে আস্তাবলই বেশি । 
ভিড়ে গেলাম বুড়োদের জলসায় ।  তিন রাস্তার মোড়ে বড় এক গাছের নিচে আগুন জ্বলছে ।  কুণ্ডলির চারপাশ ঘিরে বসেছে বুড়োর দল ।  দূরে আরেকটা কুণ্ডলি দেখছি ।  উত্তরের জঙ্গলের দিকে ।  তবে আমরা সেদিকে না গিয়ে এই কুণ্ডলিটার দিকে এগোলাম ।  কুণ্ডলির লালচে আলো ম্লান করতে পারেনি উছলে পড়া জোসনাকে ।  আমাদের দেখে ৭০ - ৭৫ বছর বয়সী এক বৃদ্ধ মুখ খুলল ।  হিন্দিতে ।  আমি হিন্দিটা বলতে পারি কাজ চালানো গোছের ।  তার প্রশ্ন ছিল ,   ‘ বাবু সাব বাড়ি কোন দেশে ?  ’ 
পাণ্ডে হিন্দিতেই জবাব দিল ,   ‘ আমি বিহারী ,  আমার এই বন্ধু বাঙালি ।  মানে বাংলাদেশি ।  ’ 
বাঙালি শুনে ৮০ - ৮৫ বছরের এক বুড়ো উৎফুল্ল হয়ে ভাঙা ভাঙা বাংলায় বলল ,   ‘ বাঙালদেশি সাব !  হামি এক সময় বাঙালদেশে ছিলাম ।  ’  তারপর বৃদ্ধ তার ফেলে আসা অতীতের অনেক গল্প বলল ।  সামরিক জীবন ,  সংসার জীবন ,  দুঃখ ,  সুখের স্মৃতি এককার হয়ে জোসনার আবছা আলোর সাথে মিশে এককার হয়ে গেল ।  গলা ধরে এসেছে লোকটার ।  আমি প্রসঙ্গ পাল্টানোর জন্য বললাম ,   ‘ জিম করবেট সম্পর্কে বলুন ।  ’  
 ‘ সাধুবাবার কোথা বোলছেন !  ’  লোকটার চোখ - মুখ উজ্জ্বল হয়ে উঠল ।  করবেটকে এলাকার লোক সাধুবাবা বলে ,  সেকথা জানতাম ।  কিন্তু লোকটার পরের কথা শুনে চমকে উঠলাম ।   ‘ সাধুবাবা আমাকে বহুত পেয়ার করতেন ।  ’ 
 ‘ পেয়ার করতেন !  তারমানে করবেট আপনাকে চিনতেন ?  ’ 
 ‘ চিনতেন !  বোলেন কী বাবুসাব !  তিনি আমাকে একটা রাইফেল উপহার দিছিলেন ।  ’  বলে হাঁকল লোকটা ,  হিন্দিতে ,   ‘ এই ঝাণ্ডু ,  আমার রাইফেলখানা নিয়ে আয় তো ।  ’ 
আমার দিকে ফিরে বললেন ,   ‘ কানওয়ার সিংয়ের নাম শুনছেন বাবুবাস ? 
 ‘ হ্যাঁ ,  হ্যাঁ ,  শুনেছি মানে !  ’  উত্তেজিত গলায় বললাম আমি । 
 ‘ উনি তো আমার চাচাজি ।  হামার পিতাজিকা বোড় ভাই ।  ’ 
 ‘ কুঁয়ার সিংয়ের ভাইপো আপনি !  ’  
এ যে দেখি চমকের পর চমক !  ততক্ষণে ঝাণ্ডু নামের ছেলেটা চলে এসেছে বন্দুক হাতে ।  দোনালা বন্দুক ।  বন্দুকটাতে পরম আদরে হাত বোলাতে বোলাতে বৃদ্ধ বলল ,   ‘ এই বন্দুক নিয়ে আমি সাধুবাবার সাথে শিকার করেছি ।  ’  
 ‘ বন্দুকটা আমি নিলাম বৃদ্ধের হাত থেকে ।  ’  এই বন্দুকে করবেটের ছোঁয়া আছে ,  ভাবতেই গায়ে কাঁটা দিয়ে উঠল ।  তার ওপর এমন একজনের সাথে কথা বলছি যে নাকি করবেটের সাথে শিকার করেছে ।  সত্যিই নিজেকে ধন্য মনে হচ্ছে । 
বললাম ,   ‘ সিংজি আপনার নামটা কিন্তু এখনও বলেননি ।  ’ 
 ‘ দেখো কাণ্ড ,  এত কথা বোললাম ,  নাম ভি বোলা হয়নি ।  আমার নাম বুধা সিং আছে বাবুজি ।  ’  বলে হেঁকে আবার ঝাণ্ডুকে ডাকলেন বুধা সিং ।  বন্দুকটা ওর হাতে দিয়ে বললেন ,   ‘ বাবু সাবদের জন্য চায়ের ব্যবস্থা কর ।  ’ 
চা খেতে খেতে বুধা সিংয়ের গল্প শুনছিলাম ।  হঠাৎ একটা শোরগোল উঠল উত্তরের ওই কুণ্ডলি থেকে ।  আমাদের কুণ্ডলি থেকেও চেঁচিয়ে উঠল করণ সিং নামের এক বৃদ্ধ ,   ‘ ওই যে ,  ওই যে ,  বাঘ !  একটা লোককে উঠিয়ে নিয়ে গেল ।  ’ 
সবাই মিলে ছুট দিলাম উত্তরের বনের দিকে ।  ওই কুণ্ডলিটার কাছে ।  
 .  . চলবে .  . 
এই সিরিজের অন্যগল্প  :  বিষ্ণুপদের বিড়াল ,  অন্য পৃথিবী ,  কিউপিড ব্যালান্স ,  জামিল ও অদৃশ্য মানব ,  ভিনগ্রহের পাণ্ডুলিপি - ১ ,  ২ ,  ৩ ,  ৪ ,  ৫






বাংলার গুল্ম - তরু - লতা - ৮  :  শেওড়া




আমি ধোপদস্তুর এক গৃহস্থ পরিবারে জন্মেছিলাম ।  কৃষিই ছিল আমাদের একমাত্র পারিবারিক পেশা ।  গোয়ালভরা গরু ছাগল যেমন ছিল ।  তেমনি সেসব প্রতিপাললেনর জন্য রাখালও ছিল ।  গরু - ছাগলের জন্য আলাদা আলাদা রাখাল ।  মাঝে মাঝে রাখালরা কামাই করত ।  তাদের তো জ্বরজারি আছে !  তো সেদিন আমার কাঁধে চলে আসত রাখালের ভার ।  বিশেষ করে ছাগলের জন্য পাতা সংগ্রহ  করা ।  কথায় আছে  ‘ পাগলে কি না কয় ,  ছাগলে কি না খায় !  ’  কিন্তু আমাদের ছাগলগুলো এ প্রবাদের ধার ধারত বলে মনে হত না ।  বিশেষ করে রাখাল যেদিন না আসত ,  সেদিন আমের পাতা এনে দিলে নবাবজাদার তা মুখে তুলবেন না ।  সারামাঠ ঘুরে ঘাসকাটাও আমার পক্ষে সম্ভব নয় ।  আবার আমের আস্ত একটা বাগান থাকলেও একটা কাঁঠাল গাছ আমাদের ছিল না ।  তাই আমাকে জেনে নিতে হয়েছিল কাঁঠালপাতা ছাড়া সহজে পাওয়া যায় এমন কোন লতা - পাতা ছাগলের পছন্দ ।  বলাই বাহুল্য ,  কাঁঠাল পাতার পরেই ছাগলের সবচেয়ে বেশি পছন্দ শেওড়া গাছের পাতা ।  তো যে ক ’ দিন রাখালের কামাই সে ক ’ দিন শেওড়া বাবাজিদের সাথে আমার সখ্য ।  বলার অপেক্ষা রাখে না ,  এই সখত্যা শুধুই একপক্ষীয় ।  

শীর্ষেন্দু মুখোপাধ্যয়ের অদ্ভুতুড়ে সিরিজের একটা গল্প নিয়ে টালিগঞ্জে একটা সিনেমা তৈরি হয়েছে কিছুদিন আগে ।   ‘ গোঁসাই বাগানের ভূত ’  ।  সেই সিনেমার একটা গাণ ছেলেমেয়েদের মুখে মুখে ফিরছে —  -  ‘ শেওড়া গাছে কে পাজামা কাঁচে  /  দীঘির জলে কে নেংচিয়ে চলে .  .  .  ’  এখানে এই গানটার কথা তুললাম এজন্য ,  আমাদের দেশে শেওড়া গাছ আর ভূত - প্রেত একে অপরের পরিপূরক কিনা ।  যারা শেওড়া গাছ দেখেন নি তাদের কাছে  রূপকথার তেপান্তরের মাঠ আর শেওড়া গাছ -  - দুটোই স্বপনালোকের জিনিস ।  তবে যারা দেখেছেন ,  তাদের নিশ্চয় শেওড়া গাছের নাম শুনলেই গা - ছমছমে একটা ভাব চলে আসে — তা তিনি ভূত - প্রেতে যতই অবিশ্বাস করুণ না কেন ।  প্রাচীন মিথ তো আছেই ,  শেওড়া গাছের চেহরাও ভয় ধরানোর জন্য দায়ী । 

গ্রামের বেশিরভাগ ছেলেমেয়ে আজ শেওড়াগাছ চেনে না ।  একেবারে দেখেনি যে তা নয় ।  দেখলেও নাম জানে না ।  যদি এদের নামটা বলেও দেয়া হয় তবু ভয় পাবে বলে তো মনে হয় নয় ।  বরং বিদ্রুপ করে বলবে ,   ‘ এহ্ ,  এটা শেওড়া গাছ ।  আর মাথায় পখিই বাসা করতে পারবে না ,  ভূত থাকবে কোথায় ?  ’ 
এই ছেরেমেয়েদের দোষ দেয়া যাবে না ।  এই সিরিজের আগের পর্বে আমি বৈঁচির দুর্দশার কথা বলেছিলাম ।  বৈঁচির মতো অতটা ভয়াবহ না হলেও শেওড়া গাছের অবস্থাও খুব বেশি ভালো নয় ।  মেঠোপঘে - ঘাটে ,  ক্ষেতের আইলে ,  বেড়ায় ,  জঙ্গলে ,  বাঁশবাগানে কিছু ঝোপালো শেওড়াগাছের দেখা মিললেও ভয় গা ছমছমে বিরটা বিরাট শেওড়াগাছ আজকাল আর চোখে পড়ে না । 
আমাদের গ্রামে মাঝারি সাইজের ২৫ - ৩০ বছর বয়সী একটা গাছ ছিল ।  জানি না গাছটা এখনো আছে কিনা ।  তেবে আব্দুল কুদ্দুস নামে এক ভদ্রলোক তার ব্যক্তিগত পার্কে বিলুপ্তপথযাত্রী বেশকিছু গাছপালা লাগিয়েছেন ।  সেখানে গোট দশেক শেওড়া গাছেরও ঠাঁই হয়েছে ।  তার মধ্যে তিনটে গাছ অন্তত মাথায়  ২০ উচ্চতা ছাড়িয়ে গেছে ।  পার্কটা নিয়ে সচলায়তনে একটা কুদ্দুসপার্ক  নামে একটা পোস্ট দিয়েছিলাম ।  সময় করে একবার দেখে নিতে পারেন । 

গ্রামাঞ্চলেই যেখানে শেওড়া গাছ বিরল সেখানে ঢাকায় তার দেখা পাওয়াটা একই সাথে আমাকে অবাক এবং ভাগ্যবান করছে ।  সেদিন হাঁটতে হাঁটতে রমনা পার্কের ভেতর পেয়ে গেলাম এরকম বেশ কয়েকটা শেওড়াচারা ।  সৌভাগ্যবশত এগুলোর দেখা না পেলে এই পোস্টের জন্য আমাকে আরেককবার গ্রামে যাওয়া পর্যন্ত অপেক্ষা করতে হতো ।  মাঝারি সাইজের গারেছ অস্পষ্ট ছবি আমার কাছে থাকলেও পাতার স্পষ্ট কোনো ছবি ছিল না ।  এগুলো সে অভাব মেটাল । 

শেওড়াগাছের কাণ্ডের রং সবুজাভাব ধূসর  ।  কাঁঠাল গাছের কাণ্ডের মতো এর কাণ্ডেও সাদা সাদ ছোপ আছে ।  কাণ্ডের গোড়া থেকেই ডালপালা বের হয় ।  সেগুলো সময়মতো ছাঁটলে শেওড়াগাছ বৃক্ষে পরিণত হয়  ।  না ছাঁটলে ঝোপালো হয়ে পড়ে থাকে ।  শেওড়া গাছের কাণ্ডের বেড় ৩ - ৪ ফুট পর্যন্ত হতে পারে ।  কাণ্ড প্রায় বাবলা গাছের মতো শক্ত ।  বহবর্ষজীবী বৃক্ষ জাতীয় এই উদ্ভিদ ৬০ - ৭০ ফুট পর্যন্ত লম্বা হতে পারে । 

শেওড়া গাছের পাতার দের্ঘ্য ২ - ৩ ইঞ্চি ।  একপক্ষল ।  ডিম্বাকৃতির ।  মাঝ বরাবর পাতার প্রস্থ ১ . ৫ - ২ - ইঞ্চি ।  পাতা পাতলা ।  কঁচি পাতার রং হালকা সবুজ ।  

বয়স্ক পাতার সোজা দিক অর্থাৎ ওপর দিকের রং গাঢ় সবুজ ।  পাতার সোজা দিকটা মসৃণ । 

শেওড়া পাতার উল্টোদিক অর্থাৎ যেদিকটা মাটির দিকে থাকে ,  সেদিকটা ডুমুরপাতার মতো খসখসে ।  উল্টোদিকের রং হালকা সবুজ । 

ফুলের ছবি দুটো Lonly Tarvel সাইট থেকে নেয়া

শেওড়ার ফুল ফল সম্পর্কে আমি একেবারেই অজ্ঞ ।  ওপরের ছবি দুটো দেখে আশা করি ফুল সম্পর্কে কিছুটা ধারণা পাবেন ।  শেওড়ার ইংরেজি নাম Sand paper tree ও বৈজ্ঞানিক নাম Streblus asper ।   [ ইংরেজি ও বৈজ্ঞানিক নামের জন্য কৃতজ্ঞতা  :  মহুয়া ,  সচলায়তন ] 

 ‘ পথের পাঁচালী ’  - তে বিভূতিভূষণের বর্ণণায় শেওড়া -  -  - 
প্রতিদিন দুপর বেলা আলমারী হইতে বাছিয়া বাছিয়া এক একখানি করিয়া বই সতুর নিকট হইতে চাহিয়া লইয়া যায় এবং বাঁশবনের ছায়ায় কতগুলো শেওড়াগাছের কাঁচা ডাল পাতিয়া তাহার উপর উপুড় হইয়া শুইয়া পড়ে । 
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্য পোস্টগুলো -  - 
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা
বাংলার গুল্ম - তরু - লতা - ৪  :  আকন্দ
বাংলার গুল্ম - তরু - লতা - ৫  :  আশশেওড়া
বাংলার গুল্ম - তরু - লতা - ৬ :  কচুরিপানা
বাংলার গুল্ম - তরু - লতা - ৭  :  বৈঁচি






বাংলার তরু - লতা - গুল্ম - ২৫  :  কার্পাস তুলা




শীতকালে কার্পাস তুলাকে ঘিরে আমাদের গ্রাম যেন উৎসবে মেতে উঠত ।  গরিব চাষিরা বাঁচত হাঁপ ছেড়ে ।  মানুষের দুঃখ - দুর্দশা অনেকটাই প্রশমিত করে দিত তুলো নামের এই ফসল । 
রাস্তার মোড়ে মোড়ে ,  স্কুল মাঠে ,  অশ্বত্থ গাছের তলে পাটি বিছিয়ে দাড়ি পাল্লা নিয়ে বসে যেত খুচরো ব্যাপারীরা ।  গাঁয়ের বৌয়েরা - মেয়েরা ,  ছেলেরা - বুড়োরা এক পোয়া ,  আধাসের ,  কিংবা এক কেজি দু ’ কেজি করে তুলো বিক্রি করত সেই খুচরো ব্যাপারীদের কাছে ।  তারপর সন্ধ্যা হলে খুচরো ব্যাপারীরা সেই তুলো বেচত বাজারে বড় বড় আড়তে ।  গৃহস্থ চাষীর তুলোও জমা হত আড়ৎদারদের আড়তে ।  সাত - সকালে সেই তুলো তারা শুকাতে দিত স্কুলের প্রশস্ত মাঠে ।  স্কুলে পা দেয়ার সময় আমাদের চোখ ধাঁধিয়ে দিত বকের মত সাদা সেই তুলোর দঙ্গল । 

কার্পাস তুলো ছিল আক্ষরিক অর্থেই আমাদের এলাকার সাদা - সোনা ।  গরিব ও দুস্থ মানুষের কর্মসংস্থানের বিরাট একটা সুযোগ তৈরি করেছিল কার্পাস তুলা ।  বিশেষ করে দুস্থ মহিলাদের ।  শীতকালে তুলো তুলে বেশ আয় হত তাদের ।  সাদা - সোনা বললাম কেন সেটা একটু ব্যাখ্যা করা যাক ।  নব্বই দশকের শুরুর দিকে এক কেজি চালের দাম যেখানে ৬ - ৭ টাকা ,  চিনি ৮ - ১০ টাকা ,  আলু ২ - ৪ টাকা ,  ভোজ্য তেল ২০ - ২৫ টাকা -  - সেখানে এক কেজি তুলো ২৫ - ৩০ টাকা কেজি দরে বিক্রিকে কী বলবেন !  

সাধারণত দোয়াশ ও বেলে দোয়াশ মাটিতে কার্পাস তুলা ভাল জন্মায় ।  বাংলাদেশের যশোর ,  ঝিনাইদহ ,  চুয়াডাঙ্গা ,  কুষ্টিয়া জেলার সীমান্তবর্তী অঞ্চলগুলো তুলা চাষের সবচেয়ে উপযোগী ।  তুলা গাছ মোটেই জলাবদ্ধতা সহ্য করতে পারে না ।  ছায়াযুক্ত স্থানেও ভাল হয় না ।  তাই খোলামেলা উঁচু জমিতে চাষ করা হয় ।  তুলা বর্ষজীবি গুল্ম জাতীয় উদ্ভিদ ।  বর্ষার শেষের দিকে তুলার জীব বোপন করা হয় ।  লাইন করে । 

কার্পাস তুলা গাছ ৪ - ৫ ফুট লম্বা হয় ।  কাণ্ড বাদামি - সবুজ ।  ১ . ৫ - ২ . ৫ ইঞ্চি পর্যন্ত মোটা হয় ।  কাণ্ডের আধফুট ওপর থেকে শাখা - প্রশাখা বের হয় ।  কাণ্ড শক্ত ,  সোজা ।  ঘন ডালপালায় কারণে ঝোপের মত ভাব দেখা যায় ।  

শুকনো গাছ ভাল জ্বালনী ।  বিঘা দুয়েক জমির তুলা গাছ ৫ - ৬ সদস্যের  গৃহস্থ পরিবারের সারা বছরের জ্বালানী চাহিদা মেটাতে পারে । 

কার্পাস তুলার পাতা দেখতে অনেকটা হাতের পাঞ্জাকৃতির ।  চারটি পত্র ফলক থাকে ।  পাতা গাঢ় সবুজ রঙের ।  পাতলা ।   বোঁটা ৩ - ৫ ইঞ্চি পর্যন্ত লম্বা হয় । 

কার্পাস তুলার ফুল দেখতে অনেকটা ঢেঁড়শের ফুলের মত ।  মাইক আকৃতির ।  পাতলা পাঁচাটা পাপড়ি থাকে ।  পাপড়ি ঘি ও গোলাপি রঙের ।  কার্পাস তুলার ফুলের পর্যায় তিনটি ।  কুড়ি থেকে মুখ বের করে পেঁচানো শাড়ির মতে পরস্পরের সাথে পাপড়িগুলো জড়িয়ে থাকে দু - তিন দিন ।  এসময় পাপড়ির রং সাদা ।  তারপর ফুল হয়ে ফুটে থাকে ১ - ২ দিন ।  পূর্ণ ফোটা ফুল ঘি রঙের ।  এরপর পাপড়িগুলো বুজে যায় ।  জড়িয়ে থাকে ১ - ২ দিন ।  এসময় পাপড়ির রং গাঢ় গোলাপি ।  তারপর ফুল শুকিয়ে বাদামী রং ধারণ করে ঝরে যায় ।  কার্তিক মাসের শেষ থেকে ফাল্গুন মাসের শেষ পর্যন্ত কার্পাস তুলার গাছে অনবরত ফুল ,  ফল আসে ।   

কার্পাস তুলার ফল গাছের তুলনায় বেশ বড় ।  শিমুল তুলার মত লম্বাটে নয় ,  ডিম্বাকৃতির ।  গাঢ় সবুজ রঙের ।  পাকা ফলের রং বাদামি । 

 ফলের ভেতর - শিমুল ফলের মতই চারটা চেম্বার থাকে ।  

চেম্বারের ভেতরে থাকে বকের মত সাদা ধবধবে আঁশ বা তুলো ।  কার্পাস তুলার আঁশের ভেতরে শক্তভাবে গাঁথা থাকে বীজ ।  বীজ শিমুল বীজের তুলনায় বেশ বড় ,  কিন্তু সংখ্যায় অনেক কম ।  বীজ বেশ ভারী ,  বীজসহ একমন তুলা আঁশ ছাড়িয়ে আলাদা করার পর আঁশের ওজন দাঁড়াবে মাত্র ১০ কেজি আর বীজের ওজন ৩০ কেজিতে ।  

বীজ থেকে উন্নতমানের পুষ্টিকর ভোজ্যতেল পাওয়া যায় ।  বীজ দ্বিবীজপত্রি । 
কার্পাস তুলার আঁশ বেশ স্থিতিস্থাপক ।  বাতাসে ছড়িয়ে পড়ে না ।  আঁশ থেকে বীজ ছড়াতে রীতিমত কসরৎ করতে হয় ।  মূলত জিনিং মেশিনের সাহায্যে আঁশ ছাড়ানো হয় । 
মূলত সুতো তৈরির কাজে লাগে কার্পাস তুলা ।  ডিপেন্সারিতে যেসব তুলা কিনতে পাওয়া যায় তা এই কার্পাস তুলা ।  কার্পাস তুলা দিয়ে তৈরি লেপ ,  তোষক ,  বালিশ অত্যন্ত উন্নতমানের । 
কুষ্টিয়ার মোহিনি মিল নামের বিখ্যাত স্পিনিং মিলটি ইংরেজরা স্থাপন করে ।  একে কেন্দ্র করেই দক্ষিণ - পশ্চিমবঙ্গে তুলা চাষের বিপ্লব শুরু হয় ।  পরবর্তীতে মিলটি বন্ধ হয়ে যায় ।  বিখ্যাত এই মিলের ধ্বংসাবশেষ রয়ে গেছে কুষ্টিয়ায় ।  পরিণত হয়েছে দর্শনীয় স্থানে । 
মোহিনি মিল বন্ধ হওয়ার আগে একে এবং তুলা চাষকে কেন্দ্র করে কুষ্টিয়ায় ব্যক্তি - মালিকানায় স্থাপিত হয় কয়েকশো জিনিং মিল ।  মোহিনি মিল বন্ধ হলেও এসব জিনিং মিল মালিকরা তাদের আঁশ ছড়ানো ব্যবসা ধরে রাখেন ।  তুলোর বীজ থেকে আঁশ ছাড়িয়ে তারা সেই তুলো গার্মেণ্টস মালিকদের কাছে বিক্রি করতেন ।  একারণে কার্পাস তুলা চাষের রমরমা অবস্থা বজায় থাকে বিংশ শতাব্দীর শেষ বছর পর্যন্তও ।  কিন্তু একবিংশ শতাব্দীর চ্যালেঞ্জ মোকাবেলা করতে পারেনি কার্পাস তুলা ।  ২০০০ সালের পর থেকেই দ্রবমূল্যের উর্ধগতি ছুটছে পাগলা ঘোড়ার বেগে ।  তার সাথে তাল মেলাতে পারেনি কার্পাস তুলা ।  ১৯৯২ - ৯৩ সালেও যেখানে বীজসহ তুলার কেজি ছিল ২৫ - ৩০ টাকা ।  ২০১২ - ১৩ সালে সেখানে ২০ - ২৫ টাকা । 

সঙ্গত কারণেই ধুঁকছে তুলা চাষ ।  চাষীরা বিকল্প হিসেবে বেছে নিয়েছে ফুল চাষকে ।  তাই দক্ষিণ - পশ্চিমে অঞ্চল থেকে বিলুপ্তির পথে এক সময়ের সবচেয়ে জনপ্রিয় ফসলটি । 
র্কাপাস তুলার বোজ্ঞানকি নাম :  Gossypium arboreum
আগের পর্ব  :  বাংলার তরু - লতা - গুল্ম - ২৪  :  কেঁউ






বাংলার তরু - লতা - গুল্ম - ৩৯  :   প্যাটেঙ্গা 




গায়ের মাঠে ঝোপঝাড়ের অভাব নেই ।  অভাব নেই ফসল ক্ষেতের ।  ফসল রক্ষার জন্য ক্ষেতটাকে চারপাশ থেকে ঘিরে ফেলা হয় ।  ভেরেণ্ডকচাকে বাঁশের কঞ্চি দিয়ে শক্ত করে বেঁধে তৈরি হয় আটোসাটো বেড়া ।  তবুও মাঝে মাঝে ফোঁকর থেকে যায় ।  সেটা সাময়িক ।  এক মাসের মধ্যেই নানা রকম বুনোলতা উঠে ঠাঁস বুনোটের মতো আষ্টেপৃষ্ঠে বেঁধে ফেলে কচার বেড়াটাকে ।  নানা জাতের বুনোলতা ।  বেশির ভগের নাম জানি না ,  কিন্তু চিনি সব ।  কুমারিলতা ,  গুলষ্ণ ,  প্যাটেঙ্গার মতো অতিপরিচিত লতা ও যোগ দেয় সেই বুনোলতার মিছিলে ।  যখন ফুলে - ফলে শোভিত হয় এসব বুনোলতা ,  তখন সেই মেঠো বেড়ার কাছে কোথায় লাগে বাহারী উদ্যানের সৌন্দর্য ।  বিশেষ করে প্যাটেঙ্গার সাদা সাদা ফুল ,  সবুজ ফলে যখন ছেয়ে যায় লতাগুলো ,  মন মাতাল করা সৌন্দর্যের অবতারণা হয় গাঁয়ের মাঠে মাঠে । 

আমাদের ছেলেবেলাটাও ছিল প্যাটেঙ্গার সৌন্দর্যে রাঙানো ।  প্যাটেঙ্গার ফল দেখতে চিচিঙ্গার মতো ।  তাই আমাদের খেলাঘরে চিচিঙ্গার বিকল্প হিসেবে ব্যবহার করতাম প্যাটেঙ্গার কাঁচা ফল ।  যদিও আকৃতিতে প্যাটেঙ্গা চিচিঙ্গার চেয়ে অনেক অনেক ছোট ।  তবুও সাদৃশ্য বলে কথা !  আজ প্যাটেঙ্গার দেখা যখন পাই শৈশবের সোনাঝরা সেসব দিনের কথাই মনে আসে সবার আগে ।  কখনও কখনও লোকালয়েই পেয়ে যেতাম ।  ডোবা বা পুকুরের ধারে ঝোপের আগায় ।  কখনও কখনও ছুটতে হতো মাঠে ।  রাখালের সঙ্গ নিতাম ।  হাতে থাকত ছোট ঝোলা ।  সবুজের অলিগলি ঘুরে ঘুরে ,  বেড়ায় বেড়ায় তল্লাস করে ঝোলাভর্তি প্যাটেঙ্গা নিয়ে বাড়ি ফিরতাম ।  আহা দেখতে কত্ত সবুজ ,  কেমন সজীব !  গায়ে সাদা সাদা রেখাটা ,  সেটারও আলাদা একটা আবেদন ছিল ।  কিন্তু প্যাটেঙ্গার দৌড় ওই খেলা অবধিই ।  খাওয়া চলে না ।  ভীষণ তিতো যে !  তা হোক !  খেলাঘরের অতুল ঐশ্বর্য বলে কথা ।  ওগুলো নিয়ে তখন ভাই - বোনে কাড়াকাড়ি পড়ে যেত ।  বিকেল ভর তা নিয়ে খেলা ।  সন্ধ্যা হলেই প্যাটেঙ্গার আবেদন শেষ ।  কারণ ততক্ষণে সজীবতা হারিয়ে আমাদের হাতের কচলানিতে বিবর্ণ হয়ে পড়েছে প্যাটেঙ্গার চেহারা ।  
সন্ধ্যা হয় ।  ঝপ করে অন্ধকার নামে আমাদের পৃথিবীতে ।  হাত - পা মুখ ধুয়ে পড়তে বসি ।  ভুলে যাই প্যাটেঙ্গার কথা ।  কিন্তু ভাত খাওয়ার সময় ফের মনে পড়ে ।  পড়তে বাধ্য করে প্যাটেঙ্গা ।  সারাদিন তাকে নিয়ে কচলেছি ,  সেটার প্রতিশোধ প্যাটেঙ্গা রেখে গেছে তার রসে সিক্ত করে ।  পানি পারেনি তার অস্বিত্ব বিলোপ করতে ।  তাই এক লোকমা ভাত যখন মুখে তুলি তেতো স্বাদে বেঁকে যায় ঠোঁট - মুখ ।   ‘ ওয়াক থু ’  করে ভাত ফেলে দিয়ে দৌড়তে হয় সাবানের খোঁজে । 
প্যাটেঙ্গা মৌসুমি উদ্ভিদ ।  লতানো ।  বাংলাদেশের সব শুষ্ক এলাকায় এর দেখা মেলে ।   ফসল ক্ষেতের বেড়ায় বেশি দেখা যায় ।  এ ছাড়া ঝোপঝাড়ের জটলায় ।  বুনোগাছের মাথায় ।  আর দেখা যায় মাঠের সবচেয়ে উর্বর স্থান উইঢিঁবিতে । 

এই লেখায় ছবিগুলো ব্যবহার করেছি ,  এগুলো পেয়েছিলাম আমাদের গাঁয়ে উত্তর মাঠে ।  একবারে পিস রাস্তার ধারে ।  গিয়েছিলাম বুনো ঝুমকোলতার ছবি ওঠাতে ।  ওখানেই পেয়ে গেলাম এক দঙ্গল প্যাটেঙ্গা গাছ ।  মাটিতে শুয়ে আছে স্নিগ্ধ ভঙ্গিতে । 

প্যাটেঙ্গা লতা জাতীয় মৌসুমি উদ্ভিদ ।  বাংলাদেশের বৃহত্তর যশোর ও কুষ্টিয়া অঞ্চলে প্রচুর দেখা যায় ।  লতানো উদ্ভিদ ,  তাই অন্য গাছকে আশ্রয় করেই বেড়ে ওঠে ।  মাটিতেও বেঁচে থাকতে পারে ।  এর লতা খুবই চিকন ।  আধা সেন্টিমিটারের মতো মোটা হয় ।  লতা - ডাল সবুজ রঙের ।  খুব নরম ।  রসালো ।  লতা অমসৃণ ।  সূক্ষ্ম সূক্ষ্ম সাদা রঙের শুঁঙ্গ থাকে লতার গায়ে ।  লতার গায়ে আধাফুট দূরে দূরে একটা করে গিঁঠ বা পব থাকে ।  

প্রতিটা গিঁঠ থেকে একটা পাতা ও একটা আকর্ষি থাকে ।  আকর্ষি দেখতে স্প্রিংয়ের মতো ।  সবুজ আকর্ষির সাহায্যে প্যাটেঙ্গা গাছ অন্য গাছকে আকড়ে ওপরে ওঠে । 

পাতা দেখতে অনেকটা ঝিঙে কিংবা লাউয়ের পাতার মতো ।  হাতের পাঞ্জাকৃতির ।  পাতায় চারটা খাঁজ থাকে ।  পাতা হালকা - সবুজ রঙের ।  ব্যাস ৫ - ৬ ইঞ্চি ।  পাতা মসৃণ ,  কিন্তু উল্টোপিঠে শুঁঙ্গ আছে ।  বোঁটা দেড় থেকে ২ ইঞ্চি লম্বা ।  বোঁটাতেও শুঁঙ্গ থাকে । 

প্যাটেঙ্গার ফুল দেখতে ভারি সুন্দর ।  সাদা রঙের ।  লম্বাটে ।  ফুলের গোড়াটা ফাঁপা নলের মতো ।  ফাঁপা অংশটা সবুজ রঙের ।  ফাঁপা অংশটার মাথায় চারটা পাপড়ি থাকে ।  পাপড়ি সাদা রঙের ।  পাপড়িগুলো আর দশটা সাধারণ ফুলের চেয়ে আলাদা ।  পাপড়িতে অসংখ্য সাদা সাদা তন্তু আছে ।  তন্তুগুলোর মাথার স্প্রিংয়ের মতো পেঁচানো ।  

এই তন্তুগুলোই প্যাটেঙ্গার ফুলকে আলাদা সোন্দর্য দিয়েছে ।  প্যাটেঙ্গার ব্যাস বা পাপড়ির এক প্রান্ত আরেক পাপড়ি প্রান্ত পর্যন্ত দূরত্ব দুই থেকে আড়াই ইঞ্চি ।  মঞ্জুরি বহু পুষ্পক । 

প্যাটেঙ্গার ফল দেখতে চিচিঙ্গার ক্ষুদ্র সংস্করণ ।  মোচাকৃতির ।  কিছুটা পটলের মতো ।  তবে ফলের পুচ্ছের দিক ছুঁঁচালো ।  

ফল ২ - ৩ ইঞ্চি লম্বা হয় ।  নরম ।  খোসা বেশ পুরু ।  ভেতরে জেলির মতো শাঁস আছে ।  শাসের ভেতর বিচি থাকে ।  বিচি শশার বিচির মতো ।  সাদা রঙের ।  কাঁচা ফল সবুজ রঙের ।  পুচ্ছ থেকে ছয় - সাতটা সাদা ডোরা থাকে ।  এছাড়া সবুজ অংশে তিলে স্পট থাকে ।  ফলের গায়েও শুঁঙ্গ আছে ।  ফল ভীষণ তেতো ।  ডাসা ফলের রং হলুদ ।  পাকা ফল টকটকে লাল ।  বর্ষাকালে প্যাটেঙ্গা গাছে ফুল ফল ধরে । 
বৈজ্ঞানিক নাম  :  Trichosanthes cucumerina wild . 
বিশেষ কৃতজ্ঞতা
আজহারুল ইসলাম খান
নাজমুল হুদা
আগের পর্ব  :  বাংলার তরু লতা গুল্ম -  ৩৮  :  শ্বেতদ্রোণ






আশ্চর্য বটবৃক্ষের খোঁজে




আমাকে অবাক করে দিয়ে মোস্তাফিজুর ঝুরি ধরে ঝুলে পড়ল বাঁদরের মতো  ।  তারপর টারজানের মতো তর তর করে উঠে গেল ঝুরি বেয়ে প্রায় ৬০ ফুট উচুঁতে । তখনই খেয়াল করলাম ,  এটাই সবচেয়ে লম্বা ঝুরি ।  মাটি ছুঁতে খুব দেরি নেই এটার । 
আমার আগের পোস্টের শিরোনাম ছিলপুরোনো দিনের গাঁয়ে ।  ওই গ্রামে এটা অদ্ভুত বটগাছ দেখেছিলাম ,  সেকথা ওই পোস্টেই উল্ল্যেখ করেছি ।  আজ থাকছে সেই বটগাছের সাতকাহন । 

আগেরদিনই দেশের দ্বিতীয় বৃহত্তম গাছটা দেখে এসেছি দত্তনগর কৃষিফার্মে গিয়ে ।  আকারে - প্রকারে ওর কাছে এটা নস্যি ।  কিন্তু সৌন্দর্যে অনেক অনেক বেশি এগিয়ে ।  ঝুরিগুলো নেমেছে গুঁড়ির খুব কাছ থেকে ।  

ফলে নিজে যতটুকু মোটা হয়েছে ,  ঝুরির দৌলতে তার তিনগুণ আকার পেয়েছে ।  আন্দাজ করলাম মোটা গাছটাকে বেড় করে দাঁড়াতে গোটা বিশেক লোক লাগবে ।  কত দিনে গাছ এত বড় হয় । 

বটবৃক্ষের বাড় - বাড়ন্ত মোটেই শিরীষ বা কদম গাছের মতো নয় ।  অনেক ধীর প্রক্রিয়া ।  এ গাছের বয়স আড়াইশো - তিনশো বছর হলেও অবাক হবো না ।  এক ভদ্রলোককে পেয়ে গেলাম ।  মাঠে যাচ্ছিলেন কাস্তে হাতে ।  আমার চেহারা দেখেই চৌদ্দগুষ্ঠির পরিচয় উদ্ধার করে ফেলেছেন !  আমি তো অবাক ! 

তাঁকে জিজ্ঞেস করলাম গাছটার বয়সের কথা ।  গাঁয়ের লোকেরা বয়সের ব্যাপারে বড্ড উদার ।  কারও প্রথম সন্তানের বয়স যদি ত্রিশ হয় ,  তো তার বয়স নব্বই একশো বছর বানিয়ে ছাড়ে ।  তাই বয়সের প্রশ্নে শোনা কথাতে কয়েক বছর বিয়োগ করে হিসাব করি ।  কিন্তু গাছটার ব্যাপারে সেই উদারতা দেখলাম না ।  তিনি ৮৫ বছর বয়সী  ( ২০ বছর বাদ দিলে ৬৫ তে দাঁড়ায় ,  কারণ লোকটার প্রথম সন্তানের বয়স ৩৫ এর বেশি নয় )  এক লোকের কথার অভিজ্ঞতার বর্ণনা দিয়ে বললেন ,  ওই বৃদ্ধ ছোটবেলা থেকেই গাছটাকে এমনই দেখে আসছেন ।  পুরোপুরি নির্ভরযোগ্য তথ্য নয় ।  সেই হিসাবে গাছটার বয়স দুশো বছরের কম নয় ।  আমার ধারণা থেকে খুব বেশি বিচ্যুত নয় ।  লোকটা চলে গেলেও তার কাজে ।  আমরা গাছের দিকে নজর দিলাম । 

গাছ তো নয় মহা দানব ।  বড় ঝুরিগুলোর একেকটা ৬০ / ৭০ ফুটের কম নয় ।  

সেই তুলনায় দত্তনগর কৃষিফার্মের বটগাছের ঝুরিগুলোর উচ্চতা এগুলোর অর্ধেকও হবে না । 

বেশ কিছু ঝুরি এখনও মাটি ছোঁয়নি ।  এক জায়গায় পাশাপাশি জটলা পাঁকিয়ে এমন মোটা হয়েছে পঞ্চাশ বছরেও একটা নিম কিংবা সেগুন গাছ অত মোটা হয় না ।  

আমাকে অবাক করে দিয়ে মোস্তাফিজুর ঝুরি ধরে ঝুলে পড়ল বাঁদরের মতো  । 

তারপর টারজানের মতো তর তর করে উঠে গেল ঝুরি বেয়ে প্রায় ৬০ ফুট উচুঁতে । 

তখনই খেয়াল করলাম ,  এটাই সবচেয়ে লম্বা ঝুরি ।  মাটি ছুঁতে খুব দেরি নেই এটার ।  গাছের সব ডালপালা খুঁটিয়ে খুঁটিয়ে দেখতে লাগলাম ।  বেশ কিছু পরিত্যাক্ত পাখির বাসা রয়েছে ।  কাক আর শালিকই কেবল এমন ছন্নছাড়া বাসা বানায় ।  আমাদের এলাকায় কাকের বাস খুব কম ,  তুলনায় শালিকের সংখ্যা অগুনতি ।  অতএব এগুলো শালিকের বাসা বলেই অনুমান করলাম । 

গাছ দেখা অসমোপ্ত রেখেই চলে গেলাম বর্ডারে ।  কাঁটাতার বর্ডারের কিছু ছবি তুরে ফিরে এলাম আবার বটতলায় ।  ঘণ্টা দুয়েক বসলাম ।  গাছ আগেই দেখেছি এখন আনুসাঙ্গিক বস্তুগুলি পর্যবেক্ষণ করার সময় । 
বটগাছের একটা কাটাডাল খণ্ড - বিখণ্ড হয়ে পড়ে আছে ।  

 ‘ এটা কাটা কেন ,  বুঝতে পারছো মোস্তাফিজ ?  ’  বললাম আমি । 
 ‘ না ,  তো ভাই ?  ’  ওর জবাব । 

বললাম ,   ‘ যে কাটার চেষ্টা করেছে ,  সে একটা ডাল কেটে দেখেছে পাবলিক প্রতিক্রিয়া কেমন হয় ।  যদি কেউ কিছু না বলে ,  তবে একটা একটা করে ডাল কাটতে থাকবে ।  শেষে পুরো গাছটাই হাপিস করে দেবে !  ’  

আমার ধারণা পুরোপুরি নির্ভুল নয় ।  কিন্তু নির্ভুলের কাছাকাছি ।  এ এলাকায় যিনি মাতবর ছিলেন তিনি মালিকের কাছ থেকে নাকি মাত্র বিশ হাজার টাকায় কিনেছিলেন ।  গাছটার দাম দু ’ লাখের কম নয় ।  কাজেই কেন কিনেছিলেন নিশ্চয়ই অনুমান করা যায় ।  কিন্তু গাছাটার একটা ডাল কাটা হয়েছিল মাত্র ,  সে রাতেই ওই নেতা হার্ট অ্যাটাকে মারা যায় ।  সুতরাং বটগাছ নিয়ে মানুষের চিরকালীন কুসংস্কারটা ছড়িয়ে পড়ে দাবানলের মতো ।  রাজ্যের জ্বিন - ভূত আর দত্যি দানোর বাস এসব বটগাছে ।  তাদের ভিটে মাটি চাটি করতে গেলে তারা ছাড়বে !  মনে মনে বললাম ,   ‘ জয় বাবা কুসংস্কার ।  এমনি করিয়া তুমি বেঁচে থাকো চিরকাল ।  গাছখোরেরা যেন দত্যি দানোর ডেরা ভাঙতে না পারে ।  ’ 

অন্তত বছর দশেক গাছটা বেঁচে থাকার সনদ পেয়ে গেল ।  গাছের গায়ে একটা মৌচাক দেখলাম ।  এধরনের গাছকে দৈত্য - দানোর মতো মৌমাছিরাও ভীষণ পছন্দ করে । 

গাছতলায় আরাম করে বসলাম ।  উপরে দিকে তাকিয়ে চোখে পড়ল একটা শুকনো ডাল ।  তার গায়ে একটা কোটর ।  এসব কোটর আবার টিয়া পাখিদের ভীষণ পছন্দ ।  ভাবছিলাম টিয়ার বাসা কিনা ।  হঠাৎ বিদ্যুৎ বেগে একটা ধূসর পাখি কোটর থেকে বেরিয়ে কোথায় হারিয়ে গেল । 

আরও ঘণ্টাখানেক কাটল গাছটার নিচে বসে ।  গাছার এ পাশে আবার ইছামতী ।  আগে ভাবলাম ইছামতী আমাদের গ্রামটা হাঁসুলি বাঁকের মতো ঘিরে আছে ।  সেটা ঠিক ।  আবার এই গ্রামকেও সে হাঁসুলিকাঁকের মতো পেঁচিয়ে রেখেছে ।  তাহলে দুটো বাঁক যোগ করলে দাঁড়ায় এক  ‘ ‍‍s ’  আকৃতি ।   ‘ ‍‍s ’  - এর একটা পেটের ভেতর আমাদের গ্রাম আরেকটার ভেতর মালো শ্রিনাথপুর । 


এক পা দু - পা করে খাড়া পাড় ভেঙে ইছামতীর দিকে কয়েক পা নামলাম ।  ইচ্ছা নিচ থেকে গাছটার একটা শর্ট নেয়া ,  যাতে এর বিশালতা আকেরটু স্পষ্ট হয় । 






বাংলার গুল্ম - তরু - লতা - ২  :  ভাঁটফুল




ঢাকা শহরের ইটের পাঁজরে লোহার খাঁচায় বন্দি জীবনে বসন্তের রূপ - রস - গন্ধ কী -  - ভুলে যেতে বসেছিলাম ।  এবার বাড়িতে গিয়ে সেই ভুলে যাওয়া স্বাদ কড়ায়  - গণ্ডায় উসল করে দিল ঋতুরাজ ।  আম আর বাতাবী লেবুর মুকুলের পরিচিত গন্ধ প্রবল ভাবে আঘাত হেনেছিল নাসারন্ধ্রে ।  এই দুইয়ের মিশেল যাদুতে আরেকটা গন্ধ প্রায় চাপা পড়ে যায় ।  তার মানে এই নয় যে ওই গন্ধটার তীব্রতা ,  আকর্ষণ করার ক্ষমতা কম ।  আসলে প্রকৃতিকে বৃহৎ দৃষ্টিকোণ থেকে দেখতে গিয়ে ব্রাত্য হয়ে পড়ে প্রকৃতির অতি সুন্দর কিছু উপাদান ।  উদাহরণ হিসেবে ভাঁটফুলকে সামনে আনা যেতে পারে ।  এই মেঠো ফুলটাকে আমরা কেউ তেমন গুরুত্ব দিই না । 
কিন্তু এর  সুবাস আম কিংবা বাতাবী লেবুর মুকুলের চেয়ে বেশি আকর্ষক ।  এর সৌন্দর্য শিমুল - পলাশ কিংবা কৃষ্ণচূড়ার চেয়ে কোনো অংশেই কম নয় ।  সমস্যা হচ্ছে ,  যে শৈল্পিক দৃষ্টিভঙ্গিতে আমরা শিমুল - পলাশ দেখি ,  সেই একই দৃষ্টিতে যদি ভাঁটফুলকে দেখতাম তাহলেই কেবল এর সৌন্দর্যের সঠিক পূজাটা হতো ।  এর চিত্তহরী সুবাসের প্রমাণ পেলাম আমি নিজেই এবার ।  চলতে পথে একগুচ্ছ ভাঁটফুল হাতে নিয়ে নাকের কাছে ধরে যে গন্ধটা আবিষ্কার করলাম ,  তা আমার চিরচেনা হলেও এতোদিন এর সঠিক গুরুত্বটা বুঝিনি ।  সত্যিকার অর্থে সেদিন আমার সুগন্ধি ফুলের ধারণাটাই চেঞ্জ হয়ে গেল ।  মনে হলো এই অবহেলিত ফুলটা সার্বক্ষণিক ফুল হয়েও অনায়াসে রাত্রিকালীন ফুল হাসনাহেনা ,  কামিনী ,  শিউলি কিংবা রজনীগন্ধার সাথে প্রতিযোগিতায় নামতে পারে ।  তাতে এর জিত না হলেও পরাজয় জুটবে না -  - একথা আমি জোর গলায় বলতে পারি । 

ভাঁটফুল গুল্ম জাতীয় উদ্ভিদ ।  বাংলাদেশ এবং পশ্চিমবঙ্গের পল্লিতে সর্বত্র এদের দেখা মেলে ।  সাধারণত রাস্তার দু ’ পাশে ,  বেড়ার গায়ে নিশ্চিন্তে বেড়ে ওঠে এরা । 

ছোট - বড় বাগান ,  পরিত্যাক্ত ফসলের ক্ষেত ,  নদী বা জলাশয়ের পাড় ,  ফসলের আইল ,  বাঁশবাগান ,  উঁই ঢিবি কিংবা বাড়ির কাঁনাচেও জেঁকে ওঠে ভাঁটফুলের ঝোপ । 

ভাঁটফুল অত্যন্ত সামাজিক উদ্ভিদ ।  কোথাও একা একা বাস করে না ।  পরিবার - পরিজন এমনকী আত্মীয় স্বজন নিয়ে একান্নবর্তী জঙ্গল গড়ে তোলে এরা ।  অন্যকোনো গুল্ম - লতার সাথেও এদের বিরোধ নেই ।  সবাইকে নিয়ে ঘন ঝোপ - জঙ্গল সৃষ্টিতে এদের জুড়ি মেলা ভার ।  বাংলাদেশে আজও যেসব গ্রামীণ জঙ্গল দেখা যায় তাতে সবচেয়ে বড় অবদান বেধহয় ভাঁটফুলের ।  তাই শিয়াল ,  বেজি ,  গুইসাপ — এজাতীয় যেসব প্রাণী এখনো বিলুপ্ত হয়নি — তাদের আশ্রম বলা চলে ভাঁটফুলের জঙ্গলকে । 

ভাঁটফুল সাধারণত ৪ - ৫ ফুট পর্যন্ত লম্বা হয় ।  একধিক শাখা - প্রশাখা হতে পারে ।  এদের জন্ম মূলত বর্ষাকালে ।  তবে সারা বছর এদের ছোট ছোট চারা দেখা যায় । 

পূর্ণবয়স্ক ভাঁটফুলের কাণ্ড মোটামুটি শক্ত হয় ।  কাণ্ডের বেড় ১ . ৫ - ২ ইঞ্চি হতে পারে ।  কাণ্ডের রং ধূসর সবুজ । 

ভাঁটফুলে পাতা উপবৃত্তাকার ।  খসখসে ,  তবে ডুমুর কিংবা সেগুন পাতার মতো খসখসে নয় ।  এর পাতা বেশ বড় হয় ।  লম্বায় ৩ - ৬ ইঞ্চি এবং ঠিক মাঝ বরাবর প্রস্থ ৩ - ৩ . ৫ ইঞ্চি হতে পারে ।  এর পাতা একপক্ষল । পাতার রং গাড় সবুজ ।  এর পাতা বিষাক্ত এবং তিতো ।  সাধারণত গরু - ছাগলের গায়ে উকুন বা ইঁটুলি হলে এর পাতার রস মাখিয়ে দিলে সেই উকুনের হাত থেকে নিস্তার পাওয়া যায় । 

ভাঁটফুলের মঞ্জরী বহুপুষ্পক ।  ফুলের রং সাদা ।  মাঝখানে হালকা বেগুনি ।  ফুলের মাঝখানে পাঁচটা পাঁপড়ি ও পাঁচটা লম্বা কিশোর থাকে ।  ভাঁটফুল প্রাণী পরাগামী ।  সাধরণত মৌমাছি ,  ভ্রমর ও নানারেকম কীটপতঙ্গের সাহায্যে এর পরাগায়ন ঘটে ।  ফাল্গুন মাসে এর ফুল ফোটা শুরু হয় ।  ফুলের ব্যাস এক ইঞ্চি । 


এই ছবিটা ফ্লিকর ডট কম থেকে নেয়া
চৈত্র্য মাসের মাঝমাঝিতে গিয়ে ভাঁটফুলে ফল আসা শুরু করে ।  এর ফল আকারে একটা মটরদানার চেয়ে সামান্য বড় ।  কাঁচা ফল ফুলের মতো সবুজ আবরণ দিয়ে ঢাকা থাকে ।  ফল পাকতে শুরু করলে সেই আবরণ ছড়িয়ে পড়ে ফুলের মতো রূপ ধারণ করে ।  আবরণের রং তখন হয় হালকা লাল ।  বৈশাখের শুরুতে ফল পাকতে শুরু করে ।  এরপর গাছ মারা যায় । 

ভাঁটফুলের ইংরেজি নাম Glory Bower .  বৈজ্ঞানিক নাম Clerodendrum uisocosum .  

ভাটফুল নিয়ে কিছু কবিতা - গান 
 

আশে - পাশে ভাঁটি - ফুল ফুটিয়া / রয়েছে দলে দলে .  .  . 
রবীন্দ্রনাথ ঠাকুর
রবীন্দ্রনাথ ভাঁটফুলকে ভাঁটি - ফুল বলতেন ।  আমাদের এলাকায়ও  ( বৃহত্তর যশোর )  একে ভাঁটিগাছ নামে চেনে মানুষ । 


ডাইনির মতো হাত তুলে তুলে ভাঁট আশ্যাওড়ার বন 
বাতাসে কি কথা কয় বুঝি নাকো .  .  .  .  . 
জীবনানন্দ দাশ


ছিন্ন খঞ্জনার মতো যখন সে নেচেছিল ইন্দ্রের সভায়
বাংলার নদী মাঠ ভাঁটফুল ঘুঙুরের মতো তার কেঁদেছিল পায় .  .  .  . 
জীবনান্দ দাশ

পথের পাশে নাম হারা ফুল ফোটে কত রাত্রি - দিনি
যে তারে চিনতে পারে দাম দিয়ে তারে কিনি
মাহমুদ - উন - নবী


আমার চলা নবীন পাতায়
আমার চলা ফুলের ধারায়
রবীন্দ্রনাথ


আমার চলা যায় না বলা
আলোর পানে গভীর চলা
রবীন্দনাথ

আকাশ বোঝে আনন্দ তার
বোঝে নিশার নীরর তারা
রবীন্দ্রনাথ
প্রিয় সচল ,  বিলুপ্তির বেনোজলে ভেসে ভাঁটফুলকে যেন ঘুঙরের মতো কাঁদতে না হয় ,  এই কামনা অন্তত করতে পারি সবাই । 
 -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্যপোস্ট
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ৩  :  কালকসুন্দা  /  কালকসিন্দা






বাংলার তরু - লতা - গুল্ম - ১৯  :  বাবলা




যাদের জন্ম কমপক্ষে আশির দশকের শুরুতে বা তারও আগে এবং গাঁয়ে -  - তাঁরা নিশ্চয়  ‘ ক্যাচর ম্যাচর ’  শব্দের সাথে পরিচিত ।  এই শব্দটার উৎস দুটো বস্তুতে ।  একটা গরুর গাড়ির চাকায় আরেকটা ভাঁড়ার ঘরে রাজত্ব করা ঢেঁকিতে ।  পাঠক বলুন তো ,  ঢেঁকি কিংবা গরুর গাড়ির চাকা কী দিয়ে তৈরি ? 
উত্তর একটাই ,  বাবলা কাঠ ।  ঢেঁকি প্রায় বিলীন হয়ে গেছে ।  কিন্তু গরুর গাড়ি আজও আছে অজপাড়াগাঁয়ে ।  আজও গরুর চাকা তৈরি হয় সেই বাবলা কাঠ দিয়েই ।  

বাবলা বহুবর্ষজীবী বুনো বৃক্ষ ।  বাংলাদেশের সব অঞ্চলেই এদের দেখা যায় ।  ফসলের ক্ষেতের আইলে ,   বাঁছড়া জমিতে ,  নদী বা পুকুর পাড়ে বাবলা আজও চোখে পড়ে ।  তবে নব্বইয়ের দশকেও দেশের দক্ষিণ - পশ্চিমাঞ্চলে যে পরিমাণ বাবলা গাছ চোখে পড়ত ,  এখন সেটা অর্ধেকে নেমে এসেছে ।  এর মূল কারণ বাবলা কাঠ দিয়ে ফার্নিচার হয় না ।  বাবলা কাঠ অত্যন্ত শক্ত তাই ফার্নিচারের কাঠের জন্য যে পরিমাণ ফিনিশিং হওয়া দরকার সেটা বাবলা কাঠে হয় না ।  তবে জ্বালানি কাঠ হিসেবে বাবলার জুড়ি নেই ।  বাবলা এতোটাই শক্ত ,  এই কাঠ দেখলে আমার রবিনসন ক্রুসো ’ য় বর্ণীত লোহাকাঠের কথা মনে আসে সবার আগে । 
 
বাবলা গাছের কাণ্ড ছাই রংয়ের ।  রংয়ের পার্থক্যটুকু না থাকলে নিমের কাণ্ডের সাথে এর তেমন অমিল নেই ।  বাবলা কাঠের কাণ্ড শক্ত বলেই হয়তো সোজা হয় না ।  

অধিকাংশ গাছের কাণ্ডই বাঁকা - ট্যারা ।  বয়স্ক বাবলা গাছ ঠিক কতটা লম্বা হয় ,  এটা আমি নিশ্চয়ই করে বলতে পারব না ।  তবে আমি যেগুলো দেখেছি তার মধ্যে সর্বোচ্চ উচ্চতার গাছগুলো ৩০ - ৪০ ফুট তো হবেই ।  আমার দেখা বড় গাছগুলো কাণ্ডের বেড় ২ - ৩ ফুট পর্যন্ত হবে । 

বাবলা গাছে ঘন ডালপালা থাকে ।  থাকে প্রচুর কাঁটা ।  বাবলার কাঁটা তার সূচাগ্র অগ্রভাগের জন্য বিখ্যাত ।  কাঁটা বিষাক্ত ,  শরীরে ঢুকলে প্রচণ্ড যন্ত্রণাও ব্যথা হয় ।  সাধারণত বড় বাবলা গাছে কাঁটা হয় তুলনামূলক ছোট ।  

কিন্তু চারাগাছের কাঁটা অনেক বড় আর অনেক বেশি ভয়ঙ্কর ।  মূলত কাঁটাই বাবলাকে প্রকৃতির বিরুদ্ধে লড়াই করে টিকে থাকতে সাহায্য করে ।  কাটার রং সাদা ।  দুর্ভাগ্য ছবি ওঠানোর সময় কাঁটার কথা মনেই ছিল না ।  তাই পাঠকদের ভয়ংকর অস্ত্রটা দেখাতে পারলাম না । 

বাবলার পাতা সবুজ রঙের ।  খুব ছোট ছোট ,  লম্বাটে ।  পাতা চিরল ।  একটা ডাঁটায় ২০ - ৩০টা পাতা থাকে ।  পাতা দেখতে একেবারে তেঁতুল পাতার মত ।  কিন্তু তেঁতুল পাতার মত টক স্বাদ নেই ।  পাতার বড় জোর আধা ইঞ্চি লম্বা হতে পারে ।  পাতার প্রস্থ ০ . ১৫ - ০ . ২ ইঞ্চি হতে পারে । 

বর্ষাকালের শেষ বিকেলে যদি বৃষ্টি নামে ,  তবে নদীর পাড়ে বা জংলা মাঠে একটু ঘুরতে বেরুবেন ।  অভাবনীয় এক দৃশ্য চোখে পড়বে তখন ।  বাবলা গাছের মাথায় যেন দিনের আলোয় জ্বলছে হাজার হাজার জোনাকি ।  হ্যাঁ বাবলা ফুলকে দিনের জোনাকিই বলা চলে ,  তবে মেয়েদের নাকফুলের সাথে তুলনা করলেও বোধকরি অত্যুক্তি হবে না ।  

ছবিঃ লোনলি ট্রাভেল
অসাধারণ সুন্দর এই মেঠো ফুলগুলি আর দশটা ফুলের চেয়ে ব্যতিক্রম ।  এই ফুলের পাঁপড়ি হয় না ।  তার বদলে ক্যাকটাস ফুলের মত শত শত তন্তু দিয়ে সাজানো এই ফুলের তন্বী দেহ ।  ফুলের আকার পুরোপুরি গোল ,  অনেকটা মার্বেলের মত ।  ফুলের রং সোনালি হলুদ ।  মঞ্জরি এক পুষ্পক ।  একটা বোঁটায় একটা মাত্র ফুল থাকে ।  বাবলা ডালের প্রতিটা শীর্ষপ্রান্তে ,  প্রতিটা কাঁটার গোড়ায় দুটো করে ফুল ফোটে ।  সাধারণত বর্ষাকালের শেষ দিকে বাবলা গাছে ফুল আসে । 
বাবলা ফল দেখতে অনেকটা তেঁতুলের মত ।  তবে তেঁতুলের মত অতটা স্বাস্থ্যবান হয় না বাবলার ফল ।  কারণ তেঁতুলের ফল বিঁচি যতটা পুরু ,  বাবলার বিঁচি তার দশভাগের এক ভাগও নয় ।  এবার যখন বাড়িতে গেছি ,  তখন বাবলা গাছে ফল ধরার সময় নয় ।  তাই বাবলার ফল বা বিঁচি কোনটারি ছবি দেখাতে পারলাম না বলে দুঃখিত । 

তা ছাড়া তেঁতুলের ফলের ভেতর শাঁস থাকে ,  বাবলা ফলে শাঁস নেই বললেই চলে ।  বাবলা ফল ৩ - ৪ ইঞ্চি লম্বা হয় ।  চওড়া আধা ইঞ্চি ।  কাঁচা ফলের রং গাঢ় সবুজ ।  পাঁক ফল কালচে - ধূসর ।  শরৎ কালে বাবলা গাছে ফল আসে ।  শীতকালে ফল পাকতে শুরু করে ।  বাবলার ফলের ভেতর বাদামী রংয়ের ৫ - ৬টা দ্বিবীজপত্রি বিঁচি থাকে ।  বিঁচি চ্যাপ্টা ।  আধা ইঞ্চি লম্বা হয় ।  পাকা বিঁচির রং বাদামী ।  সাধারণত বর্ষাকালে বিঁচি থেকে চারা গজায় । 
বৈজ্ঞানিক নাম :  Acacia nilotica . 
হলুদের বৈজ্ঞানিক নাম Curcuma longa . 
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্য পোস্টগুলো — 
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা
বাংলার গুল্ম - তরু - লতা - ৪  :  আকন্দ
বাংলার গুল্ম - তরু - লতা - ৫  :  আশশেওড়া
বাংলার গুল্ম - তরু - লতা - ৬ :  কচুরিপানা
বাংলার গুল্ম - তরু - লতা - ৭  :  বৈঁচি
বাংলার গুল্ম - তরু - লতা - ৮  :  শেওড়া
বাংলার গুল্ম - তরু - লতা - ৯  :  শিমুল
বাংলার গুল্ম - তরু - লতা - ১০  :  ভেরেণ্ডা  /  কচা 
বাংলার গুল্ম - তরু - লতা - ১১  :  হাতিশুঁড়
বাংলার গুল্ম - তরু - লতা - ১২  :  বট
বাংলার গুল্ম - তরু - লতা - ১৩ :  শিয়াকুল
বাংলার গুল্ম - তরু - লতা - ১৪  :  বাঁশ
বাংলার তরু - লতা - গুল্ম - ১৫  :  তেলাকুচো
বাংলার তরু - লতা - গুল্ম - ১৬  :  শাপলা
 [ url = www . sachalayatan . com / ronygaffar / 50240  ] বাংলার তরু - লতা - গুল্ম - ১৭  :  মানকচু [  / url ] 
বাংলার তরু - লতা - গুল্ম - ১৮  :  হলুদ






বাংলার গুল্ম - তরু - লতা - ৬ :  কচুরিপানা




পৌষের হিম দুপুর ।  সুয্যিমামার যেন উষ্ণতা ছড়ানোর গরজ নেই ।  তার ওপর মাঝে মাঝে উত্তরের হিমেল হাওয়া ছলকে এসে মেরদ -  কাঁপিয়ে দিয়ে যায় ।  ইছমতীকে যেন মনে হয় রুপালি মানচিত্রের ওপর আঁকা এক  সবুজ বক্ররেখা ।  সবুজ !  হ্যাঁ ,  সুবজই ।  বর্ষায় খরস্রোতা ইছামতীর পানিস্বল্পতার সুযোগ নিয়ে সবুজের লাগাম পরিয়ে দিয়েছে কচুরিপানারা ।  মাঝখানে গোসল করার জন্য গ্রামবাসীরা বের করে নিয়েছে গোল একটু খানি রুপালি বৃত্ত ।  বাকি সব কচুরিপানার রাজত্ব ।  অবশ্য প্রজা ছাড়া রাজ্য চালিয়ে সুখ নেই ।  তাই জমাট কচুরিপানার দঙ্গলে ঘাই মারে ,  শিং ,  মাগুর ,  টাকি নামের প্রজারা ।  চিংড়ির চটপটানি তো আছেই ।  ডুমুর পাতার আড়ালে ঘাপটি মেরে পড়ে থাকা মাছরাঙা কিংবা কন্যাদায়গ্রস্ত পিতার মতো চিন্তিত ভঙ্গিতে এক পায়ে দাঁড়িয়ে থাকা কুনো বক -  - ঝোপ বুঝেই কোপ দেয় ।  সব মিলিয়ে প্রকৃতির যে নৈসর্গিক সৌন্দর্য মাঝ পৌষে দুই বাংলাকে বিভক্তকারী নদীটির পাড়ে সৃষ্টি হয় তার শতভাগ পূর্ণতা আসে ওই কচুরি ফুলের ফুলের শুভ্র দুলনিতেই । 
প্রিয় সচল ।  ফিরে গিয়েছিলাম শৈশবের সীমান্তপারের জীবনে ।  যে জীবনে মেঠো ফুল - ফলের সাথে জড়িয়ে আছে কিছু জলজ উদ্ভিদের সৌন্দর্যও ।  আজ তাদের একজন -  - কচুরিপানার  বর্ণনা তুলে দিলাম । 

কচুরিপানা বাংলাদেশের শাপলা - পদ্মার পর সবচেয়ে পরিচিত জলজ উদ্ভিদ ।  তবে শাপলা - পদ্মা বিলুপ্তির পথে ।  কচুরিপানার সে ভয় নেই ।  কোথাও একটুখানি পানি পেলে ফ্যামিলি প্লানিংয়ের ধার না ধেরে জ্যামিতিক পদ্ধতিতে বংশবিস্তার করে ।  কুচরিপানা বহু বর্ষজীবি জলজ উদ্ভিদ ।  সাধারণ পানির উপরিতলে ভেসে থাকে ।  তবে শিকড়ের আগাটা ঠেকে যায় নদী বা পুকুরের তলদেশের মাটিতে ।  অবশ্য মাটিতে না ঠেকলেও শুধু মাত্র পানিতে ভেসেই মাসকে মাস পার করে দিতে পারে ।  আবার সে যে জলজ উদ্ভিদ; শুকনো খটখটে মাটিতে তাকে ফুলে ফুলে সুশোভিত দেখলেও অবাক হওয়ার কিছু নেই ।  প্রথম ছবিটাই তার প্রমাণ ।  এর অবশ্য কারণ আছে ।  বর্ষাকালে নিচু ফসলের ক্ষেতে পানি জমে যায় ।  তখন সেই মাটিতে পড়ে থাকা কচুরিপানার বীজ থেকে চারা হয় ।  সেই চারা যতদিনে বড় হয়ে রীতিমতো ফুল দিতে শুরু করেছে ততোদিনে হয়তো দেখা যাবে জমিতে পানিই নেই ।  কিন্তু কচুরিপানারা আছে ।  কৈ মাছের প্রাণ আর কাকে বলে ! 

এই ছবিটা মাথাভাঙ্গা নদীর একটা খাল থেকে তোলা
কচুরি পানার গাছ হালকা - পলকা ।  ভেতরে স্পঞ্জের মতো তন্তু থাকে ।  এই স্পঞ্জই মুলত এদের পানিতে ভাসিয়ে রাখতে সহায্য করে ।  কচুরি পানার মূল থেকই চারদিকে গোল পাতা ছড়িয়ে পড়ে ।  

পাতার রং সবুজ ।  ফুল আসার পর পাতা কিছুটা তামাটে হয়ে যায় ।  পাতা অনেকটা গোলাকার ।  পাতার ব্যাস ৪ - ৫ ইঞ্চি পর্যন্ত হতে পারে ।  পাতা বেশ পুরু এবং মসৃণ ।  

এই ছবিটা প্রজন্ম ফোরাম ডট কম থেকে নেয়া
পাতার বোঁটা একপক্ষল ।  মূলত পাতার বোঁটার উচ্চতার ওপর কচুরিপানার উচ্চতা নির্ভর করে ।  সাধারণত ২ - ২ . ৫ উঁচু হয় ।  কিন্তু বর্ষা কালে জলাশয়ের পানি বৃদ্ধির সাথে সাথে উচ্চতাও বৃদ্ধি পায় ।  বর্ষকালে ৪ ফুট পর্যন্ত উঁচু হতে পারে ।  আবার যেগুলো স্থলে পড়ে থাকে সেগুলো বেশি বাড়তে পারে না ।  বড়জোর আধাফুট উঁচু হয় । 

এই ছবিটা ইছামতী পাড়ের
শরৎ - হেমন্ত মৌসুমে কচুরি পানায় ফুল আসে ।  পাতাগুলোর মাঝখান থেকে কাণ্ডের মতো সবুজ একটা দণ্ড ওপরে উঠে যায় ।  আসলে এটা ফুলের মঞ্জরি ।  কিছু প্রজাতির কচুরিপনার মঞ্জরি পাতার বোঁটার চেয়ে বড় হয় ।  কিছু হয় পাতার চেয়ে ছোট ।  আসলে কচুরি পানার বেশ কয়েকটা প্রজাতি আছে ।  প্রজাতি ভেদে ফুল - পাতার আকৃতির তারতম্য ঘটে ।  মঞ্জরির গায়ে শাড়ি মতো পেঁচানোর মতো পাতা পেঁচানো থাকে ।  মঞ্জরি বহুপষ্পক ।  প্রতিটা মঞ্জরিতে ৬ - ৮ টা ফুল থাকে ।  ফুল গোলাকার ।  প্রতিটা ফুলে পাঁচটা করে পাঁপড়ি থাকে ।  পাঁচ পাঁপড়ির একটাতে হলুদ ,  আকাশী ,  বেগুনি ,  গোলাপি রঙের মিশেলে একটা উপবৃত্তাকার ব্যান্ড থাকে ।   ( আসল ব্যাপারটা ঠিক পরিষ্কার করে বোঝাতে পারছি না ।  ছবি দেখে বুঝে নিলে আমার এবং পাঠক উভয়ের কষ্ট কমে ) 

কচুরিপানার ফুল শুকিয়ে গেলে এর কাণ্ডের মতো মঞ্জরির শাড়ি প্যাঁচানো অংশটা বেশ ফুলে ওঠে ।  আসলে এটাই কচুরির ফল ।  এই ফলের ভেতর মটর দানার চেয়ে সামান্য ছোট সাইজের বীজ ভরা থাকে ।  কচুরিপানার বীজ কচুরিপানার মতোই মোক্ষম জিনিস ।  বীজ ৩০ বছর পর্যন্ত ভালো থেকে ।  এর মধ্যে যেকোন সময় উপযুক্ত পরিবেশ পেলে অঙ্কুরোদগম হতে পারে ।  

এই ছবিটা ইছামতীর ।  ওপারে পশ্চিমবঙ্গ । 
কচুরি পনার বৈজ্ঞাণিক নাম Eichhornia crassipes  . 
মজার ব্যাপার হচ্ছে ,  আমাদের চিরচেনা এই জলজ উদ্ভিদটা কিন্তু আমাদের দেশীয় নয় ।  মূলত দক্ষিণ আমেরিকান উদ্ভিদ ।  অষ্টাদশ শতাব্দির শেষভাগে ইংরেজদের হাত ধরে বাংলায় আসে ।  কচুরি পানার আগমন ও উচ্ছেদ নিয়ে মজার ইতিহাস আছে ।  সেটা জানতে একবার ঢুঁ মেরে দেখতে পারেন উইকিপিডিয়ায় । 
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজে অন্য লেখাগুলো
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা
বাংলার গুল্ম - তরু - লতা - ৪  :  আকন্দ
বাংলার গুল্ম - তরু - লতা - ৫  :  আশশেওড়া






 বাংলার তরু - লতা - গুল্ম - ৩৬  :  পেটারি 




কিছু জিনিস থাকে প্রিয় থেকেও বেশি প্রিয় ।  আমার প্রিয় গাছের তালিকাটা বেশ লম্বা ।  কিন্তু অতিপ্রিয় গাছের কথা বললে সবার আগে আসবে পেটারির নাম ।  কবে কোথায় গাছটা প্রথম দেখি ,  সে স্মৃতি নিউরণের অতল সমুদ্রে গা ঢাকা দিয়েছে ।  তবে প্রথম মুগ্ধতার কথা এখনও স্পষ্ট ।  সে প্রায় বছর পচিশেক আগের কথা ।  ৮৯ - এর বর্ষণমূখর এক দিনে গিয়েছিলাম এক ফুপুর বাড়ি ।  গ্রামটা ভারি সুন্দর ।  ঝোপ - জঙ্গল ,  নদী ,  মাঠ ,  শস্য ,  ঘাসফুলে আচ্ছাদিত এক আদর্শ বাঙালী গ্রাম ।  বর্ষার বিশুদ্ধ পানিতে গা ধুয়ে গোটা গ্রামটাই যেন পবিত্র চেহারা পেয়েছে ।  বৃষ্টিস্নাত গাছপালায় সবুজের অভিযান ।  সবুজ - সতেজ গাছপালা যেমন আমার শিশুহৃদয়ে দাগ কাটছিল ,  তেমনি বাহারি ফুলের নানা রঙে স্মৃতির ক্যানভাসে অঙ্কিত হচ্ছিল অমোচনীয় সব ছবি ।  সেই বর্ষার সেরা ছবি হয়ে আজও আমার মানসপটে গেঁথে আছে মামুলি এক মেঠো ফুল ।  এরপর পল্লীবাংলার কত গাঁয়ে ,  কত মাঠে কত অজস্রবার একে দেখেছি তার ইয়ত্তা নেই ।  প্রতিবারই গাছটা আমার বুকে অন্যরকম এক অনুভূতির জন্ম দিয়েছে ,  বুনেছে অন্যরকম ভালবাসার জাল ।  আর স্মৃতির পর্দায় ডানা মেলেছে শৈশবের সেই ছবি । 

কিন্তু এত ভালোলাগা ,  এত ভালোবাসা যে জন্ম দিয়েছে ,  সেই ফুলটার ,  গাছটার নাম কী -  - এতদিন পর্যন্ত জানা ছিল না ।  জানার চেষ্টা করিনি তা নয় ।  গাঁয়ের যেসব মানুষ মেঠো উদ্ভিদের নাম ভালো জানেন তারা পর্যন্ত হার মেনেছেন ।  অবাক হয়েছি অতি পরিচিত এই উদ্ভিদের নাম লোকে কেন জানে না সে কথা ভেবে ।  অবশেষে জানলাম সেদিন ।  ২৪ আগস্ট ২০১৪ ,  ফুলফল সহ গাছটার কিছু ছবি পোস্ট করেছিলাম ফেসবুকের বৃক্ষকথা পেজে ।  সেখানে জায়েদ ফরিদ ভাইয়ের কাছ থেকে জানতে পরলাম গাছটার নাম ।  পেটারি ।  ভারি চমৎকার নাম ! 

গোটা বাংলাদেশের যেকোনও গাঁয়ে ,  যেকোনও মাঠে ,  মেঠো পথের ধারে পেটারি গাছ দেখা যায় ।  বিশেষ করে বর্ষা - শরতে কমলা - হুলদ ফুলের পরশা সাজিয়ে অন্যরকম এক সৌন্দর্যে রাঙিয়ে তোলে পল্লিবাংলাকে ।  প্রজাপতি ,  ভ্রমর ,  মৌমাছিদের ঐক্যতানে এসময় মুখর হয়ে ওঠে পেটারির ডালপালা ,  পুষ্পপত্র । 


পেটারি বহুবর্ষজীবী গুল্মজাতীয় উদ্ভিদ ।  মাটির উর্বরতা ও পরিবেশভেদে ৭ - ৮ পর্যন্ত উঁচু হয় উঁচু হয় পেটারি গাছ ।  তবে গড় উচ্চতা ৪ ফুটের মতো ।  পেটারির কাণ্ডের রং গাঢ় বাদামী ।  কাণ্ড ২ - ৩ ইঞ্চি মোটা হতে পারে ।  কাণ্ড শক্ত ,  ভঙ্গুর ।  কাণ্ডের একেবারে গোড়া থেকেই ডালপালা বের হয় ।  তাই পেটারি গাছে ঝোপালো একটা ভাব থাকে । 

পেটারির পাতা সাদাটে সবুজ রংয়ের ।  পাতা দেখতে হাতের পাঞ্জার মতো ।  পাতার কিনারাগুলো খাঁজকাটা খাঁজকাটা ।  পাতার ব্যাস গড়ে ৪ ইঞ্চি ।  নরম ।  মখমলের মতো ।  তবে পাতা একেবারে মসৃণ নয় ।  পাতার গায়ে সূক্ষ ,  কোমল শুঙ্গ থাকে ।  

পেটারির ফুল হলুদ কিংবা কমলা - হলুদ রংয়ের হয় ।  ফুল পাঁচ পাপড়িবিশিষ্ট ।  পাপড়ি পাতলা ।  পাপড়িগুলোর মাঝখানে একগুচ্ছ মনোরম কিশোর থাকে ।  ফুলে তেমন গন্ধ নেই ।  তবে মধু আছে ।  

প্রজাপতি ,  ভ্রমর ,  মৌমাছি ও বোলতাদের কাছে পেটারির মধু বিশেষ পছন্দের বস্তু ।  ফুলের ব্যাস সর্বোচ্চ এক ইঞ্চি । 

পেটারির ফুল ফোটে খুব ভোরে ।  সকাল নয়টা - দশটার দিকে ফুল বুজে যায় ।  বিকেলে সুর্যের আলো মরে এলে আবার দল মেলে এর ফুল ।  বষা - শরতের বিকেলের মলিন আলোয় গাঁয়ের মেঠোপথে হাঁটতে বেরোবেন ,  তখন আপনার নাকে আসবে বুনো গুল্ম - লতার মাতালকরা গন্ধ ।  ফুলের মতো মিষ্টি গন্ধ নয় ।  কিন্তু লতাপাতার সবুজ গন্ধের সাথে পোটারির হলুদ ফুল গ্রামের মেঠোপথে অপার্থিব সৌন্দর্যের ঠিকানা খুজে দেবে । 

পেটারির সবচেয়ে সুন্দর ,  সবচেয়ে আকর্ষণীয় অংশ হলো এর ফল ।  ব্যতিক্রমি এক জিনিস ।  এমন চেহারার ফল দুনিয়ায় দ্বিতীয়টি আছে কিনা সন্দেহ ।  ফল দেখতে অনেকটা তবলার মতো ।  তবে আকারে অতি ক্ষুদ্র ।  ফল নিরেট নয় ।  পাতলা তন্তুর অসংখ্য অনেকগুলো খোল বা চেম্বার পাশাপাশি সাজিয়ে যেন পোটারির ফল তৈরি করা হয়েছে ।  প্রতিটা চেম্বারের ভেতরটা বাতাস আর একটা করে বীজ দিয়ে পূর্ণ করা থাকে ।  বাতাস চেম্বারগুলো ফুলিয়ে রাখে বলে পেটারির ফলের আকার কিছুটা বড়সড় হয় ।  ফল হাত দিয়ে চাপলে ওর ভেতর থেকে যদি হাওয়া বেরিয়ে যায় ,  তবে গুটিয়ে এতটুকু আকার ধারণ করে তখন ।  পেটারির ফলের ব্যাস এক ইঞ্চির মতো ।  কাঁচা ফলের রঙ সাদাটে সবুজ ।  

পাকা ফল কালচে ধূসর ।  ওজন মাত্র কয়েকগ্রাম । 
ফুলের সৌন্দর্য সকালে - বিকালে ,  কিন্তু পেটারির ফলের সৌন্দর্য উপভোগ করতে হলে আপনাকে মাঝদুপুরে মাঠে নামতে হবে ।  সুর্যের তেজদ্বীপ্ত আলোয় তখন ঝলমল করে ওঠে পেটারির ফল ।  আবার সাকালে শিশিরস্নাত কিংবা বাদলের ধারায় গা ধোয়া সবুজ পেটারি দেখেও আপনার মন কেমন করে উঠবে । 


ফলের প্রতিটা চেম্বারের ভেতর খুব ছোট্ট ছোট্ট বীজ থাকে ।  একেকটা বীজের আকার সরিষা বীজের দ্বিগুন ।  তবে ওজন সরিষার থেকে কম ছাড়া বেশি হবে না ।  বীজ ধূসর রঙের । 

সাধারণত বর্ষার শুরু থেকে শরতের শেষ পর্যন্ত পোটারি গাছে ফুল ও ফল ধরে ।  পেটারির বৈজ্ঞানিক নাম -  -  Abutilon indicum . 
আগের পর্ব  :  বাংলার তরু - লতা - গুল্ম - ৩৫  :  রাখালিয়া / বুনো ঝুমকোলতা






বাংলার তরু - লতা - গুল্ম - ২৩  :  মোরগফুল / মোরগঝুটি




ইট - পাথর ঘেরা ঢাকা শহর নাভিশ্বাস তুলে দেয় মাঝে মাঝে ।  মন ছুটে যেতে ছেলেবেলার গল্প শোনার দিনগুলিতে ।  যেখানে স্মৃতির ওপারে আছ তেপান্তরের মাঠ ,  আমার  খুব প্রিয় ফুলের একটা মোরগফুল । 

না ,  কথাটা বোধহয় ঠিক হলো না ।  মোরগফুল যতটা প্রিয় ছিল তারচেয়ে বেশি প্রিয় মোরগফুলের চারা ।  আমার এক বন্ধুর বাড়িতে ,  উঠোনে ,  ভাঙা পাঁচিলের মাথা ,  ঘরের কানাচে - যেখানে সেখানে জন্মাতো মোরগফুলের ভীষণ সুন্দর চারা ।  শত শত !  আমার খুব ইচ্ছে হত ওর কাছে একটা চাইতে ।  কিন্তু ,  সাহস হত না -  - যদি না দেয় !  তখন লজ্জায় মাথা কাটা যাবে ।  কিন্তু মন ভীষণ চাইত বন্ধুর কাছে আবদার করতে ।  একদিন লাজ - শরমের মাথা খেয়ে বন্ধুকে বলেই ফেললাম কথাটা ।  ও দেখি এক কথায় রাজি ,  বলল ,  নে না !  আমাদের অনেক রয়েছে ।  তুই একটা নিবি এতে আবার লজ্জা কীসের ।  একটার পরিবর্তে চার - পাঁচটা চারা কপালে জুটল ।  তারপরের গল্পটা মোরগ ফুলের জন্য ইতিহাস

গাছপালা সম্পর্কে জ্ঞান সেই কিশোর বেলায়ই ছাড়িয়ে গিয়েছিলাম বড়দেরকে ।  কোন গাছে কী পরিমাণ মাটির সাথে কী পরিমাণ গোবর সার মেশালে গাছটা সবচেয়ে ভালভাবে বেড়ে উঠবে এটা আমার চেয়ে ভাল বুঝত না আর কেউ । 
আমার যত্নআত্তিকে অবিশ্বাস দ্রুততায় বেড়ে উঠল ।  একমাসের মধ্যে একটা গাছের উচ্চতা ছাড়িয়ে গেল দশফুট ।  এতবড় মোরগফুল গাছ আমি তো দেখিই আমাদের গাঁয়ের কেউই দেখিনি ।  তারপর থেকে বহুদিন আমাদের ফুলবাগানে আলো করে ছিল শত শত মোরগফুল গাছ ।  কিন্তু ২০০০ সালে এক ভয়াবহ বন্যায় তলিয়ে দিল আমাদের এলাকা ।  বহু বুনো গাছপালার মতসস বিলীন হয়ে যায় মোরগফুল ।  এবার বাড়ি গিয়ে প্রায় ১২ - ১৩ বছর পর আবার দেখা পেলাম এদের ।  মোবাইল ক্যামেরা বাগিয়ে টপাটপ তুলে নিলাম ছোট বেলার প্রিয় বন্ধুর উত্তরসুরিদের কিছু নয়নকাড়া ছবি । 

মোরগফুল এক বর্ষজীবি গুল্ম জাতীয় উদ্ভিদ ।  বাংলাদেশের দক্ষিণ পশ্চিম অঞ্চলের ফুলের বাগানেই এদের আশ্রয়স্থল ।  দোয়াশ ও বেলে - দোয়াশ মাটিতে মোরগফুল ভাল জন্মায় ।  মোরগফুলের গড় উচ্চতা ৫ ফুট ।  আমার দেখা সর্বোচ্চ উচ্চতার গাছটার উচ্চতা দশফুটের বেশি ছিল ।  মোরগফুল দেখতে অনেকটা পাটের মত ।  কিন্তু পাটের গোষ্ঠীভুক্ত উদ্ভিদ নয় ।  বরং ডাঁটা শাক ও বড় লাল শাকের সাথে এর মিল প্রায় ৯০ ভাগ । 

মোরগফুলের কাণ্ড নরম ও রসালো ।  ঠিক বড় লাল শাকের কাণ্ড যেন ।  কাণ্ড লালচে সবুজ ।  কাণ্ড ২ - ৩ ইঞ্চি মোটা হয় ।  কাণ্ডের গায়ে অসংখ্য গিঁঠ থাকে ।  কাণ্ডের ওপর দিকে কিছু ডালপালা গজায় । 

মোরগফুলের পাতা লম্বাটে ,  বর্শাফলকৃতির ।  পাতার রং হলদেভাব সবুজ ।  তবে পাতার মাঝখানে লালচে ছোপ থাকে ।  এই ছোপের কারণেই ফুল না ফুটলেও মোরগফুল গাছ দেখতে ভাল লাগে ।  পাতা সরল ও একপক্ষল ।  কাণ্ডের প্রতিটা গিঁঠ থেকে গুচ্ছ আকারে পাতা গজায় ।  প্রতিটা গুচ্ছ ৩ - ৪ টা পাতা থাকে ।  এদের একটা পাতা বেশ বড় ।  বাকিগুলো বড়টার তুলনায় নিতান্তই ক্ষুদ্র ।  বড় পাতাগুলোর দৈর্ঘ্য গড়ে ৫ ইঞ্চি ।  ছোট পাতা ১ - ১ . ৫ ইঞ্চি লম্বা হয় ।  বড় পাতার প্রস্থ ১ - ১ . ৫ ইঞ্চি । 
 
মোরগফুল গাছের কাণ্ডের মাথায় ,  এবং ওপরের দিকে ডালগুলোর শীর্ষপ্রান্তে এক বা একাধিক ফুল ফোটে ।  কাণ্ডের শীর্ষভাগের ফুলটা সবচেয়ে বড় হয় ।  তাকে কেন্দ্র করেই ফোটে শাখা প্রশাখার ফুলগুলো ।  মোরগফুলের পাঁপড়ি হয় না ।  ফুল অনেকটা মোরগের ঝুটির মত ।  তাই এর অমন ।  ঢাকা শহরে অনেক রঙের মোরগফুল দেখেছি ,  কিন্তু ছোটবেলায় দেখেছি মাত্র একটা রঙের ।  ফুল সম্পর্কে বিস্তারিত বলা কঠিন ব্যাপার ।  পাঠকরা কষ্ট করে ছবি দেখে বুঝে নিলে আমার কষ্ট লাঘব হয় । 
 
মোরগফুলের ফল হয় না ।  মোরগের মাথার ঝুটির মত ফুলের গায়ে গুচ্ছাকারে কিছু তন্তু থাকে ।  এই তন্তুর মধ্যে বীজ থাকে ।  বীজ অত্যন্ত ক্ষুদ্র ।  দেখতে একেবারে লাল শাকের বীজের মত ।  বীজের রং কালচে বাদামি ।  ৪ - ৫টা মোরগ ফুলের বীজ একত্রিত করলে একটা সরিষা দানার সমান হবে । 

সাধারণত বর্ষা থেকে শরৎকালে মোরগফুলের বীজ থেকে চারা গজায় ।  শরৎ ও হেমন্ত কালে ফুল ফোটে । 

মোরগফুলের বৈজ্ঞানিক নাম :  Celosia argentea var .  cristata
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্য পোস্টগুলো — 
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা
বাংলার গুল্ম - তরু - লতা - ৪  :  আকন্দ
বাংলার গুল্ম - তরু - লতা - ৫  :  আশশেওড়া
বাংলার গুল্ম - তরু - লতা - ৬ :  কচুরিপানা
বাংলার গুল্ম - তরু - লতা - ৭  :  বৈঁচি
বাংলার গুল্ম - তরু - লতা - ৮  :  শেওড়া
বাংলার গুল্ম - তরু - লতা - ৯  :  শিমুল
বাংলার গুল্ম - তরু - লতা - ১০  :  ভেরেণ্ডা  /  কচা 
বাংলার গুল্ম - তরু - লতা - ১১  :  হাতিশুঁড়
বাংলার গুল্ম - তরু - লতা - ১২  :  বট
বাংলার গুল্ম - তরু - লতা - ১৩ :  শিয়াকুল
বাংলার গুল্ম - তরু - লতা - ১৪  :  বাঁশ
বাংলার তরু - লতা - গুল্ম - ১৫  :  তেলাকুচো
বাংলার তরু - লতা - গুল্ম - ১৬  :  শাপলা
বাংলার তরু - লতা - গুল্ম - ১৭  :  মানকচু
বাংলার তরু - লতা - গুল্ম - ১৮  :  হলুদ
বাংলার তরু - লতা - গুল্ম - ১৯  :  বাবলা
বাংলার তরু - লতা - গুল্ম - ২০  :  ডুমুর
বাংলার তরু - লতা - গুল্ম - ২১  :  ঢেঁড়শ
বাংলার তরু - লতা - গুল্ম - ২২  :  ভেন্না / রেঢ়ী 






বাংলার তরু - লতা - গুল্ম - ৩৩  :  ময়নাকাঁটা




বনে বাঁদাড়ে ঘুরে ঘুরে কত বুনো লতার সন্ধান পেয়েছি ।  পরম বন্ধুর মতো তাদের সাথে আত্মীয়তা তৈরি হয়েছে ।  কত খেলেছি তাদের সাথে ।  কিন্তু নাম জানা হয়নি সেসব বন্ধুদের ।  আসলে এত কালের বন্ধু ,  এত আপন তারা -  -  তাদের সাথে কখনও বিচ্ছেদ হবে -  - একথা সুদূর কল্পনাতেও আসেনি কখনো ।  তাই নাম জানার প্রয়োজনও পড়েনি ।  কিন্তু আজ যখন ঢাকা শহরের বদ্ধ গলিতে হাঁসফাস করি ,  একটু স্বচ্ছ বাতাসের জন্য মন আঁইটাঁই করে ,  তখন ফিরে যাই স্মৃতিমধুর ছেলেবেলায় ।  শৈশবের নাম না জানা সেসব বন্ধুদের কথা মনে আসে বার বার ।  তাদের ছবিকে সময়ের কুহেলিকা ভেদ করে বার বার স্বচ্ছ হবার প্রাণান্ত প্রয়াস অনুভব করি ।  তখন মনে হয় ,  কী ভুলই না করেছি এদের নাম না জেনে ।  এখন গ্রামে গেলেও সবার দেখা পাই না ।  বাংলার জল - হাওয়া ছেড়ে মহাকালের গর্ভে চিরতরে বিলীন হয়েছে যারা ,  কোথায় পাব তাদের ?  যারাা আড়ালে - আবডালে লুুকিয়ে আছে ,  তাদেও খোঁজই বা করব কীভাবে ,  নাম যে জানি না !  সেসব মেঠো ঘাসের ইতিহাস কে লিখবে ,  কে সাক্ষ্য দেবে তাদের গৌরবময় অতীতের ? 
গ্রাম ছেড়েছি বহুদিন ।  গ্রামের সাথে সমন্ধ ছেদ হয়নি আজও ।  মাঝে মাঝে গ্রামে যাই ।  বনে - বাঁদাড়ে ঘুরি ।  ছবি তুলি বুনো লতা - পাতার ।  হঠাৎ হঠাৎ এমন সব গাছপালার দেখা পেয়ে যাই ,  যার কথা একবারে বিস্মৃত হয়েছিলাম ।  তখন তাকে দেখে একলহমায় কত স্মৃতি এসে ভিড় করে ।  এবার বাড়ি গিয়ে পেয়ে গেলাম বিভূতিভূষণের ময়নাকাঁটার দেখা । 

ময়নাকাঁটার সন্ধান এবার পেতামই না হয়তো ।  যেদিন ঢাকায় ফেরার কথা ওই দিন না ফিরে আরেকটা দিন বাড়িতে থেকে যাওয়ার সিদ্ধান্ত নিলাম ।  আমার বিচ্ছু বাহিনী নিয়ে বের হলাম কুমোর পাড়ার দিকে ।  মৃৎশিল্পীদের বহু স্মৃতি গেঁথে আছে মানসপটে ।  তাদের কিছু ছবি তুলে আমার ক্যামেরাটাকে সার্থক করতে চাই ।  তা বেশ কিছু মূল্যবান কিছু ছবিও তোলা হলো ।  এবার ফেরার পালা ।  খালের ধারে এসেই ফসল ক্ষেতের এক বেড়ায় চোখ আটকে গেল ।  বহু বহু বছর আগে দেখা অপরূপ মেঠোফুল আবার নতুন করে দেখা দিয়ে আমাকে থমকে যেতে বাধ্য করল ।  ছবি তুললাম ।  দেখলাম মনের সাধ মিটিয়ে ।  কিন্তু কী নাম এই ফুলের ?  চলতি পথের যে ক ’ জনকে জিজ্ঞেস করলাম ,  কেউ নামটা বলতে পারল না ।  শেষে মুরব্বিগোছের এক ভদ্রলোক বললেন ,   ‘ ময়নাকাটা ।  ’ 

পেয়েছি !  আর কিছু চায় না ।  এ যে বিভূতিভূষণের ময়নাকাঁটা ।  কত বন - বাঁদাড়ে এর খান তল্লাস করেছি ,  পায়নি ।  চিনিই না ,  তো পাব কীভাবে ?  যারা দেখেছেন ,  চেনেন ,  তাঁদের মুখে বর্ণনা শুনে খোঁজার চেষ্টা করেছি ।  তবুও দেখা মেলেনি ।  আজ এভাবে অপ্রত্যাশিত দর্শনের কথা ভাবিইনি ।  ময়নাকাঁটা বাংলাদেশের সবজায়গায় ছিল কিনা জানা নেই ।  তবে আমাদের এলাকায় যে এর প্রাচুর্য ছিল তার সাক্ষ্য বিভূতিভূষণই দিয়েছেন । 
গুল্ম জাতীয় উদ্ভিদ ।  বহুবর্ষজীবি ।  বুনো উদ্ভিদ ।  মানুষ একে কাজে লাগতো ফসলের ক্ষেতের বেড়া তৈরিতে ।  বড় বড় মারাত্মক সব কাঁটার কারণে এর বেড়া হত দুর্ভেদ্য । 


বনের মধ্যে কি একটি পাখি ময়নাকাটা গাছের ডালের আগায় বসিয়া পাতা নাচাইয়া ভারি চমৎকার শিস দিতেছিল । 
 -  - পথের পাঁচালী ,   বিভূতিভূষণ বন্দ্যোপাধ্যায় । 

ময়নাকাঁটা ঝোপ জাতীয় গুল্ম ।  কাণ্ডের একেবারে গোড়া থেকে ডালপালা ছেড়ে ঘন ঝোপ তৈরি করে ।  কাণ্ড ধূসর ।  গাছ ৪ - ৫ ফুট পর্যন্ত লম্বা হয় ।  

ময়নাকাঁটার পাতা ধূসর সবুজ রঙের ।  পাতা মসৃণ ।  খুব পাতলা নয় ।  পাতার দৈর্ঘ্য ২ থেকে আড়াই ইঞ্চি ।  প্রস্থ আধা ইঞ্চি ।  পাতা লম্বাটে । 
প্রতিটা পাতার গোড়ায় ২ - ৩ টি করে ভয়ঙ্করদর্শন কাঁটা থাকে ।  কাঁটা ১ থেকে দেড় ইঞ্চি লম্বা হয় ।  এই কাঁটাই মূলত একে শত্রুর হাত থেকে রক্ষা করে ।  কিন্তু এই কাঁটাই আজ ময়নাকাঁটাকে বিলুপ্তির দিকে ঠেলে দিয়েছে ।  বিলুপ্তপ্রায় উদ্ভিদের দিকে তাকালে দেখা যাবে উদ্ভিদের সংখ্যা একেবারে কম নয় ।  এর মূল কারণ মাঠে আজকাল গরু - ছাগলের উৎপাত অনেক কমে গেছে ।  তাই গুরুত্বহীন হয়ে পড়ছে ফসল ক্ষেতের বেড়া ।  সুতরাং কাঁটা জাতীয় গুল্মেরও কদর কমেছে চাষীর কাছে ।  এগুলো এখন উটকো ঝামেলা তাদের জন্য ।  সুতরাং দা চালিয়ে কাঁটাঝোপ উজাড় করতে বিন্দুমাত্র দয়া - মায়া দেখাচ্ছে না চাষী । 

ময়নাকাঁটার ফুল হলুদ রঙের ।  পাঁচটা পাপড়ি থাকে ।  পাপড়ি পাতলা ।  ভারী সুন্দর দেখতে ।  পাপড়ির ভেতরে ৩ - ৪টি লম্বা হলুদ কিশোর থাকে ।  ফুল লম্বাটে ।  ব্যাস দেড় ইঞ্চির মতো ।  মঞ্চরি গুচ্ছাকৃতির ।  বহুপুষ্পক । 
ময়নাকাঁটার ফল দেখতে বাসকের ফলের মতো ।  আরও সহজ করে বললে অনেকটা সরিষা ফুলের মতো ।  এর ভেতরে সরিষার বীজের মতো ছোট ছোট ১০ - ১৫টা বীজ থাকে ।  বীজ দ্বিবীজপত্রি ।  

বৈজ্ঞানিক নাম জানতাম না ।  তাই গোটাচারেক ছবি পোস্ট করেছিলাম ফেসবুকের বৃক্ষকথা নামের গ্রপে ।  সেখানে জয় ফরিদ ভাই ও কোলকাতার অপর্নাদি ময়নাকাঁটার বৈজ্ঞানিক ও অনেকগুলো স্থানীয় নাম জানিয়ে কৃতার্থ করলেন । 
ময়নাকাঁটার বৈজ্ঞানিক নাম : Barleria prionitis .  
স্থানীয় নাম :  হলু ঝাঁটি ,  ঝিণ্টি ,  বজ্রদন্তি ,  কুরান্তিকা ,  ভাইফোঁটা ফুল । 
আগের পর্ব  :  বাংলার তরু - লতা - গুল্ম - ৩২  :  তাল






ভিনগ্রহের পাণ্ডুলিপি - ১




কম্পিটারের সামনে বসে একটা রিপোর্ট সম্পাদনা করছি ,  এমন সময় আমার মুঠোফোনটা বেজে উঠল ।  স্ক্রীনে চোখ রেখে দেখি ,  বন্ধু তারেকের কল -  
 ' হ্যালো তারেক কেমন আছিস ?  ' 
 ' ভালো ,  তুই কেমন আছিস ?  ' 
 ' ভালো ,  তারপর .  .  . অনেক দিন পর হঠাৎ মনে পড়ল .  .  .  ' 
 ' হ্যাঁ ,  একটা ইন্টারেস্টিং জিনিস দেখাব তোকে ।  যদি সময় দিতে পারিস বিকেলে তোর অফিসে চলে আসি ?  ' 
 ' অবশ্যই ,  অবশ্যই ।  পাঁচটা থেকে ন ’ টা পর্যন্ত অফিসেই আছি ।  তুই যেকোন সময় চলে আয় ।  ' 
 ' ঠিক আছে ।  '  বলে ফোন রেখে দিল তারেক । 
বিকেলে রিসেপশন থেকে ফোন এলো তারেক নামের এক ভদ্রলোক নাকি আমার সাথে দেখা করতে চায় ।  আমি ওকে ভেতরে পাঠিয়ে দিতে বললাম । 
তারেক ভেতরে এলো ।  হালকা ইয়ার্কি - ঠাট্টার পর আসল কথায় এলাম । 
বেয়ারা চা দিয়ে গেছে ।  ধুমায়িত চায়ের কাপে চুমুক দিতে দিতে বললাম ,   ' তোর চোখে রহস্যের গন্ধ পাচ্ছি .  .  . আসল ব্যাপার কী ,  খুলে বল তো .  .  .  ' 
 ' রহস্যের ব্যাপারটা যখন ধরেই ফেলেছিস ,  ভণিতা না করে সোজাসুজিই বলি ,   ‘ মুখে মিষ্টি একটা হাসি ফুটিয়ে বলল তারেক ,   ‘ ঈদের ছুটিতে এবার দর্শনায় গিয়েছিলাম শ্বশুর বাড়িতে ।  দর্শনার কাছেই উথলী গ্রামে বহু পুরোনো একটা জমিদার বাড়ি আছে ।  কয়েক বছর আগেও সেই বাড়িতে জমিদারের এক বংশধর বাস করতেন ।  কে জানিস ?  '  আমার দিকে প্রশ্নবোধক দৃষ্টিতে তাকাল তারেক । 
ওর এই প্রশ্নের জবাব আমার জানা নেই বলে চুপ থাকলাম । 
 ' ড .  মকসুদ জামিল !  ' 
যেন বোমা ফাটাল তারেক ।  আমি একেবারে থ !  জামিল ছিলেন বিশ্বের অন্যতম শ্রেষ্ঠ বিজ্ঞানী ও আবিষ্কারক ।  বিচিত্র - অদ্ভুত সব কর্মকাণ্ডের জন্য এখনো বাংলাদেশসহ পৃথিবীর কোটি কোটি বিজ্ঞানপিপাসু মানুষের হৃদয়ে অমর হয়ে আছেন ।  বেশ কয়েক বছর যাবত তিনি নিখোঁজ ।  কোথায় আছেন ,  কেমন আছেন ,  কিংবা আদৌ বেঁচে আছেন কিনা ,  তা নিশ্চিত করে বলতে পারে না কেউ ।  তাঁর অন্তর্ধান নিয়ে বিশ্বব্যাপী তৈরি হয়েছে হাজারো গালগল্প ।  কোন সত্যি ,  কোনটা মিথ্যা তা জানি নে ,  তবে আমার বন্ধুটি যে তাঁর সম্পর্কে গূরুত্বপূর্ণ তথ্য নিয়ে এসেছে তা বেশ বুঝতে পারছি । 
তারেক কাঁধের ব্যাগটা খুলে সবুজ রংয়ের একটা ডায়েরি বের করে আমার দিকে বাড়িয়ে দিয়ে বলল ,   ' ডায়েরিটা টেনে দ্যাখ -  ' 
আমি ওর কথা শুনে ডায়েরির লম্বালম্বি দুই প্রান্ত ধরে একটু টান দিতেই সেটা কম্পিউটারের সফট ফাইলের মতো লম্বা হতে শুরু করল !  আমার চোখ চড়কগাছ !  এ কীভাবে সম্ভব ?  আরো নিশ্চিত হওয়ার জন্য আড়াআড়ি ভাবেও টেনে দেখলাম ।  এবারও একই অবস্থা ।  নিজ চোখে দেখেও বিশ্বাস হতে চাইল না ।  তাই পৃষ্ঠাগুলো ভালোকরে ঘুরিয়ে ফিরিয়ে দেখলাম -  সেগুলো রাবার বা নমনীয় কোনো পদার্থের তৈরি নয় ।  সাধারণ কাগজের মতোই মনে হলো । 
আমার ভ্যাবাচ্যাকা অবস্থা দেখে তারেক বলল ,   ' এতক্ষণ তো ডায়েরিটা টেনে শুধু লম্বাই করলি ।  এবার উল্টো কাজটা করে দ্যাখ্ .  .  .  ডায়েরি ছোট হয়ে যাবে ।  ' 
আমি ওর কথামতো ডায়েরিটার দু ' মাথা ধরে চাপ দিলাম ।  সত্যি সত্যি ওটা ছোট হয়ে গেল ।  কীভাবে এমনটা হচ্ছে সে রহস্যটা মোটেও ধরতে পারলাম না ।  তবে এটুকু বুঝলাম ডায়েরিটার বড় একটা সুবিধা হচ্ছে ,  পরিবহনের সময় একে ইচ্ছেমতো ছোট্ট বাক্সে যেমন ঢোকানো যায় ,  তেমনি পড়তে যাতে অসুবিধা না হয় সেজন্য ইচ্ছেমতো টেনে বড় করার এই ব্যবস্থা । 
 ' তাই বলে যত টানবি ওটা তত বড় হবে না -  '  মাথা চুলকাতে চুলকাতে বলল তারেক ।   ' মানে আমি বলতে চাচ্ছি ,  এর সংকোচন প্রসারণেরও একটা সীমা আছে ।  দৈর্ঘ্যে দেড়ফুট আর প্রস্থে এক ফুটের চেয়ে লম্বা হবে না কখনোই ।  তেমনি দৈর্ঘ্যে দেড় ইঞ্চি এবং প্রস্থে এক ইঞ্চির চেয়ে ছোটও হবে না কখনো ।  ' 
এবার ডায়েরির কভার উল্টিয়ে রেখে ভেতরের একটা পৃষ্ঠা টেনে লম্বা করার চেষ্টা করলাম ।  কিন্তু কাজ হলো না ।  বুঝলাম ,  বন্ধ অবস্থাতেই কেবল টেনে লম্বা কিংবা চেপে সংকুচিত করা সম্ভব । 
সেদিন রাতে বিছানায় শুয়ে ডায়েরিটা পড়েছি আর রোমাঞ্চিত হয়েছি ।  হারিয়ে গিয়েছি যেন কল্পলোকের মায়াময় জগতে ।  ডা . জামিলের আশ্চর্য সেইসব অভিযানের একটা অংশ ডায়েরির পাতা থেকে পাঠকদের জন্য তুলে ধরছি ।  সম্ভব - অসম্ভব ,  সত্য মিথ্যা বিচারের ভার পাঠকদের । 
ড .  জামিলের ডায়েরি
২০ মার্চ
আমার ব্যক্তিগত ল্যাবরেটরীতে বসে  কাজ করছি ,  পরিচারক  জগমোহন এসে বলল ,   ' সাহেব ,  বাইরে পিওন দাঁড়িয়ে আছে ,  আপনাকে খুঁজছে ।  ' 
যখন কাজে ব্যস্ত থাকি তখন কেউ আমাকে বিরক্ত করুক ,  এটা আমি পছন্দ করি না ।  তাই জগমোহন এটা - ওটা বুঝিয়ে আগন্তুকদের বিদায় করে দেয় ।  তবে ডাকপিওন ,  কোনো বিচিত্র ঘটনার সংবাদদাতা কিংবা অতি পরিচিত কিছু বন্ধু বান্ধব এলে তাদেরকে ফিরিয়ে দিতে আমার বারণ আছে । 
কাজ রেখে বাথরুমে গিয়ে হাত মুখ পরিষ্কার করে ড্রয়িংরুমে ঢুকে দেখি ,  বেশ মোটাসোটা একটা রেজিস্ট্রি খাম হাতে নিয়ে পিওন বসে আছে ।  আমাকে দেখে সালাম জানিয়ে আমার দিকে বাড়িয়ে দিল একটা রেজিস্ট্রি খাতা ।  সাক্ষর শেষ হলে খামটা আমার হাতে ধরিয়ে দিয়ে আরেকবার সালাম জানিয়ে বেরিয়ে গেল সে ।  খামটা খুলে দেখি একটা চিঠির সাথে একবোঝা কাগজপত্র ।  চিঠিটা মেলে পড়তে শুরু করলাম - 
প্রিয় জামিল , 
আশা করি ভালো আছিস ।  প্রায় পাঁচ বছর তোর সাথে কোন যোগযোগ নেই ।  তোর মোবাইল নম্বরটাও জানি না যে ফোন করব ।  তাই ভাবছি এবার ছুটি পেলে তোর ওখানে বেড়াতে যাব ।  এদিকে এক বিচিত্র ঘটনা ঘটেছে ।  খবরটা তোর নজরে পড়েছে কিনা জানি না -  হঠাৎ করেই সুন্দরবনে এক বড় ধরনের উল্কাপাত ঘটেছে ।  উল্কার গন্ধ পেয়ে এরই মধ্যে এখানে এসে হাজির হয়েছে দুই সাদা চামড়ার সাহেব আর এক ইন্ডিয়ান সর্দারজি ।  এখানে কী যেন খুঁজছে তারা ।  তবে কী খুঁজছে সে বিষয়ে মুখ খুলছে না ।  দিন পাঁচেক আগে কালিন্দি নদীতে মাছ ধরতে গিয়ে দেড়ফুট লম্বা আর চার ইঞ্চি ব্যাসের একটা লোহার রড কুড়িয়ে পেয়েছি ।  প্রথমে ভেবেছিলাম রডখানা নিরেট ।  কিন্তু পরশুদিন হঠাৎ রডের গায়ে চুলের চেয়েও সরু এবং চুড়ির মতো গোলাকার একটা দাগ চোখে পড়ে ।  তখন আমার মনে হলো রডের গায়ে প্যাঁচ আছে ।  দাগের দু ' পাশে রডের দু ' মাথা ধরে জোরসে একটা মোচড় দিতেই চচ্চড় শব্দ করে প্যাঁচ ঢিলা হয়ে হয়ে গেল এবং রড বিভক্ত হয়ে গেল দু ' ভাগে ।  রডের ভেতরটা ফাঁপা এবং এর ভেতর থেকে পাণ্ডুলিপি আকারের এক গাদা কাগজপত্র বেরিয়ে এলো ।  আমার দৌড় ওই পর্যন্তই -  শুধুমাত্র দুটো ছবি ছাড়া একঝুড়ি পাণ্ডুলিপির একটা বর্ণও বুঝতে পারলাম না ।  আমার মনের ভেতর কেন জানি খচখচ করছে ।  মনে হচ্ছে ,  এর পেছনে বড় কোনো রহস্য লুকিয়ে আছে ।  হয়তো এর নেপথ্যেই লুকিয়ে আছে সুন্দরবনে উল্কাপাত ও তিন বিদেশির আগমনের কারণ ।  আমার বিশ্বাস তুই - ই পারবি এই পাণ্ডুলিপির পাঠোদ্ধার করতে । 
আজ আর নয় ,  নিচে আমার মোবাইল নম্বরটা দিলাম ,  পাণ্ডুলিপির পাঠোদ্ধার করতে পারলে আমাকে জানাস । 
ইতি , 
তোর বন্ধু 
আফজাল আহমেদ
বিদ্র  :  মোবইল নং -  ০১ .  .  .  .  .  .  .  .  . 
চিঠিটা ভাঁজ করে পাণ্ডুলিপিটা হাতে তুলে নিলাম ।  ঠিকই বলেছে আফজাল -  একটা হাতে আঁকা পিস্তল আর একটা ট্যাবলেটের ছবি ছাড়া ত্রিশ পৃষ্ঠার ঐ কাগজের স্তূপের একটা বর্ণও বুঝতে পারলাম না ।  আসলে কোনো বর্ণ দিয়ে পাণ্ডুলিপিটা লেখা নয় -  সংখ্যা দিয়ে লেখা ।  অক্ষরের পরিবর্তে ০ - ৯ সংখ্যাগুলি বিভিন্ন্ ভাবে পাশাপাশি সাজিয়ে পাণ্ডুলিপিটা লেখা হয়েছে ।  মনে হচ্ছে ,  গাণিতিক কোনো সংখ্যাতত্ত্ব ব্যবহার করে লেখা গোপন কোনো প্রবন্ধের পাণ্ডুলিপি এটা ।  এখন গাণিতিক ফর্মূলাটা  ধরতে পারলেই পাণ্ডুলিপির পাঠোদ্ধার করা সহজ হবে । 
উল্কাপাত ,  পাণ্ডুলিপি আর তিন বিদেশিদের সম্পর্কে আরো বিস্তারিত জানার জন্য রাতে আফজালকে ফোন করলাম । 
২২ মার্চ
গত ৩০ ঘন্টা অনেক চেষ্টাচরিত করেও পাণ্ডুলিপির পাঠোদ্ধার করা সম্ভব হয়নি ।  লিবনিজ ,  গাউস ,  ল্যাগ্রাঞ্জ ,  অয়লার ,  রামানুজনসহ পৃথিবীর সব হোমরা চোমরা গণিতজ্ঞদের তত্ত্ব ব্যবহার করেও দেখেছি -  ফল শূন্য !  কুড়িয়ে পাওয়া এই পাণ্ডুলিপিটাকে প্রথমে আমি খুব সাধারণ ভেবেছিলাম ।  আমার ক্রমাগত ব্যর্থতা ধীরে ধীরে এর রহস্যময়তা বাড়িয়ে দিচ্ছে । 
গণিতের সব প্রচেষ্টাই যখন ব্যর্থ ,  ভাবছি এবার অন্যপথে হাঁটব ।  মনে হচ্ছে ,  আফজালের ধারণাই ঠিক ,  সুন্দরবনের উল্কাপাতের সাথে রহস্যময় পাণ্ডুলিপিটার কোন যোগসাজস রয়েছে ।  উল্কাপাত সম্পর্কে একটু ভালোকরে খোঁজখবর নেয়া প্রয়োজন । 
গত ন ' মাস আমি খাওয়া ,  গোসল ও রাতে কয়েক ঘন্টা ঘুম ছাড়া বাকি সময়টুকু ল্যাবরেটরীতেই কাটিয়েছি জৈব রোবট তৈরির পেছনে ।  পত্রিকা পড়া ,  টিভি দেখা কিংবা ইন্টারনেটে বসার সময়টুকুও বের করতে পারিনি ।  তাই এই ন ' মাসে পৃথিবীর কোথায় কখন কী ঘটেছে তা আমার অজানা । 
ইংরেজি - বংলা দেশি - বিদেশি মিলিয়ে গোটা বিশেক পত্রিকা ও ম্যাগাজিন রাখি বাড়িতে ।  আর ইন্টারনেটের ব্লগ পত্রিকার দুনিয়া তো আছেই ।  জগমোহনকে বললাম ১২ মার্চ থেকে এ পর্যন্ত প্রতিটা দিনের প্রতিটা কাগজ আমার টেবিলে রেখে যেতে  । 
২৮ মার্চ
গত পাঁচদিন জৈব রোবট তৈরির প্রজেক্ট থেকে মনটাকে সরিয়ে পুরোপুরি ডুবিয়ে রেখেছিলাম পত্রিকার আর ইন্টারনেরে মধ্যে ,  বিশেষ লাভ হয়নি ।  উল্কাপাতের সাথে পাণ্ডুলিপির আদৌ কোনো সম্পর্ক আছে বলে মনে হচ্ছে না ।  তবে আমি এখনই হাল ছাড়ছি না ।  এখন ঐ তিন বিদেশি কী খুঁজতে এসেছে জানতে পারলে ভালো হত ।  ভাবছি আফজালকে ফোন  করব ।  বিদেশিদের পেছনে লেগে থেকে তাদের সম্পর্কে একটু ভালো করে যেন খোঁজ - খবর নেয় ।  
কিন্তু আফজালের ফোন বন্ধ ।  আগের দিন ফোন করে ওর ই - মেইল আইডিটা নিয়ে রেখেছিলাম; মেইল করতে গিয়ে দেখি আইডিটা অকার্যকর !  ব্যাপারটা ঘোলাটে হয়ে যাচ্ছে ।  এখন ডাকবিভাগই শেষ ভরসা । 
৩০ মার্চ
আফজালকে একটা চিঠি লিখেছি ।  চিঠিটা পোস্ট করার জন্য জগমোহনকে ডাকব ভাবছি ,  তার আগেই সে এসে হাজির ।  আমার হাতে এক কাপ গরম চা ধরিয়ে দিয়ে বলল ,   ' সাহেব ড্রয়িংরুমে পিওন বসে আছে ।  ' 
চা ' টা শেষ করে ড্রয়িংরুমে গেলাম ।  আফজালের চিঠি এসেছে ।  একই সাথে ভয় ধরানো ও উৎসাহ জাগানো সংবাদ জানিয়েছে চিঠিতে - 
প্রিয় জামিল , 
আশা করি ,  কুশলে আছিস ।  আমি অত্যন্ত ভয়ের মধ্যে দিনযাপন করছি ।  তোকে আগের চিঠিতে যে তিন বিদেশির কথা জানিয়েছিলাম ,  ওরা তোর কাছে পাঠানো ঐ দুর্বোধ্য পাণ্ডুলিপির খোঁজেই এদেশে এসেছে ।  ভাগ্যিস ওটা তোর কাছে পাঠিয়ে দিয়েছিলাম ।  তা না হলে ওরা পাণ্ডুলিপিটা আমার কাছ থেকে কেড়ে নিয়ে এতো দিনে চম্পট দিত ।  জানি না ঐ দুর্বোধ্য পাণ্ডুলিপিতে কী আছে !  তবে ওটা যে অনেক মূল্যবান তা ওদের আচরণে টের পাওয়া যাচ্ছে ।  ওরা কীভাবে জানি জেনে গেছে ,  আমিই পাণ্ডুলিপিটা কুড়িয়ে পেয়েছি ।  
প্রথমে কদিন খুব ভদ্রভাবে আমাকে পটানোর চেষ্টা করেছে ।  পটাতে না পেরে এক সময় বড় অঙ্কের টাকাও অফার করে বসে ।  আমি ওদের অফার চোখ - কান বুজে ফিরিয়ে দিই ।  শেষমেষ আমাকে কিডন্যাপ করে খুন করে লাশ গুম করে দেয়ার হুমকিও দিয়েছে ।  ব্যাপারটা পুলিশকে জানিয়েছিলাম ।  আমার মনে হচ্ছে ,  বিদেশিদের অনেক ক্ষমতা ।  পুলিশও ওদেরকে সমীহ করে ।  গোপনে খোঁজ - খবর নিয়ে বুঝেছি ,  ওরা সাতক্ষীররা মেবাইল ও ইন্টারনেট নেটওয়র্ক হ্যাকিং করেছে ।  
আমার মোবাইলে আড়িপাতা ওদের জন্য খুবই সহজ কাজ ,  তাই মোবাইলের সিমকার্ড চেঞ্জ করেছি শুধু আত্মীয় - স্বজন আর সাধারণ কিছু বন্ধু - বান্ধবের সাথে কথা বলার জন্য ।  ওই সিম দিয়ে তোর সাথে কথা বলে ওদের কাছে তোর পরিচয়টা জানাতে চাই না ।  একই কারণে আমার ই - মেইল আইডিটাও ইচ্ছা করে নষ্ট করে ফেলেছি ।  আমার ধারণা তথ্য - প্রযুক্তির এই যুগে কারও কাছে চিঠি লিখে যোগযোগ করব এটা ওদের মাথায়ই আসবে না ।  তাই তোকে চিঠি লিখলাম ।  আমাকে কিছু বলার থাকলে নিচে যশোরের একটা ঠিকানা দিলাম ,  সেখানে লিখিস ,  আমি পেয়ে যাব । 
জামিল ,  মনে হচ্ছে ,  ওটা পাচার হয়ে গেলে আমাদের অনেক বড় ক্ষতি হয়ে যাবে ।  তুই ওটা বুক দিয়ে আগলে রাখিস ।  আর পাঠোদ্ধার করতে পারলে আমাকে  জানাস । 
আজ তাহলে এখানেই শেষ করি ।  ভালো থাকিস । 
ইতি , 
তোর আফজাল
যশোরের ঠিকানা
উদিচী শিল্পগোষ্ঠি
রেলরোড ,  যশোর
আফজালকে কিছুদিনের জন্য গা ঢাকা দিয়ে থাকার পরামর্শ দিয়ে আমিও যশোরের ঠিকানায় একটা চিঠি লিখলাম । 
 ( চলবে ) 
 -  -  -  -  -  -  -  -  -  -  -  -  -  -  -  -  -  -  -  -  -  - 
আব্দুল গাফফার রনি
 * শুরু হল জামিল শিরিজের প্রথম কাহিনি  ' ভিনগ্রহের পাণ্ডুলিপি ' র পথচলা ।  সচলে লেখক - পাথকদের সাড়া পেলে ধারাবাহিক ভাবে পোস্ট হবে । 






বাংলার তরু - লতা - গুল্ম - ২২  :  ভেন্না / রেঢ়ী 




পৌষের মিষ্টি রোদে গা ধুতে কার না ভাল লাগে ।  আমারও লাগত ।  লাগত মানে এই নয় যে ,  এখন লাগে না ,   কিন্তু ঢাকার নাগরিক জীবনের ব্যস্ততায় সে সুযোগ কম ।  বলছিলাম আসলে কিশোরবেলার কথা ।  শীতের সকালটা শুরু হত খেজুরের রসে গলা ভিজিয়ে ।  যেন - তেন ভেজানো নয় ,  রীতিমত কাঁপনি ধরে যেত গায়ে ।  শীতের পোশাকেও বাগ মানত না শরীর ।  তখন শীত তাড়াতেই রোদের উত্তাপের দরকার হত ।  কিন্তু দুরন্ত কৌশরে নিয়ম কানুনের বেড়াজাল তুচ্ছ ।  তাই রোদে দু ’ দণ্ড বসে উত্তাপ নেয়ার মত ধৈর্য্য তখন ছিল না ।  কিন্তু উপায় তো আরও আছে ।  গোলঘরের সামনে থলে পেতে বসে যেতাম রোদ্রের সোনালি স্রোতের নীচে ।  ছোট্ট ছোট্ট হাড়ি পাতিল নিয়ে বসে যেতাম সংসার পাতার খেলায় ।  তবে সে সংসারে গণ্ডিই যেন রান্নাঘরের ভেতর আবদ্ধ ।  আর সংসারের প্রধান কাজই হলো রান্নাবান্না ।  শুধু হাড়ি পাতিলে তো আর রান্না হয় না ।  দরকার তরিতকারি ।  সেসবেরও তো অভাব ছিল না -  - বুনো ফল ,  লতা ,  পাতা ,  আমাদের কাল্পনিক ভাঁড়ার ঘর ভরিয়ে দিত্ রান্না করতে যেমন সব্জি লাগে তেমনি লাগে মসলা - তেল ।  কালমেঘের ফল ছিল আমাদের মরিচ আর তেলের চাহিদা মেটাত ভেন্নার ফল । 
অনেকেই হয়তো ভেন্না শব্দটার সাথে পরিচিত নন ।  কেউ কেউ একে আবার ভেরেন্ডা বলে ভুল করেন ।  সত্যি বলতে কী ,  ভেরেন্ডা আর ভেন্নার মধ্যে পার্থক্য বিস্তর । 

ভেন্নার তেলের বহুল প্রচলিত নাম ক্যাস্টর অয়েল বা রেড়ীর তেল । 
আমাদের খেলাঘরে ঘানি গাছ বা ওয়েল থাকা সম্ভব নয় ,  ছিলও না ।  আমরা ইটের ওপর ভেন্নার বীজ রেখে আরেকটা ইট দিয়ে তা পিষতাম ।  ফলের যে রস বেরিয়ে আসত ,  তা - ই আমরা মেশাতাম আমাদের মিছিমিছি তরকারির সাথে ।  সেই তরকারিতে এক টুকরো কাঁচা হলুদ বাটা মেশালে কার সাধ্য বোঝে এটা অরজিনাল তরকারি নয় ।  

আমাদের কিশোরবেলার ওসব ভেন্না মানুষ শুধু শখ করেই লাগাত ।  অনেকটা বাড়ির সোন্দর্য্যবর্ধনের জন্য ।  অতি দরিদ্র কাউকে কাউকে দেখেছি ভেন্নার বীজিশিল পাটায় বেঁটে তরকারিতে ব্যবহার করতে ।  এখন শোভাবর্ধনের জন্য কেউ ভেন্না গাছ লাগায় না ।  তেলও খায় না কেউ ।  তাই ছোটবেলার তুলনায় আমাদের এলাকায় ভেন্না গাছের সংখ্যা এক শতাংশ ।  সবই বুনো ।  মাঝে একেবারেই দেখা যেত না ।  এখন কিছু কিছু দেখা যাচ্ছে । 

ভেন্না বহবর্ষজীবি উদ্ভিদ ।  দেখতে প্রায় পেঁপে গাছের মত ।  তবে পেঁপে গাছের মত অতটা মোটা হয় না ।  ছায়াযুক্ত রসালো মাটিতে ভাল জন্মায় ।  সাধারণত গাঁয়ের টিউবওয়েলের পাশে ,  সারগর্তে ময়লাযুক্ত স্থানে ভেন্না গাছ ভাল জন্মায় ।  ভেন্না গাছ ১০ - ১৫ ফুট উঁচু হয় ।  ডালপালাও তেমন হয় না ।  তবে গাছের শীর্ষপ্রান্তে কয়েকটা ডাল বের হয় ।  কাণ্ড ধূসর ।  হালকা - পলকা ।  কাণ্ডের ভেরতটা ফাঁপা ।  কাণ্ডের বেড় ৫ - ৬ ইঞ্চি হতে পারে ।  কাণ্ড সাধারণত মসৃণ ।  তবে কাণ্ডের গায়ে ৫ - ৬ ইঞ্চি দূরে দূরে একটা করে গিঁট থাকে ।  প্রতিটা গিট থেকে বেরোয় একটা করে পাতা । 

বাংলাদেশের সবচেয়ে বড় পাতার উদ্ভিদের একটা হলো এই ভেন্না ।  পাতা দেখতে অনেকটা পেঁপের পাতার মতই ।  তবে আকারে কিছুটা ছোট ।  পাতা দেখতে গোলাকার ।  সবুজ রংয়ের ।  পাতার ব্যস ১ - ১ . ৫ ফুট পর্যন্ত হতে পারে ।  পাতার বাইরের কিনারে খাঁজকাটা খাঁজকাটা থাকে পাতা এক পক্ষল ।  শুকনো পাতা বাদামি রঙের ।  বোঁটা অনেক লম্বা ।  বোঁটা না বলে ডাঁটা বলাই ভাল ।  বোঁটা ২ - ৩ ফুট পর্যন্ত লম্বা হয় ।  বোঁটার ভেতরটা কাণ্ডের মতই ফাঁপা । 

ভেন্নার পাতা দিয়ে আগেরদিনে অনেকেই ঘরের ছাউনি দিত ।  জসীমউদ্দিনের আসমানী কবিতার আসমানীদের ঘরে ছিল ভেন্না পাতায় ছাউনি । 


আসমানীদের দেখতে যদি তোমরা সবে চাও
রহীমউদ্দিন ছোট্ট বাড়ি রসুলপুরে যাও
বাড়ি তো নয় পাখির বাসা ভেন্না পাতার ছানি
একটুখানি বৃষ্টি হলেই গড়িয়ে পড়ে পানি


সেইকালে এই কবিতা পড়ার পর যতবার ভেন্নার শুকনো পাতা দেখেছি ততবার আমার মনে হয়েছে এর শিরা - উপশিরাগুলো ঠিক ভেন্নার নয় ,  এ যে আস্মানীর মত ভ ’ খা গরিব শিশুর বুকের জীর্ণ পাজর । 

ছবি  :  ফ্লিক্রর . কম
ভেন্না গাছের মাথায় থোকা থোকা ফুল ধরে ।  ফুলের রং লাল ।  পাপড়ি হয় না ।  বরং বাবলা ফুলের মত রোমশ বল যেন ।  এর মঞ্জরি বহুপুষ্ক ।  বহু বছর ভেন্নার ফুল দেখিনি স্মৃতি হাতড়ে বর্ণনা করা কঠিন ,  ফ্লিকর . কম থেকে ওপরের ছবিটা মেরে দিলাম ।  কষ্ট করে বর্ণনাটা বুঝে নিলে কৃতার্থ হব ।  

ছবি  :  ফ্লিক্রর . কম
ফুল যখন থোকা থোকা হয় ,  তখন ফলও থোকা থোকা হবে সেটা খুবই স্বাভাবিক ।  বড় অদ্ভুত দেখতে ভেন্নার ফল ।  গায়ে কাঁটা থাকে ।  তবে নরম কাঁটা ।  রাবারের কাঁটার মত ।  গায়ে বেঁধার ভয় নেই ।  ফলের রং সবুজ ।  কিছুটা লম্বাটে ।  সর্বোচ্চ এক ইঞ্চি লম্বা হতে পারে ।  

ছবি  :  ফ্লিক্রর . কম
ফলের ভেতর ৩ - ৪টা কালো বীজ থাকে ।  বীজের গায়ে বাদামি ছোপ থাকে ।  মূলত এই বীজ থেকেই তৈরি হয় বিখ্যাত ক্যাস্টর অয়েল বা রেড়ীর তেল ।  এই তেল অত্যন্ত স্বাস্থ্যকর । 
সাধারণত বর্ষাকালে ভেন্নার চারা গজায় ।  প্রতি বছর হেমন্ত ও শীতকালে ভেন্নার ফুল - ফল হয় । 
ভেন্নার বোজ্ঞানিক নামঃ Ricinus communis


ছবি :  


 

 

 

 








বাংলার তরু লতা গুল্ম -  ৩৮  :    শ্বেতদ্রোণ




বর্ষাকালে প্রকৃতি একটু বেশিই সতেজ হয়ে উঠে ।  গাছের পাতায় ,  ঝোপের মাথায় সবুজের আস্তরণ  চোখজোড়াকে প্রশান্তি দেয় ।  হয়তো কয়েকদিনের অঝোর বৃষ্টিতে ঘরে বসে থেকে হাত পায়ে খিল ধরে যায় ।  মাঝে - মাঝে মেঘমালাকে পরাজিত করে ভাস্বর হয়ে ওঠেন সূয্যিমামা ।  স্বচ্ছ নির্মল বাতাস ।  সবুজের হাতছানিতে মাতালের মতো আপনাকে নিয়ে যাবে গুল্ম - লতার রাজ্যে ।  কোথাও কোথাও বড় বড় ঝোপঝাড়ের দঙ্গল ।  বিছুটি আর আলকুশি একাকার হয়ে অপনার জন্য বিছিয়ে রাখে জ্বলুনির মরণফাঁদ ।  তাতে আপনি পা দেবেন কেন ?  তারচেয়ে বরং কোনো এক বাঁছড়া জমিতে চোখ বোলান । 
কিছু পেলেন ? 
সাদা খইয়ের মতো ফুটে রয়েছে অজস্র মেঠোফুল ।  ভ্রমর ,  বোলতারা ব্যাকুল হয়ে ছুটোছুটি করছে কে কোনটার দখল নেবে ।  খই ভেবে যদি অবচেনে আপনার হাত চলে যায় পুষ্পমঞ্জরির দিকে ।  যেতে দিন ।  আলতো করে তুলে নিন একটা সাদা খই ।  নির্ভয়ে ফুলের বোটার দিকটা মুখে পুরতে পারেন রাখাল বালকের মতো ।  মিষ্টি একটা রস এনজামই বাড়িয়ে দেবে জিভের তালুতে ।  এরপর নিশ্চয়ই দৃষ্টি নিবদ্ধ করেছেন গোল একটা চাকের ওপর ।  সুন্দর না ! 
ওটাই কিন্তু ফুলটার মঞ্জরি ।  পরবর্তীতে ফল । 
এখন নিশ্চয়ই জানতে চাইবেন এটার নাম কি ? 
রাখালকে জিজ্ঞেস করুন ।  ও আপনাকে বলবে  ‘ গোবরেফেলা ’  ।  বিদগ্ধজন বলবেন শ্বেতদ্রোণ । 

মানুষের কল্পনা শক্তি বোধ শিশুকালেই বেশি থাকে ।  একটা বস্তুর সাথে আরেকটা বস্তুর মিল দিতে শিশুদের জুড়ি নেই ।  বিশেষ করে ছোটদের জন্য যেগুলো দুষ্প্রাপ্য ।  
ছোটবেলায় আমরা থালবাটি খেলা করতাম ।  কয়েকজন ছেলেমেয়ে নিয়েএ গোলাঘরের নিচে অথবা ভর দুপুরে গরু - বাছুর যখন মাঠে থাকে তখন গোয়ালঘরের এক কোণে সংসার পাততাম আমরা ।  কেউ চাষা ,  কেউ কামার ,  কেউ গাড়োয়ান ,  কেউ রাখাল ,  কেউবা দোকানদার ।  আমার পছন্দ ছিল দোকানদারি ।  নানা ধরনের মেঠো ফল - ফুল যোগাড় করে পসরা সাজাতাম ।  কালকসুন্দার ফল কাঁচকলা ,  পটপাটি ফল হলো কাঁচা মরিচ ,  শুট পেপুল পাতা আমাদের খেলাঘরের পান ।  আর মাঠে এক ধরনের ফল পাওয়া যেত ।  একেবারে পেঁয়াজের মতো দেখতে ।  সেই ফলগুলো আমাদের খেলাঘরের পেঁয়াজের চাহিদা মোটাতো ।  তিতবেগুন অবধারিতভাবে নিত বেগুনের দায়িত্ব ।  দাড়িপাল্লা তৈরি করতাম বাতাবীলেবুর বোঁটা এবং পেছন দিকের খোসা চাকতির মতো করে কেটে নিয়ে ।  লবণ ,  চাল ,  পুইশাকের অভাবও হত না ।  কিন্তু একটা জিনিসের অভাব মেটাতে পারত না কেউ ।  রসুনের ।  হঠাৎ কীভাবে জানি আমার মাথার এলো শ্বেতদ্রোণের ফলের কথা ।  কেন জানি রসুন হিসেবে ওটাকে সবাই একবাক্যে মেনেও নিল ।  রসুনের সাথে শ্বেতদ্রোণের মিল বলতে আকারটুকুই ।  রং ,  রস ,  গন্ধ ,  কোনকিছুই মেলে না ।  রসুন ধরে মাটির নিচে ,  শ্বেতদ্রোণ গাছের আগায় ।  তবে মিল হওয়ার আরও একটা কারণ আছে ।  এর ফুল ।  আসলে যেটাকে শ্বেতদ্রোণের ফল বা মঞ্জরি রসুনের মতো গোল ।  ওর ভেতর থেকে সাদা - সাদা ফুল বের হয় ।  তখন কিছুটা হলেও রসুনের আদল পায় চেহারায় । 

বাংলার অতি পরিচিত গুল্ম এই শ্বেতদ্রোন ।  মৌসুমি গুল্ম ।  ফসলের খেতে ,  পতিত জমিতে ,  নদীর কিনারে ,  ফলের বাগানে ,  কোথায় নেই !  তবে সবচেয়ে বেশি দেখা যায় ফসল ক্ষেতে ।  

শ্বেতদ্রোনের গাছ খুব বেশি বড় হয় না ।  গড় উচ্চতা ১ ফুট ।  কিছু কিছু দেড় - দুই ফুটও হয় ।  মাটির উর্বরতা অনুসারে ।  গাছে ১ - ৪টা ডাল হয় মাত্র ।  তাই ঘন ঝোপ তৈরি করতে পারে না শ্বেতদ্রোণ ।  কাণ্ড ও ডালপালার রং গাঢ় সবুজ ।  কাণ্ড শক্তও নয় আবার নরমও নয় ।  চিমসে টাইপের ।  খুবই চিকন ।  সর্বোচ্চ এক সেন্টিমিটার মোটা হতে পারে ।  

শ্বেতদ্রোণের পাতা লম্বাটে ,  সরল ,  একপত্রক ।  পাতা পাতলা ,  শক্ত ,  কিছুটা খসখসে ।  সবুজ রংয়ের ।  পাতা ২ - ৪ ইঞ্চি লম্বা হয় ।  চওড়া আধা থেকে দেড় ইঞ্চি । 

শ্বেতদ্রোণের আসল সৌন্দর্য এর ফুল ও মঞ্জরিতে ।  শ্বেতদ্রোনের প্রতিটা শাখার একেবারে শীর্ষপ্রান্তে গোল একটা জিনিস দেখা যায় ।  ভীমরুলের চাকের মতো দেখতে ।  আসলে এটাই শ্বেতদ্রোনের পুষ্পমঞ্জরি ।  মঞ্জরি বহুপুষ্পক ।  গুচ্ছমঞ্জরি যাকে বলে ।  অনেকগুলো কোষ বা চেম্বার পাশাপাশি গোল করে সাজানো থাকে ।  প্রথমে প্রতিটা কোষ থেকে ধারাবাহিকভাবে একটা করে খইয়ের মতো সাদা ফুল বের হয় ।  ফুল লম্বাটে ,  চোঙাকৃতির ।  ফুলের দুইটামাত্র পাপড়ি ।  দৈর্ঘ্য এক সেন্টিমিটারেও কম ।  ফুলের গোঁড়ায় মধু থাকে ।  শ্বেতদ্রোনের ফুল পতঙ্গ পরাগয়ী । 

সব ফুল শেষ হলে শ্বেতদ্রোণের পুরো মঞ্জরিটার তখন ফলে পরিণত হয় ।  প্রতিটা কোষ বা চেম্বারের ভেতর থাকে একটি করে বিচি ।  বিচি মরিচের বিঁচির মতো ।  খুব ছোট্ট ।  কাঁচা ফলের রং সবুজ ।  পরে ফল পাকলে ফল ও গাছ শুকিয়ে ধূসর বাদামী রং ধারণ করে ।  ফলের ব্যাস ১ - ১ . ৫ ইঞ্চি । 
বাংলাদেশে বেশ কয়েক জাতের শ্বেতদ্রোণ আছে ।  অঞ্চলভেদে এগুলোর নাম হালকুশা ,  দ - কলশ ,  দ্রোণ ,  শ্বেতদ্রোণ ইত্যাদি । 
এখানে যে জাতের ছবি বর্ণনা করা হয়েছে সেটার বৈজ্ঞানিক নাম  :  Leucas cephalot . 

বিশেষ কৃতজ্ঞতা  :  রাশেদ কারামি
আগের পর্ব  :  বাংলার তরু লতা গুল্ম ৩৭  :  মাকাল ফল






শিয়ালের রাহাজানি



গ্রামীণ বনে এখনও শিয়ালই রাজা ।  তবে টলমল করছে তাদের রাজত্ব ।  স্রেফ বুদ্ধির জোরেই এতবড় প্রাণী আজও টিকে আছে বাংলার মাঠে ।  কিন্তু আর কদিন ?  দশ কি বিশ বছর পরে বাংলার মাঠে শিয়াল আর দেখা যাবে কিনা সন্দেহ ।  তবে শিয়ালের টিকবে কি টকবে না ,  সে তর্কে এখন যাব না ।  শিয়ােলের বুদ্ধি নিয়ে পণ্ডিতের পিছে ও হাঁড়িচাছা শিয়াল শিরোনামে দু - দুটো লেখা পোস্ট করেছিলাম সচলায়তনে ।  আজ অন্যগল্প । 
ছোটকালে নানার মুখে শিয়ালদের নানা কীর্তি - কাহিনী শুনেছি ।  এখন ন্যাশনাল জিওগ্রাফি ও ডিসকভারির কল্যাণে সেসব গল্পের বাস্তব রূপ দেখতে পাই ।  
নানাদের গ্রামটা এখনও জঙ্গলে ঠাঁসা ।  ব্রিটিশ আমলে গহীন অরণ্য ছিল ।  মেছো বাঘ ,  গেছো বাঘ ,  ভালুক ,  ভাম ,  বন্য বরাহদের আস্তানা ছিল বনজুড়ে ।  একদিন নানা মাঠে গিয়ে এক অভূতপূর্ব দৃশ্য দেখেন ।  দুটো শিয়াল আক্রমণ করেছে একটা ধাড়ি বন্য শুকরকে ।  শুকরটা তার তিন - চারটে ছানা নিয়ে আস্তানায় শুয়ে ছিল ।  শিয়ালের টার্গেট ধাড়ি নয় ,  ছানা ।  একট শিয়াল সন্তপর্ণে এগিয়ে যায় বন্য বরাহর নাক বরাবর ।  ধাড়িটা বুঝে ফেলে শিয়ালের মতলব ।  সে কিছুতেই আস্তানা ছেড়ে নড়ে না ।  তখন শিয়াল আরও এগিয়ে যায় ।  একেবারে ধাড়ির কোল থেকে বাচ্চা ছিনিয়ে নেবার উপক্রম !  তখন বাধ্য হয়ে ধাড়িটা শিয়ালটাকে তাড়া করে ।  এই সুযোগ অন্য শিয়ালটা একটু আড়ালে ছিল ।  সে  বেরিয়ে এসেই একটা শুকর ছানা নিয়ে পালায় । 
শুকরটা আস্তানা ছেড়ে বেশিদূর যায় না ।  শিয়ালকে কিছুদূর তাড়িয়ে দিয়ে আসে ।  ফিরে দেখে আরেকটা শিয়ালা তার ছানা নিয়ে পালাচ্ছে ।  ‌‌‌ ‘ শুকরের গো ’  বলে কথা !  প্রাণপণে সে তখন এই শিয়ালটাকে ধাওয়া করে ।  ততক্ষণে আগে ধাওয়া খাওয়া শিয়ালটা ফিরে এসে আরেকটা ছানা নিয়ে পালায় ।  
নানার মুখে শুনেছি শিয়ালগুলো এভাবে সবকটা শুকরছানা দুদিনের মধ্যেই গায়েব করে দেয় । 
সেদিন  কাছাকাছি একটা দৃশ্য দেখে গল্পটা মনে পড়ে গেল ।  গতমাসে বাড়ি গিয়েছিলাম ।  ক্যাননের নতুন একটা ক্যামেরা কিনেছি ।  ট্রাইপডও নিয়ে নিলাম একটা ।  কম্প্যাক্ট ক্যামেরায় জুম করে ছবি তুলতে গেলে ট্রাইপড ছাড়া চলেই না ।  এবার শুধু গাছ - গাছালির জন্য বাড়ি যাচ্ছি না ।  পাখির ছবি তোলারও ইচ্ছা আছে ।  শিয়ালের ছবি তোলার ইচ্ছেটাও ঘুরপাক খচ্ছিল ।  বর্ষাকাল হলে তবুও সম্ভাবনা ছিল কিছুটা ।  কিন্তু বসন্তে অসম্ভব ব্যাপার । এখন শিয়াল কমে গেছে ।  দেখা পাওয়াটাই দুর্লভ ব্যাপার ।  যদিও সন্ধেবেলায় মাঝে মাঝে দেখা যায় ।  কিন্তু দূর থেকে কম আলোতে ছবি নেওয়া একেবারেই অসম্ভব ।  কিন্তু এভাবে শিয়ালের ছবি পেয়ে যাব ,  ভাবিনি ! 
১ এপ্রিল ২০১৫ ।  বিকেল তখনও হয়নি ।  আকাশে মেঘের ঘনঘটা কয়েকদিন ধরেই ।  ঝড় - বৃষ্টির আশঙ্কা মাথায় নিয়ে চললাম গাঁয়ের একেবারে পশ্চিম প্রান্তে ।  সকালে সেখানে একটা শাহবুলবুলি পাখি দেখে এসেছি ।  কিন্তু ছবি নিতে পারিনি ।  আজকাল এই পাখিটা বড় দুর্লভ হয়ে উঠেছে ।  তাই আবার ওই মাঠে অভিযান ।  এদিকটাই বড় বড় বাগান আছে ,  আছে শিমুল গাছ ।  হরিয়ালেরও বড় আড্ডা নাকি এদিকে ।  তাই একবারে অনেকগুলো ছবি নেওয়া যাবে ।  আমার সাথে আছে খালাতো ভাই শাহেদ । 
ইছামতীর পাড়ে বড় বাগানটায় এসে শাহেদ চেঁচিয়ে উঠল ,   ‘ ভাইয়া শিয়াল !  ’ 
দ্রুত কাঁধ থেকে ট্রাইপড নামাতে নামাতে একটা শিয়ালা ধীরপায়ে জঙ্গলের আড়ালে নিজেকে লুকিয়ে ফেলল ।  আসলে শিয়ালদুটো এসেছিল ছাগল কব্জা করতে ।  একপাল ছাগল চরছিল বাগানটার পাশেই একটা ঘেসো জমিতে ।  রাখালটা গিয়েছিল শ্যালো ম্যাশিনে পানি খেতে ।  এই ফাঁকে শিয়াল দুটো আক্রমণ করে ।  কিন্তু টের পেয়ে যায় রাখাল ।  তার হাতে বাঁশের লাঠি ।  হৈ হৈ করে তেড়ে আসে ।  কিন্তু শিয়াল দুটোর ভাব দেখে মনে হলো ,  রাখালকে পরোয়া করছে না ।  লাঠি হাতে তেড়ে আসতে দেখে শিয়ালদুটো এগোয় ।  তবে দুটো দুদিকে ।  একটা গিয়ে আশ্রয় নিয়েছে ঝোপের আড়ালে ।  কিন্তু আরেকটার কোনও তাড়া আছে বলে মনে হলো না ।  কিছুটা এগুচ্ছে আর থামছে ।  ঘুরে দেখে নিচ্ছে ছাগলগুলোর অবস্থা ।  হঠাৎ আমাদের দেখে দুঃসাহসটা আর দেখাতে পারল না ।  কারণ ,  উত্তর দিকে রাখাল ,  দক্ষিণে আমরা ।  শিয়াল কিছুতেই ছাগল নিয়ে পালাতে পারত না ।  কিন্তু শিয়ালটা যদি আমার মনের কথা জানতে পারত ,  তাহলে দুজন মিলে শুকরছানা ধরার মতো করে একটা ছাগল ঠিকই কব্জা করত ।  আমি চাচ্ছিলাম শিয়াল ছাগল ধরে নিয়ে যাক ।  মানুষ বন জঙ্গল উজাড় করে বন্য প্রাণীদের অধিকার ধুলিস্যাৎ করেছে ।  এখন ওরা যাবে কোথায় ,  খাবে কী ?  তাই মানুষের পোষা প্রাণীতে ওদের ভাগ ন্যায্য বলে আমি মনে করি । 

কিন্তু শিয়ালটা সে ঝুঁকিতে গেল না ।  সঙ্গীটা না পালালে কী করত জানি না ।  সেও ধীরে ,  খুব ধীরে একরাশ হতাশা নিয়ে বাঁশবনের ভেতরে ভাট - আশশ্যাওড়ার জঙ্গলে হারিয়ে গেল ।  তবে যাবার আগে আমাকে দিয়ে গেল মহামূল্যবান একটা ছবি । 






বাংলার তরু - লতা - গুল্ম - ১৮  :  হলুদ




পৌষ বা পৌষের কাছাকাছি কোনো সকাল ।  গ্রাম - বাংলার বধূরা বটি আর কাঁচা হলুদের ডাঁই নিয়ে বসে ।  সকালভর চলে হলুদ চেরার কাজ ।  হলুদ চিরতে হয় ,  চিরলে শুকায় তাড়াতাড়ি ।  না শুকালে গুঁড়ো হবে কী করে ? 
প্রায় এক সপ্তাহ রোদে শুকানোর পর সেই হলুদ চলে যায় ঢেঁকির ঘরে ।  ঢেঁকির ক্যাঁচর - ম্যাচর শব্দ আর গৃহিণীর পায়ের তালে তালে শুকনো হলুদ গুঁড়ো হতে শুরু করে ।  তারপর সেই গুঁড়োর কিছু আশ্রয় নেয় রান্নাঘরের মসলার কৌটায় ,  বাকিটা চলে যায় হাটে - বাজারে ।  এখন অবশ্য সময় বদলেছে ।  শীতের মিষ্টি রোদ পোহাতে পোহাতে গৃহিণীরা আর সেভাবে হলুদ চেরে না; ঢেঁকি তো আশ্রয় নিছে জাদুঘরে ।  এখন কাঁচা হলুদ মাঠ থেকে এনে উঠনে ফেলার সাথে সাথে গন্ধ শুঁকে - শুঁকে হাজির হয়ে যায় ব্যাপারিরা ।  ক্ষেত্র বিশেষে ক্ষেত থেকে ওঠানোর দ্বায়িত্বও নিয়ে নেয় ব্যাপারিরা — তখন হলুদ বাড়ি আনার ঝামেলাটুকুও পোহাতে হয় না গৃহস্থের ।  দরদাম সাব্যস্ত করে সেই কাঁচা হলুদ চলে যায় আড়াতে ।  তারপর কনজুমার কোম্পানিগুলো সেই হলুদ কিনে কীভাবে প্যাকেটজাত হয়ে কীভাবে রান্না ঘরে পৌঁছ যায় সে খবর জানে না আজকের বাংলার বধূরা ।  যুগ বদলেছে ,  বদলেছে মানুষের জিবনাযাত্রার ধাঁচ ,  তবে মসলা হিসেবে হলুদের অবেদনে ভাঁটা পড়েনি এতটুকুও ।  শুধু মসলায় নয় ,  প্রসাধন হিসেবেও হলুদের চাহিদা যুগ - যুগান্তের । 

হলুদ মানকচু কিংবা কলার মতোই ঘাস জাতীয় উদ্ভিদ ।  বাংলাদেশের সব প্রান্তে সব গাঁয়ে - মাঠে এদের দেখা মেলে ।  মূলত চাষ করা হয় ।  কোথাও কোথাও বুনো হলুদের দেখা মেলে ।  তবে বুনো হলুদও একেবারে বুনো নয় — কবে কোন চাষা হয়তো হলুদের আবাদ করেছিল ,  পরে সেই জমি হয়তো পরিণত হয়েছিল বাঁছড়ায় ,  রাজ্যের বুনো ঝোপ - ঝাড় দখল করে নিয়েছে সেই জমি — চাষকৃত সেই হলুদের মোঁথা রয়ে গিয়েছিল মাটির তলায় ,  সেগুলো প্রজন্মের পর প্রজন্ম বংশগতির ধারা অব্যাহত রেখেছে । 

হলুদ যেকোনো মাটিতে জন্মাতে পারে ।  প্রকৃতির সাথে এদের খাপ খাইয়ে নেবার ক্ষমতা অসধারণ ।  তাই ছায়াযুক্ত বাগানেও হলুদ জন্মাতে পারে ।  আবার শুকনো ঝুরঝুরে মাটিতেও এদের দাপট দেখার মতো ।  হলুদ চাষে খরচ নেই বললেই চলে ,  কোনোরকম একবার মোঁথা রোপণ করতে পারলেই হয় ,  আর খোঁজ - খবর না নিলেও চাষীর উঠোন ভরে যাবে ।  তবে ভালো ফলনের জন্য ইদানিং হলুদের প্রতি বেশ যত্নশীল হতে দেখা যায় কৃষকের । 

হলুদ গাছের ডালপালা হয় না ।  গাছ দেখতে অনেকটা কলা গাছের ক্ষুদ্র সংস্করণের মতো ।  কাণ্ড সামান্যই ।  কাণ্ডের রঙ হালকা সবুজ ।  কাণ্ড ৫ - ৬ ইঞ্চি লম্বা হতে পারে ।  কাণ্ড নরম ও রসালো ।  কাণ্ড পিষলে স্বচ্ছ রস বের হয় ।  কাণ্ড ১ - ২ ইঞ্চি মোটা হতে পারে ।  

হলুদের পাতা সরল ,  লম্বাটে ,  একপক্ষল ।  পাতার রং কলাপাতার মতো ,  হালকা সবুজ ।  পাতা দেড় থেকে তিন ফুট পর্যন্ত লম্বা হতে পারে ।  পাতা সর্বোচ্চ ছয় ইঞ্চি হতে পারে ।  পাতায় লম্বালম্বি মধ্যশিরা থাকে ।  পাতায় কলা বা মানকচু গাছের মতো ডাঁটা থাকে ।  এই ডাঁটাই হলুদ পাতার বোঁটা ।  

বয়স্ক পাতা প্রথমে হলুদ রং ধারণ করে ।  পরে শুকিয়ে বাদামী রং ধারণ করে ধীরে ধীরে মাটির সাথে মিশে যায় । 

কখনো কখনো হলুদ গাছে ফুল দেখা যায় ।  কাণ্ডের মাঝখান থেকে একগুচ্ছ সাদা ফুল বের হয় ।  পুষ্পমঞ্জরি যৌগিক ,  একটা বোঁটায় গুচ্ছ আকারে অনেক ফুলের সমাবেশ ঘটে ।  একটা গাছে এক গুচ্ছ ফুলই ফোটে ।  ফুলে উৎকট গন্ধ আছে ।  ফুল থেকে ফল বা বীজ হয় না । 

হলুদ অঙ্গজ প্রজনের মাধ্যমে বংশবিস্তার করে ।  হলুদের ফল বা বীজ বলতে বোঝায় এর বীজ বা মূল ।  মূলের গায়ে ডালপালার মতো অনেকগুলো শাখামূল থাকে ।  মূল বা ফল দেখতে অনেকটা মানুষের হাতের আঙুলের মতো ।  কাঁচা হলুদের বাইরের পৃষ্ঠের রং বাদামী - লাল বা ধূসর ।  ভেতরের রং কমলা - হলুদ ।  কাঁচা হলুদ নরম ও রসালো ।  পিষলে হলুদ রংয়ের রস বের হয় ।  

হলুদের বৈজ্ঞানিক নাম Curcuma longa . 
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্য পোস্টগুলো — 
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা
বাংলার গুল্ম - তরু - লতা - ৪  :  আকন্দ
বাংলার গুল্ম - তরু - লতা - ৫  :  আশশেওড়া
বাংলার গুল্ম - তরু - লতা - ৬ :  কচুরিপানা
বাংলার গুল্ম - তরু - লতা - ৭  :  বৈঁচি
বাংলার গুল্ম - তরু - লতা - ৮  :  শেওড়া
বাংলার গুল্ম - তরু - লতা - ৯  :  শিমুল
বাংলার গুল্ম - তরু - লতা - ১০  :  ভেরেণ্ডা  /  কচা 
বাংলার গুল্ম - তরু - লতা - ১১  :  হাতিশুঁড়
বাংলার গুল্ম - তরু - লতা - ১২  :  বট
বাংলার গুল্ম - তরু - লতা - ১৩ :  শিয়াকুল
বাংলার গুল্ম - তরু - লতা - ১৪  :  বাঁশ
বাংলার তরু - লতা - গুল্ম - ১৫  :  তেলাকুচো
বাংলার তরু - লতা - গুল্ম - ১৬  :  শাপলা
 [ url = www . sachalayatan . com / ronygaffar / 50240  ] বাংলার তরু - লতা - গুল্ম - ১৭  :  মানকচু [  / url ] 

ছবি :  


 








বাংলার গুল্ম - তরু - লতা - ১৩ :  শিয়াকুল 





তারপর সে ভয়ে ভয়ে বনের মধ্যকার সুঁড়িপথ দিয়ে বিছুটি লতার কর্কশ স্পর্শ গায়ে মেখে ,  সেঁয়াকুল কাঁটায় শাড়ির প্রান্ত ছিঁড়ে অতিকষ্টে এসে গ্রাম - প্রান্তের কাওয়ার পাড়ায় পা দিলে । 
 — ইছামতী ,  বিভূতিভূষণ বন্দ্যোপাধ্যায়

শিয়াকুলকে কি বাংলাদেশ থেকে বিলুপ্ত উদ্ভিদ বলা যায় ?  কিছুটা ঝুঁকি নিয়ে  ‘ হ্যাঁ ’  - টা বোধহয় বলাই যায় ।  কারণ ,  একমাত্র আমাদের গ্রামে কুদ্দস পার্ক ছাড়া আর কোথাও আছে বলে আমার জানা নেই ।  যদি কোথাও থেকে তা — নিশ্চিত বলে দেয়া যায় ,  আঙুল ধরে ধরে সেগুলোর সংখ্যা গোণা যাবে ।  তাই কুল বা বরই প্রজাতির ক্ষুদ্রতম এই সদস্যকে বৈঁচির চেয়েও বিরল প্রজাতির উদ্ভিদের কাতারে ফেলতে পারেন । 
আমার একটা ভুল ধারণা ছিল ।  সাধারণ এক জাতের বুনো কুলকে এতোদিন আমি শিয়াকুল বলে মনে করতাম ।  বছর পাঁচেক আগে জানতে পারলাম আমাদের গাঁয়ের ‍কুদ্দুস পার্কে ডালপালা মেলে বেড়ে উঠেছে একটা শিয়াকুল গাছ ।  সেই গাছটা দেখতে গিয়েই আমার বহুদিনের ভুলটা ভাঙল ।  

শিয়াকুল ঝোপ জাতীয় বহুবর্ষজীবী গুল্ম বা বৃক্ষ ।  সাধারণ কুলগাছেরও একটু ঝোপালো বেশিষ্ট্য আছে ।  কিন্তু শিয়াকুল পুরোটাই ঝোপালো ।  একেবারে নতুন জন্ম নেয়া চারাও কয়েক সপ্তাহের মধ্যে হেলে  পড়ে ।  চারাগাছের একেবারে গোড়া থেকেই ডালপালা গজায় ।  ডাল ছাঁটলেও কাণ্ড ওপরের দিকে উঠতে চায় না ।  শিয়াকুলের ঝোপ ৮ - ১০ ফুট পর্যন্ত উঁচু হতে পারে । 

ঝোপ হলেও তো কাণ্ড থাকে ।  শিয়াকুলেরও আছে ।  এর কাণ্ড ধূসর রংয়ের ।  কাণ্ড চার - পাঁচ ফুট লম্বা হয় ।  তবে কাণ্ড সোজা হয় না ।  সাপের মতো আকাবাঁকা ।  কাণ্ড অত্যন্ত শক্ত হয় — প্রায় বাবলা কাঠের মতো ।  

ছবি  :  Flickr . com
শিয়াকুলের পাতার রং গাঢ় সবুজ ।  সাধারণ কুলের পাতা গোল ।  কিন্তু শিয়াকুলের পাতা ডিম্বাকৃতির অথবা বর্শার ফলার মতো ।  পাতা  একপক্ষল ।  পাতার দের্ঘ্য ১ - ১ . ৫ ইঞ্চি লম্বা হতে পারে ।  প্রস্থ সর্বোচ্চ এক ইঞ্চি ।  সাধারণত পাতা মৃসণ নয় ,  তবে খুব বেশি খসখসেও নয় ।  পাতা নরম এবং পাতলা ।  প্রতিটা পাতার গোড়ায় ছোট্ট ছোট্ট কাঁটা থাকে ।  কাঁটার আগাটা বরশির মতো বাঁকানো । 

ছবি  :  Flickr . com
শিয়াকুলের প্রান্তিক ডালের গায়ে প্রতিটা পাতা আর কাঁটার গোড়ায় ৫ - ১০টা করে ফুলের কুঁড়ি বের হয় ।  ফুটন্ত ফুল দেখতে মহিলাদের নাকফুলের মতো ।  প্রতিটা ফুলে পাঁচটা ছোট এবং পাঁচটা বড় পাঁড়ড়ি থাকে ।  

ছবি  :  Flickr . com
একটা ছোট পাঁপড়ির পর একটা বড় পাঁপড়ি — এবাবে সাজানো থাকে । পাঁপড়ির রং সাদাটে সবুজ ।  ফুলের ব্যাস  . ৫ সেমি করে হতে পারে ।  পাপঁড়িগুলোর মাঝখান থেকে সবুজ রংয়ের লিম্বাটে ফল গজিয়ে ওঠে ।  হেমন্তে শুরুতেই শিয়াকুলে মুকুল আসে ।  শেষের দিকে ফল গজায় । 

ছবি  :  উইকিমিডিয়া
ফল দেখতে কুলের মতো হলেও দেশি কুলের চেয়ে অনেক ছোট ।  বরং বৈঁচি ফলের সাথে এর অনেক মিল ।  ফলের আকার একটা মটর দানার মতো ।  কাঁচা ফলের রং গাঢ় সবুজ ।  ডাসতে শুরু করলে সামান্য হলদে ভাব দেখা দেয় ।  পাকা ফল কালচে সবুজ ।  পাকা ফলের স্বাদ সামান্য টক ।  দেশি কুলে যেমন টক - মিষ্টি স্বাদের মিশেল থাকে ,  শিয়াকুলের স্বাদে কোনো মিষ্টিভাব থাকে না ।  বরং কাঁচা পেয়ারার স্বাদের সাথে সামান্য টকাভাব যোগ করলে যেমন হতে পারে পাকা শিয়াকুলের স্বাদটাও তেমন ।  আসলে পরিষ্কার করে বোঝানোর ক্ষমতা আমার নেই ।  ফলের ভেতর গোল - দ্বিবীজপত্রী শক্ত - অথচ ভঙ্গুর বিঁচি থাকে ।  বর্ষাকালে শিয়াকুলের বীজ থেকে চারা গজায় । 

ছবি  :  Flickr . com
শিয়াকুলের বৈজ্ঞানিক নাম  :  Ziziphus oenoplia

প্রিয় সচল ,  শিয়াকুল নিয়ে এতক্ষণ যে বকবকানি শুনলেন তা কুদ্দুস পার্কের গাছদুটোর কল্যাণেই জানা ।  যাইহোক ,  কোনো সচলের কাছে কোনো শিয়াকুল গাছের সন্ধান জানা থাকে তবে আজয়াজ দেবেন ।  বাংলাদেশে আদৌ আর কোনো শিয়াকুল গাছ আছে কিনা তার একটা জরিপ প্রয়োজন ।  সুখের কথা হলো ,  কুদ্দুসপার্কের মালিক প্রভাষক আব্দুল কুদ্দুস তাঁর বাগানে গোটা বিশেক নতুন শিয়াকুল চারা জন্মাতে পেরেছেন ।  ভদ্রলোককে সচলের পক্ষ স্যালুট জানাতেই পারি ,  না - কি ? 
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্য পোস্টগুলো — 
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা
বাংলার গুল্ম - তরু - লতা - ৪  :  আকন্দ
বাংলার গুল্ম - তরু - লতা - ৫  :  আশশেওড়া
বাংলার গুল্ম - তরু - লতা - ৬ :  কচুরিপানা
বাংলার গুল্ম - তরু - লতা - ৭  :  বৈঁচি
বাংলার গুল্ম - তরু - লতা - ৮  :  শেওড়া
বাংলার গুল্ম - তরু - লতা - ৯  :  শিমুল
বাংলার গুল্ম - তরু - লতা - ১০  :  ভেরেণ্ডা  /  কচা 
বাংলার গুল্ম - তরু - লতা - ১১  :  হাতিশুঁড়
বাংলার গুল্ম - তরু - লতা - ১২  :  বট

ছবি :  


 








বাংলার তরু লতা গুল্ম - ৪৫  :  কালোকেশি




ঘাসফুল নিয়ে মানুষের মাতামাতি কম ।  তবে কিছু কিছু ফুল সত্যিই দেখার মতো ।  আর কিছু ফুল মানুষের দৃষ্টিই কাড়তে পারে না ।  তবে কিছু ঘাসফুল আবার একেবারেই আলাদা ।  চেহারা দিয়ে নয় ,  গুণ দিয়ে মানুষের দৃষ্টি কাড়তে সক্ষম হয় ।  কেশড়ের ফুলের আলাদা সৌন্দর্য নেই ।  আবার একেবারে অবহেলিত সে নয় ।  সব মানুষ তাকে চেনে তার গুণের জন্য ।  অবশ্য সেই গুণ এখন আর তেমন কাজে লাগায় না ।  ছোটবেলায় রোদে ঘোরাঘুরি করতাম খুব ।  চুল লাল হয়ে যেত রোদে পুড়ে ।  সবাই বলে ,  চুলকটা হয়ে গেছে ।  শুধু আমার নয় ,  বন্ধুদেরও একই অবস্থা । আমার ছেলেবেলায় বন্ধু তালিকাটা বেশ বড় ।  তাতে শুধুই বন্ধু যেমন আছে ,  আপনজনও কম ছিল না ।  আমার নানা বাড়িতে একটা বন্ধু ছিল ।  খাতিরের চেয়ে মারামারিই বেশি হত ওর সাথে ।  আবার মিলও কম ছিল না ।  ও আমার ছোটখালা ।  বয়সে আমার এক বছরের বড় ।  কিন্তু গায়ে গতরে আমিই বড়সড় ছিলাম ।  মারামারিতে আমার সাথে পেরে উঠত না ।  তাই সন্ধি প্রস্তাব আসত ওর কাছ থেকে ।  আম কুড়ানো ,  মাঠে আখ খেতে যাওয়া ,  কাঁচা ছোলার ফল আনা ,  শাক তোলা -  - সবকিছুতে আমার সঙ্গি ওই ছোটখালা ।  যতদিন নানা বাড়িতে থাকতাম ততদিন ।  একদিন বলল ,   ‘ তোর চুল তো সব কাটা হয়ে গেছে রে !  ’ 
জবাবে আমি ও বললাম ,   ‘ তোরও তো একই অবস্থা !  কলপ করবি নাকি ?  ’ 
 ‘ না ,  ’  জবাবে বলল আমার ছোটখালা ।   ‘ চল মাঠে যাই ।  কেশড়ে গাছ তুলে আনি ।  রস করে মাথায় দিলে চুল কালো হয়ে যাবে ।  ’ 
কেশড়ে তুললাম ,  রস করে মাথায় দিলাম ।  কিন্তু চুল কালো হয়নি ।  তবে শুনেছি কেশড়ের রস মাথায় দিলে চুলের গোড়া মজবুত হয় ।  কথাটা সত্যি কি মিথ্যে জানি না ।  কিন্তু বিভিন্ন কোম্পানি কালোকেশি তেল নামে বাজারে বিকিকিনি করছে ।  সত্যি - মিথ্যে জানি না ।  যাচাই করেও দেখিনি ।  আমি গাছপালা নিয়ে লিখি গাছপালাকে ভালোবেসে ।  ওর ওষধি গুণ নিয়ে ভাবিনে । 

ওষধি গুণ মানেই সেটা কাজে লাগাতে হলে গাছের অঙ্গহানী করতে হয় ।  ব্যাপারটা আমার মোটেও পছন্দ নয় ।  ওষধি গুণ বুনো উদ্ভিদ বিলুপ্তির অন্যতম কারণ বলে মনে করি ।  কারণ আমাদের সব মানুষই কমবেশি চিকিৎসাবিদ্যায় পারদর্শী হওয়ার চেষ্টা করি ।  এই চেষ্টার কোপটা পড়ে ওষুধি গুণের উদ্ভিদের ওপর ।  চিকিৎসার জন্য উদ্ভিদের পাতা ,  কাণ্ড ,  ফুল ,  মূল পর্যন্ত সাবাড় করি ।  অনেকে বলেন ,  ওষধি উদ্ভিদের বাগান করে এদেরকে বিলুপ্তির হাত থেকে বাঁচানো যায় । 
কিন্তু তাতে বুনো উদ্ভিদের বন্যতা কোথায় যাবে !  কথায় আছে  ‘ বন্যরা বনে সুন্দর ’  -  -  বুনো উদ্ভিদ বাগানে লাগিয়ে বন্য - সৌন্দর্য নষ্ট করার মানেই হয় না । 

কেশড়ে মেঠো উদ্ভিদ ।  পতিত বাঁছড়া জমিতে যেমন দেখা যায় ।  ফসল ক্ষেতও কেশড়ের ভীষণ পছন্দ ।  আর পছন্দ ক্ষেতের আল ।  আলের দুর্বাঘাসের জটলার ভেতর কেশড়ে গাছের দেখা মিলবেই । 
কেশড়ে গাছকে অনেকে ঘাস মনে করে ।  কিন্তু কেশড়ে তৃণ শ্রেণির গাছের মধ্যে পড়ে না ।  কেশড়ে গুল্ম জাতীয় উদ্ভিদ ।  বাংলাদেশের সব এলাকায় সব মাঠে কেশড়ে গাছ দেখা যায় ।  কেশড়ে গাছের গড় উচ্চতা ১ ফুট ।  কিছু কিছু গাছ তিন ফুট পর্যন্ত উঁচু হয় ।  সাধারণত কেশড়ে গাছের কিছুটা হেলেপড়া ভাব আছে ।  তবে যেগুলো খুব বড় হয় সেগুলোর অবশ্য হেলেপড়া ভাব থাকে না ।  কেশড়ের কাণ্ড ও ডাল রসালো ।  কাণ্ড নরম ,  গোল ।  কাণ্ডের বেড় আধা সেন্টিমিটার ।  মসৃণ নয় খসখসে ।  কাণ্ডের গায়ে শাদা শুঁঙ্গ আছে ।  কাণ্ডে খুব বেশি ডালপালা বের হয় না ।  তিন চারটা ডাল বেরোয় মাত্র । 

কেশড়ের পাতা লম্বাটে ।  খসখসে ।  পাতার দৈর্ঘ্য ২ - ২ . ৫ ইঞ্চি ।  প্রস্থ আধা ইঞ্চি ।  পাতার রং সবুজ ,  রসালো ।  পাতার কিনারগুলো আঁকাবাঁকা ।  

আগার দিকে প্রতিটা পাতার গোড়ায় একটা করে মঞ্জুরি বের হয় ।  তবে ডালের আগায় দু - তিনটি মঞ্জুরি বের হয় ।  গাছ ও ফুলের তুলনায় মঞ্জরি বেশ বড়ই ।  মঞ্জুরি দেড় ইঞ্চি লম্বা হয় ।  

মঞ্জুরি সরল ।  একপুষ্পক ।  কিন্তু ফুল একক নয় ।  আসলে কেশড়ে দেখতে অনেকটা সূর্যমুখি ফুলের মতো ।  এধরনের ফুল একক নয় ।  অনেক ফুলের সমন্বয়ে গুচ্ছ ফুল ।  ফুল গোলাকার ।  সূর্যমুখির মতো ফুলের কিনার গোলকরে ছোট ছোট সাদা পাপড়ি দিয়ে সাজানো ।  

পাপড়ি শুকিয়ে ঝরে গেলে ফুলটাই ফলে পরিণত হয় ।  ফুলের মাঝখানেই ছোট ছোট ত্রিকোণাকার বীজ দিয়ে সাজানো থাকে ।  কাঁচা ফল ও বীজ সবুজ রংয়ের ।  

পাকলে বীজের রং হয় কালো ।  অনেকটা কালোজিরার মতো দেখতে ।  বীজ দ্বিবীজপত্রি ।  কেশড়ে বারোমাসি উদ্ভিদ ।  তাই সারা বছর এদের দেখা যায় । 

স্থানীয় নাম  :  কালোকেশি ,  কেশড়ে ,  কালোকশি ,  কেশরাজ ,  কেশঠি ,  কোশুতি ,  খেতুয়া ,  মইরচর ,  ভৃঙ্গরাজ ,  কালাহুনা । 
ইংরেজি নাম  :  False daisy . 
বৈজ্ঞানিক নাম  :  Eclipta Prostrata . 
বাংলার তরু লতা গুল্ম ৪৪  :  পটপটি






বাংলার তরু - লতা - গুল্ম - ৪১  :  জোনাকি ফুল




সরষেফুল শীতের মাঠকে অন্যরকম সৌন্দর্য দেয় ।  কিন্তু সেই সৌন্দর্যের আড়ালে হারিয়ে যায় প্রকৃতির ক্ষুদ্র অনেক সুন্দর ।  কবি গুরু যেমনটি বলেছিলেন ,  পার্বতমালা ,  সিন্ধু দেখতে গিয়ে ধানের শীষের ওপর শিশিরকণার সৌন্দর্য আমাদের দেখা হয়ে ওঠে না ।  শীতে সরষে ফুলের আগুনলাগা সৌন্দর্যও তেমন ।  মাঠ - ঘাটের অনেক সুন্দরকে আড়াল করে দেয় ।  বিশেষ করে ঘাসফুল তার নির্মম শিকার । 
বসন্তে প্রকৃতিরাজ সৌন্দের্যের পসরা সাজিয়ে বসে ।  তাতে আমরা চাই আর না চায় বুনোফুল ঠিক মেতে ওঠে তার আপন সৌন্দর্যে ।  কিন্তু শীতকালে বুনোফুলের দাপট নেই ।  মাঠজুড়ে সরষে ফুলের জয়কয়কার ।  তার আড়ালে কোথাকার কোন ক্ষুদে ঘাসফুল কীভাবে নিজেকে সাজাল ,  তা দেখার চোখ কোথায় আমাদের ! 
কিন্তু শৈশবের চোখটা বোধহয় অন্য রকম ।  যেসব ক্ষুদ্র ঘাসফুল এখন চোখ এড়িয়ে যায় ,  শৈশবের দিকে ফিরে তাকালে ঠিকই সেসবের রঙিন আবেশ অনুভব করতে পারি ।  আর একারণেই মাঠে জঙ্গলে আমার লতাগুল্ম অভিযানে ছোটদের সাথে নিই ।  যে সৌন্দর্য আমার চোখ এড়িয়ে যায় ,  ওরা ঠিক ঠিক সেগুলো খুঁজে বের করে খড়ের গাঁদায় সূঁচ খোঁজার মতো করে । 

এবার শীতে নানাবাড়িতে গিয়েছিলাম ।  রসগুড়ের অভিযানে সাথে বুনো উদ্ভিদ পাওয়াটা ছিল বাড়তি পাওয়া । 
আমার শৈশবের প্রায় অর্ধেকটা কেটেছে নানা বাড়িতে ।  তাই ইছাতীর স্রোতধোয়া আমাদের গ্রাম যেমন আপন ।  ভৈরবে পলিতে গড়ে ওঠা আমার নানার বাড়িটাও ঠিক ততটাই আপন ।  শৈশবকে খুঁজে ফিরতে ,  শীতের নতুন রসগুড়ের স্বাদ নিতে তাই এই ডিসেম্বরে নানা বাড়িতে যাওয়া । 
ছোট তিন মামাতো ভাইকে নিয়ে বেরিয়েছিলাম বন ধুঁধলের খোঁজে ।  সেখানকার কাজ শেষ করে সোজা সরষের ক্ষেতের হাতছানিতে স্মৃতিমেদুর মাঠে ।  মাঝে বনওকড়া আর পেটারির দেখা পেয়ে থামতে হলো ।  ফুলের ছবি নেওয়ার জন্য এরপর একটা মুসর খেত পেরুনোর সময় তিনভাইয়ের একজন ডেকে বলল ,   ‘ ভাইয়া দেখেন ,  জোনাকি ফুল !  ’ 

 ‘ জোনাকি ফুল !  ’  অবাক হলাম আমি ।  ছোটবেলায় কত দেখেছি ।  এখন আর তেমন দেখা যায় না ।  যাবেই বা কী করে ?  শীতেই বাড়িই থাকা হয় না ।  আর কত বছর এভাবে মাঠের ঝোপঝাড় তন্ন তন্ন করে খুঁজিনি ।  কাছে গিয়ে দেখি ,  সত্যিই জোনাকির মতো মসুরক্ষেত আলো করে রয়েছে নীল রঙের ছোট এক ফুল । 
দারুণ ভালো লাগল ফুলটা দেখে ।  সেই কত বছর আগে শেষবার দেখেছি ।  এখন আর তেমন দেখা যায় না ।  আমাদের গাঁয়ে তো একেবারে নেই বলেই আমার ধারণা ।  আমার ধারণা ঠিক প্রমাণ পেলাম কিছুক্ষণের মধ্যেই ।  সারা মাঠ খুঁজে গোঁটা পাঁচেক মাত্র মিলল । 
ফুলটার ছবি নিতে গিয়ে পড়লাম মহা মুসিবতে ।  আমার ক্যামেরাটা বড্ড বেয়াড়া ।  মাঝে মাঝে খুব ঝামেলা করে ।  ম্যাক্রো মোডের অপশনটা আলাদা করা নেই ।  তাই ফোকাস করে ম্যাক্রো সেট করতে হয় ।  প্রখর রোদের কারণেই কিনা জানি না ম্যাক্রো ছবি তুলতেই পারছিলাম না ।  শেষমেষ পেছনে কলার পাতা ধরে ছবিটা তুললাম । 

কিছু দূর গিয়ে আরও দুটোর দেখা মিলল ।  একটার গায়ে দুটো ফুল !  ক্যামেরা এখানে একেবারে সুবোধ বালকের মতো আচরণ করল ।  একেবারে সোনায় সোহাগা ! 
জোনাকি ফুলের গাছ গুল্ম জাতীয় মৌসুুমি উদ্ভিদ ।  খুব ছোট ।  তাই ঘাসের কাতারে ফেলে মানুষ ।  আসলে ঘাস নয় ।  যেমন বাঁশ বৃক্ষ কিংবা গুল্ম নয় ,  ঘাস ।  তেমনি ছোট হলেও জোনাকি ফুল ঘাস নয় ,  গুল্ম ।  সাধারণত রবিফসলের মাঝে এদের দেখা মেলে ।  উঁচু ,  উর্বর জমিতে জন্মায় ।  ফসল ক্ষেতে জন্মায় বলে কৃষকের শত্রু ।  কৃষক নিড়িং চালিয়ে একে দমন করে ফেলে । 
একারণে জোনাকি ফুল বিলুপ্তির পথে ।  দেখা এখন পাওয়া যায় না ।  কয়েকটা ভাগ্যবতী গাছ হয়তো এড়িয়ে যায় ।  তাদের বীজ থেকে যায় মাটির ভেতর ।  পরের বছর তারা গাছ হয়ে জেগে ওঠে । 

জোনাকি ফুলের গাছ চার ইঞ্চি থেকে আধাফুট পর্যন্ত লম্বা হতে পারে ।  কাণ্ড ও ডালপালা নরম ,  রসালো ।  অনেকটা মটরশুটির গাছের মতো ।  কাণ ও ডাল গোলাকার নয় ।  চারশিরা বাবের মতো ।  একটা গাছে দুই তিনটা মাত্র ডাল হয় । 

পাতা হালকা সবুজ ।  মোটামুটি পুরু ।  রসালো ।  নরম ।  পাতা সরল ।  এক পত্রক ।  উপবৃত্তাকার ।  পাতার গোড়ার একটা করে ফুল ধরে ।  

মঞ্জরি এক পুষ্পক ।  ফুল গাঢ় নীল রঙের ।  পাঁচপাপড়ি বিশিষ্ট ।  ফুলের ব্যাস এক সেন্টিমিটার মাত্র ।  পাপড়ি পাতলা ।  ফুলের মাঝখানে দুই থেকে চারটি কিশোর থাকে । 
ফল ছোটকালে দেখলেও কেমন এখন তা ভুলে গেছি ।  তবে গুগলে দেখলাম ।  ফল গোলাকার ।  ছোট ।  মটরদানার অর্ধেক ।  ভেতরে ৫ - ১০টা ছোট ছোট বীজ থাকে । 
জোনাকি ফুলের বৈজ্ঞানিক নাম :  Anagallis arvensis  . 
কৃতজ্ঞতা  :  ড .  সোমনাথ ভৌমিক ,  মাহবুবা সুলতানা
আগের পর্ব  :  রক্তকুচ






বৈঁচি  :  কুড়ি বছর পর দেখা বুনোফল




জীবননান্দ দাশ তাঁর  “ কুড়ি বছর পরে ”  কবিতায় লিখেছিলেন -  - 

আবার বছর কুড়ি পরে তার সাথে দেখা যদি হয়
আবার বছর কুড়ি পরে -  - 
হয়তো ধানের ছড়ার পাশে
কার্তিকের মাসে -  - 
তখন সন্ধ্যার কাক ঘরে ফেরে -  -  তখন হলুদ নদী
নরম নরম শর কাশ হোগলায় -  -  মাঠের ভিতরে  ! 
অথবা নাইকো ধান ক্ষেতে আর , 
ব্যস্ততা নাই আর , 
হাঁসের নীড়ের থেকে খড়
পাখির নীড় থেকে খড়
ছড়াতেছে; মনিয়ার ঘরে রাত ,  শীত আর শিশিরের জল ! 
জীবন গিয়েছে চলে আমাদের কুড়ি ,  কুড়ি ,  বছরের পার ,  -  - 
তখন হঠাৎ যদি মেঠো পথে পাই আমি তোমারে আবার ! 

জীবনবাবু কাকে উদ্দেশ্য করে লিখেছিলেন জানি না ।  তবে আমাকে একজনের অপেক্ষায় কুড়ি বছর অপেক্ষা করতে হয়েছে ।  তিনি কোনও তরুণী বা ব্যক্তি নন ।  বাংলার এক সময়ের অতিসুলভ আর বর্তমানের অতি দুর্লভ হয়ে ওঠা বৈঁচিফল ।  বৈঁচির কাহন আমি সচলায়তনে আগেই গেয়েছি ।  কিন্তু সেখানে নিজ হাতে তোলা কোনও ফলের ছবি দিতে পারিনি ।  কারণ এখন বন - জঙ্গল তন্ন তন্ন করে খুঁজলেও আর বৈঁচিফলের দেখা মেলে না ।  

অনেকে বলেছেন ,  বৈঁচির গাছ পাওয়া যায় তো ফল কেন পাই না ? 
উত্তর আমি যেটা দিই সেটা ঠিক কিনা জানি না ,  তবে আমার বিশ্বাস দুটো কারণে এই সমস্যা ।  প্রথম কারণ বৈঁচি গাছ দুই উপায়ে বংশবিস্তার করে ।  বীজ থেকে এবং শিকড় থেকে ।  শিকড় থেকে বংশবিস্তারের এই পদ্ধতিটা না থাকলে হয়তো বৈঁচিে এতদিনে বিলুপ্তই হয়ে যেত ।  দ্বিতীয় কারণটা বোধহয় ছায়া এবং নদী ।  ছোটকালেও বহু জায়গায় অনেক অনেক বৈঁচিগাছ দেখেছি ।  কিন্তু বৈঁচির ফল সব গাছে হতো না ।  ফল দেখেছি শুধুমাত্র ইছামতী ও এর খালের কিণারে যেসব জায়গায় যেসব গাছ জন্মাত শুধু সেগুলোতে ।  বড় বড় বাগানে কিংবা উইঢিবিতে যেসব বৈঁচিগাছ দেখেছি তাতে ফল দেখিইনি ।  তাই আমার ধারণা পানি একটা ফ্যাক্টর ।  পানির কাছাকাছি যেসব গাছগুলো জন্মায় সেগুলোতে ফল ধরে খুব সহজে ।  ছায়াময় জায়গার গাছে ফুল এলেও ফল হয় না শেষ পর্যন্ত । 

এখন কেন একবারেই দেখা যায় না -  - সে কথা আগের লেখাতেই লিখেছিলাম ।  আবারও লিখছি ।  বৈঁচিকে অনেকে গুল্ম জাতীয় উদ্ভিদ মনে করে ।  আসলে এখন কেউ একে বাড়তে দেয় না ।  বার বার ছেঁটে ফেলার কারণে গুল্ম হয়ে পড়ে থাকে ।  যারা সখ করে বাড়িতে লাগায় সেগুলো রীতিমতো বৃক্ষে পরিণত হয় ।  তবে বৃদ্ধির হার অন্যান্য বৃক্ষের তুলনায় খুবই কম ।  বৈঁচির প্রতিটা পাতার গোড়ায় একটা বড় কাঁটা থাকে ।  কাঁটা ৩ - ৪ ইঞ্চি লম্বা হয় ।  বৈঁচির কাঁটা মারাত্মক জিনিস ।  বেশ সুঁচালো আর বিষাক্ত ।  শরীরের কোথাও বিঁধলে প্রচণ্ড যন্ত্রণা হয় ।  একে তো ঘন ডালপালা তার ওপর বিকটদর্শন কাঁটা ,  সুতরাং বৈঁচির মতো দুর্ভেদ্য আর কোনো মেঠোঝোপ বাংলাদেশে আছে কিনা সন্দেহ ।  ভয়ঙ্কর কাঁটার কারণেই বৈঁচি গাছ এখন ছেঁটে ফেলা হয় ।  আঁচড়টা পড়ে বেশির ভাগই শীতকালে মৌসুমি ফসলের সময় ।  তাই বৈশাখ মাসে যখন এর ফুল ফুটতে শুরু করে ,  তখন এতে নতুন ডাল - আর নতুন পাতা থাকে না ।  ফুল ফুটতে অন্তত একবছরের পুরোনো ডাল থাকা চাই ।  তাই ফলও একবারেই দুর্লভ হয়ে গেছে । 

আগের লেখাতেই বলেছিলাম ,  ছোটবেলায় দাদি আমাকে হাতে ধরে বৈঁচিগাছ চিনিয়েছেন ।  এবারও বৈঁচি ফলের দেখা হয়তো দাদির সাহায্য ছাড়া মিলত না ।  আমার  “ বাংলার তরু লতা গুল্ম ”  বইটা আমি উৎসর্গ করেছিলাম দাদিকে ।  বাড়ি গিয়ে তার হাতে বইটা তুলে দেওয়ার সময়ই তিনি বৈঁচি ফলের সন্ধান দিলেন ।  কিন্তু সেখানে গিয়ে হতাশ হলাম ।  একটা ফলও নেই অতবড় গাছে ।  তবে নষ্ট - শুকনো ফুল দেখে আশ্বান্বিত হলাম ।  একটা গাছে যখন ফুল দেখা গেছে ,  তখন ফল নিশ্চয়ই পাওয়া যাবে ।  এ কথাটা মাথায় গেঁথে রইল ।  
এর দুদিন পর ২৫ মার্চ বসন্ত বৌরি আর শামুকখোল পাখির খোঁজে গিয়েছিলাম ইছামতীর তীরে ।  ছোট্টবেলায় ইছামতীর ধারে যেসব ঝোপের ভেতর থেকে বৈঁচি ফল ছিঁড়তাম ,  সেসব এলাকায় গিয়ে মনে পড়ল দাদির কথাটা ।  ঝোপের ভেতর একটা বৈঁচি গাছ দেখে এগিয়ে গেলাম পায়ে পায়ে ।  সত্যিই কুড়ি বছর পর পেলাম পরম আরাধ্য সেই ফল !  গোটা ৫ - ৬ হবে ।  ওই ফল দেখে যে সুখটা পেলাম ,  অনেক বড় বড় সুখের ঘটনায়ও এতটা সুখ পাইনি বোধহয় ।  সাথে ছিল আমার সহকারী ,  খালাতো ভাই শাহেদ ।  সেও আহ্লাদিত ।  ওকে বললাম হৈ চৈ না করতে ।  এবছর যখন বৈঁচি ফল দেখা গেছে ,  তখন ওগুলো পাকুক ।  তারপর বুলবুলিতে খাক ,  ঠোঁটে বা পেটে করে বিচিগুলো নিয়ে ফেলুক দূরে ,  বহুদুরে ।  আবারও ঝোপঝাড় ভরে উঠুক বৈঁচি কাঁটার ঝোপে ,  টসটসে ফলের রসালো সৌন্দর্যে । 






বাংলার তরু - লতা - গুল্ম - ২০  :  ডুমুর




চেয়ে দেখি ছাতার মতন বড়ো পাতাটির নিচে ব ’ সে আছে
ভোরের দোয়েল পাখি — চারিদিকে চেয়ে দেখি পল্লবের স্তূপ
 -  - জীবনানন্দ দাশ 

খুব ছোটবেলায় প্রায়ই দাদির মুখে একটা কথা শুনতাম -  - পেটের ভূকে ডুমুর পাকে ।  কথাটার মানে তখন বুঝিনি ।  বুঝেছি অনেক বড় হয়ে ।  যাই হোক ,  গ্রাম্য প্রবাদ নিয়ে আলোচনা করা উদ্দেশ্য নয় ।  তবে একটা মজার গল্প বলি ।  কেউ কি কখনও কুকুরকে ঘাস খেতে দেখেছেন ।  জানি অনেকেই চোখ কপালে উঠিয়ে ফেলেছেন ।  সত্যি বলতে কি আমি দেখেছি ।  ঠিক ঘাস নয় ,  ডুমুর পাতা !  হ্যাঁ ,  ডুমুর পাতা কুকুরের বদহজমে এক অব্যর্থ ঔষধ ।  গাঁয়ের নেড়ি কুকুরগুলো মাঠ থেকে যখন মড়া খেয়ে আসে তারপর তাদের বদহজম হয় ।  হবেই বা না কেন ।  খাওয়ার সময় বজ্জাৎ কুকুরগুলো একটুও মেপে খায় না ,  বরং শিয়াল - শকুনের সাথে পাল্লা দিয়ে কে কতটুকু মড়া গিলতে পারে সেই তালে থাকে ।  যাই বদহজমে কাতর কুকুরটা তখন ইচ্ছে মত ডুমুরের পাতা খায় ।  যাই হোক ,  আসি আসল কথায় ।  ডুমুর বাংলাদেশের অতি পরিচিত এক বুনো উদ্ভিদ ।  বাংলাদেশের এমন কোনো গ্রাম বা শহর নেই যেখানে ডুমুর গাছের দেখা মেলে না ।  খোদ এই ঢাকা শহরের অলিতে - গলিতে ডুমুর গাছ চোখে পড়ে । 

গত শীতকালে যে সুঁড়িপথটা কেটে করেছিল ,  তারি নিচে বাবলা ,  যজ্ঞিডুমুর ,  পিটুলি ও নটকান গাছের তলায় ভবানী ও তিলু নিজেদের জন্য একটা ঘাট করে নিয়েছে .  .  . ইছামতী ,  বিভূতিভূষণ বন্দ্যোপাধ্যায় । 
ডুমুর ফসাইকাস জাতীয় বৃক্ষ ।  বাংলাদেশের সব মাটিতে সর্বোত্র তারা জন্মাতে পারে ।  তবে ছায়াযুক্ত ও স্যাঁতস্যাঁতে জায়গায়ই এদের বেশি পছন্দ ।  এদের খুব কাছের জ্ঞাতিভাই হলো বট আর অশ্বত্থ ।  তবে বট - অশ্বত্থের মত অমন বিশাল আকৃতি এদের কাপলে জোটে না । 

ডুমুর বহুবর্ষজীবি বৃক্ষ ।  গাছের কোটরে ,  দালান কোঠার ফাটলে ,  টয়লেট কিংবা পানির পাইপের গোড়ায় -  - মোটকথা যেখানে একটু অনুকূল পরিবেশ পায় সেখানেই মাথা উঁচু দাঁড়াবার চেষ্টা করে ডুমুর গাছ ।  ডুমুর গাছ ছোটবেলায় খুব দ্রুত বাড়ে ।  কিন্তু ১ - ২ বছর বয়স হবার পর বৃদ্ধির হারটা অনেক কমে যায় ।  

ডুমুর গাছের কাণ্ড ধূসর ।  কাণ্ডের গোড়া থেকেই ডালপালা জন্মায় ।  তাই চারা ডুমুর গাছের ঝোপালো একটা ভাব থাকে ।  কিন্তু বয়স বাড়ার সাথে সাথে ঝোপ থেকে বৃক্ষে রূপান্তর ঘটতে থাকে ।  

ডুমুর গাছ ঠিক কত বড় হয় কত মেটা হয় ,  কত দিন বাঁচে নিশ্চয়ই করে বলতে পারব না ।  তবে আমি ৪০ - ৫০ বছরের একটা ডুমুর গাছ দেখেছি ।  সেটার কাণ্ডের বেড় বড়জোর ২ ফুট হবে ।  উচ্চতা ২৫ - ৩০ ফুট ।  কাণ্ড বেশ শক্ত হয় । 

ডুমুর গাছের পাতার রং গাঢ় সবুজ ।  তবে কঁচি পাতার রং বেশ হালকা ,  মরা পাতার রং লালচে হলুদ ।  পাতা এক পক্ষল ,  প্রতিটা বোঁটায় একটা করে পাতা থাকে ।  বোঁটার দৈর্ঘ্য এক ইঞ্চি ।  পাতা উপবৃত্তাকার ।  পাতার গড় দৈর্ঘ্য ৫ - ৬ ইঞ্চি ।  তবে চারাগাছের পাতা সাইজে বেশ বড় হয় ।  পাতার প্রস্থ ৩ - ৪ ইঞ্চি ।  

ফাইকাস জাতীয় উদ্ভিদ হলেও অন্য ফাইকাস যেমন বট বা অশ্বথ পাতার সাথে ডুমুরের পাতার বিস্তর ফারাক ।  ডুমুরের পাতা খসখসে ।  আসলে পাতার গায়ে ক্ষুদ্র - ক্ষুদ্র অসংখ্য হুল আছে ।  অনেকটা শিরিষ কাগজের মত ।  পাতা গায়ে ঘসলে জ্বলুনী হতে পারে এমনকী ছাল ছড়ে পর্যন্ত যেতে পারে । 

ডুমুরের ফুল নিয়ে যেমন প্রবাদ বাক্য আছে ,  তেমনি প্রচলিত আছে নানা গালগল্প ।  ছোটবেলায় শুনতাম ,  ডুমুরের ফুল নাকি ফোটে গভীর রাতে ।  মানুষের অলক্ষে ।  কেউ যদি সেই ফুল দৈবৎ দেখতে পায় ,  তাহলে সে কোটিপতি হয়ে যাবে ।  কোটিপতি হবার লোভে কত রাতে প্রকৃতির ডাকে সাড়া দিতে উঠে টর্চ জ্বালিয়ে ডুমুরের ফুল খুঁজেছি -  - সেসব কথা মনে হলে এখন হাসি পায় ।  যাই হোক ,  সত্যিকার অর্থে ডুমুরের ফুল ফোটে ডালের ভেতর ।  তাই দেখা যায় না ।  

গোল গোল ছোট্ট ছোট্ট ফল হয় ডুমুর গাছে ।  ফল দেখতে হুবহু লটকনের মত ।  লটকনের মত ডুমুর গাছে ফল হয় কাণ্ড কিংবা ডালের গায়ে ।  ফল হয় থোকায় থোকায় ।  তবে প্রতিটা ফলের বোঁটা আলাদা আলাদা ।  ফলের ব্যাস ১ - ১ . ৫ ইঞ্চি ।  ফলের বোঁটায় ০ . ৫ ইঞ্চি পর্যন্ত লম্বা হয় । 

কাঁচা ফল সবুজ রংয়ের ।  পাকা ফলের রং হলুদ ।  ফলের ভেতর সরিষা দানার মত অসংখ্য বীজ থাকে ।  তবে বীজ শুকনো অবস্থায় থাকে না ।  ফলের ভেতরে জেলির মত এক ধরনের পেস্ট থাকে ।  সেই পেস্টের সাথেই লেগে থাকে বীজগুলো ।  পাকা ফলের বীজ কাঠবিড়ালী আর পাখিদের ভীষণ পছন্দের খাবার ।  তাই এইসব প্রাণীদের মাধ্যমেই ডুমুরে বংশ বিস্তার ঘটে দূর - দূরান্তে ।  এ কারণেই গাছের কোটর কিংবা দালানের ফাটলে ডুমুর চারার এত আধিপাত্য । 
বৈজ্ঞানিক নাম -  - Ficus hispida . 






ঐ যে গাছি গাছ কাটে




একটা সময় ছিল বৃহত্তর যশোর - কুষ্টিয়া অঞ্চলে চাষিদের প্রধানতম আবাদ ছিল খেজুর রস ।  আমাদের ছোটকালটাও খেজুরের রসে ভেজা ,  গুড় - পাটালিতে রাঙানো ।  অবশ্য আমাদের খেজুর বাগান ছিল না ।  আমাদের গাঁয়ে খেজুরগাছ বরাবরই কম ,  কিন্তু আমার নানাবাড়ির গাঁয়ে -  - হিসাব উল্টো ।  শীতকালে সেখানকার জীবনযাত্রাই ছিল যেন খেজুরগাছকেন্দ্রীক ।  পথে - মাঠে - ঘাটে - হাটে সবত্র যেন সাজ সাজ রব ।  সব ওই খেজুরগুড়কে কেন্দ্র করে ।  আমার নানাবাড়ির গ্রামটার নাম কাঁটাপোল ।  চুয়াডাঙ্গার জীবননগর উপজেলায় পড়েছে গ্রামটা ।  পাশেই একটা বড় গ্রাম্য হাট -  - হাসাদহ ।  শীতকালে হাসাদহ বাজারটা ছেয়ে যেতে গুড়ের লাল লাল ভাঁড়ে ।  ঢাকা থেকে পাইকাররা আসত গুড় কিনতে ।  ওদিকে আড়তদাররা বড় বড় পাল্লা বসিয়ে বিকিকিনি করত গুড়ের ।  সেসব কথা এখানে না - ইবা বললাম ।  গাছ কেটে কীভাবে রস বের করা হয় -  -  প্রাসঙ্গিক ছবির সাথে সাথে সেই গল্প বলি না হয় । 
শীতকালে দুপুরটা ব্ড্ড ছোট ।  বেলার সাথে পারা কঠিন ।  তাছাড়া বিকেলে হাট ।  গুড় বেচতে হবে ।  তার আগেই গাছকাটা চাই ।  গাছিরা তাই দুপুরে গ্রাসটা কোনওরকমে নাখেমুখে গুঁজে বেরিয়ে পড়েন মাঠে ।  
 [ img ]  [  / img ] 
পিঠে বাঁশ আর খেজুর গাছের সরপা দিয়ে তৈরি ঢোঙা থাকে গাছির ।  সেই ঠোঙার ভেতর কয়েকরকমের দা ,  নলি ,  দড়ি ,  খোছানো কাঠি ,  গোঁজ ইত্যাদি । 
 [ img ]  [  / img ] 
কোমরে থাকে একটা মোটা দড়ি ।  এই দড়ির সাহায্যেই গাছি নিজেকে গাছের সাথে আটকে রাখে ।  এছাড়া থাকে তালগাছের ফালি দিয়ে তৈরি বালিধারা ।  
 [ img ]  [  / img ] 
এই বালিধারার ওপর বালি দিয়ে দা ঘষা হয় ।  দা ধার করা বা শানানোর জন্য । 
 [ url ]  [  / url ] 
ওদিকে গাছির সহযোগী -  - বেশিরভাগ ক্ষেত্রেই এই সহযোগীর ভূমিকা পালন করে গাছির ছেলে -  - রসের ভাঁড়গুলো মুখোমুখি দুই সারিতে সাজায় ।  
 [ img ]  [  / img ] 
দুই সারির মাঝখানে গুঁজে দেয় বিচালি ।  তারপর বিচালিতে আগুন ধরিয়ে দেয় । 
গাছির ছেলের কাছে জানতে চেয়েছিলাম ,  কেন এটা করা হয় ।  জবাবে সে বলে আগের দিনের রসের গন্ধ ভাড়ের গাঁয়ে লেগে থাকে ।  শুধু পানি দিয়ে ধুয়ে তা যায় না ।  কিন্তু আগুন দিয়ে এভাবে ভাঁড় পোড়ালে গন্ধটা চলে যায় ।  বুঝলাম ব্যাকটেরিয়া বা অন্য জীবাণু তাড়ানোর জন্য এই ব্যবস্থা । 
 [ img ]  [  / img ] 
এরপর গাছি ঠোঙাসহ গাছে চড়ে বসেন ।  মোটা দড়ি দিয়ে নিজেকে পেঁচিয়ে ফেলেন গাছের সাথে ।  
 [ img ]  [  / img ] 
তবে ব্যাপারটা মোটেও গাছের সাথে নিজেকে বেঁধে ফেলার মতো নয় ।  দড়িটা বেশ ঢিলে করে গাছ ও গাছির শরীরকে একটা বন্ধনীর ভেতর নেয়া হয় ।  গাছি তাঁর দুইপা গাছের সাথে ঠেকিয়ে নিজের শরীরের ভর ছেড়ে দেন দড়ির বন্ধনীর ওপর ।  শক্ত দড়ির ঘর্ষণজনিত আঘাত থেকে বাঁচার জন্য গাছির কোমরে পেঁচানো থাকে পাটের বস্তা । 
 [ img ]  [  / img ] 
এরপর শুরু গাছকাটা ।  
 [ img ]  [  / img ] 
শীতের শুরুতেই গাছের মাথার একপাশের পাতা - সরপা পরিষ্কার কেরে ফেলা হয় ।  তারপর সেখানে মানুষের চোখের আদলে দুটো চোখের মতো তৈরি করা হয় ।  দুদিন পর পর সেই চোখের ওপর ধারালো দা দিয়ে চাঁছে গাছি ।  
 [ img ]  [  / img ] 
চাঁছার সাথে সাথে সাথে বাঁশের নলী বেয়ে রস ঝরতে শুরু করে ।  বাঁশের এই নলীগুলো সবসময় গাছে লাগানো থাকে ।  কোনওকারণে নলী নষ্ট হয়ে গেলে গাছি ঠোঙা থেকে নতুন নলী বের করে সেখানে লাগায় । 
 [ img ]  [  / img ] 
নলীর ঠিক নিচেয় গাছের গায়ে তীর্যকভাবে পোঁতা হয় বাঁশের গোঁজ ।  পেরেকের মতো কাজ করে পোঁতা হয় এই গোঁজ ।   গোঁজের সাথে ভাঁড়কে দড়ির সাহায্যে আটকে দেয়া হয় । 
 [ img ]  [  / img ] 
এরপর গাছি সদ্যকাটা চোখগুলো বাঁশার সূচালো একটা কাঠির সাহায্যে ভালো ঘষে ঘষে রস পড়ার রাস্তাটা পরিষ্কার করে ।  ফলে খুব সহজেই রস নলীতে পৌঁছতে পারে । 
 [ img ]  [  / img ] 
গাছকাটা শেষহলে গাছি সেই গাছ ছেড়ে অন্যগাছে কাটতে চলে যায় ।  গাছির সহযোগী বা ছেলে এসে সদ্যকাটা গাছের গোঁজে ভাঁড় আটকে দেয় । 
 [ img ]  [  / img ] 
সহযোগী না থাকলেও গাছির কাজ চলে যায় ।  খাটুনি একটু বেশি হয় -  - এই যা ।  তখন গাছি কোমরের দড়ির সাথে ভাঁড় ঝুলিয়ে গাছ কাটতে ওঠে । 
 [ img ]  [  / img ] 
গাছকাটা শেষ হলে নিজেই বসিয়ে দেয় ভাঁড় ।  আমরা এদিন পিতা - পুত্র দুজনকেই দেখলাম ভাঁড় বসাতে । 
 [ img ]  [  / img ] 
 [ img ]  [  / img ] 
এরপর বিকেল - সন্ধ্যা - রাত মিলিয়ে প্রায় পনেরো ঘণ্টা নলী বেয়ে রস পড়ে ভাঁড়ে ।  তবু সারারাতে একভাঁড় রস পাওয়া যায় না একটা গাছ থেকে ।  দু - তিন গাছ মিলিয়ে একভাঁড় পাওয়া যায় । 
 [ img ]  [  / img ] 
 [ img ]  [  / img ] 
অবশ্য কিছু কিছু গাছ আছে উচ্চ রসশীল ।  এগুলো থেকে এক ভাঁড়ের কাছাকাছি রস পাওয়া যায় ।  তবে এদের সংখ্য খুব নগন্য । 


মেটামুটি এই ছিল গাছকাটার ফিরিস্তি ।  আগামীতে রস থেকে কী প্রক্রিয়ায় গুড় তৈরি করা হয় তা দেখব । 






তারেক অণুর পৃথিবীর পথে পথে




সচলায়তনের সাথে আমার পরিচয় সচল নিলয় নন্দীর মাধ্যমে ।  ব্লগ কি ,  অল্প অল্প বুঝতে শিখেছি তখন ।  সচলয়াতনকে খুব খুব ভালো লেগে গেল ।  বিশেষ করে এতগুলো সমমনা মানুষ যেখানে লিখছেন ,  তার প্রতি অন্যরকম একটা ভালোবাসা তৈরি হওয়াই স্বাভাবিক ।  এর ভেতর থেকেও কিছু মানুষকে একেবারে আলাদা করে নিল মন ।  চরম উদাস ,  নজরুল ভাই ,  হিমুদা আরও কয়েকজন ।  কিন্তু হিংসে হলো একজনের ওপর ।  লোকটা এতকিছু পারে কী করে !  আক্ষরিক অর্থেই পৃথিবীর পথে পথে ঘুরছেন আর লিখছেন ।  ঠিক পথে বসেই লেখা যাকে বলে ।  শুধু ভ্রমণ হলেও কথা ছিল ।  পাখি ,  জীব জগৎ ,  বই নিয়ে একের পর এক হৃদয়গ্রাহী লেখা বেরিয়ে আসছে তাঁর হাত থেকে ।  এমন মানুষকে হিংসে না করে পারা যায় ।  একেবারে ভালোবাসার হিংসে যাকে বলে ।  আক্ষরিক অর্থেই লোকটার প্রেমে পড়ে গেলাম ।  আর ভাবতাম ,  কবে তাঁর দেখা পাবো ।  সচলায়তনের প্রতিও প্রেমটা আরও গাঢ় হলো ।  
একদিন ভয়ে ভয়েই পোস্ট করে ফেললাম জামিল সিরিজের লেখা ।  পাবলিশ হলো ।  অন্যরকম এক শিহরণ খেলে গেল শরীর - মনে ।  নেশার মতো পেয়ে বসল সচলায়তন ।  একের পর এক কল্পবিজ্ঞান ,  গল্প ,  কিশোর গল্প ,  গোয়েন্দা গল্প পোস্ট করতে লাগলাম ।  পাঠকদেরও সাড়া পেতে শুরু করেছি ।  কিন্তু কীসের যেন একটা অতৃপ্তির অনুভূতি খুঁচিয়ে যাচ্ছিল বুকের ভেতরটায় ।  তারেক অণুর মতো  বিশ্বভ্রমণের গল্প লেখার সাধ্য আমার নেই ।  কিন্তু তিনি প্রকৃতিপ্রেমী ,  জীবনানন্দপ্রেমী -  - প্রকৃতি নিয়ে একের পর এক মাস্টারপিস বেরিয়ে আসছে তাঁর হাত দিয়ে ।  আমিও তো লিখতে পারি বাংলার প্রকৃতি নিয়ে ।  কিন্তু আমার ক্যামেরা নেই ।  তবে কাজ চালানো গোছের একটা মোবাইল ফোন ছিল ।  বিভিন্ন সময় প্রকৃতির ছবি তুলেছি আপন খেয়ালে ।  সেসব ছবিকে উপকরণ করেই শুরু করলাম বাংলার তরু - লতা - গুল্ম সিরিজটা ।  সচলরা সেটা গ্রহণও করলেন ।  যদিও আমার লেখালেখির হাতেখড়ি ২০০৩ সালে রহস্যপত্রিকার মাধ্যমে ,  তবে সচলকেই মনে হলো নিজেকে বিকশিত করার সত্যিকারের মঞ্চ । 
বলছিলাম তারেক অণু কথা ।  ২০১৩ সালের শেষ দিকে ।  আমি তখন সেবায় চাকরি করি ।  একদিন তারেক অণু এলেন কাজীদার সাথে দেখা করতে ।  আমার সাথেও দেখা হলো ,  কথা হলো ,  সত্যিকারের এক বন্ধুবৎসল মানুষের দেখা পেলাম ।  অনেকদিন থেকেই একটা চিন্তা ঘুরপাক খাচ্ছিল ।  তারেক অণুর ভ্রমণ বিষয়ক লেখাগুলোর সঙ্কলন যদি করা যায় ,  তাহলে বাংলা ভ্রমণ সাহিত্যের সম্পদ হয়ে থাকবে সেটা ।  সেই চিন্তা থেকেই আমার বন্ধু ছায়াবীথির কর্ণধার জাহাঙ্গীর আলম সুজনকে বলেছিলাম সে কথা ।  তাঁর মনে ধরল প্রস্তাবটা ।  তিনি বললেন ,  অণুদার সাথে কথা বলতে ।  কিন্তু তখন পর্যন্ত অণুদার সাথে আমার কথপোকথন শুধু ফেসবুকেই সীমাবদ্ধ ।  ফেসবুকে সে কথা তুললাম না ।  সেবায় যেদিন দেখা হলো ,  সেদিন তারেক অণুর সাথে ফোন নম্বর আদান - প্রদান হলো ।  তখনও তাঁকে কোনও আভাস দিইনি ।  এরপর ফোনে দিলাম প্রস্তাবটা ।  বই করার চিন্তা ভাবনা অণুদা তখনও সিরিয়াসলি করেননি ।  কারণ তাঁর ভয় ছিল ,  মেকাপ - গেটাপ যদি ঠিকমতো না হয় ,  তাহলে পাঠকের কাছ থেকে উল্টো প্রতিক্রিয়া আসতে পারে ।  আমি তাঁকে আশ্বস্ত করলাম ।  সুজন ভাইয়ের কাজের প্রতি আমার আস্থা ছিল । 
অণুদা তাঁর সেরা লেখাগুলো পাঠিয়ে দিলেন আমার কাছে ।  বইয়ের পরিধি অুনযায়ী বাছাই করতে ।  কঠিন কাজ ।  তাঁর সব লেখাই আমার কাছে সেরা মনে হয় ।  এর ভেতর থেকে বাছাই করতে গলদঘর্ম হয়ে গেলাম ।  তারপরও শেষ পর্যন্ত বাছাই হলো ।  তবে আমি একা নই ।  অণুদা নিজে ,  এনাম ভাইও শুনেছি সাহায্য করেছিলেন ।  তারপর যেটা হলো সেটা ইতিহাস ।  বইটি মুড়ি - মুড়কির মতো বিক্রি হতে শুরু করল ২০১৪ - এর বইমেলায় ।  আমার মতে ,  গত বইমেলার সবচেয়ে আলোচিত বই ছিল পৃথিবীর পথে পথে ।  যদিও বইমেলা কেন্দ্রীক সুজন ভাইয়ের ব্যস্ততার কারণে বইয়ে বেশ কিছু ভুল - ত্রুটি রয়ে গিয়েছিল ।  বইমেলার পর সেগুলো সংশোধন করে সম্পূর্ণ পরিপাটি করে সাজানো হলো  ‘ পৃথিবীর পথে পথে ’  ।  এবারের বেইমেলায় সেই পরিপাটি বইটিই পাওয়া যাবে । 
এ তো গেলো বই প্রকাশের পেছনের ইতিহাস ।  এবার দেখা যাক বইটির জন্য পাঠকদের মধ্যে কেন এমন উন্মাদনা সৃষ্টি হয়েছিল ।  বইটিকে ভাগ করা হয়েছিল সাতটি বিষয়ের ওপর ভিত্তি করে ।  প্রথম অংশের শিরোনাম ছিল  “ তুষার আর অগ্নির উপখ্যান ”  ।  এই পর্বে ছিল সাতটি কাহিনী -  - 
১ .  উত্তর মেরুর যাত্রী
২ .  মেরু ভালুকের দেশে
৩ .  ‍তিবত !  তিব্বত ! 
৪ .  বিশ্বের উচ্চতম বেসক্যাম্প
৫ .  হিমালয়ের অন্নপূর্ণাায়
৬ .  আল্পস শিখরে
৭ .  ভিসুভিয়াসের জ্বলামুখ থেকে
বইয়ের এই অংশটা পড়ছিলাম আর রোমাঞ্চিত হচ্ছিলাম ।  উত্তর মেরুর স্বপ্নের যাত্রী হওয়ার স্বাদ পাচ্ছিলাম যেন ।  মেরু বিন্দুটা যেন ধরা দিয়েছিল আমার হাতের নাগালে ।  বইয়ের সম্মোহনী জাদু একটানে নিয়ে গিয়েছিল তুষারাবৃত বিশ্বের উচ্চতম বেস ক্যাম্পে । আল্পস শিখরে দাঁড়িয়ে যেন গোটা ইউরোপকেই দখতে পাচ্ছিলাম ।  ভিসুভিয়াসের জ্বালামুখে দাঁড়িয়ে শুনতে পাচ্ছিলাম অগ্নিগিরির পেটের ভেতরের প্রচণ্ড বিস্ফোরণের তাণ্ডব ,  যে তাণ্ডবে দুহাজার বছর আগে ধ্বংস হয়ে গিয়েছিল পম্পেই নগরি ।  তারেক অণুর বর্ণনা থেকেই না হয় তুলে দিই খানিকটা -  - 

ভিসুভিয়াসের কুখ্যাত জ্বালামুখ তখন আমাদের সামনে ,  কেবল একটি রেলিংয়ের ব্যবধান ।  এরপরেই ঢাল নেমে গেছে নানা ধরনের শিলাস্তর নিয়ে কেন্দ্র পর্যন্ত ।  অবাক হয়ে লক্ষ্য করলাম জ্বালামুখের কন্দরেও সবুজের ছোঁয়া ,  একেবারে কেন্দ্রবিন্দুতেই বেশ কিছু গাছ চির উন্নত মম শির হয়ে দাঁড়িয়ে আছে সগর্বে !  .  .  .  . ছবি তোলার সময় প্রথমবারের মতো নিচের একপ্রান্তের ধোঁয়া চোখে এলো !  সত্যিকারের আগ্নেয়গিরির ধোঁয়া !  সেখানে ভূমির তাপমাত্রা ১০০ ডিগ্রি সেন্টিগ্রেডের বেশি ।  মাটি যেন ফুটছে টগবগ করে ,  কতটা উত্তপ্ত হলে শিলা থেকে ধোঁয়া বেরোতে পারে !  উৎক্ষিপ্ত লাভা নয় ,  সোনারঙা নিভু নিভু পাথর নয় ,  সেই অল্প ধোঁয়ার উৎসেই যে কী রোমাঞ্চের সৃষ্টি করল মনে তা পুরোপুরিই অলেখ্য । 

দ্তিীয় পর্বের শিরোনাম  ‘ মানুষের গল্প জনপদের গল্প ।  এই পর্বে মোট নয়টি কাহিনী -  - 
১ .  দিয়েগোময় ব্যোকা ,  রঙিন স্যানতেলমো এবং ইকথিয়ান্ডরের নিবাস
২ .  নিশীথ সূর্যের দেশ
৩ .  রিওর বস্তি শহর ফাভেলা
৪ .  পবিত্র ক্রুশের পাহাড়
৫ .  আমার দেখা কিউবা
৬ .  রিওর যিশু দর্শনে
৭ .  ডারউইন তীর্থে
৮ .  কারাগারে মালি ম্যাণ্ডেলার পদক্ষেপ
৯ .  নাম না জানা ইনকা গ্রাম ,  লুকোচুরিররত শিশু এবং আমার মুচি বন্ধু
এই পর্বের শিরানামগুলোয় জানিয়ে দিচ্ছে নস্টালজিয়ার ছোঁয়া প্রতি পারতে পরতে ।  ম্যারাডোনা যেখানে খেলেছেন ,  ডারউন যেখানে নিবিষ্ট চিত্তে গবেষণা করেছেন ,  ম্যান্ডেলা যে জেলে মালির কাজ করেছেন ,  সেসব জায়গা আপনার বুকে শিহরণ তুলবে ।  কিন্তু নস্টালজীয়ার চরমে তুলে দেবে একটা নাম ,  বাস্তবের চরিত্র সে নয় ,  কল্পকাহিনীর পাতা থেকে উঠে আসা ,  নির্যাতিত মানুষের বিজয়ী প্রতিনিধি হয়ে সারা বিশ্বের কিশোর হৃদয়ে আড়োলন তুলেছে যে মৎসমানব ,  সেই ইখথিয়ান্ডরের নিবাস রিও ডি লা প্লাতার উপকূলে কী অনুভূতি হতে পারে আপনার ,  তারেক অণুর জবানীতেই তা শোনা যাক -  - 

 ‘ হাতে সময় আছে মিনিট পাঁচেক ,  বাস এসে ভোঁ দেবে ,  তার আগেই দেখা করতে হবে শৈশবের বন্ধুর সাথে ,  দৌড়ে রাস্তা পার হয়ে পুরনো বন্দরের রেলিং ঘেঁষে দাড়িয়ে দুইবার তার নাম ধরে হাঁক ছাড়লাম ,  সেখানকার লোকজন দেখি কেমন চোখে চমকে তাকাল ,  কারো কারো মুখ মৃদু হাসি !  যে যা ইচ্ছে মনে করুক ,  বন্ধু তো আমার ,  তাকে ডাকার দায় তো আমারই !  আবার হাঁক দিলাম । 
প্রিয় বন্ধুর সাথে পরিচয় প্রায় দুই দশকের ।  কিন্তু মুখোমুখি কথা হয়নি কখনোই ,  কেবলই মনে মনে ।  ছবিতে যে ঘোলা জলের সাথে অপরিষ্কার বন্দর এলাকা দেখছেন তা আর্জেন্টিনার রাজধানী বুয়েন্স আয়ার্সের পুরনো বন্দর ।  রিও দে লা প্লাতা বা প্লেট নদীর তীরে ।  এখানেই হারিয়ে ছিল বন্ধু আমার ,  শুনেছি মাঝে মাঝে গভীর সমুদ্রের কোল থেকে উঠে আসে গুরুগম্ভীর শঙ্খধ্বনির মত আওয়াজ ,  সেই আমার বন্ধুর বেঁচে থাকার চিহ্ন ,  অস্তিত্বের প্রমাণ ।  কিন্তু সেই আওয়াজ সবার কানে পৌছায় না ,  সবাই পায় না ,  পায় কোটি কোটি মানুষ ,  যারা আমার বন্ধুর বন্ধু ।  তার নামটি ধরে শেষ বারের মত ডাকলাম সেই ঘোলা জলের দিকে তাকিয়ে -  ইকথিয়ান্ডর  !  ইকথিয়ান্ডর  !  ’ 

বইয়ের তৃতীয় পর্বের শিরোনাম  “ পথের বাঁকে ইতিহাসে ।  এ পর্বেও নয়টা কাহিনী -  - 
১ .  সূর্যনগরী পিসাক এবং ইনকাদের সমাধী ক্ষেত্র
২ .  ওয়্যানটাইটামবো ,  ইনকাদের প্রাচীন দুর্গনগরী
৩ .  ধ্বংসনগরী এরকোলানো
৪ .  অ্যাজটেক শহর তেওতেহুয়াকান ,  যেখানে মানুষ পরিণত হত ঈশ্বরে
৫ .  মাচু পিঁচু
৬ .  স্টোনহেঞ্জের মুখোমুখি
৭ .  পিসার হেলানো টাওয়ার
৮ .  পোপের দেশ ভ্যাটিকান সিটি
৮ .  ওয়াটার লুর যুদ্ধক্ষেত্রে
কাহিনীগুলোর শিরনোমেই বুঝতে পারছেন ,  লেখক শুধু নিছক ভ্রমণে আটকে থাকেননি ,  পুরোনোদিনের বিখ্যাত সব স্থানে ঘুরে ঘুরে সেসবের পরতে পরতে জড়ানো ইতিহাসকে মূর্ত করে তুলেছেন ।  এখান প্রতিটা কাহিনীই পাঠককে মুগ্ধ করবে ।  আমি শুধু মাঁচু - পিঁচু থেকে কয়েক লাইন তুলে দিলাম -  - 

কবে থেকে শুরু হয় মাচু পিঁচুর সাথে এই সখ্য ।  সাল মনে পড়ে না ।  কিন্তু পড়ি তখন প্রাইমারি স্কুলে ।  বড়দের অদ্ভুতুড়ে জগতের মায়াবী আকর্ষণ নিয়ে হাতছানি দিত কিছু আজব জিনিস ।  তার মধ্যে একটি ছিল রহস্য পত্রিকা নামের এক আজব পত্রিকা যা সেবা প্রকাশনীর মাসিক মুখপত্র ।  .  .  .  .  . সেখানে ছিল ভাঙাচোরা শহরের সাদা কালো ছবি ,  নিচে লেখা মাচু পিঁচু ।  
 .  .  .  .  .  .  . এর মোহনীয় আকর্ষর্ণে জড়িয়ে যাবার পর থেকেই  স্বপ্ন দেখেছি একদিন ।  কোনও এক দিন আন্দেজের এই পাহাড়ি শহরে যেতেই হবে আমাকে ।  
সেই লম্বা যাত্রা শেষ হয়েছিল গতকাল সন্ধ্যায় ক্যালিয়ান্তাসের রেল স্টেশনে । 

বইয়ের চতুর্থ পর্বের শিরোনাম  ‘ অরণ্য আড়ালে ’  ।  এই পর্বে আছে ৫টি কাহিনী -  - 
১ .  কারাকামুল ,  বৃষ্টি - অরণ্যের মাঝে পিরামিড শহুর
২ .  ইয়ূকাটানের অরণ্যে ,  পথ হারিয়ে শ্বপদের মুখোমুখি
৩ .  চিতোয়ানের গহীন বনে
৪ .  নিশাচর প্যাঁচার খোঁজে
৫ .  আফ্রিকার বুনো প্রান্তরে
বইয়ের পঞ্চমপর্বের শিরোনাম  ‘ জলে কার ছায়া ’  ।  ৪টি কাহিনী আছে এই পর্বে -  - 
১ .  টিকটিকা হ্রদের ভাসমান দ্বীপে
২ .  কানিমা নামের নদী
৩ .  ম্যাক্সিকো উপসাগরে কচ্ছপ ,  পাখি ,  ডলফিনের খোঁজে
৪ .  ক্যারিবীয় সাগরতলে
বইয়ের ৬ষ্ঠ পর্বের শিরোনাম  ‘ সাহিত্যসাফারি ’  ।  এ পর্বের কাহিনী সংখ্য ৫ -  - 
১ .  শেক্সপিয়ার অ্যান্ড কোম্পানি কিলোমাটার জিরো ,  প্যারিস  ( বিশ্বের সবচেয়ে বিখ্যাত বইয়ের দোকান ) 
২ .  অ্যানা ফ্যাঙ্কের বধ্যভূমিতে
৩ .  হেমিংওয়ের কিউবা
৪ .  ফ্রাঙ্কফুটের বইমেলা
৫ .  বাঁশিওয়ালার হ্যামিলন
বইয়ের ৭ম পর্বের শিরোনাম  ‘ কলাকেলি ’  ।  ৬টি কাহিনী রয়েছে এই পর্বে -  - 
১ .  ফ্লোরেন্সের সকালে
২ .  অ্যাক্রোপোলিসের চূড়ায়
৩ .  হাজিয়া সোফিো মধ্যযুগের সপ্তাশ্চর্য
৪ .  লিওনার্দোর ভিঞ্চি গ্রামে
৫ .  ভ্যন গগ জাদুঘরে
৬ .  রবির বিদেশিনীর খোঁজে
এই পর্বের সবচেয়ে চমকপ্রদ কাহিনী  ‘ রবির বিদেশীনির ’  খোঁজে ।   ‘ আমি চিনি গো চিনি তোমারে .  .  . ওগো বিদেশিনী ’  -  - রবিঠাকুরের রহস্যময় গানগুলির একটি ।  এ নিয়ে বাংলা সাহিত্যে আলোচনাও কম হয়নি ,  যেমন হয়েছে জীবনবাবুর বনলাতকে খুঁজতে গিয়ে ।  কে এই বিদেশীনি ?  যে যাই বলুক ,  তারেক অণু সেই বিদেশিনীকে কল্পনা করেছেন ভিক্তোরিয়া ওকাম্পোরূপে ।  যদিও রবিঠাকুরের ওই গান রচিত হয়েছে ,  ওকাম্পোর সাথে দেখা হওয়ার ৩০ বছর আগেই ।  তুবও ওকাম্পোর সাথে রবিঠাকুরে বন্ধুত্ব তারেক অণুকে প্রলুব্ধ করেছে ওকাম্পোকেই সেই বিদেশিনীরূপে কল্পনা করতে । 
তারেক অণুর  ‘ পৃথিবীর পথে পথে ’  নিছক ভ্রমণ কাহিনী নয় ।  ভ্রমণের সাথে আবেগ ,  মানবতা ,   ইতিহাস ,  শিল্পকলা ,  সাহিত্য একাকার হয়ে বাংলা ভ্রমণ সাহিত্যের অন্যতম সম্পদ হিসেবে মাথা উঁচু করে দাঁড়াবার অপেক্ষায় ।  আমরা হয়তো জানব না ,  আজি হতে শত বর্ষ পরে অত্যাধুনিক পৃথিবীর কোনও পাঠক যখন পড়বে ,  তখন গায়ের রোমকূপে শিহরণ তুলে আবেগে থরথর করে কাঁপবে ।  এ আমার বিশ্বাস ,  ধারণা নয় । 
একুশে বইমেলায় বইটি পাওয়া যাবে ছায়বীথির স্টলে ।  স্টল নং -  ১৫৩ - ১৫৪ ।  গায়ের দাম  :  ৫০০টাকা ।  আসল দাম  :  ৩৫০ টাকা । 






বাংলার তরু - লতা - গুল্ম - ২১  :  ঢেঁড়শ



ঈদের ছুটিতে গাঁয়ে গিয়েছিলাম ।  উদ্দেশ্য ছিল অনেক অনেক ঝোপঝাড়ের ছবি তুলব ।  কিন্তু গুড়ে বালি দিল অসময়ের বৃষ্টি ।  একটানা বর্ষণে দু ’ দিন ঘর থেকে বেরুতেই পারলাম না ।  তৃতীয় দিন সকালে লাল জামা গায়ে দিয়ে রবিমামাকে যখন পূব আকাশে হামা দিতে দেখলাম ,  তখন খুশির ঝিলিক খেলে গেল মনে ।  কিন্তু সেই রেশ মিইয়ে যেতে সময় লাগল না । 
আমার কমদামি মোবাইলে ছবি তুলতে গেলে একটু ঝক্কি পোহাতে হয় ।  যথেষ্ট রোদ না থাকলে ছবি হয় যাচ্ছেতাই ।  তাই সূর্য যখন মেঘের আড়ালে মুখ লুকায় ,  তখন আমাকেও থামতে হয় । 
যাইহোক রোদের লুকোচুরি খেলার মাঝেই আমার পিচ্চি বাহিনি আর ফোনটা নিয়ে বেরিয়ে পড়লাম উত্তর মাঠে ।  উদ্দেশ্য ছিল কাশফুলের ছবি তোলা ।  কিন্তু হতাশ হতে হলো ।  টানা বর্ষণে ডাঁটা থেকে পচে খসে পড়েছে কাশের শুভ্র রেশম - কোমল ফুল ।  মন ভাল হতেও সময় লাগল না ।  এক সব্জি ক্ষেতের মাঝখানে মাথা উঁচু করে দাঁড়িয়ে আছে বেশ ক ’ টা ঢেঁড়শ গাছ ।  সূর্যের বোধহয় আমার জন্য করুণা হলো তখন ,  হঠাৎ করেই কিছুক্ষণের জন্য মেঘের আড়াল উঁকি দিল ।  মিনিট দুয়েকের ব্যবধানো আবার যখন মাঠে ছায়া ভর করল ,  ততক্ষণে আমার কাজ শেষ ।  পটাপট তুলে ফেলেছি ঢেঁড়শের প্রয়োজনীয় কিছু ছবি । 

ঢেঁড়শ বাংলাদেশের অতি পরিচিত সব্জি ।  দেশের শুষ্ক সমতলভূমির প্রায় সর্বত্র দেখা মেলে ।  ঢেঁড়শ গুল্ম জাতীয় মৌসুমি উদ্ভিদ ।  শীতকালীন ফসল ।  জলাবদ্ধতা সহ্য করতে পারে না ।  তাই উঁচু ও শুকনো জমিতে চাষ করতে হয় ।  শীতকালীন ফসল হলেও আজকাল ঢেঁড়শের কিছু উন্নত জাত এসেছে ,  এগুলো শরৎ - হেমন্তকালেও পাওয়া যায় ।  শীতকালীন ঢেঁড়শ শরৎকালে বীজ রোপন করা হয় । 

ঢেঁড়শ গাছ ৪ - ৭ফুট পর্যন্ত উচু হয় ।  ঢেঁড়শের কাণ্ড ফাঁপা ,  হালকা - পলকা ।  কাণ্ডের রং লালচে সবুজ ,  সুক্ষ্ম লোমযুক্ত ।  কাণ্ড পুরোপুরি সোজা ,  বাহ্যিক কোনো কারণে বিকৃতি না ঘটলে কাণ্ড বাঁকা - ট্যারা হয় না ।  তবে কাণ্ডের এক ফুট ওপর থেকেই ডালপালা গজাতে শুরু করে ।  কাণ্ড ১ . ৫ - ২ . ৫ ইঞ্চি পর্যন্ত মোটা হতে পারে । 

ঢেঁড়শের পাতা যৌগিক ।  একপক্ষল ,  অর্থাৎ একটা বোঁটায় একটাই পাতা থাকে ।  পাতা দেখতে হাতের পাঞ্জার মত ।  একটা পাতায় পাঁচটা পত্রফলক থাকে ।  পাতার ব্যাস মোটামুটি ৪ ইঞ্চি ।  বোঁটার দৈর্ষ্য ২ - ৩ ইঞ্চি পর্যন্ত হয় ।  পাতার রং গাঢ় সবুজ ,  সুক্ষ্ম লোমযুক্ত ।  মরা পাতা হলুদ রংয়ের । 

ঢেঁড়শ গাছের তুলনায় এর ফুল বেশ বড়ই ।  অনেকটা মাইকের মত দেখতে ।  ফুলের পাঁচ - ছয়টি বড় বড় পাঁপড়ি আছে ।  পাঁপড়ি অত্যন্ত পাতলা ।  ফুল খাকি  ( ঘিয়ে )  রংয়ের ।  ফুলের মধ্যভাগ গাঢ় বাদামি ।  মাঝখানে খাকি রংয়ে কিশোর থাকে ।  ফুলের ব্যাস ২ - ২ . ৫ ইঞ্চি ।  পুরো মৌসুম জুড়েই ফোটে ঢেঁড়শের এই অপরূপ ফুল । 

ঢেঁড়শের ফল লম্বাটে ,  হাতের আঙুলের মত দেখতে ।  ফলের গায়ে চারটে শিরা থাকে ।  ফল ৩ - ৬ ইঞ্চি পর্যন্ত লম্বা হয় ।  ফলের ভেতরটা ফাঁপা ।  পুরু পর্দা দ্বারা পাঁচটা চেম্বারে ভাগ করা ।  প্রতিটা চেম্বারের ভেতর ছোট্ট ছোট্ট গোলাকার বীজে ভরা থাকে ।  ফল গাঢ় সবুজ রঙের ।  পাকা ফলের রং বাদামি ।  ১ . ৫ - ২ ইঞ্চি মোটা হয় । 
ফল বেশ নরম ।  মূলত ফলই সব্জি হিসেবে খায় মানুষ ।  ঢেঁড়শের বীজ মোটর দানার চেয়েও ছোট ।  কাঁচা বীজ সাদাটে ঘি রংয়ের ,  পাকা বীজ বাদামি রংয়ের ।  শরৎকালে শীতকালীন ঢেঁড়শের বীজ রোপন করা হয় । 
ঢেঁড়শের ইংরেজি নামঃ  Lady ’ s Finger ।  বৈজ্ঞানিক নাম :  Abelmoschus esculentus
ঢেঁড়শের পাতা মানুষে খায় না ,  তবে গরু - ছাগলে খায় না ,  পাকি রাম ছাগল আর এদেশের ব্ল্যাক - বেঙ্গলদের আমন্ত্রণ রইল ইহা ভক্ষণের । 
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্য পোস্টগুলো — 
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা
বাংলার গুল্ম - তরু - লতা - ৪  :  আকন্দ
বাংলার গুল্ম - তরু - লতা - ৫  :  আশশেওড়া
বাংলার গুল্ম - তরু - লতা - ৬ :  কচুরিপানা
বাংলার গুল্ম - তরু - লতা - ৭  :  বৈঁচি
বাংলার গুল্ম - তরু - লতা - ৮  :  শেওড়া
বাংলার গুল্ম - তরু - লতা - ৯  :  শিমুল
বাংলার গুল্ম - তরু - লতা - ১০  :  ভেরেণ্ডা  /  কচা 
বাংলার গুল্ম - তরু - লতা - ১১  :  হাতিশুঁড়
বাংলার গুল্ম - তরু - লতা - ১২  :  বট
বাংলার গুল্ম - তরু - লতা - ১৩ :  শিয়াকুল
বাংলার গুল্ম - তরু - লতা - ১৪  :  বাঁশ
বাংলার তরু - লতা - গুল্ম - ১৫  :  তেলাকুচো
বাংলার তরু - লতা - গুল্ম - ১৬  :  শাপলা
বাংলার তরু - লতা - গুল্ম - ১৭  :  মানকচু
বাংলার তরু - লতা - গুল্ম - ১৮  :  হলুদ
বাংলার তরু - লতা - গুল্ম - ১৯  :  বাবলা
বাংলার তরু - লতা - গুল্ম - ২০  :  ডুমুর






বাংলার গুল্ম - তরু - লতা - ৫  :  আশশেওড়া




সূর্য পূব আকাশে উঁকি মারার ঠিক আগ মুহূর্ত ।  গায়ের ধূসর পথ ।  লাঙ্গল কাঁধে ফেলে গরু তাড়িয়ে মাঠে চলেছে কৃষক ।  গুরু খেদানো পাচনটা তার কোমরে গোজা ।  এক হাতে কাঁধের লাঙ্গল আরেক হাতে চিকন একটা গাছের ছোট্ট ডাল ।  কৃষক চলতে চলতে সেই ডালটা মুখে দিয়ে চিবুচ্ছে ।  কখনো বা ঘুরিয়ে ঘুরিয়ে সেটা দিয়ে দাঁত ডলছে ।  রাস্তার পাশে সকালের সোনারোদের অপেক্ষায় ভিড় করা শিশু আর মহিলাদের হাতে ওই একই জিনিস ।  
বলছিলাম এক - দেড় যুগ আগের কথা ।  এখন অবশ্য সময় বদলেছে ।  দাঁতনের বদলে অধিকাংশের হাতে উঠে এসেছে বাহারী সব টুথব্রাশ ।  তবে দাঁতনের আবেদন গাঁয়ে এখনো ফুরিয়ে যায়নি ।  কী দিয়ে তৈরি ওই দাঁতন ? 
কেউ কেউ অবশ্য নিম কিংবা ভাটামের ডাল ব্যবহার করে ।  তবে ওগুলো বড্ড তিতো তাই আশশেওড়ার ডালই বেশি জনপ্রিয় । 
আবহমান গ্রাম বাংলার দাঁত সুরক্ষাকারী উদ্ভিদটার সাথে আজ একটু  মোলাকাত করা যেতে পারে । 
 
আশশেওড়া মূলত গুল্ম জাতীয় উদ্ভিদ ।  গ্রামীণ বাংলার সর্বত্র এদের দেখা মেলে ।  যেকোনো পরিবেশে এরা নিজেদের মানিয়ে নিতে পারে ।  

পথের দু ’ ধারে ,  ফসল - ক্ষেতের আইলে - বেড়ায় ,  বাড়ির কাঁনাচে ,  পোড়ো বাড়ির ইটের খাঁজে ,  নদী - খাল বা পুকুর পাড়ে ,  বাগানে ,  বাঁছড়ায় ,  ঘোন ঝোপের আড়ালে -  -  কোথাও এদের বেড়ে উঠতে বাধা নেই । 

আশশেওড়া ৩ - ৪ ফুট উঁচু হতে পারে ।  তবে কিছু কিছু গাছ ৬  ফুট পর্যন্ত লম্বা হয় । 

আশশেওড়ার কাণ্ডের রং ধুসর ।  বেশ শক্ত ।  কাণ্ডের ১ . ৫ - ২ ফুট পর্যন্ত কোনো ডালপালা হয়  না বললেই চলে ।  তবে মাথার দিকে অনেকগুলো ডালপালা গজায় ।  কাণ্ডের বেড় ১ . ৫ - ২ . ৫ ইঞ্চি পর্যন্ত হতে পারে । 

আশশেওড়ার মূলত বীজ থেকে জন্মায় ।  কিন্তু মূল থেকেও নতুন গাছ জন্মাতে পারে ।  

আশশেওড়ার পাতার রং সবুজ ।  কাণ্ডের গোড়ার দিকের পাতার রং গাঢ় সবুজ ।  গাছের মাথার দিকের পাতার রং হালকা সবুজ ।  পাতা একপক্ষল ।  উপবৃত্তাকার ।  পাতার  দৈর্ঘ্য ৩ - ৪ ইঞ্চি ।  মাঝ বরাবর প্রস্থ ২ - ২ . ৫ ইঞ্চি ।  পাতা পাতলা ,  মসৃণ ।  আশশেওড়ার পাতা দিয়ে ছেলেমেয়েরা বাঁশি বানায় ।  বালাদেশের যেসব উদ্ভিদের পাতা দিয়ে বাঁশি তৈরি হয় ,  এর মধ্যে আশশেওড়ার বাঁশি উৎকৃষ্ট । 

ছবি  :  সুশিল বাড়ৈ ,  projectnoha . org
আশশেওড়ার ফুল খুব ছোট ।  সবুজাভাব সাদা রঙের ।  মঞ্জরি বহুপুষ্কপক ।  ফুলের ব্যাস ৫ - ৭ মিলিমিটার ।  ফুলে ৫ টা করে পাঁপড়ি থাকে ।  আশশেওড়া ফুল হালকা মিষ্টি গন্ধ যুক্ত । 

আশশেওড়ার ফল সবুজ রঙের ।  মটর দানার চেয়ে সামান্য বড় ।  এক ঝোকায় ২০ - ৫০টা পর্যন্ত ফল থাকে ।  কাঁচা ফলের রং সবুজ । 

পাকা ফলের রং গাঢ় গোলাপি ।  ফল গেলাকার ।  রসাল ।  বেশ মিষ্টি ।  সামান্য তিতাভাব আছে ।  পাখি ও শিশুদের প্রিয় ফল ।  ফলের ভেতর দ্বিবীজপত্রী গোলাকার বিঁচি থাকে । 
অপু - দুর্গার কথপোকথানে আশশেওড়ার পাকা ফলের সুন্দর বর্ণনা পাওয়া পথের পাঁচালি উপন্যাসের আম আঁটির ভেঁপু অংশে -  - 
 ‘ 

 .  .  . ও দিদি ও ফল খাস নি !  -  - দূর - আশশ্যাওড়ার ফল কি খায় রে !  ও তো পাখিতে  খায় -  -  - 
দুর্গা পাকা ফল টিপিয়া বীজ বাহির করিতে করিতে বলিল -  - আয় দিকি -  - দ্যাখ দিকি -  - খেয়ে মিষ্টি গুড় যেন -  - কে বলেচে খায় না ?  আমি তো খেইচি । 
অপু কঞ্চি কুড়ানো রাখিয়া দিদির কাছে আসিয়া বলিল -  - খেলে যে বলে পাগল হয় ?  আমায় একটা দে দিকি দিদি -  - 
পরে সে খাইয়া মুখ একটু কাচমাচু করিয়া বলিল -  - একটু একটু তেতো যে দিদি -  - 
 -  - তা এট্টু তেতো থাকবে না ?  তা থাক্ ,  কেমন মিষ্টি বল দিকি -  - কথা শেষ করিয়া দুর্গা খুব খুশির সহিত গোটাকতক পাকা ফল মুখের মধ্যে পুরিল । 
বিভূতিভূষণ বন্দ্যোপাধ্যায়
পথের পাঁচালী
একাদশ পরিচ্ছেদ


ডাইনির মতো হাত তুলে তুলে ভাঁট আঁশ্যাওড়ার বন
বাতাসে কি কথা কয় বুঝি নাকো .  .  .  . জীবনানন্দ দাশ


আশশেওড়া একবর্ষজীবি নয় ।  বেশ কয়েক বছর বাঁচে ।  তবে সেটা ৫ - ৭ বছর হতে পারে ।  ১৫ - ২০ বছর নয় ।  আশশেওড়া পানি পেলে সারা বছর জন্মায় ।  সারা বছর ফুল - ফল দেয় । 

ছবি  :  kymp . net
আশশেওড়ার ইংরেজি ও বৈজ্ঞানিক নাম লেখা শেষ করার আগ মুহূর্তেও জানতাম না ।  কোলকাতার মৌসুমি মল্লিক নামের এক ফেসবুকীয় সুহৃদ নাম দুটো জানিয়ে ধন্য করেছেন । 
আশশেওড়ার ইংরেজি নাম Rum berry .   বৈজ্ঞানিক নাম Glycosmis pentophylla . 
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্যলেখাগুলো -  - 
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা
বাংলার গুল্ম - তরু - লতা - ৪  :  আকন্দ






আড়িয়ল বিলের মাঝি




ছোটবেলায় বেলায় মাঝি বলতে একজনকেই চিনতাম ।  নারাণ মাঝি ।  ওঁর বাড়ি পশ্চিমবঙ্গের নদীয়া জেলার হাঁসখালি থানার পাখিওড়া গ্রামে ।  আসলে পাখিওড়া আর আমাদের গ্রাম পাশাপাশি ।  সেকালে কাঁটাতার ছিল না ।  চোরাচালান ছিল অবাধ ।  নারাণ মাঝিই চোরাচালানিদের  ‘ সবে ধন নীলমনি ’  ।  তাছাড়া পাশাপাশি গ্রাম ,  গাঁয়ের বেশিরভাগ মানুষই রিফিউজি ,  তাই আত্মীয় - স্বজনের বিরাট একটা অংশ রয়ে গেছে ওপারে ।  ইছামতী সেকালেও খরস্র্রোতা ছিল না ।  তবে এখনকার চেয়ে অবস্থটা বেশ ভালো ছিল ।  তাই নায়রী পারাপারেও নারাণ মাঝির ডাক পড়ত । 
নারাণ মাঝি নৌকা কখনও বেঁধে রেখে যেত না ।  বিশেষ করে শীত গ্রীষ্মে ।  এসময় ইছামতীতে স্রোত থাকে না বললেই চলে ।  তাই নারাণ ঘরে ফেরার সময় নৌকাটাকে ডুবিয়ে রেখে যেত ।  কোথায় ডোবাত ,  সেটা আমরা জানতাম ।  দলবল নিয়ে হৈ হৈ করে নৌকা টেনে তুলতাম বোঁদ - কাদার ভেতর থেকে ।  তারপর পানি সেঁচে নৌকাটা চালানোর চেষ্টা করতাম ।  একসময় শিখেও ফেলেছিলাম বেশ ।  কিন্তু নারাণ মাঝি মাঝে মাঝেই বাগড়া দিত ।  হৈ হৈ করে তেড়ে আসত ।  তখন নৌকা ফেলে পালাতাম আমরা । 
নৌকা কী ,  কাকে বলে ,  সেটা বুঝলাম ২০০০ সালে কুষ্টিয়ায় গিয়ে ।  শিলাইদহের কুঠিবাড়িতে যাব ।  গড়াই নদী পার হতে হবে ।  বিশাল একটা নৌকা ঘাটে ভিড়ল ।  ইঞ্জিনওয়ালা ।  নৌকাটা মানুষ তো বইছেই ,  ছোখাট গাড়িও উঠিয়ে নিল তার বুকে ।  এরপর কুঠিবাড়িতে গিয়ে দেখলাম আরেক নৌকা ।  দোতলায় য়ত্ন করে রাখা ।  সেই বিখ্যাত বোট ।  এতে বসেই জোড়াসাঁকোর রবি রবীন্দ্রনাথ হয়ে উঠেছিলেন ।  এতে বসেই কবি নওগাঁর পতিসর ,  সিরাজগঞ্জের শাহজাদপুর ঘুরে বেড়িয়েছেন ।  পদ্মার জলে ভেসে ভেসে লিখেছেন  ‘ সোনার তরী ’ র মতো কালজয়ী সব লেখা ।  আবেগভরে নৌকার গায়ে হাত বুলিয়েছিলাম সেদিন ।  কিন্তু আজ মনে হয় ,  এর মাঝি কে বা কারা ছিলেন রবিঠাকুর সে কথা কী কোথাও লিখেছেন ? 
ধান ভানতে শিবের গীত হয়ে গেল না ?  আড়িয়ল বিলের মাঝিদের কথা বলতে গিয়ে এত ভূমিকার কী দরকার ?  
আসলে আড়িয়ল বিলে যাওয়ার আগে নৌকা আর মাঝি বলতে আমি ইছামতী ,  গড়াই আর পদ্মার মাঝিদেরই দেখেছি খুব অল্প সময়ের জন্য ।  ঢাকায় আসার পর বাংলার মাঝিদের আসল রূপটা দেখলাম ।  সেও পদ্মায় ।  গোয়ালন্দ ঘাটে ।  তবে কোনটাই কাছ থেকে দেখা নয় ।  আড়িয়ল বিলেই সত্যিকারের নৌকাভ্রমণ হলো ।  তাই এর আগের ইতিহাসটুকুও কপচে নিলাম । 
আড়িয়ল বিল নিয়ে আগেই একটা পোস্ট দিয়েছি ।  সেটা অবশ্য বেদেদের গল্প ।  আজকের পেস্ট এর মাঝিদের নিয়ে ।  ছবিতে ছবিতে । 

ইনি আমদের সারথী ।  ছয়টা ঘণ্টা অক্লান্ত পরিশ্রম করে আমাদের আড়িয়ল বিলের সৌন্দর্য দেখিয়েছেন ।  একেবারে সহজ - সরল মানুষটার ভেতর ছয়ঘণ্টার মধ্যে ন্যূনতম রাগ - ঝাঁঝ বা বিরক্তির চিহ্ন দেখিনি ।  আমাদের মাঝির নাম আমাজাদ আলি । 

এক চাচা মাঝি ,  কোথায় চলেছেন কে জানে । 

খালের বুক চিরে এগিয়ে চলেছে আমাদের নৌকা ।  আমাজাদ চাচা যেন আমাদের নিয়ে চলেছেন স্বপ্নালু এক মায়াময় জগতের ভেতর দিয়ে ।  খালের ‍দুধারে স্বপ্নের মতো গ্রাম ।  তোলা - আধাপাকা বাড়ি ।  লম্বা লম্বা পিলারের ওপর বসানো ঘরগুলো ।  মাঝে মাঝে শাঁনবাঁধানো সিঁড়ি ।  নারী ও শিশুদের ভিড় ।  গোসল করবে বা করছে ।   তার পাশ দিয়ে চলছে এক নৌকা ।   


প্রজন্ম থেকে প্রজন্মে আড়িয়ল এলাকার মানুষ বয়ে বেড়ায় দাড় বইবার শক্তি ।  নারীরাই বা বাদ যাবে কেন ? 

মিষ্টির কার্টুন নিয়ে এই শিশুরা কোথায় চলেছে ,  বোনের বাড়ি ? 


শুক্রবার ।  নামাজ ধরার তাড়া আছে ।  মসজিদ ওপারে ।  তাই নৌকাই ভরসা ।  অজুটাও সারা হচ্ছে বিলের পানিতে । 

কী যেন করছে ওরা ।  দূর থেকে ঠিক বোঝা গেল না । 

এই ছবিটার ক্যাপশন খুঁজে পেলাম না । 


মাছের সন্ধানে । 


সত্যিকারের সাহসী মেয়ে । 

কারও জন্য মধ্যাহ্ন ভোজ যাচ্ছে । 

একা ! 


দুই প্রজন্ম ।  আড়িয়ল বিলে দেখা সেরা ছবি ।  এই ছেলেটা বড় হয়ে কী হবে বলুন তো ?  ওকি ওর মাকে রবি ঠাকুরের মতো বলে -  - 
মা ,  যদি হও রাজি , 
বড় হলে আমি হব
খেয়াঘাটের মাঝি

নীল আকাশ ,  সাদা মেঘ ।  তার নিচে মাঝি আর মালো মাছ ধরে । 

দূর থেকে দেখা এক নায়রী নৌকা । 
শেষ করি সত্যেন্দ্রনাথ দত্তের  “ দূরের পাল্লা ”  দিয়ে । 


ছিপখান তিন - দাঁড়  - 
তিনজন মাল্লা
চৌপর দিন - ভোর
দ্যায় দূর - পাল্লা ! 
পাড়ময় ঝোপঝাড়
জঙ্গল - জঞ্জাল , 
জলময় শৈবাল
পান্নার টাঁকশাল । 

আগের পর্ব  :  আড়িয়ল বিলের বেদেপল্লীতে






বাংলার তরু লতা গুল্ম ৪৩  :  গোবুরা




বর্ষায় বান ডাকে প্রকৃতিতে ।  ব্যাঙের ঘ্যাঙর ঘ্যাঙ শব্দের সাথে তাল মিলিয়ে অঝরে ঝরে বৃষ্টি ।  সবুজে সবুজে ছেয়ে যায় প্রকৃতি ।  ভাঁট - আশশ্যাওড়ার দাপট পথের দুধারে ।  আকন্দ তো সারা বছরই মাথা উঁচু করে দাঁড়িয়ে থাকে বেগুনি সাদা ফুলের গয়নায় সেজে ।  বনওকড়ার চারা মাথাচাড়া দিয়ে ওঠে সবুজের মিছিলে ।  কিন্তু কিছু উদ্ভিদ একেবারে নীরবে - নিভৃতে চুপটি করে মাথা তুলে দাঁড়ায় সবুজের কোন্ গহীন কোণে ।  অনাদর অবহেলায় কখন বেড়ে ওঠে তার হদিস রাখে না কেউ ।  কিন্তু প্রয়োজন হলেই খোঁজ পড়ে ।  ওষুধ বানাতে হবে না !  এখন তো ওদের বড্ড কদর ।  

মানুষ বড় স্বার্থপর ।  খুব কম মানুষই নিঃস্বার্থভাবে বুনোগাছপালাকে ভালোবাসে ।  কেউ কেউ দরদ দেখায় ঔষুধি গুণের কারণে ।  ও দরদের কোনও মানে হয় না ।  গাছের অঙ্গহানী করে নিজের সুস্বাস্থ্য নিশ্চিত করার ভেতরে কি একবারও অপরাধবোধ কাজ করে না ? 
গোবুরা বড্ড অবহেলিত উদ্ভিদ ।  যেখানে সেখানে এর বাড় - বাড়ন্ত চোখে পড়ে ।  বর্ষায় মখমলের মতো নরম পাতাগুলোর বৃষ্টি ধোয়া সৌন্দর্য কারও চোখে পড়ে না ।  চোখে পড়ে গরু - বাছুরের অসুখ হলে ।  ছোটবেলায় দেখেছি গরুর বদ হজম হলে কিংবা তড়কা হলেও গণহারে গোবুরার গাছ নিধন করে গরুর চিকিৎসা করতে ।  মাঝে মাঝে ওতেই কাজ হতে দেখেছি ।  তবে বেশিরভাগই ব্যর্থ ।  দোষ গোবুরার নয় ,  দোষ ভুল চিকিৎসার ।  গোবুরা আর গরু সেই ভুল চিকিৎসার নির্মম বলি ।  

শরৎ - হেমন্তে গোবুরা যখন ফুলে ফুলে শোভিত হয়ে প্রকৃতিকে বেগুনি - নীল দ্যুতিতে ভরে তোলে ।  তার দিকে কেউ ফিরেও তাকায় না ।  অথচ একটু ভালো করে খেয়াল করলেই নজরে পড়ে গোবুরার অসাধারণ রূপ ।  প্রতিটা ডালের মাথায় একগুচ্ছ পাতা আর কুড়ি ভরা একগুচ্ছ মঞ্জরি ।  কুড়ি ভেদ করে বেগুনি সাদা ফুলের ঝিলিক মন জুড়িয়ে দেয় ।  শুধু দরকার ওই দেখার চোখটা । 

গোবুরা বর্ষজীবী গুল্ম জাতীয় উদ্ভিদ ।  বারোমাসি ।  তবে বর্ষাকালেই বেশিরভাগ চারা জন্মায় ।  সাধারণ পরিত্যাক্ত জমিতে ,  বাছড়া ,  আম - কাঁঠালের বাগানে ,  পথের দুপাশে -  -  যেখানেই একটু জায়গা পায় সেখানেই জন্মায় গোবুরা  ।  গোবুরা গাছ তিন - চার ফুট লম্বা হয় ।  তবে উর্বর মাটিতে জন্মালে ছয় - সাত ফুট পর্যন্ত লম্বা হতে পারে ।  কা -  নরম ,  তবে সোজা ।  হেলেপড়া ভাব নেই ।  কাণ্ডের গোড়া থেকেই ডালপালা বের হয় ।  পাশাপাশি অনেকগুলো গোবুরা এক সাথে বেড়ে ওঠে ।  তাই সেখানে গোবুরার ঝোপ দেখা যায় । 

গোবরার কাণ্ড সবুজ রঙের ।  তবে গোলাকার নয় ।  চৌকোণো আকৃতির ।  কাণ্ড খুব নরম তাই সহজেই ভেঙে বা মচকে ফেলা যায় । 

গোবুরার পাতা সবুজ রঙের ।  পান আকৃতির ।  পাতার কিনারগুলো খাঁজকাটা ।  পানের মতো এর পাতারও শীর্ষফলক থাকে ।  পানের পাতার মতো গোবুরার পাতা মসৃণ নয় ।  পাতলাও নয় ।  পাতা বেশ পুরু ।  নরম ।  মখমলের মতো ।  পাতার দৈর্ঘ্য বোঁটার গোড়া থেকে শীর্ষফলক পর্যন্ত ৫ - ৬ ইঞ্চি ।  প্রস্থ সাড়ে তিন থেকে চার ইঞ্চি ।  পাতায় কুট গন্ধ আছে ।  তাই গরু - ছাগলের দ্বারা সাবাড় হবার ভয় থাকে না ।  ভয় হাতুড়ে কবিরাজদের নিয়ে ।  এরা সুযোগ পেলেই গোবুরার পাতা ও শিকড় তুলে বৈদ্যগিরি ফলায় ।  

গোবুরার ডাল ও কাণ্ডের আগার দিকে মঞ্জুরি বের হয় ।  মঞ্জুরি বহুপুষ্কপ ও গুচ্ছাকৃতির ।  প্রতিটা পাতায় গোড়ায় একগুচ্ছ মঞ্জুরি ঘিরে থাকে ।  ডাল বা কা - কেই মনে হয় আস্ত একগুচ্ছ মঞ্জুরি ।  তার ভেতর থেকে চারদিকে পাতা বেরিয়ে থাকে ।  মঞ্জুরিগুলো ত্রিকোনাকার প্যাকেট আকৃতির ।  প্রতিটা প্যাকেট থেকে একটা করে ক্ষুদ্র  বেগুনী ফুল বের হয় ।  

ফুল লম্বাটে ।  এক পাপড়ি বিশিষ্ট ।  ৭ - ৮ মিলিমিটার লম্বা ।  ফুল পতঙ্গ পরাগায়ী ।  তাই মধু থাকে ফুলে ।  ছোট মাছি ,  মৌমাছি ক্ষুদ্র কীটপতঙ্গের মাধ্যমে এদের পরাগায়ন ঘটে ।  

পরাগায়নের পর ফুল শুকিয়ে ঝরে যায় ।  তখন মঞ্জুরির ওই প্যাকেটগুলো ফলে পরিণত হয় ।  খুব ছোট ফল ।  ২ মিলিমিটার আকার হবে ওইসব ফলের ।  ফলের রং সবুজ ।  শুকিয়ে গেলে প্যাকেটের ভেতর থেকে বেরিয়ে আসে কাল রংয়ের বীজ ।  বীজ সরিষাদানার সাইজের ।  দ্বীবীজপত্রি । 

গোবুরার স্থানীয় নাম  :  গোবরে ফেলা ,  গোবুরা । 
ইংরেজি নাম  :  Malabar catmint . 
বৈজ্ঞানিক নাম  :  Anisomeles indica . 
বাংলার তরু লতা গুল্ম - ৪২






বাংলার তরু লতা গুল্ম ৪৪  :  পটপটি




বাঙালির শৈশব স্বার্থক করতে নানা রঙের সাজাতে বুনো গুল্ম লতার ভূমিকা ব্যাপক ।  কিছু কিছু উদ্ভিদ এদিক থেকে একটু বেশিই এগিয়ে ।  গাঁয়ের ছেলেমেয়েরা খেলনা নিয়ে খেলার সুযোগ কম পায় ।  কিন্তু প্রকৃতিতে কী খেলনার অভাব !  বিশেষ করে ঘর গেরস্থালির খেলায় বুনো গুল্ম লতা ,  বুনো ফুল ফুলের ভূমিকা বিরাট ।  রান্নাবাটির খেলায় কাঁঠাল পাতা ছিল আমাদের টাকা - পয়সা ।  কালকসিন্দার ফল হলো কাঁচকলা ।  তেলের অভাব মেটাতাম ভেন্নার বীজ বেঁটে ।  শিয়ালকাঁটার কা -  কেটে হতো সবজি ,  পানসে পিপলের কাণ্ড হলো চিংড়ি মাছ ।  আরও কত কী যে ছিল ,  এখন আর অত সবের নাম মনে নেই ।  তবে কাঁচা ঝাল হিসেবে একটা জিনিসই ব্যবহার করতাম পটপটির ফল ।  যার ভালো নাম রুয়েলিয়া ।  রুয়েলিয়ার ফল নিয়ে ছিল বিরাট আগ্রহ ।  কাঁচা পাকা দুই রকম ফলেই আমাদের আগ্রহ ।  কাঁচা ফল দিয়ে বানাতাম কাঁচা মরিচ ।  তবে বলে রাখি ,  রুয়েলিয়র ফল কিন্তু মোটেও ঝাল নয় ।  তবু কল্পনার রঙে তাকে ঝাল বানাতে আপত্তি কোথায় ! 
রুয়েলিয়া বুনো গুল্ম ,  একেবারে দুষ্প্রাপ্য নয় ।  কিন্তু তবুও এর ফল সহজে পাওয়া যেত না ।  কারণ ওগুলো সাবাড় করার জন্য আমাদের মতো ছেলেমেয়ের অভাব ছিল না ।  ফল আগ্রহের কেন্দ্রবিন্দুতে থাকলেও ফুল নয় ।  ফুল দেখতে সাদামাটা ।  অবশ্য সেটা কিশোর চোখে ।  আজ চোখ বদলেছে ।  তাই রূপ বদলেছে রুয়েলিয়ার ফুলেরও ।  রীতিমতো মুগ্ধ করার মতো এক ফুল । 

রুয়েলিয়া বর্ষজীবী গুল্ম জাতীয় উদ্ভিদ ।  বারোমাসি বলা চলে ।  বুনো ঝোপের আড়ালে ,  পরিত্যক্ত ফসল ক্ষেত ,  বাঁশবাগানে ঝোপের আড়ালে এদের দেখা মেলে ।  রুয়েলিয়া প্রকৃতির বড্ড লাজুক মেয়ে ,  তাই যেখানে - সেখানে এদের দেখা মেলে না ।  একটা জংলা মতো ছায়াঘেরা পরিবেশে এরা ভালো জন্মায় ।  ছোট্ট গুল্ম ।  উচ্চতা ১ থেকে ২ ফুট মাত্র ।  কাণ্ড শক্ত ।  কার বেড় কয়েক মিলিমিটার মাত্র ।  কাণ্ড থেকে চার পাঁচটা ডাল বের হয় ।  কাণ্ড সবুজ রঙের । 

রুয়েলিয়ার পাতা সবুজ রঙের ।  উপবৃত্তাকার ।  নরম ।  খুব পাতলা নয় ।  কিছুটা মখমলের মতো ।  পাতার উভয় পিঠে ও ডালে সাদা সাদা ক্ষুদ্র ক্ষুদ্র শুঁঙ্গ আছে ।  তবে শুঁঙ্গ বিষাক্ত নয় ।  পাতার বোঁটা থেকে শীর্ষ ফলক পর্যন্ত দৈর্ঘ্য ২ ইঞ্চি ।  প্রস্থ ১ ইঞ্চি ।  কাণ্ড ও ডালের ৩ - ৪ ইঞ্চি দূরে দূরে একটা করে গিঁঠ থাকে ।  প্রতিটা গিঁঠ থেকে ৩ - ৪টা পাতা বের হয় । 

রুয়েলিয়ার ফুল নীলচে সাদা ।  এক পাঁপড়ির ।  মাইকের মতো দেখতে ।  তবে পাঁচটা ফলকে বিভক্ত ।  তারা আকৃতির ।  গাছের তুলনায় ফুল বেশ বড়ই বলতে হবে ।  দু - ইঞ্চি মতো লম্বা হয় ফুল ।  ফুলের ব্যাস দেড় ইঞ্চি ।  মঞ্জুরি একপুষ্পক ।  প্রতিটা পাতার গোড়ায় একটা করে ফুল ফোটে । 
আগেই বলেছি রুয়েলিয়ার ফল ছোটদের আগ্রহের কেন্দ্রে থাকে ।  ফল দেখতে অদ্ভুত ।  আর দশটা ফলের মতো গোলাকার নয় ।  ঠিক যেন বর্ষার ফলা ।  ফলায় যেমন চিকন বাট থাকে ।  আগাটা তার তুলনায় চওড়া ।  রুয়েলিয়ার ফল সেরকম ।  ছবি দেখলে বুঝতে পারবেন ।  

কাঁচাফল সবুজ রংয়ের ।  বোঁটার গোড়া থেকে আগা পর্যন্ত ০ . ৭৫ থেকে ১ ইঞ্চি লম্বা হয় ।  ফল চ্যাপ্টা ।  চওড়া ২ - ৩ মিলিমিটার ।  কিন্তু গোড়ার দিকে ১ মিলিমিটারও নয় ।  ফল পাকলে ধূসর বাদামী ।  পাকা ফলও খুব পছন্দের ।  পাকা ফল পানিতে ফেললে পটপট শব্দ করে ফেটে যায় ।  তাই এর আরেক নাম পটপটি ।  আসলে ফল চার চেম্বারে ভাগ করা ।  পানির সংস্পর্শে এলে চেম্বারগুলো দ্রুত ফোটে আলাদা হয়ে যায় ।  

প্রতিটা চেম্বারের ভেতর আট দশটা করে পাতলা বিচি আছে ।  বিচি অনেকটা মরিচ কিংবা টমেটোর বিচির মতো ।  ততটাই ছোট এবং পাতলা ।  বীজ দ্বিবীজপত্রী ।  বর্ষার শুরুতেই বীজ থেকে চারা গজায় ।  শেষ দিকে এসে ফুল ফল ধরে । 
এদেশের যত্রতত্র দেখা গেলেও ,  পটপটি কিন্তু এই এদেশের উদ্ভিদ নয় ।  এর আদি নিবাস দক্ষিণ আমেরিকার গায়ানা ,  পেরু ও কলম্বিয়া ।  ষোড়শ শতককে স্প্যানিশ মিশনারি ফাদার ফারনান্দোর জাহাজে চেপে এদেশে আসে পটপটি ।  মোঘল সম্রাটদের বাগানেও এই বুনো উদ্ভিদটি জায়গা করে নেয় । 
স্থানীয় নাম  :  পটপটি
ইংরেজি নাম  :  Popping pod . 
বৈজ্ঞানিক নাম  :  Ruellia tuberosa . 
বাংলার তরু লতা গুল্ম ৪৩  :  গোবুরা






বাংলার তরু - লতা - গুল্ম - ১৭  :  মানকচু




শরতের শুভ্র বিকেল ।  ভ্যাপসা গরমে ঘরে টেকা দায় ।  দাড়িয়াবান্ধা কিংবা গোল্লাছুটের আসর বসে বাড়ির উঠোনে ।  রোজ ।  তবে মাঝে মাঝে বাগড়া দেয় বড়রা ।  উঠোন জুড়ে বাঁশের আড়া বানিয়ে তাতে শুকাতে দেয়া হয় সদ্য পাটখড়ির গা থেকে ছাড়িয়া আনা পাটের ভেজা আঁশ ।  অথবা পাটখড়ির বড় বড় ঝুটিগুলো দখল করে নেয় আমাদের খেলবার জায়গাটুকু ।  তখন বাধ্য হয়েই অন্য খেলার দিকে ঝঁকতে হয় আমাদের ।  বাছতে হয় এমন এক খেলা ,  যাতে জায়গা লাগে কম আবার খেলার আনন্দে এতটুকুও ঘাটতি না পড়ে ।  এ অবস্থায় সবচেয়ে মজার খেলাটার প্রধান উপাদান পাট ,  পাটখড়ি আর মানকচুর পাতা । 
কয়েকটা মোটা পাটখড়ি কেটে তা দিয়ে তৈরি হত আমাদের খেলাঘরের খুঁটি ,  বেড়া ,  চাল এমনকী কাঠামোও ।  তারপর সেই চালের ওপর বিছিয়ে দেয়া হত গোটা তিনেক মানকচুর পাতা ।  ব্যাস ,  তৈরি আমাদের খেলাঘর ।  বৃষ্টির পানিও আর নাগাল পাবে না আমাদের  । 
মানকচু নিয়ে এই ছিল আমাদের শৈশবের উজ্জ্বলতম স্মৃতি ।  মানকচু এরপরেও ছিল ,  এখনো বহাল তবিয়তে আছে ।  কত খেয়েছি ,  গাল ধরেছে ,  কিন্তু সেসব কোনো স্মৃতিই শৈশবের খেলঘরের ছবিকে ম্লান করতে পারেনি । 
প্রিয় সচল ,  নিশ্চয়ই এতক্ষণে বুঝে গেছেন ,  আজ আমি মানকচুর প্যাঁচাল পাড়তে চাচ্ছি । 

বাংলাদেশের কচুগুলোর ভেতর এর আলাদা একটা কদর আছে ,  সেটা এর বিশাল আকারের জন্য ।  আর কোনো কচুগাছ এতো বড় আর এত মোটা হয় বলে আমার জানা নেই ।  আর অন্য জাতের কচুর সাথে এর তুলনা করতে গেলে লিলিপুট আর গালিভারের কথা মনে পড়ে যাবে আগে । 

মানকচু সকলসহা ,  তাই সবকালে সবখানে বেড়ে উঠতে পারে ।  মানে বারোমাসি উদ্ভিদ আর কি ।  শুকনো খটখটে মাটিতে যেমন স্বাচ্ছন্দ্যবোধ করে ,  তেমনি ভেজা কিংবা ছায়াযুক্ত মাটিতে এদের অবাধ বংশবিস্তারেও বাধা নেই ।  তবে স্থানভেদে এদের স্বাদের তারতম্য হয় ।  ছায়াযুক্ত কিংবা ভেজা মাটিতে যেসব কচু বেড়ে ওঠে সেগুলো খেলে গালচুলকানো সম্ভবনা অনেক বেশি ।  অন্যদিকে শুকনো - উর্বর মাটির কচুতে গাল ধরার সম্ভবনা খুবই  কম । 

মানকচু গাছ স্থানভেদে ০ . ৫ থেকে ১২ ফুট পর্যন্ত উঁচু হতে পারে ।  ছায়াযুক্ত ,  অনুর্বর ও আর্দ্র মাটির কচুগাছ খুব বেশি লম্বা লম্বা হয় না ।  শুকনো - উর্বর মাটির গাছ বেশ লম্বা হয় ।  তাছাড়া কাল ভেদেও মানকচুর উচ্চতা ভিন্ন হয় ।  সাধারণত বর্ষাকালে মানকচুর উচ্চতা সর্বোচ্চ হয় ।  গ্রীষ্ম ও শীতকালে মানকচুর উচ্চতা সবচেয়ে কম হয় ।  মানকচু বহুবর্ষজীবি উদ্ভিদ । 

মানকচু ঘাসজাতীয় উদ্ভিদ ।  এর আলাদা কোনো কাণ্ড নেই -  - মূলের যে অংশটুকু মাটির ওপরে থাকে সেই অংশটাকে এর কাণ্ড বললে বোধকরি খুব বেশি ভুল হবে না ।  

কাণ্ডসহ এর পুরো মূল ২ - ৫ ফুট পর্যন্ত লম্বা হতে পারে ।  মূলের বেড় ১০ ইঞ্চি পর্যন্ত হতে পারে ।  মূলের মাটির ভেতরকার অংশের রং ধূসর ,  তবে কাতলে ভেতরটা সাদা ।  মাটির উপরকার অংশের রং সবুজ । 

মানচুর শাখা - প্রশাখা থাকে না ,  সরাসরি মূল বা কাণ্ড থেকে প্রথম পাতাটা বের হয় ।  প্রতিটা পাতার গোড়ার দিকটা বেশ ফোলা থাকে ।  সপ্তাহ খানেকের মধ্যে পাতার সেই ফোলা অংশ ফুঁড়ে বেরিয়ে আসে জড়ানো নতুন পাতা ।  

মানকচুর পাতা বেশ বড় ।  বাংলাদেশে মানকচু পাতার চেয়ে বড় পাতা কেবল কলাগাছের ।  মানকচুর পাত উপবৃত্তাকার ।  গাছের উচ্চতানুযায়ী পাতা ৪ ইঞ্চি থেকে ৪ ফুট পর্যন্ত লম্বা হতে পারে ।  প্রস্থ সর্বোচ্চ ২ ফুট পর্যন্ত হতে পারে । 

পাতার বোঁটা ৪ ফুট পর্যন্ত লম্বা আর ৬ ইঞ্চি মোটা হতে পারে ।  পাতা সরল ।  পাতার বোঁটার দিকটা দুই ভাগে বিভক্ত ।  পাতা বোঁত বেশ নরম এবং একেবারে মসৃণ ।  পাতার রং গাঢ় সবুজ ,  কচিপাতার রং হালকা সবুজ ।  

পাতা শুকিয়ে ঝরে যায় না ,  বরং পাতায় প্রচুর পানি থাকে বলে বয়স্ক পাতা পচে - গলে কাণ্ড থেকে খসে পড়ে ।  

মানকচুর ফুল - ফল হয় না ।  সাধারণত অঙ্গজ প্রজননের মাধ্যমে বংশবিস্তার ঘটে ।  কচুর মূল থেকে সরাসরি নতুন চারা জন্মে ।  তাই একটা গাছ কোথাও জন্মলে কয়েক মাসের মধ্যে সেখানে বহু নতুন চারা জন্মে মানকচুর ঘন ঝাড় তৈরি করে ফেলে । 
মানকচুর ইংরেজি নাম Giant Taro .  বৈজ্ঞানিক নাম Alocasia macrorrhiza . 






বাংলার তরু - লতা - গুল্ম - ২৪  :  কেঁউ




মাঝে মাঝে স্মৃতিরা ভিড় করে ।  বিষণ্ন হয়ে হয়ে ওঠে মন ।  শৈশব - কৈশোরের রঙিন জীবন হাতছানি দেয় ।  কিন্তু সময়কে তো আর পেছনো যায় না ।  তাই বর্তমানে বসেই অতীতকে খোঁজার মধ্যেও আলাদা সুখ ।  আর এই সুখের আশাই আমি সেলফোনটা হাতে নিয়ে ঘুরে বেড়াই গাঁয়ের মাঠে ,  নদীর ঘাটে ,  ঝোপে - জঙ্গলে ।  কিশোর বেলার বন্ধুদের কারও সাথে দেখা হয়ে গেলেই ক্যামেরা বন্দি করে ফেলি । 
বছর তিনেক আগের কথা ।  আমাদের গ্রামে আমাদের গ্রামে একটা পার্ক আছে ,  সেকথা আগেই বলেছি পাঠকদের ।  তো একদিন পার্কের মালিক কুদ্দুস কাকা ঘুরিয়ে - ঘুরিয়ে তাঁর পার্কে কোথায় কোন কোন বিলুপ্তপ্রায় উদ্ভিদ আছে তা দেখাচ্ছিলেন ।  হঠাৎ চোখে পড়ল অপরূপ এক বুনো ফুল ।  এক লহমায় বর্তমান থেকে চলে গেলাম ২০ বছরেরও বেশি আগের জীবনে ।  সেদিনই প্রথম পরিচয় হয়েছিল নিভৃতবাসী এই মেঠোফুলটার সাথে । 

বর্ষার দিনগুলো একটু বড়ই হয় ।  অলস ঘরে বসে সময় কাটতেই চাই না ।  বৃষ্টির পর গোটা পৃথিবী ছেয়ে যায় মলিন আলোয় ।  আমরা খেলতে যাই আম বাগানে ।  দাঁড়িয়াবান্ধা ,  গোল্লাছুট ,  মার্বেল আর লাটিম খেলার আসর বসে ।  খেলতে খেলতে মার্কেল লাটিম অনেক সময় হাত ফসকে ছুটে যায় ভাট আর আশশেওড়ারা ঘন ঝোপের আড়ালে ।  খেলা ফেলে ছুটতে হয় আগে সেগুলো খুঁজতে ।  হঠাৎ সেদিন চোখে পড়ল জংলার ভেতরে নিজেকে আড়াল করে রেখেছে এক মোহনীয় ফুল ।  তারপর কতবার বন - বাদাড়ে - এর দেখা পেয়েছি তার ইয়াত্তা নেই ।  তবে শেষ কবে দেখেছি তা এখন স্মৃতি হাতড়েও বলতে পারব না ।  আসলেই কী হারিয়ে গিয়েছিল এই অপরুপ প্রকৃতিশোভা ?  হয়তো বা ।  অথবা হয়তো মন থেকে মুছে গিয়েছিল বলেই চোখের সামনে থাকলেও মনের দৃষ্টিতে ধরা পড়েনি । 
কেঁউ - এর সাথে পুর্নমিলনের পর পর কুদ্দুস কাকাকে জিজ্ঞেস করেছিলাম ,  গাছের নামটা কী ?  তিনি বলতে পারেননি ।  গায়ের অনেক মুরুব্বিকেও শুধিয়েছি ।  তারাও অপারাগ ।  কিছুদিন আগে আামার খালার বাড়ির উঠোনে ফূলবাগানে একটা চারা দেখলাম ।  খালাতো ভাই পারভেজকে জিজ্ঞেস করলাম নামটা ।  ও বলল ,  দোলনচাপা ।  কিন্তু কেন জানি মনে ধরল না ।  দোলন চাপা আমি দেখিনি ।  তাই নিশ্চিত হতে পারছি না ও ঠিক বলেছে কিনা ।  গুগলে সার্চ দিয়ে ,  অধ্যাপক দ্বিজেন শর্মার প্রকৃতিসমগ্র ঘেঁটে নিশ্চিত হলাম ওটা দোলনচাপা নয় ।  তাহলে কী নাম এর ? 

সমাধাটা এলো জগন্নাথ বিশ্ববিদ্যালয়ের উদ্ভিদ বিজ্ঞানের অধ্যাপক ড .  হাসনা বেগমের ভেষজ উদ্ভিদের গুনাবলী নামের বই থেকে ।  কেঁউ -  - এটা কোনো নাম হতে পারে সে কথাও জানলাম এই প্রথম ।  বাড়তি এবং জরুরি পাওনা হিসেবে পেলাম বৈজ্ঞানিক নামটাও । 

কেঁউ বহুবর্ষজীবী গুল্ম জাতীয় উদ্ভিদ ।  সাধারণত ছায়াযুক্ত স্থানে ও ঘন ঝোপ - ঝাড়ের ভেতরে স্যাঁতসেঁতে জায়গায় জন্মায় ।  গাছ ঝোপালো ।  শিকড় থেকেই অনেক ডালপালা বেরিয়ে ঘন ঝোপ সৃষ্টি করে ।  কেঁউ ঝোপ ৫ - ৬ ফুট পর্যন্ত লম্বা হতে পারে ।  কাণ্ডের রং সবুজ ।  শক্ত ।   কাণ্ডের শীর্ষপ্রান্তে ১ - ২টা ডাল বের হয় ।  কাণ্ড ১ - ১ . ৫ ইঞ্চি মোটা হয় ।  

কেঁউ গাছের পাতার রং সবুজ ।  উপবৃক্তাকার ,  একপক্ষল পাতার বোঁটা ঠিক আর দশটা উদ্ভিদের বোঁটার মত নয় ।  বরং ফিতার মত ।  ফিতাকৃতির বোঁটা কাণ্ডের গায়ে শাড়ির মত পেঁচিয়ে থাকে ।  পাতা মসৃণ ।  পাতা ৫ - ১০ ইঞ্চি পর্যন্ত লম্বা হতে পারে ।  মাঝ বরাবর পাতার প্রস্থ ৩ - ৪ ইঞ্চি ।  পাতার সামান্য পুরু ,  নরম ।   পাতার নিচের দিকটা পশমের মতো লোমে ঢাকা ।  

কেঁউয়ের ফুল অসম্ভব সুন্দর ।  তবে যেটাকে ফুল বলছি সেটা ঠিক ফুল নয় ,  পুষ্ণমঞ্জরি ।  পুষ্পমঞ্জিরি গুচ্ছ আকারে থাকে এবং এর রং লাল ।  

মঞ্জরিতেও ত্রিকোণাকার পাতলা পাপড়ি আছে ।  প্রতিটা ত্রিকোণের ভেতর থেকে একটা করে মাইকাকৃতির সাদা ফুল ফোটে ।  ফুলের তেমন গন্ধ নেই ।  মৌসুমি ফুল ,  বর্ষার শেষ দিকে ফুল ফোটে ।  

ফুল থেকে ফল হয় কিনা সঠিক জানি না ।  কন্দমূল জাতীয় উদ্ভিদ ,  তাই মূল থেকেই এর বংশবিস্তার ঘটে । 
কেঁউ - এর বৈজ্ঞানিক নাম  :  Costus speciosus  ( Koening )  Sm . 
আগের পর্ব  :  বাংলার তরু - লতা - গুল্ম - ২৩  :  মোরগফুল / মোরগঝুটি






ক্ষুদে ব্যাঙের আস্তানায়




পৃথিবীর সব প্রাণীদেরই বোধহয় ছোট বড় আছে ।  ছ - সাত ফুটি বিশালাকার মানুষ যেমন আছে ,  আছে চার - সাড়ে চারফুটি পিগমি মানবও ।  প্রায় সব গোত্রভুক্ত প্রাণীদের দানাবাকৃতির আর ক্ষুদ্রাকৃতির দেখা মেলে । 
আজ আমি ক্ষুদে ব্যাঙের গল্প শোনাবো ।  ছোটবেলায় প্রচুর দেখেছি ব্যাঙগুলো ।  বড়দের জিজ্ঞেস করলে বলত ব্যাঙাচি ।  কিন্তু বড় হয়ে জানালাম পূর্ণাঙ্গ ব্যাঙ আর ব্যাঙাচির বেশ পার্থক্য আছে ।  ব্যাঙের জীবনের পাঁচটা পর্যায় থাকে ।  ব্যাঙ উভচর প্রাণী ।  ডিম পাড়ে পানিতে ।  চাকবেঁধে ডিমগুলো উভচর কোনও গাছপালার গোড়ায় লেগে থাকে ।  তারপর ডিম ফুটে অদ্ভুত ধরনের বাচ্চা বের হয় ।  একে ঢেডপোল বলে ।  ঢেডপোলের মাথা ও লেজ থাকে ।  মাথাটা গোলাগাল ।  মোটা মোটা দুটো চোখ আছে ।  মুখ আছে ।  এরা কীটপতঙ্গ খেয়ে বেঁচে থাকে ।  ঢেডপোলের মাথার সাথে লম্বা একটা লেজ ।  দেহ বা ধড় বলতে কিছু নেই ।  মোটকথা ঢেডপোল দেখতে ক্ষুদ্র একটা ঝাড়ুর মতো ।  

তারপর ধীরে ধীরে ঢেডপোলের দুটো পা গজায় ।  পা দুটো থাকে মাথার কাছাকাছি ।  এটা ব্যাঙের জীবচক্রের তৃতীয় পর্যায় !  চতুর্থ পর্যায়ে ব্যাঙের চেহারা হয়ে যায় অনেকটা সরিসৃপের মতো ।  এ সময় কিছুটা ব্যাঙের আকৃতি পায় ।  লেজটাও অনেকখানি ছোট হয়ে আসে ।  পেছনের পা দুটোও গজায় ।  কিন্তু ব্যাঙের চেয়ে গিরগিটির সাথে মিল বেশি থাকে ।  ব্যাঙের এই অবস্থানকে বলে ইয়ংফ্রগ ।  

এরপরেই পূর্ণাঙ্গ ব্যাঙ ।  অতএব আমরা যে ছোট ছোট ব্যাঙগুলো দেখেছি ওগুলো আসলে কী ?  আর যাই হোক ব্যাঙাচি নয় ।  ওটা আসলে ক্ষুদের জাতের কোনও পূর্ণাঙ্গ ব্যাঙ । 
এখন আর গ্রামে তেমন থাকা হয় না ।  তাই গ্রামীণ মাঠের ক্ষুদ্র প্রাণীদের চোখের দেখাটাও দেখতে পারি না ।  ২০১৫ বইমেলায় পর বাড়ি গিয়েছিলাম ।  সাথে ক্যামেরা - ট্রাইপড তো আছেই ।  উদ্ভিদ ও পাখিদের ছবি তুলব ।  সাথে কীটপতঙ্গ আর মেঠোপ্রাণীরাই বা বাদ যাবে কেন ? 

কে যেন খবর দিল ,  সকালে নদীর পাড়ে শামুকখোলের আড্ডা জমে ।  তাই সাতসকালে খালাতো ভাই পারভেজকে নিয়ে বেরিয়ে পড়লাম ইছামতীর দিকে । 
নদীর কিনারে ধানক্ষেত ।  তারপর পাশে উভচর উদ্ভিদ পসরা ।  একটা কেশবদাম ফুল দেখে থেমে গেলাম ।  ক্যামেরা নিয়ে এগিয়ে গেলাম তার দিকে ।  তারপর অসাধারণ কিছু ছবি উপহার দিল প্রকৃতি ও ক্যামেরা ।   রাতভর শিশির জমছে ঘাসের ডগায় ।  ধানের শিষের মুক্তোদানার মতো শিশির বিন্দু ।  অবধারিতভাবে তখন কবিগুরুর চরন মনে পড়ে গেল -  - 

দেখা হয় নাই চক্ষু মেলিয়া
ঘর হতে শুধু দুই পা ফেলিয়া
একটি ধানের শীষের উপর একটি শিশির বিন্দু ! 


ঘাসের শিশির পায়ে ঠাণ্ডা পরশ বুলিয়ে দিচ্ছে ।  অন্যরকম শিহরণ জেগে উঠল দেহমনে ।  তারপর এক পা করে এগোই ওই ছোট ছোট ঘাসের ফাঁক দিয়ে কী যেন উচ্চিংড়ের মতো লাফিয়ে পালিয়ে যায় ।  

খেয়াল করে দেখি উচ্চিংড়ে নয় ।  ছোট্ট ছোট্ট ব্যাঙ ।  এতদিনে আবার দেখা ।  পারভেজকে বললাম ,   ‘ থাম ,  ছবি তুলব ।  ’ 
তুললাম ও ।  কিন্তু এই ছবি দেখালে কেউ বিশ্বাস করবে না এগুলো এত ছোট ।  

অতএব একটা ধরে হাতে তুলে নিলাম ।  ধরলাম আমের পাতা দিয়ে ,  যাতে কষ্ট না পায় ব্যঙটা ।  ব্যাঙ যখন লাফিয়ে চলছিল তখন আমের পাতা সামনে ধরলাম ।  বেচারা ওর ওপর উঠে পড়ল ।  

তারপর পাতা থেকে পানি ঢালার মতো করে হাতের তালুতে ঢাললাম ।  

ব্যাটা কিছুতেই ছাতের ওপর থাকবে না ।  লাফিয়ে পালাতে চায় ।  

তাই বেশ কয়েকবার কয়েকটাকে পাকড়াতে হয়েছে ।  অপূর্ব সব ছবি দিয়ে গেছে ব্যাঙগুলো । 

প্রিয় সচল ,  এই পিগমি ব্যাঙটার স্থানীয় ইংরেজি ,  বৈজ্ঞানিক কোনও নামই আমার জানা নেই ।  এশিয়ায়াটিক উদ্ভিদ   ‘  বাংলাদেশ উদ্ভিদ ও প্রাণী জ্ঞানকোষ ’  - এর পঁচিশ তম খণ্ডে বাংলাদেশের বাঙগুলোর পরিচিতি আছে ।  তাতে সবচেয়ে যে ছোট ব্যাঙের হদিস পেলাম ,  দৈর্ঘ্য ৩ সেন্টিমিটিার ।  আমাদের এই ব্যঙাটা ১ সেন্টিমিটারের বেশি নয় ,  তা ছবি দেখেই আশা করি বুঝতে পেরেছেন ।  তাছাড়া বইয়ের ওই ব্যঙয়ের চেহারাও এর মতো নয় ।  কোনও সচল যদি ব্যঙটার নাম পরিচয় জানেন ,  দয়া করে মন্তব্যের ঘরে জানাবেন । 






বাংলার গুল্ম - তরু - লতা - ১১  :  হাতিশুঁড়




কিছু কিছু উদ্ভিদ আছে একেবারে ব্যাতিক্রমি চেহারার ।  আর এই ব্যতিক্রমিতার কারণেই তারা মানুষের দৃষ্টি কাড়ে অতি সহজে ।  ছোট্টবেলায় হাতিশুঁড় নামের উদ্ভট চেহারার এই উদ্ভিটি নিয়ে আগ্রহের শেষ ছিল না ।  আমাদের খামার বাড়ির উঠনো শত শত হাতিশুঁড় এক সাথে বেড়ে উঠত ।  কোনো কোন বছর যদি হাতিশুঁড় সেখানে না দেখতে পেতাম তবে অন্য কোনোখান থেকে দশ - বিশটা চারা এনে লাগিয়ে দিতাম উঠোনে । 

হাতিশুঁড়ের নামকরণের সার্থকতা এর চেহারাতেই ।  বিশেষ করে পুষ্প মঞ্জরিতে ।  এর পুষ্পদণ্ড দেখলেই প্রথমেই হাতির শুঁড়ের কথা মনে পড়বে ।  এ কারণেই এর এমন নাম । 

ইছামতীর তীরে বেড়ে ওঠা কিছু হাতিশুঁড়
হাতিশুঁড়কে ঠিক বিরল প্রজাতির উদ্ভিদ বলা যায় না ।  এটা ঠিক আগের তুলনায় সংখ্যায় অনেক কমেছে ।  কিন্তু এখণো গ্রাম বংলার যত্র তত্র এদের দেখা মেলে ।  হাতিশুঁড় মোটামুটি সব ধরনের মাটিতেই বেবড়ে উঠতে পারে ।  তাই ভেজা শ্যাতেশাতে মাটিতে যেমন দেখা যায় ,  আবার শুকনো খটখটে মাটিতেও দিব্যি বেড়ে ওঠে হাতিশুঁড় গাছ ।  সাধারণত পরিত্যক্ত বাঁছড়া ,  মেঠো ঝোপ - জঙ্গল ,  ক্ষেতের আইল ,  নদী কিংবা পুকুরের পাড় ,  বাঁশবাগান ,  আমবাগান এমনকী ফসলের ক্ষেতেও হাতিশুঁড়দের দেখা মেলে ।  তবে একেবারো ঘন ঝোপের মধ্যে তেমন দেখা যায় না ।  তবে লোকালয়ে মানুষের বসত বাড়ির আশেপাশে হাতিশুঁড় গাছ দেখা মেলে । 

হাতিশুঁড় গুল্ম জাতীয় উদ্ভিদ ।  একেকটা গাছ ১ - ২ ফুট লম্বা হয় ।  ডালপাল তেমন হয় না ।  হলেও ১ / ২ টার বেশি নয় ।  তাই ঘন ঝোপ তৈরি করা এদের পক্ষে সম্ভব নয় ।  হাতিশুঁড়ের কাণ্ড সাদাটে সবুজ রংয়ের ।  শুঁড়টুকু বাদ দিলে গাছের পুরো উচ্চতাটুকু কাণ্ড দখল করে আছে ।  কাণ্ড মোটমুটি নরম ।  কাণ্ডের বেড় গড়ে আধাইঞ্চি ।  মৌসুমি উদ্ভিদ ।  জন্মায় শীতকালে ।  বসন্তে ফুল আসে ।  

গাছের মতো হাতিশুঁড়ের পাতার চেহারাও অদ্ভুত ।  মানে বিদঘুটে টাইপের আর কি ।  পাতা গাঢ় সবুজ রঙের ।  পাতার সাদাটে - বাদামী ফুটকি থাকে ।  পাতা একপক্ষল ।  অমসৃণ ।  বোঁটা সাধারণত এক ইঞ্চি লম্বা ।  হাতিশুঁড়ের পাতার আকৃতি বর্শার ফলার ।  পাতা ২ - ৪  ইঞ্চি লম্বা হয় ।  পাতার প্রস্থ মাঝ বরাবর ১ - ২ ইঞ্চি । 

ছবি  :  সাপলুডু
আগেই বলেছি হাতিশুঁড়ের পুষ্প মঞ্জরিটাই হাতির শুঁড়ের মতো দেখতে ।  ছবি দেখে নিশ্চয়ই বুঝতে পারছেন ,  এর মঞ্জরি বহুপুষ্পক ।  মঞ্জরি ৪ - ৬ ইঞ্চি পর্যন্ত লম্বা হয় ।  আর চওড়া এক সেন্টিমিটার ।  মঞ্জরির দুই পাশে থাকে ফুলের দুইটি লাইন ।  প্রতিটা লাইনে কলমি ফুলের মতো অসংখ্য ক্ষুদ্র ক্ষুদ্র ফুল থাকে ।  ফুলের আকার এতো ছোট যে আকৃতি সম্পর্কে অনুমান করে বলা কঠিন ।  তবে এর ব্যাসের হিসাব করতে গেলে ইঞ্চি বা সেন্টিমিটারে কাজ হবে না ।  মিলিমিটারে হিসাব করতে হবে ।  ছবি দেখে নিশ্চই অনুমান করতে পারছেন ,  ফুলে একটাই পাঁপড়ি ।  তবে ফুলে তেমন গন্ধ আছে বলে আমার জানা নেই ।  বসন্তকালে হাতিশুঁড়ে মঞ্জরি দেখা যায় ।  কিছুদিনের মধ্যেই মঞ্জরিতে ফুল আসে । 

বলার অপেক্ষার রাখে না ,  এক রত্তি যার ফুল তার বীজটাও নিশ্চয়ই একফোঁটা ।  ফুল ঝরে যাওয়ার পরে শুঁড়ের গায়ে ধনিয়া দানার সাইজের বীজ আসে ।  বীজের খোসা ধাকে না ।  তাই একে ফল না বলে বীজই বললাম ।  কাঁচা বীজ গাঢ় সবুজ রংয়ের আর পাকা বীজের রং বাদামী ।  বীজ কয় পত্রি তা আমার জানা নেই ।  বসন্তেই মঞ্জরিতে বীজ আসতে শুরু করে ।  গ্রীষ্মে বীজ পাকে এবং গাছ মারে যায় । 

হাতিশুঁড়ের বৈজ্ঞানিক নাম Heliotropium Indicum . 
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্য পোস্টগুলো — 
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা
বাংলার গুল্ম - তরু - লতা - ৪  :  আকন্দ
বাংলার গুল্ম - তরু - লতা - ৫  :  আশশেওড়া
বাংলার গুল্ম - তরু - লতা - ৬ :  কচুরিপানা
বাংলার গুল্ম - তরু - লতা - ৭  :  বৈঁচি
বাংলার গুল্ম - তরু - লতা - ৮  :  শেওড়া
বাংলার গুল্ম - তরু - লতা - ৯  :  শিমুল
বাংলার গুল্ম - তরু - লতা - ১০  :  ভেরেণ্ডা  /  কচা 






বাংলার গুল্ম - তরু - লতা - ১  :  শিয়ালকাঁটা




কাঠফাটা চৈত্রের গ্রামবংলা ।  দুপুরের পর যেন ঝপ করে নিস্তব্ধ হয়ে যায় ।  কাজ না থাকলে ক্লান্তি আর অলসতার কাছে হেরে গিয়ে বিছানায় গা এলিয়ে দেয় বড়রা ।   কিন্তু বাড়ির দুরন্ত ছেলেটা -  - তার কি ঘুমালে চলে !  আশ্চর্য পৃথিবীর অবারিত সৌন্দর্য তাকে হাতছানি দেয় ।  বাতাবী লেবুগাছটা ভরে উঠেছে সাদা সাদা ফুলে ।  আমের শাখায় শাখায় ঝোকা ঝোকা মুকুল কিংবা ছোট্ট গুটি ।  আম - বাতাবীর মুকুল আর ভাট ফুলের পাগলকরা সুবাস ,  ঝাঁ চকচকে চৈত্রালোকে আগুন লাগা শিমুলের রক্তিম ছটা -  - সব মিলিয়ে যে নৈসর্গিক প্রকৃতির অবতারণা ,  তা কেবল ওই দুরন্ত বালকের চিত্ত হরণের জন্য !  বসন্তের পুষ্প - পত্র - মঞ্জরি ,  কোকিলের কলতান ,  পাপিয়ার  ‘ পিউকাহা ’  কিংবা হলদে পাখির  ‘ বউ কথা কউ ’  আঁকুতির মূল্য কেবল ওই বালকটিই দিতে জানে ।  রোদেপুড়ে সোনামুখ তামাটে হলে তার বয়েই গেল ।  বিকেলে আমতলায় বসবে দাড়িয়াবান্ধা ,  গোল্লাছুট কিংবা ব্যাট বলের আসর ।  প্রকৃতিকে জানার ,  ফুলের সাথে পাখির সাথে মিতালি করার এই তো শুভক্ষণ !  অতএব রোদে পোড়ার ভয় তুচ্ছ করে ,  মায়ের বকুনির অবজ্ঞা করে সেই ডঙ্কা দুপুরে সে বেরিয়ে পড়ে বন - বাদাড়ে ,  ঝোপে - ঝাড়ে । 
ওপরের ভণিতাটুকু কেবল সচলের স্মৃতিকে নাড়া দেয়ার জন্য ।  যে সচল গ্রামে জন্মেছেন ,  শৈশব কেটেছে গাঁয়ের ধুলো কাদা মেখে ,  তিনি কী বুকে হাত দিয়ে বলতে পারবেন ওই দুরন্ত বালক তিনি নন ।  যাই হোক ,  আসল কথায় আসি ।  গ্রামে গিয়ে ঝোপ - ঝাড় দাবড়ে বেড়ানোর স্বভাব আমার আজো আছে ।  আছে ছবি তোলার নেশা ।  ডিজিটাল ক্যামেরা অবশ্য নেই ।  তবে মাল্টিমিডিয়া ফোনসেট দিয়েই কাজ চলে যায় ।  টপাটপ তুলে ফেলি শৈশব - কৈশরের প্রাণের সখাদের ছবি ।  আজ পোস্ট করলাম প্রিয় বন্ধু শিয়ালকাটার কিছু আলোকচিত্র । 

শিয়ালকাঁটা গুল্ম জাতীয় উদ্ভিদ ।  এর পাতা ও ফলের গাঁয়ে কাঁটা থাকে ।  এর পাতা ও ফল দেখলে সবার আগে শিয়ালের লেজের কথা মনে মনে আসে ।  একারণেই  হয়তো এর নাম শিয়ালকাঁটা ।  বাংলাদেশের সবগাঁয়ে দেখো মেলে এদের ।  একটু সুযোগ পেলেই ,  বাঁছড়া কিংবা মেঠোপথের পাশে মাথা উঁচু করে উঁকি দেয় ।  
 
বড় বড় আম কাঁঠালের বাগানের ছায়াতেও এরা দিব্যি নিজেদের মানিয়ে নিতে পারে ।  

প্রচণ্ড তাপ সহ্য করতে পারে ।  তাই শুকনো খটখটে মাটিতে বসবাস করতেও এদের আপত্তি নেই এদের । 
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্য পোস্টগুলো
বাংলার গুল্ম - তরু - লতা - ২  :  ভাঁটফুল
 
আবার আদ্রমাটিও অপছন্দ নয় ।  তাই পুকুর বা ডোবার পাড়েও সাচ্ছন্দ্যে বাঁচতে পারে শিয়ালকাঁটা । 

শিয়ালকাঁটার গাছ ১ থেকে সর্বোচ্চ ৩ ফুট উঁচু হতে পারে ।  তবে গড় উচ্চতা দুই ফুট ।  এর পতা ও কাণ্ডের রং হালকা বা সাদাটে সবুজ । 
 
শিয়ালকাঁটার কাণ্ড নরম ।  কাণ্ডে কাঁটা থাকে না ।  পাতা লম্বাটে ,  একপক্ষল ।  পাতার প্রান্তভাগ খাঁজকাটা ।  প্রতিটা খাঁজ সরু হয়ে কাঁটায় পরিণত হয়েছে ।  পাতার দৈর্ঘ্য ২ - ৪ ইঞ্চি । 

শিয়ালকাঁটা ফুল হলুদ রঙের ।  প্রতিটা বোটায় একটা করে ফুল খাকে ।   প্রতিটা ফুলের ছয়টা করে পাঁপড়ি ।  ফুলের ব্যাস ১ . ৫ ইঞ্চি ।  সাধারণত ফাল্গুন মাসে ফুল ফোটে । 

শিয়ালকাঁটার ফল সাধারণত এক ইঞ্চি লম্বা হয় ।  অনেকটা তিলের ফলের মতো দেখতে । ফলের সারা গায়ে কাটা থাকে । ফল চার শিরা ।  ফলের ভেতরে পাতলা দেয়াল দ্বারা চারটা খোপে ভাগ করা ।  প্রতিটা খোপের ভেতর ৪০ - ৫০টা বীজ থাকে ।  বীজ দেখতে একেবারে সরিষা দানার মতো ।  চৈত্র মাসের শেষ হতে বৈশাখ মাসের প্রথম সপ্তাহের মধ্যে বীজ পাকতে শুরু করে ।  
 
শিয়ালকাঁটা মৌসুমি উদ্ভিদ ।  একবার ফল দিয়েই মারা যায় ।  আয়ু সাধারণত তিন মাস ।  এর ইংরেজি নাম Maxican Flower .  বৈজ্ঞানিক নাম আমার জানা নেই ।  কেউ দয়া করে জানালে তবে এই লেখা পূর্ণতা পায় । 
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্যপোস্টগুলো
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা






বড্ড মরে যেতে ইচ্ছে করছে স্যার ! 




সব মিলিয়ে বিশ বছরেরও বেশি শিক্ষাজীবন ।  বিশ বছরে কত শিক্ষককে পেয়েছি ,  কত জনের কাছে পড়েছি ,  অনেকের নাম হয়তো মনে করতে পারব না ।  এতসব শিক্ষককের ভিড়ে সবাই প্রিয় হতে পারেননি ।  সবাইকে ভাল লাগেনি ।  কিন্তু কিছু কিছু মানুষ থাকেন ,  তাদের ব্যক্তিত্বই তাঁদেরকে ভাল লাগাতে বাধ্য করে ।  আকাশে লক্ষ কোটি তারার ভিড়ে যেমন ধ্রুব তারাকে খুব সহজে আলাদা করে চেনা যায় ।  তেমনি বিশ বছরের শিক্ষজীবনের বহু শিক্ষক থেকে প্রিয় শিক্ষক বেছে নিতে কষ্ট করতে হয় না একটুও ।  তিনি শ্রী বিশ্বরঞ্জন চট্টোপাধ্যায় ।  আমাদের বিশু স্যার ।  প্রাথমিক জীবনের শিক্ষক ।  আমাদের আইডল । 
স্কুলে ভর্তি হবার আগেই তাঁকে চিনি ।  সশরীরে নয় ,  ব্যক্তিত্বে ।  ভয় আর শ্রদ্ধার অপূর্ব মিশেলে মনের ভেতর তৈরি হয়েছিল অন্যরকম এক অনুভূতি ।  প্রথম দেখার আগেই তাঁর কত গল্প শুনেছি ।  তিনি নিষ্ঠুর ,  নাকি স্নেহপরায়ণ দেবতা ,  তা বুঝে উঠতে বেগ পেতে হয়েছিল ।  স্কুলে ভর্তি হবার পরও বিষয়টা পরিষ্কার হলো না ।  নার্সারি থেকে ২য় শ্রেণী পর্যন্ত -  -  প্রথম তিনবছর তাঁর কোন ক্লাস ছিল না আমাদের সাথে ।  তাই নিষ্ঠুর নাকি স্নেহপরায়ণের দোলচালটা থেকেই গিয়েছিল ।  ভয়টা কাজ করত খুব ,  না জানি থ্রি তে উঠে তাঁর মুখোমুখি হলে কী অবস্থা হবে !  
কোথায় কী !  প্রথমদিন ক্লাস করার পর ভয়ভীতি ,  আশঙ্কা ,  কাঁপুনি এক লহমায় উড়িয়ে ছোট্ট বুকের ভেতরে আসন করে নিলেন স্নেহপরায়ণ দেবতারূপে ।  সেই সাথে এও বুঝলাম ,  কেন তাকে নিয়ে এত গল্প চালু । 
এরপর শুধু মুগ্ধতা ।  সবসময় যে মুগ্ধতায় আচ্ছন্ন হয়ে থাকতাম তা কিন্তু নয় ।  কখনও কখনও মূর্তিমান আতঙ্ক হয়ে আবির্ভূত হতেন তিনি ।  হাতের বেতখানা যেন তলোয়ার হয়ে কচুকাটা করত দুরন্ত কৈশরকে ।  তবে তা খুব স্বল্প সময়ের জন্য ।  এ বিষয়ে তিনি প্রায়ই বলতেন ,   ‘ শাসন করা তারই সাজে ।  আদর করে যে !  ’  তখন বিশ্বাস হত না কথাটা ,  স্যার আবার আমাদের আদর করেন কখন ।  এখন বুঝি ,  পেছনে ফিরে তাকালেই দেখতে পাই আদরমাখা সেই ছবি । 
লক্ষকোটি বাঙালির মতো রবীন্দ্রনাথ আজ আমার রক্তের সাথে মিশে গেছে ।  সে তো এমনি এমনি নয় ।  আমাদের বিশু স্যারই দেখিয়েছিলেন ,  কীভাবে রবি ঠাকুরকে বুঝতে হয় ।  সেই পঞ্চম শ্রেীণতে  ‘ আষাঢ় ’  কবিতা পড়াতে গিয়ে শুরু ।  রবিঠাকুরকে ঠিক সেভাবে আজও আত্মস্থ করার চেষ্টা করছি ।  আমরা ছড়া - কবিতা পড়তাম গড়গড় করে ।  বিশু স্যার বললেন তা হবে না । 
আমরা পড়লাম -  - 
 ‘ নীল নবঘণে আষাঢ় গগণে তিল ঠাঁই আর নাহিরে
ও গো আজ তোরা যাসনে ঘরের বাহিরে ।  ’ 
আমরা বার বার একই ভুল করছিলাম ।  বিশু স্যার বললে  ‘ ও গো ’  বলে থামতে হবে ।   ‘ কমা ’ টা কি রবিঠাকুর এমনি এমনি বসিয়েছেন ?  তারপর প্রতিটি কবিতা যেভাবে পড়ালেন ,  আবিষ্কার করলাম কবিতার আসল সৌন্দর্য । 
স্যারের নিজের একটা কবিতা ছিল ।  ঠিক কবিতা নয় ,  বিদ্রুপ ।  আমাদের ওপর যখন খুব বেশি বিরক্ত হয়ে যেতেন তখন বলতেন সেটা -  - 
 ‘ হাড় - হাভাতে ছন্ন ছাড়া
পোড়া - কপালে লক্ষ্মীছাড়া
সব প ’ ড়ে মরেছে আমার ঘাড়ে !  ’ 
স্যার কথা বলতেন পুরোপুরি শুদ্ধ ভাষায় ।  মাঝে মাঝে বেশি বিরক্ত হলে পূর্ববঙ্গের একটা ব্যাক্যই শুধু বলতেন ,   ‘ হাই হাইরে ,  খাইছে আমারে ।  ’ 
স্যার মারতেন খুব কম ।  আমার ক্ষেত্রে সেটা আর কম ।  আমি খুব শান্ত স্বভাবের ছেলে ছিলাম ।  স্যারের সাথে কখনও মিথ্যে বলতে পারতাম না ।  একারণে স্যার আমাকে একটু বেশিই ভালবাসতেন ।  মেরেছেন আমাকে সবচেয়ে কম ।  তারপরও তিন দিনের মারের কথা ভুলতে পারব না ।  প্রথম মারটা দিলেন চতুর্থ শ্রেণিতে পড়াকালে ।  নিষ্ঠুর বানান ভুল করেছিলাম ।  স্যার আগের দিনই সতর্ক করে দিয়ে বলেছিলেন ,   ‘ সাবধান !  এই বানানটা ভুল হতে পারে ।  খুব ভালো করে মনে রাখবে ।  ’  কিন্তু আমরা মনে রাখিনি ।  তখন আর সবার সাথে আমাকেও মার খেতে হলো ।  
আরেক দিনের মারাটা ভোলার নয় কখনও ।  সে মারে আঘাতের জোর যতটা না ছিল ,  অপমানের জ্বালা ছিল অনেক বেশি ।  গোটা স্কুলের ছেলে - মেয়ে হাঁ করে উপভোগ করেছিল সেই অপমানের দৃশ্য ।  মাঝে মাঝে উদ্ভটসব কাজ করে ফেলতাম আমি ।  স্যার এমনিতে প্রাইভেট পড়াতে চাইতেন না ।  কিন্তু ছাত্র আর অভিভাবকদের তাগাদায় বাধ্য হতেন ।  সকালে আর রাত্রে দুটো ব্যাচ ছিল স্যারের ।  সকালে পড়াতেন স্কুলে ,  রাতে বাড়িতে ।  তখন পরীক্ষা চলছিল ।  একদিন সন্ধ্যায় পড়তে যাওয়ার সময় কে যেন বলল ,  পরীক্ষার সময় আবার কীসের প্রাইভেট পড়িস ?  আমি ভাবলাম ,   ‘ তাই তো ?  পরীক্ষার পড়া তো আগেই পড়া আছে ,  সেগুলো বাসায় বসেই তো পড়া যায় !  ’  
অতএব দুদিন পড়তে গেলাম না ।  তৃতীয় দিন ধরলেন স্যার ।  পরীক্ষা দিতে ঢেকার সময় কদম তলায় স্যারের সামনে পড়ে গেলাম । 
 ‘ কী - রে পড়তে আসিসনি কেন দুদিন ?  ’ 
কী জবাব দেব ?  চুপ করে রইলাম ।  স্যার ,  প্রথমে কানটা ধরলেন ।  পরে গালের চামড়া ধরে ঘুরিয়ে জোরসে লাগালেন সপাটে চড় ।  দুই - তিনটা ।  আমি তখন পৃথিবীতে নেই ।  কয়েকশো জোড়া চোখ তখন ড্যাব - ড্যাব করে আমার দিকে তাকিয়ে রয়েছে ।  কোনওমতে চোখের পানি সংবরণ করে লজ্জিত - অপমানিত পায়ে পরীক্ষার হলে ঢুকে পড়লাম । 
পরীক্ষাটা খারাপ হলো না ,  কিন্তু অপমানের চূড়ান্ত হতে তখনও বাকি ।  স্কুল থেকে ফেরার পথে পড়লাম ছোট চাচার পাল্লায় ।  তার দোকানের সামনে দিয়েই বাড়ি ফিরতে হয় ।  অবশ্য অন্য একটা পথও আছে ।  কিন্তু সে পথে গেলেও কী রেহাই মিলবে ,  বরং বাড়ি গিয়ে আরও বড় শাস্তির মুখোমুখি হতে হবে ।  ভাবলাম যাই ,  চাচার দোকানের সামনে দিয়েই ।  চাচার যা স্বভাব ,  শাস্তি দেবার থাকলে লোকজন মানবেন না ।  আর যদি এখান থেকে রেহায় পেয়ে যাই তবে বাড়ি গিয়ে হয়তো কিছু বলবেন না !  কিন্তুে আমার আশাঙ্কাই সত্যি হলো ।  রাস্তা থেকে ডেকে ভরা বাজারে চাচা আমাকে জুতো পেটা করলেন ।  চাচার প্রশ্ন ছিল ,  স্যার কেন মারলেন ? 
জবাব দিতে পারিনি ।  দিলেই বা কী ছাড়তেন ?  আরও বেশি মার জুটত কপালে ।  স্যার কী জানতেন এ কথা ?  মনে হয় না ।  আজ বলতে দ্বিধা নেই ,   ‘ স্যার ,  যে কদিন আপনি আমাকে মেরেছেন সেই কদিন ছোট চাচার হাতে পিটুনি খেতে হয়েছে ।   ‘ কিন্তু স্যার ,  আপনার মারের ভেতর সতর্কতা থাকত ।  যেন বড় রকমের আঘাত না পাই ।  ছোট চাচার মারে তার ছিটেফোঁটাও থাকত না ।  নির্দয়ভাবে গরুপেটা করতেন ।  ’ 
আমি জানতাম স্যার ,  এই লেখাটা যখন ম্যাগাজিনে ছাপা হবে ,  আপনার হাতে পড়বে ,   সেদিনি এই ঘটনা জেনে আপনি কষ্ট পাবেন ।  কিন্তু কী স্বার্থপর আপনি !  এই কষ্টটার ভয়ে চলে গেলেন ! 
জানেন স্যার ,  আজ খুব কেঁদেছি ।  হাউমাউ করে কেঁদেছি ।  সেই নয় বছর আগে আমার ছোটবোনের বিয়ের আসরে ওকে বিদায় দিয়ে শেষবারের মতো কেঁদেছিলাম । 
একদিনের ঘটনা খুব করে মনে পড়ে ।  মার বাঁচাতে কী দক্ষতাটাই না দেখিয়েছিলাম সেদিন ।  বিকেলে গেছি স্যারের বাড়িতে ।  খাটে বিছানা পেতে তার ওপর বসে আমরা ।  স্যার চেয়ারে বসা ।  কী এক কারণে স্যার অন্যমনস্ক হয়ে পড়েছিলেন ।  এই ফাঁকে কোনো দুষ্টুমিতে হেসে ওঠে একজন ।  উচ্চ হাসি ।  সেই হাসি সংক্রমিত হয়ে ছড়িয়ে পড়ে সবার ভেতর ।  আমার লক্ষ স্যারের দিকে ।  জলন্ত দৃষ্টিতে পরখ করছেন স্যার ।  রক্তহীম করা সেই দৃষ্টিতেই যা বোঝার বুঝে গেলাম ।  প্রলয় নামবে এখনই ।  
ওদিকে হাসি আমাকেও আক্রান্ত করতে চাইছে ।  কিন্তু স্যারের অগ্নিদৃষ্টিকেই বা উপেক্ষা করি কীভাবে ?  কলমের ক্যাপাটা খুলে মুখে পুরালাম ।  দাঁত দিয়ে কামড়ে ধরলাম ওটা ।  কোনও মতে হাসি চেপে রাখতে পারলাম ।  স্যার চালের বাতা থেকে বেতটা নামিয়ে পাইকারি হারে পিটুনিটা দিলেন ।  এত নির্দয় হতে স্যারকে দেখিনি কখনও ।  ভেবেছিলাম এতজন ছেলের মধ্যে কে হেসেছে আর কে হাসেনি এটা হয়তো স্যার খেয়াল করেননি ।  তাই মার আমিও হয়তো এড়াতে পারব না ।  কিন্তু ওই যে পাখির চোখ যাকে বলে ।  সবাইকে ঠ্যাঙালেও আমার গায়ে টোকাটিও দিলেন না স্যার ।  বন্ধুরা অবশ্য ব্যাপারটা বোঝেনি ।  পরে আমাকে ছেঁকে ধরে সবাই ।  কেন স্যার আমাকে মারেননি ।  আমি বললাম সেকথা ।  অনেকেই আফসোস করল ,  ইশ এই বুদ্ধিটা কেন আমার মাথায় আসেনি ।  কেউ কেউ বলল ,  এ বুদ্ধি মাথায় এলেও হাসি ঠেকিয়ে রাখতে পারতাম না ।  ধন্যি তোর প্রচেষ্টা !  
প্রতিদিন সন্ধ্যার ঠিক আগে স্যারের বাড়ি যেতাম ,  হারিকেন জ্বালিয়ে ।  সন্ধ্যায় মসজিদে আজানের সুর ,  অন্যদিকে স্যারের ঘরে শাঁখ বাজত ।  কাকীমা -  -  মানে ,  স্যারের স্ত্রী উঠোনের কোণে যত্ন করে লাগানো তুলসি গাছটার সামনে দাঁড়িয়ে সান্ধ্য - আহ্নিক করতেন ।  দুই ধর্মের দু - রকম সাংস্কৃতির বিরল দৃশ্য উপভোগের সে এক গৌরবময় ইতিহাস ।  আমাদের পড়াতে - পড়াতে খবর শুনতেন স্যার ।  রেডিও বাংলাদেশ ,  আকাশবাণী ও বিবিসি ।  খবর শোনার অভ্যাসটা ওখান থেকেই তৈরি হলো ।  খবরের সময় কাকীমা ভেতর থেকে মুড়ি পাঠাতেন ।  মেশিনে ভাজা ইন্ডিয়ান মুড়ি ,  তাতে সরিষার তেল মাখানো ।  সেই তেল মেশানো মুড়ির অপূর্ব স্বাদ আজও খুঁজে ফিরি । 

বিজয়ের মেয়ের সাথে বিশু স্যার । 
স্যারের বাড়িতে পড়তে যাওয়ার কারণে তাঁদের পরিবারের সাথে ঘনিষ্ট সম্পর্ক গড়ে উঠেছিল ।  স্যারের এক ছেলে দুই মেয়ে ।  বড় মেয়ে লিপি আমাদের পাঁচ বছরের বড় ,  তবু তাকে তুই সম্মোধন করতাম ।  ছোট মেয়ে টপি আর একমাত্র ছেলে বিজয় আমাদের দুই ক্লাস ওপরে পড়ত ।  তবুও তাঁদেরকে নাম ধরে ডাকতাম ।  একেবারে বন্ধুর মতো সম্পর্ক ছিল ওদের সাথে ।  
 
মায়ের শ্রাদ্ধক্রিয়ায় ব্যস্ত বিশু স্যার ।  পাশে লিপিদি । 

স্যার আপনি কি জানতেন ,  ছমাস পরেই বিজয়কে এভাবে এই জায়গায় বসতে হবে ? 
আর ছিলেন ঠাকুরমা ।  মানে স্যারের মা ।  সত্তুরেরও বেশি বয়সী ওই বৃদ্ধা আমাকে খুব ভালোসাতেন ।  আমাদের গ্রামের অধিকাংশ ছেলেমেয়ের পড়াশোনার হাতেখড়ি হতো তাঁর হাতেই ।  আমি অবশ্য তাঁর কাছে পড়িনি কখনও ।  তবে আমার ছোটচাচা তাঁর কাছে বর্ণমালা শিখেছেন ।  ঠাকুরমা আমাকে কখনও শুধু রনি নামে ডাকেননি ।  বলতেন  ‘ খোকনের ভাইপো রনি ’  ।  আমাদের বর্ণশিক্ষা হয়েছে আদর্শলিপি পড়ে ,  কিন্তু ঠাকুরমা পড়াতেন বিদ্যাসাগরের বর্ণ পরিচয়ের প্রথমভাগ - দ্বিতীয়ভাগ ।  তাঁর কাছে পড়া ছেলেমেয়েরা যুক্তবর্ণতে বেশ এক্সপার্ট হয়ে উঠত ।  ঠাকুরমা প্রায়ই বিপদে ফেলে দিতেন ।  কঠিন কঠিন সব বানান ধরে বসতেন ।  প্রায়ই তাচ্ছিল্যের সুরে বলতেন ,   ‘ জানবি কী করে ,  পড়িস তো বিশুর কাছে ,  ও বানানের কী মুণ্ডুটা জানে ?  ’ 
একথা শুনে স্যার মৃদু হাসতেন শুধু ।  
 
মৃত্যুর আগে শেষ শয্যায় ঠাকুর্মা
শেষ দিকে এসে স্যারের বাড়িতে থাকা শুরু কররাম আমি আর এক বন্ধু ।  দিনের বেলা তিনবার গিয়ে বাড়ি থেকে খেয়ে আসতাম ।  স্যারের ছেলেমেয়েদের সাথে ঘনিষ্ঠতা আরও বাড়ল ।  কিন্তু বিদায়ের রাগিনি বাজল খুব শিঘ্রি ।  পরীক্ষার শেষ হলো ।  প্রাইমারির পাঠ চুকল ।  স্যারের সাথে ,  তার পরিবারের সাথে বিচ্ছেদটা ঘটল দ্রুত ।  তবে স্যারকে ভুলিনি আমি ।  ভুলিনি তার পরিবারকেও ।  লিপিদি আর টপিদির বিয়ে হয়েছে বহুদিন হলো ।  তারা যখন বাপের বাড়ি বেড়াতে আসে মাঝে মাঝে দেখা হয় ।  গ্রামে গেলেই চেষ্টা করি স্যারের বাড়ি গিয়ে কাকিমাকে একবার দেখে আসার ।  আর ঠাকুর্মা ?  ১০৩ বছর বয়সে গত বছর তিনি না ফেরার দেশে চলে গিয়েছেন ।  
এই লেখাটা অনেক আগের ।  তুলে রেখেছিলাম ।  ভেবেছিলাম লেখাটা শিক্ষক দিবসে সচলে পোস্ট করব ।  তারপর কোনও এক ম্যাগাজিনে ছেপে স্যারের হাতে ধরিয়ে দেব লেখাটা ।  
আমার কল্পনায় একটা ছবি ভাসে একথা ভাবলে ।  স্যার লেখাটা পড়ে আমাকে জড়িয়ে ধরছেন ।  কিন্তু স্যার আপনি স্বপ্নেও ভাবিনি ,  আপনার বুকটা এভাবে সরিয়ে নেবেন ! 

 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
 *  প্রিয় সচল আজকের লেখায় টাইপো ,  ভুল ত্রুটি থাকলে প্লিজ ওগুলো কষ্ট করে বুঝে নিন ।  আমি পারছি না ওগুলো ঠিক করতে । 
 *  লেখাটা ফেসবুকেও নোট আকারে প্রকাশ করলাম ,  সচলরা আমাকে ক্ষমা করবেন ।  আমি সহ্য করতে পারছিলাম না । 

ছবি :  


 








বাংলার তরু - লতা - গুল্ম - ২৮  :  বিড়ালনখা




বিড়ালনখা ।  গাছটা চিনতাম ,  ফুলটা দেখিনি কখনও কিংবা দেখলেও মনে নেই ।  সত্যি বলতে গাছটাও খেয়াল করে দেখিনি কোনো দিন ।  এবারও হয়তো দেখা হত না ,  ভাগ্যক্রমে হয়ে গেল ।  অফিস থেকে তিনদিনের ছুটি নিয়ে বাড়ি গিয়েছিল মার্চের ১৫ তারিখে ।  উদ্দেশ্যই ছিল কিছু গাছ পালার ছবি তুলব ।  এজন্য নতুন ক্যামেরাও কিনে ফেললাম ।  কিন্তু বাড়ি গিয়ে মনে হলো সময় সুযোগ যখন আছে ,  দক্ষিণ পাড়ার কুমোরদের  ( মৃৎশিল্পিদের )  কিছু ছবি তুললে ক্ষতি কী ।  বৃক্ষপ্রেমি স্কুলপড়ুয়া দুই খালাতো ভাইকে নিয়ে চললাম কুমোর পাড়ার দিকে ।  এক বাঁশবাগানের কাছে এসে খালাতো ভাই পারভেজ বলল ,   ‘ ভাইয়া ,  ওই মসুরক্ষেতে ধুতরো গাছ আছে ।  ’ 
আমার সংগ্রহে ধুতরোর কোনো ছবি ছিল না ।  বললাম ,   ‘ ঠিক আছে ফেরার পথে দেখা যাবে ।  ’ 
ফেরার পথে সত্যি সত্যিই কতগুলো ধুতরো গাছের দেখা পেলাম ।  কায়দা করে তুললাম বেশ কয়েকটা ছবি ।  এবার ফেরার পালা ।  পারভেজ বলল ,   ‘ সোজা পথ এড়িয়ে বাঁশবাগানের পাশ দিয়ে যদি যায় ,  তবে পথ খানিকটা কমে ।  ’ 
তো ধরলাম সেই সোজা পথ ।  হঠাৎ একটা ক্ষেতের বেড়ায় ফুটে থাকা সুন্দর কিছু ফুলের ওপর চোখ আটকে গেল । 
 ‘ বাহ !  চমৎকার ফুল তো ।  ’  আনমনে কথাটা বলে ক্যামেরা তাক করলাম সেদিকে ।  কিন্তু ছবি তুললেও মনের ভেতর খচখচানি রয়েই গেল -  - গাছটার নাম জানি না যে ?  ঠিক সেই সময় এক চেনা ভদ্রলোক ওই পথ দিয়ে মাঠ থেকে ফিরছিলেন ।  তাঁকে জিজ্ঞাস করলাম ।  ভদ্রলোক বললেন ,  বিড়ালনখা ।  এমন নামের কারণও ব্যাখ্যা করলেন তিনি ।  পরে আসি সেই ব্যাখ্যায় । 
বিড়ালনখাকে আগে যতই অবহেলা করি না কেন ,  এ গাছ যে বহুবার বনেবাদাড়ে ,  ঝোপে - জঙ্গলে দেখেছি -  - সে নিশ্চয়তা আমি পাচ্ছি স্মৃতির কাছ থেকে ।  স্মৃতিই আমাকে জানিয়ে দেয় অজস্রবার এর সাথে জংলা মাঠে পরিচয় হয়েছে । 

বিড়ালনখা বাংলাদেশের প্রায় সব অঞ্চলে সব গ্রামেই দেখা যায় ।  লতা জাতীয় ঝোপালো গাছ ।  পুরোপুরি  লতাও নয় আবার ঝোপাল গুল্মও নয় ।  মালতীলতার মত বৈশিষ্ট্য অনেকটা
যেহেতু লতা - উদ্ভিদ ,  তাই আলাদা করে কাণ্ড চিহ্নিত করার কোনো দরকার আছে বলে মনে হয় না ।  লতার রং সবুজ ।  লতা বলে প্রতিটা গাছের উচ্চতারও কোনো ধরাবাঁধা সীমা নেই ।  বহুবর্ষজীবি উদ্ভিদ ।  লতার গায়ে দেড় থেকে দুই ইঞ্চি দূরে দূরে একটা করে পাতা থাকে ।  

পাতার রং সবুজ ।  প্রায় গোলাকার ।  পাতার বোঁটা থেকে শীর্ষ প্রান্তের দৈর্ঘ্য দেড় ইঞ্চির মত ।  পাতা পাতলা ।  বোটা খুবই ছোট ,  আধা সেণ্টিমিটারের মত হবে ।  প্রতিটা পাতার বোঁটার গোড়ায় একটা করে বিড়ালের নখের মত বাঁকানো ছোট্ট ছোট্ট কাঁটা থাকে ।  তাই এর নাম বিড়ালনখা ।  প্রতিটা কাঁটার দৈর্ঘ্য এক সেণ্টিমিটার মত হবে ।  

বিড়ালনখার ফুল ভারী সুন্দর দেখতে ।  ফুলের রং সাদা ।  চারটে পাপড়ি থেকে ।  তবে ফুলের সৌন্দর্য পাপড়িতে নয় ,  কিশোরে ।  চার পাপড়ির মাঝখানে বেশ বড় বড় বড় ২০ / ৩০টা কিশোর থাকে ।  কিশোর গোল করে সাজানো থাকে ,  অনেকটা শিরীষফুলের মত ।  কিশোরের রঙ বেগুনিভাব গোলাপি ।  ফুলে গন্ধ আছে কিনা বলতে পারছি না ।  এই যাহ ,  ভুল একটা করেছি গন্ধ না নিয়ে । 

প্রতিটা ফুল থেকে বেগুনের মত একটা কের ফল ধরে ।  ছোট্ট ছোট্ট ।  নিমের ফলের মত ।  ফলের রং সবুজ অথবা বেগুনি ।  ভেতরে বেগুনের বিঁচির মত ছোট্ট ছোট্ট বীজ থাকে ।  উইকিপিডিয়া থেকে নেয়া ওপরের ছবিটা ঠিক আমাদের দেশের বিড়ালানখার নয় ,  তবে প্রজাতিটা এক ।  বিড়াল নখার ফল - বীজের সাথে হুবহু মিল ।  

বিড়ালনখা গাছে ফাগুন মাসে ফুল - ফল আসে ।  চৈত্র বৈশাখে ফল পাকে ।  বর্ষাকালে ফল থেকে চারা গজার । 
বিড়ালনখার বৈজ্ঞানিক নাম জানা ছিল না ।   ‘ বৃক্ষকথা ’  নামে ফেসবুক গ্রুপে ছবি পোস্ট করে নামটা জানতে চেয়েছিলেন ।  কোলকাতার অপর্নাদি জানিয়ে কৃতার্থ করলেন এই অধমকে । 
বিড়ালনখার বৈজ্ঞানিক নাম :  Capparis Spinosa
আগের পর্ব  :  বাংলার তরু - লতা - গুল্ম - ২৭  :  লজ্জাবতী






আলোহীন জোনাকি



সন্ধ্যা হলেই হারিকেন জ্বেলে পড়তে যেতাম বিশু স্যারের বাড়ি ।  হিন্দু পাড়া ।  ধূপ - ধুনোর গন্ধে মন ভরে যেত ।  শাঁখের পুঁউ - উ - উ .  .  . ধ্বনি চিরতরের জন্য নস্টালজিক এক ছবি এঁকে দিয়েছিল মানসপটে ।  ধীরে ধীরে সন্ধ্যা ঘনাত ।  দিনের শেষ কর্মচাঞ্চল্যের ভেতর দিয়ে নেমে আসত রাতের অন্ধকার ।  কিছুক্ষণ পর গোল আয়নার মতো পুর্ণ চাঁদ অন্ধকারকে হটিয়ে গড়ত মায়ময় এক জগৎ ।  স্যারের বাড়ির সামনের দিকটা বুনো জঙ্গলে ঠাঁসা ।  ভাট - আশশেওড়ার দঙ্গলে আটকে যেত পলায়নরত অন্ধকার ।  কিন্তু তাতেও কি রেহায় আছে !  জঙ্গলে জমে থাকা অন্ধকারকে হটাতে শুরু হত জোনাকির অভিযান ।  কাজলা দিদি পড়তাম আর বার বার তাকাতাম ওদিকে ।  সত্যিই থোকায় থোকায় জোনাক জ্বলছে !  আজ এত বছর পর কখনও ধূপ - ধুনোর গন্ধ পেলে ,  কিংবা কোথাও শঙ্খধ্বনি কর্ণকুহরে আঘাত হানলে বিদ্যুদ্বেগে ফিরে যাই ছেলেবেলার সেই সপ্নালু সন্ধ্যায় ।  চোখের সামমে যেন ধীরে ধীরে জমাট বাঁধে সেদিনের সেই অন্ধকার ।  জোনাকির ঝিকিমিকি কাঁপন তোলে বুকে । 

জোনাকি নিয়ে অজস্র নস্টালজিক ঘটনা ঘুমিয়ে আছে স্মৃতিকোষে ।  তবে সেগুলো আজ আলোচনার বিষয় নয় ।  আলোহীন জোনাকি নিয়েই আজ কলম ধরা । 
অনেকেই হয়তো ভাবছেন ?  জোনাকি আলোহীন হয় নাকি ? 
হয় ।  দিনের বেলায় ।  আসলে অনেকে দিনের বেলায় জোনাকি দেখলে চেনেনই না ।  আমি অবশ্য ছোটবেলা থেকেই চিনি ।  কীভাবে চিনতে শিখেচিলাম ,  তা আজ মনে নেই ।  তবে অবাক বিস্ময়ে লক্ষ করলাম গাঁয়ের ছোটরাতো চেনেই না ,  বড়দের অনেকেও জোনাকি পোকা কেমন বলতে পারেন না । 
গত বর্ষায় মাঠে বেরিয়েছিলাম ।  একটা ঘন জঙ্গলে দেখা পেলাম বেশ কিছু জোনাকি ।  সাথে ছিল আমার তিন সাগরেদ ।  দুজন এসএসসি পরীক্ষার্থী আরেকজন অনার্স শেষ বর্ষের । 
 ‘ দেখো তো ,  এই পোকাটা চেনো কিনা ।  ’  বললাম আমি । 

ওদের উত্তর শুনে অবাক হলাম ,  কেউ চিনতে পারল না পোকাটাকে ।  যখন বললাম জোনাকি ,  তখন ওরা অবাক হলো ।  জোনাকি এমন হয় ! 
অথচ জোনাকি ওরা দেখে প্রতিদিন ।  রাতের আঁধারে ,  নিমগাছের পাতায় পাতায় ,  সজনে গাছের ডালে ডালে ,  পুকুর পাড়ে ঝোপে - ঝাড়ে ,  মানকচুর দঙ্গলে ।  কিন্তু সবই দূর থেকে দেখা ।  শুধু আলোটুকু ।  কাছ থেকে দেখার চেষ্টাও করেনি কখনও ।  তাহলে চিনবে কী করে ? 

হাতে ক্যামেরা ছিল ।  ছবি তুলতে তো বারণ নেই । 

ঢাকা শহরে জোনাকি খুঁজে পাওয়া দায় ।  কিন্তু ঢাকার অদূরে জাহাঙ্গীরনগর বিশ্ববিদ্যালয়ে পাবেন অজস্র জোনাকি ।  দিনে - রাতে ,  সবসময় । 

প্রাচীন সভ্যতার নমুনা দেখতে গত শরতে গিয়েছিলাম নরসিংদীর উয়ারী - বটেশ্বরে ।  বটেশ্বর গ্রামটা যেন সেই আদিকালের গ্রাম রয়ে গেছে আজও ।  লোক - বসতি কম ।  চারদিকে বড় বড় বাগান আর বুনো জঙ্গল ।  মাঝ বিকেলেই অন্ধকার নেমে এলো ।  জোনাকিরা বেরিয়ে আসতে শুরু করেছে ।  আমরা চলেছি হাবিবুল্লাহ পাঠানের বাড়ির দিকে ।  চিকন রাস্তা ।  গাড়ি আর ভেতরে যাবে না ।  অগত্যা গাড়ি সেখানে রেখেই হাঁটতে শুরু করলাম ।  পাশে এক বাতাবী লেবুর পাতায় দেখলাম একজোড়া জোনাকি ।  রোমান্টিক কাজে ব্যস্ত ।  ক্যামেরা ফোকাস করতে না করতেই কী বুঝল জানি না ,  পরস্পারকে ছেড়ে দিল ।  তবে দুটোকে এক ফ্রেমে বন্দি করতে পারলাম । 

এই হেমন্তে আমাদের গাঁয়ের মাঠেও পেলাম বেশ কিছু ছবি । 


 
রাতে টর্চ লাইট হাতে বেরিয়ে পড়লাম পকুর ধারে ঝোপের ভেতেরে ।  ধরে নিয়ে এলাম বেশ কটা জোনাকি ।  কাগজের ওপর রেখে কিংবা বোতলে ভরে ছবি নিলাম । 

একটা ভীষণ প্রতিবাদ করছিল ।  তাই দু আঙুলে ধরে ওর ছবি নিতে হল । 

প্রিয় সচল ,  জোনাকি সম্পর্কে বিস্তারিত বর্ণনায় গেলাম না ।  সত্যি বলতে কি ,  রাতচরা এই ক্ষুদ্র প্রাণিদের সম্পর্কে খুব বেশি জানিও না ।  তবে ভবিষ্যতে আরও ছবি ও বিস্তারিত বর্ণণা নিয়ে হাজির হতে চাই ।  তা - ই জোনাকি সম্পর্কে যে যতটুকু জানেন ,  শেয়ার করলে উপকৃত হব । 






বুক রিভিউ  :  পর্বতের নেশায় অদম্য প্রাণ




জিম করবেট হলেন জঙ্গলের বিজ্ঞানী ।  জঙ্গলের প্রতি পরতে পরতে লুকিয়ে থাকে মৃত্যু ,  জিাঘংসা ,  কূটিলতা ।  সে সব শুধু সুনিপূণ ভাবে আবিষ্কারই করেনি করবেট ,  রীতিমত জঙ্গলের আইন তৈরি করে উত্তরসুরিদের জন্য একটা সুনির্দিষ্টি পথনির্দেশনা রেখে গেছেন ।  জঙ্গল আজ বিলুপ্তির মুখে ,  তাই করবেটের  ‘  ‘ জাঙাল লোর ’  ’  কতদিন কাজে লাগবে তা নিয়ে সন্দিহান আমরা ।  কিন্তু অ্যাডভেঞ্চার যাদের রক্তে মিশে আছে ,  তারা কী থেমে যাবেন ।  না ,  তাই কি হয় !  শিকারের নেশা মানুষ কমাতে বাধ্য হয়েছে ,  কিন্তু দিন দিন বেড়ে চলে পর্বতের হাতছানি ।  এক হিমালয়ই ভুলিয়ে ভালিয়ে তার বুকে ডেকে নিয়ে শত শত পর্বতারোহীর প্রাণ কেড়ে নেয় ।  হিমালয় যেন মায়াবী ঘাতক -  - সে এভারেস্টই হোক আর কাঞ্চনজঙ্ঘা কিংবা অন্নপূর্ণা ।  কিন্তু এর মায়ডাকও তো উপেক্ষা করার মত নয় ।  তাই পদে পদে মৃত্যুর হাতছানি উপেক্ষা করে ,  তুষারের বুকে অগ্নির উপাখ্যান রচনা করতে নিশিতে পাওয়া মানুষের মতো চূড়ার দিকে অগ্রসর হন অদম্য প্রাণ অভিযাত্রীকেরা । 

এড ভিশ্চার্য
করবেটকে যদি জঙ্গলের বিজ্ঞানী বলা যায় ,  এড ভিশ্চার্যকে পর্বতের বিজ্ঞানী বলতে কারও দ্বিধা থাকার কথা নয় ।  পর্বতের প্রতিটা ধাপে ,  বরফের পরতে ঘাপটি মেরে থাকে বিভীষিকাময় মৃত্যু ।  তুষার ঝড় ,  তুষার ধ্বস -  - এসব তো আছেই ।  এসব থেকে নিজেকে রক্ষা করে কীভাবে সামিটে শেষ পেরেক ঠুকতে হয় তার অনুপুঙ্খ বর্ণনায় ঋব্ধ এই বই । 
বইটিতে যদি ঢালাওভাবে পর্বত আরোহণের কৌশল টাইপের বর্ণণা থাকত তাহলে পাঠক ধরে রাখতে ব্যর্থ হত নিশ্চিত ।  এখানেই লেখকের মুন্সিয়ানা ,  করবেটের মতো তিনিও হাত বাড়িয়েছেন তাঁর দীর্ঘ মাউন্টেনার জীবনের রোমান্সকর অভিজ্ঞতার ঝুলিতে ।  সেখান থেকে একে একে তুলে এনেছেন কীভাবে তীলে তীলে নিজেকে মাউন্টেনার হিসেবে গড়ে তুলতে হয় ,  কীভাবে একটা দলকে নেতৃত্ব দিতে হয় ,  কীভাবে প্রতিটি পদচিহ্ন পর্বতের বুকে আঁকতে হয় ,  কী ভাবে বিপদগ্রস্ত সঙ্গিকে সহযোগিতা করতে হয় ,  কীভাবে পর্বতে রোপ ফিক্সড করতে হয় ,  কখন সামিটের প্রস্তুতি নিতে হয় ,  কখন সামিট থেকে ফিরে আসতে হয় ?  তুষার ঝড় কিংবা বরফ ধ্বসে কীভাবে আত্মরক্ষা করতে হয় -  - তাও হাতে কলমে দেখিয়ে দিয়েছেন এড ভিশ্চার্য । 

মূল ইংরেজি বই
১৯৯৬ সালের এভারেস্ট বিপর্যয়ের চাক্ষুষ বর্ণণা আপনাকে টানটান উত্তেজনায় ঠাসা থৃলারের স্বাদ পাইয়ে দেবে ।  কিন্তু কিংবদন্তি পর্বতারোহী রব হল ,  গ্রে বল ,  কিংবা শঁতাল মাদুইয়ের নির্মম মৃত্যুতে দুফোঁটা চোখার জল সংবরণ করা সাধ্যাতিত । 

সজল খালেদ
একটা কথা ভাবতে অবাক লাগে ,  এই বই যিনি অনুবাদ করেছেন ,  তাও এমন ঝরঝরে অনুবাদ -  - তিনি নিজেই কেন পাহাড়ের কাছে পরাজিত হলেন !  তাঁর কী মনে ছিল না ভিশ্চার্যের কিংবদন্তি বাণী -  -  “ পর্বতারোহীদের পর্বতের মন বুঝতে হয় ”  কিংবা  “ সামিট করা বাধ্যতামূলক নয় ,  ফিরে আসা বাধ্যতামূলক ।  ” 
বন্ধুরা ,  বলছিলাম অকাল প্রয়াত পর্বতারোহী সজল খালেদের কথা ।  এড ভিশ্চার্যের এই বিখ্যাত বইটির অনুবাদ শেষ করেই তিনি পাহাড়ের বুকে নিজের জীবনকে সপে দিয়েছেন ।  বইটি পড়তে গিয়ে রব হল ,  গ্রে বল ,  কিংবা শঁতাল মাদুই যেমন আপনাকে কাঁদাবে ,  পুরো বইটা পড়ার সময় সজল খালেদ নামটাও পাথর চাপা দিয়ে আপনার বুকটা ভারী করে রাখবে । 

আমরা যারা ঘরকুনো বাঙালী ,  বইটি তাদের কল্পনার ভেলার ভাসিয়ে একটানে নিয়ে যাবে হিমালয়ের দুলঙ্ঘনীয় ১৪ টি ৮০০ মিটার পর্বতের শিখরে । 
 “ পাহাড়ের নেশায় অদম্য প্রাণ ”  বইটা বাংলায় প্রকাশ করেছে বেঙ্গল ফাউন্ডেশন ।  তবে এর সবচেয়ে বড় প্রাপ্তী প্রিয় কাজিদা অর্থাৎ কাজী আনোয়ার হোসেনের ভূমিকা ।  বইটির দাম ৪০০ টাকা । 

ছবি :  


 








বাংলার গুল্ম - তরু - লতা - ৪  :  আকন্দ




আকন্দের  ফুলকুড়ি আমাকে খুব টানত ।  ফুলকুড়িগুলো যেন ফুল নয় ,  প্লাস্টিকের তৈরি কোনো বড় বড় পুঁতি ।  তাই আকন্দ গাছ দেখলেই ছুটে যেতাম ।  ছিঁড়ে আনতাম অফোটা কুড়ি ।  ফোটা ফুলে তেমন আগ্রহ ছিল না ।  কিন্তু এই আকন্দফুলেই একদিন এমন এলার্জি হয়ে গেল ,  বহুদিন পর্যন্ত আকন্দ গাছের ছায়টিও মাড়ায়নি ।  এলার্জি শুরু হয়েছিল আকন্দে অসম্ভব সুন্দর ফল তুলতে গিয়ে ।  দেখি একধরনের শুয়োপোকা আরামে শুয়ে আছে আকন্দের ফুলে - ফলে ।  আসলে পোকাটা দেখতে বিশ্রি ।  তার ওপর ওর গায়ে চটচটে এক ধরনের তরল মাখানো যেন ।  দেখলেই গা ঘিন ঘিন করে ।  সেই থেকে আমি আর আকন্দগাছের আশপাশে হাঁটিনি বহুদিন ।  পরে অবশ্য এলার্জি কেটে যায় । 

আকন্দ গুল্ম জাতীয় উদ্ভিদ ।  এরা ভাঁটফুল বা কালকসুন্দার মতো জমাট ঝোপ কম পছন্দ করে ।  গাঁয়ের পথের দুপাশে এদের দেখা মেলে সবচেয়ে বেশি ।  আবার খুব বেশি ছায়াও এরা পছন্দ করে না ।  তাই বড় বড় গাছের নিচে ,  কিবা বাঁশবনে ,  বাগানে এদের কম দেখা যায় ।  তবে ছোট - ছোট গুল্মের ওপর নিজের বাহাদুরিটা ফলাতে পারে বলেই বাঁছড়া জাতীয় জমিতে এদের দেখা মেলে ।  আরেক জায়গাও এদের দেখা যায় ।  উঁই ঢিবি ।  আসলে উঁই ঢিবিটা মনে হয় সব গুল্মদের একটু বেশি পছন্দ ।  উঁই ঢিবির মাটি একটু বেশি উর্বর কিনা ! 

আকন্দ বাসকলতা ঘেরা এক নীল মঠ -  -  আপনার মনে
ভাঙিতেছে ধীরে ধীর;  -  -  চারদিকে এইসব আশ্চর্য উচ্ছ্বাস —  জীবনান্দ দাশ
আকন্দ গাছ ৬ - ৭ ফুট পর্যন্ত লম্বা হতে পারে ।  কিন্ত এদে কাণ্ড নরম হওয়ায় ফুল আর ফলের ভারে হেলে পড়াভাব দেখা যায় ।  তাই পূর্ণ বয়স্ক আকন্দের উচ্চতাটা চোখে দেখে ঠিক অনুমান করা মুশকিল ।  আকন্দের কাণ্ডের রং সাদাটে সবুজ ।  কাণ্ড  বেশ নরম ।  ফল ধরতে শরু করলে কিছুটা শক্ত হয়ে যায় ।  ঝোপ জাতীয় উদ্ভিদ হলেও এর কাণ্ড থেকে কোনো ডালপালা বের হয় না ।  মূল থেকে একাধিক কাণ্ড বেরিয়ে ঝোপ তৈরি করে ।  কাণ্ডের বেড় ১ - ৩ ইঞ্চি হতে পারে । 

আকন্দের পাতা দেখতে অনেকটা বটের পাতার মতো ।  বটের পাতার মতোই পুরু ।  বটের পাতা ভাঙলে যেমন সাদা আঠা বের হয় ,  আকন্দের পাতা ভাঙলেও সাদা আঠা পাওয়া যায় ।  তবে বটের পাতার সাথে এর বড় পার্থক্য হলো ,  এর পাতা খুবই নরম ।  পাতা মসৃণ ।  সরল ।  উপবৃত্তাকার ।  আকন্দের পাতা লম্বায় ৬ - ৮ ইঞ্চি  হতে পারে ।  ঠিক মাঝ বরাবর পতার প্রস্থ ৩ - ৪ ইঞ্চি ।  আকন্দের পাতা হালকা বা সাদটে সবুজ । 

আকন্দ ফুলরে কালো ভীমরুল এইখানে করে গুঞ্জরণ — জীবনান্দ দাশ
 ( ছবি :  উইকিপিডিয়া ) 
আকন্দ দুই রকমের ।  একটার ফুল সাদা রঙের ,  অন্যটার ফুলের রং সাদাটে বেগুনি ।  সাদাটে বেগুনি আকন্দগাছই বেশি দেখা যায় ।  আকন্দ ফুলে চারটি পাঁড়ড়ি থাকে ।  এর পাতার মতো ফুলের পাঁড়ড়িও বেশ পুরু ।  ফুলের ব্যাস ১ - ১ . ৫ ইঞ্চি ।  ফুলে হালকা গন্ধ আছে ।  চৈত্র মাসে আকন্দগাছে ফুল আসে । 

সাদা আকন্দ

আকন্দের ফল সবুজ রঙের ।  লম্বাটে ।  ফল চার ইঞ্চি লম্বা হয় ।  ফলের ভেতর তুলোর মতো আশ থাকে ।  তবে এই আশ স্তরে স্তরে সাজানো থাকে থাকে ।  প্রতিটা স্তরে মাঝে একটা করে পাতলা বিঁচির স্তর  থাকে ।  

মূলত ফলের গায়ে পাখনার মতো লেগে থাকে আঁশগুলো ।  ফল পাকার পর বিঁচি সহ বাতাসে উড়ে দূরে চলে যায় আকন্দের আশ ।  

অর্থাৎ আকন্দের বংশবিস্তারে আশ এবং বাতাসের ভূমিকা বিরাট ।  

আকন্দের ফল পাকে জৈষ্ঠ্য মাসে ফল পাকার পর আকন্দ গাছ মারা যায় ।  আকন্দ গাছ এক বর্ষজীবি । 
ছবি  :  রাজামশায়
আকন্দের বৈজ্ঞানিক নাম Calotropis gigantea
 -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  -  - 
এই সিরিজের অন্য লেখাগুলো
বাংলার গুল্ম - তরু - লতা - ১  :  শিয়ালকাঁটা
বাংলার গুল্ম - তরু - লতা - ২  :  ভাঁটফুল
বাংলার গুল্ম - তরু - লতা - ৩  :  কালকসুন্দা  /  কালকসিন্দা






বাংলার তরু - লতা - গুল্ম - ৪৬ :  চোরকাঁটা 




আধাফুঠ উঁচুতে উঠে গেছে যেন মাঠ ।  চোরকাঁটার সেই গালিচা মাড়িয়ে আমরা ফুটবল নিয়ে দাপিয়ে বেড়াতাম ।  দলে - মলে যেত চোরকাঁটার বাদামি সৌন্দর্য ।  চোরকাঁটাও মুখ বুজে এ অন্যায় মেনে নেয় না ।  প্রতিশোধ নেয় কাঁটার মতো ফল আমাদের পোশাকে বিঁধিয়ে দিয়ে ।  অস্বস্তি লাগে তাতে ।  কিছুটা চুলকায়ও ।  কিন্তু পোশাক থেকে খুঁটে খুঁটে চোরকাঁটা ছাড়ানোর যে মজা ,  তার কাছে সামান্য অস্বস্তি চুলকানি কিছুই নয় ।  অনেক সময় ইচ্ছে করেই চোরকাঁটার দঙ্গলে পা ডুবিয়ে পোশাক গেঁথে নিতাম ।  খুঁটে - বেছে কাঁটা ছাড়াবার ওই মজাটুকুর লোভে ।  শুধু স্কুলে মাঠেই নয় ,  বিকেলে নদীর ধারে খেলতে যেতাম ।  সেখানেও চোরকাঁটার রাজত্ব ।  তবে আমাদের দাপাটের কাছে হার মেনে কয়েকদিনেই রাজ্য ছেড়ে করুণ পরিণতি বরণ করতে হত চোরকাঁটাদের । 

বাংলাদেশের প্রায় সব এলাকায় চোরকাঁটা দেখা যায় ।  শহর - গাঁয়ে সমানভাবে ।  স্কুল মাঠের পুরোটাই দখল করে নেই জংলি এই ঘাসটা । 
তবে সারাবছর ওর দিক ফিরেও তাকায় না কেউ ।  তবে বিকেলে যে ঘাসের ওপর বসা হয় ,  তার জন্য ময়লা হাত থেকে রক্ষা পায় পোশাক ,  সে - ই ঘাসগুলোই চোরকাঁটা গাছের মুল অংশ ।  কিন্তু বর্ষার আগে ঠিক নিজেকে মেলে ধরতে পারে না চোরকাঁটা ।  তারপর পুরো বর্ষা ও শরৎকাল জুড়েই ওদের অস্তিত্ব জানান দেয় চোরকাঁটা । 

চোরকাঁটা ঘাস জাতীয় উদ্ভিদ ।  তাই এদের উচ্চতা পরিমাপ করা যায় না ঠিকভাবে ।  কারণ কাণ্ড থেকে ডালপালা বের হলেই সেটা শুয়ে পড়ে মাটিতে ।  শাখা - প্রশাখার প্রতিটা গিঁট থেকে শিকড় গজায় ।  সেসব শিকড় শক্তভাবে গেঁথে যায় মাটিতে ।  অর্থাৎ জমাট ঘাসের একটা সবুজ গালিচা তৈরি করে চোরকাঁটারা ।  চোরকাটার কাণ্ড ও ডালপালার মধ্যে পার্থক্য বের করা কঠিন ।  কাণ্ড ও ডালপালা সাদাটে সবুজ ।  চ্যাপ্টা আকৃতির ।  কাণ্ড বা ডালপালার বেড় ১ - ২ মিলিমিটার মাত্র ।  কাণ্ড ও শাখা প্রশাখার ভারে আধা ইঞ্চি দূরত্বে একটা করে গিঁট বের হয় ।  গিঁটের গোড়া থেকে একটা করে বের হয় লম্বা পাতা ।  কাণ্ডের গায়ে পাতার বোঁটা শাড়ির মতো পেঁচিয়ে থাকে । 

পাতা সবুজ রংয়ের ।  লম্বা ।  দৈর্ঘ্য ১ - ৩ ইঞ্চি ।  প্রস্থ ২ মিলিমিটার ।  একটা মধ্য - শিরা দৈর্ঘ্য বরাবর পাতাকে দুই ভাগে ভাগ করেছে ।  পাতা খুবই পাতলা । 
কাণ্ড ও শাখা প্রশাখা রসালো ।  তবে নরম নয় চিমটে টেনে ছিড়তে শক্তি লাগে । 

চোরকাঁটা বলে আমরা যে জিনিসটাকে চিনি ,  সেগুলো লেগে থাকে একটা লম্বা শীষের গায়ে ।  এটাই মূলত চোরকাটার পুষ্পমঞ্জুরি ।  মঞ্জুরি আধা থেকে এক ফুট পর্যন্ত উঁচু হয় ।  মঞ্জুরি বহুপুষ্পক ।  প্রতিটা মঞ্জুরির শীর্ষভাগ অনেকগুলো চোরকাঁটা থাকে ।  চোরকাঁটা মূলত ফল ।  ধান ও গমের মতো আকার দেখা যায় চোরকাঁটার ।  তারপর ফলের গায়ে ছোট ছোট সাদা সাদা ফুল বের হয় ।  ফুল খুবই ক্ষুদ্র ।  ফুলের আকার আকৃতি পরিমাপ করা কঠিনতম কাজ ।  ফুলের পরাগায়নের ওপর নির্ভর করে ফল পুষ্ট না অপুষ্ট হবে ।  ঠিক ধান ও গমের মতো ।  ফুলের তুলনায় ফল বেশ বড় ।  লম্বাটে ।  বাদামি রংয়ের ।  ফলের আগার দিকে তীক্ষè শুঁঙ্গ থাকে ।  এ কারণেই ফলটা কাঁটার আকৃতি পায় ।  ফলের ভেতরে ধানের চালের মতো বিচি থাকে ।  তবে বিচি চালের থেকে অনেক ছোট চিকন এবং লম্বাটে ।  বিচি এক বীজপত্রি । 

চোরকাঁটা মূলত বর্ষজীবী তৃণ ।  বর্ষার শুরুতে এদের মঞ্জুরি বড় হতে শুরু করে ।  শরতের শেষ পর্যন্ত চোরকাঁটার ফুল - ফল বীজের কার্যক্রম চলে । 
স্থানীয় নাম  :  ভাটুই ,  চোরকাঁটা

ইংরেজি নাম  :  Lesser spear grass ,  Mackie ' s pest ,  pilipiliula . 
বৈজ্ঞানিক নাম  :  Chrysopogon aciculatus . 
আগের পর্ব  :  বাংলার তরু লতা গুল্ম - ৪৫  :  কালোকেশি






বাংলার তরু - লতা - গুল্ম - ২৬  :  স্বর্ণলতা  /  আলোকলতা




আমাদের গ্রামের পাশ দিয়ে বয়ে গেছে সীমান্তরেখা ইছামতী ।  নদীর গতিপথকে অনুসরণ করে সাপের মত হেলেদুলে বয়ে গেছে প্রশ্বস্ত মেঠো পথ ।  দু ’ পাশে সোনালি ,  শিরিষ আর বাবলা ঝোপের আচ্ছাদন ।  ছোট ছোট বাবলা গাছের মাথায় যেন কাঁচা সোনার প্রলেপ দেয়া ।  গ্রিষ্মের হাহাকার ম্লান করে ঝিকিয়ে ওঠে সেই সোনার প্রলেপ ।  চোখ ধাঁধিয়ে দেয় ।  প্রশান্তি দেয় মনকে ।  কিন্তু প্রদ্বীপের নীচের যেমন অন্ধকারের রাজত্ব ,  প্রকৃতির সেই সুবর্ণ প্রলেপের নীচেয় গুমরে মরে প্রকৃতির কন্যারা ।  

হ্যাঁ ,  পাঠক সোনার প্রলেপ বলতে আমি স্বর্ণলতা বা আলোক লতাকে বুঝিয়েছি ।  গ্রিষ্মের আগুন ঝরা দুপুরে গনগনে সূর্যালোক থেকে সবটুকু রং শুষে নিয়ে যেন স্বর্ণলতা নিজের গায়ে মাখে ।  স্বর্ণলতার এই সুবর্ণ রূপকে কাঁচা সোনা ছাড়া আর কার সাথেই তুলনা করবেন ? 

স্বর্ণলতা লতা জাতীয় বহুর্ষজীবি উদ্ভিত ।  পরজীবি ।  অন্য উদ্ভিদের গায়েই এর বসবাস ।  জীবন - ধারণের জন্যও নির্ভর করতে হয় অন্য উদ্ভিদের ওপর ।  বাংলার প্রায় সর্বোত্র এদের দেখা মেলে ।  সারা বছরই দেখা যায় ।  তবে গ্রীষ্ম কালে এদের সৌন্দর্য্যরে শতভাগ প্রস্ফুটন ঘটে । 
স্বর্ণলতা আর দশটা পরজীবি উদ্ভিদের চেয়ে আলাদা ।  আলাদা আর দশটা লতার চেয়েও ।  স্বর্ণলতার পাতা - ফল হয় না ।  তবে শাখা প্রশাখা গজায় অবিশ্বাস্য দ্রুততায় অবিশ্বাস্য সংখ্যায় ।  

বলার অপেক্ষা রাখে না ,  স্বর্ণলতা রং সোনালি ।  লতা বা শাখা - প্রশাখা অত্যান্ত নরম ও রসালো ।  মসৃণ ।  খুবই চিকন ।  লতার বেড় ২ - ৩ মিলিটার হয় মাত্র । 

আগেই বলেছি ,  স্বর্ণলতায় ফল পাতা হয় না ।  তবে ফুল হয় ।  লতার গায়ে ২ - ৩ ইঞ্চি দূরে দূরে গিঁট থাকে ।  সেই গিঁট থেকে স্বর্ণলতার ফুল বের হয় ।   খুব ছোট ছোট ।  কলসাকৃতির ।  ফুলের রং সাদা ,  কলসের মাঝখানে হলুদ রঙের কিশোর থাকে ।  

প্রতিটা গিঁট থেকে একটা করে পুষ্প মঞ্জরি বের হয় ।  মঞ্জরি বহুপষ্পক ।  

স্বর্ণলতার ফল বা বীজ হয় না তাই এদের বংশবৃদ্ধি ঘটে অঙ্গজ প্রজননের মাধ্যমে ।  আমার কাছে পাথরকুচি আর লজ্জাবতীর মত স্বর্ণলতাও আশ্চর্য উদ্ভিদ ।  সেটা এর বংশবিস্তার পদ্ধতির কারণেই ।  কোনো গাছের মাথা থেকে স্বর্ণলতার একটু অংশ ছিঁড়ে অন্য কোনো গাছের মাথায় ফেলে দিলেই কয়েক সপ্তাহের মধ্যেই সেই গাছের জেঁকে বসে স্বর্ণলতা । 

সাধারণত রাখাল আর শিশু - কিশোরদের মাধ্যমেই স্বর্ণলতার বংশ বিস্তার ছড়িয়ে পড়ে দূর দূরান্তে ।  এক গাছ থেকে স্বর্ণলতা ছিঁড়ে ছড়িয়ে দেয় দূর - দূরান্তের কোনো ঝোপ কিংবা গাছের ওপর ।   ওরা এটাকে মজার খেলা হিসেবেই নেয় ।  ছোটবেলায় আমিও খেলেছি এই মজার খেলা । 
ঠিক শিকড় বলতে যা বোঝায় স্বর্ণলতার তেমন শিকড় থাকে না ।  তবে এক গাছ থেকে আরেক গাছে ফেলার পর এর গায়ে একধরনের তন্তু গজায় ।  সেই তন্তুই আঠার মত গেথে দেয় আক্রান্ত গাছের গায়ে ।  স্বর্ণলতা যে গাছের মাথায় নিজের আধিপত্য বিস্তার করে সেই গাছের ওপরই খাদ্যনির্ভর হয়ে বেঁচে থাকে ।  পোষক গাছ থেকে রস শোষণ করে জীবন ধারণ করে ।  স্বররণলতার খাদ্য যোগাতে গিয়ে ধীওে ধীওে মৃত্যুর পথে এগিয়ে যায় আক্রান্ত গাছ ।  আশ্রয়দাতাকে তীলে তীলে শেষ কওে দেয় বলে এর ইংরেজি নাম Devis Hair  বা শয়তানের চুল । 
স্বর্ণলতা বা আলোকলতার বৈজ্ঞানিক নাম  :  Cuscuta Reflexa
আগের পর্ব  :  বাংলার তরু - লতা - গুল্ম - ২৫  :  কার্পাস তুলা






হাবুলের জলদস্যু জাহাজ




লেখক মাহবুব আজাদের সাথে আমার ব্যক্তিগত পরিচয় নেই ।  তাঁকে চিনি হিমুদা হিসেবে ।  সচলের মাধ্যমে ।  তাঁর প্রায় সব লেখাই আমার পড়া ।  আসলে পড়তে বাধ্য হই ।  লেখার যেমন ধার - ভার ,  তেমনি ঠোঁটকাটা স্বভাবের মানুষ ,  তাঁর ব্যক্তিত্বের কাছে মনে মনে সবসময় আমি কুঁকড়ে থাকি ।  তবে তাঁর লেখা পড়ে নাড়া খাই ,  গোয়েন্দা ঝাকানাকা হাসিয়ে কাঁদিয়ে মারে ।  তাঁর গল্পের কথাও জানি ।  আমি যখন সেবাতে ছিলাম সেসময় তাঁর এক অতিপ্রকৃতিক উপন্যাসিকা ছাপা হয়েছিল ।  কী বলব ,  সবগুলোই মুগ্ধ করার মতো ।  কিন্তু তাঁর ছোটদের গল্পের কথা একেবারে অজানা ছিল আমার ।  অণুদার মুখে প্রথম শুনলাম  “ হাবুলের জলদস্যু জাহাজ ”  এর কথা । 
কোথা থেকে বের হচ্ছে ? 
অনার্য থেকে ,  জানালেন অণুদা । 
অনার্য !  অবাক হলাম ।  অনার্যের কর্ণধার সফিক রহমান আমার খুব কাছের মানুষ ,  বড়ভাই ,  বন্ধু ।  তাছাড়া ছায়াবীথির একেবারে পাশেই তাঁর অফিস ।  ছায়াবীথির অফিসে রোজ একবার করে পা পড়ে ।  সফিক ভাই ,  সুজন ভাইদের সাথে জম্পেস আড্ডা জমে রোজ ।  তবু আমি টের পাইনি হিমুদার বই অনার্য থেকে বের হচ্ছে ।  আসলে সফিক ভাই জানতেন না মাহাবুব আজাদের অন্য নাম হিমু ।  তিনি শুধু মাহবুব আজাদকেই চেনেন ।  আর ছায়াবীথির সুজন ভাই হিমুদা চেনেন ,  কিন্তু মাহবুব আজাদ তাঁর কাছে অচেনা লেখক ।  এই জট ছাড়েনি বলেই আগে জানতে পারিনি ।  কিন্তু যখন জানলাম ,  তখন খুব ইচ্ছে হলো বইটা পড়ার ।  কিশোর গল্প তিনি কেমন লেখেন এ ব্যাপারটা জানার দরকার ছিল ।  কিন্তু বইটা মেলায় আর আসে না ।  যাই হোক ,  শেষমেষ যখন পড়লাম ,  তখন একটা রিভিউ লেখার লোভ সামলাতে পারলাম না । 
পড়লাম ।  পাঠপ্রতিক্রিয়া ? 
কারও সাথে তুলনা করতে যাব না ।  হিমুদা হিমুদাই ।   তাঁর গল্প তাঁর নিজের মতো করেই পূর্ণতা পেয়েছে ।  এখনকার বইমেলায় ছোটদের বইয়ে যেমন জ্বিন - ভূতের ছড়াছড়ি ,  তাতে এই বই যেন এক টুকরো দখিনা বাতাস হয়ে এসেছে শিশু - কিশোর সাহিত্যে ।  গল্পে যেমন ছোটরা আছে ,  আছে বুড়ো খোকাদেরর ছেলেমানুষিও ।  আছেন আজব মজার দাদুরা ,  মামারা আর বাবা - মায়েরা ।  ভাইবোন ,  বন্ধুদের কথা নাইবা বললাম ।   সবাই মিলে ছোটদের যে জগৎ তৈরি করেছেন ,  তা আমাদের সমাজের বাইরের কোনও কল্পকাহিনী নয় ।  কিন্তু সত্যিকারের মাুনষ হয়ে ওঠার পথে একজন শিশুর বিকাশ ঘটার প্রতিটি বাঁক উঠে এসেছে গল্পের ছত্রে ছত্রে ।  গল্পে মেসেজ আছে ,  উপদেশ নেই ।  হাসি আছে ,  আছে ভালোবাসা ।  গল্পের চরিত্রের সাথে মিশে গিয়ে শিশুরা নিজের অজান্তেই মস্তিষ্কে গেঁথে নেবে মানুষ হবার মন্ত্র ।  
মোট দশটা গল্প আছে ৭৮ পৃষ্ঠার বইটিতে -  - 
১ .  হাবুলের জলদস্যু
২ .  বুলুদের বারান্দার চড়ুইগুলি
৩ .  আলোদাদুর গল্প
৪ .  শিলাবৃষ্টির গল্প
৫ .  মিতুন যেদিন ডাল বাঁধলো
৬ .  দাদিভাইয়ের বাগান
৭ .  বইদাদু
৮ .  বড়বুর কাছে লেখা
৯ .  গুড্ডুর সাইকেল শেখা
১০ .  অনেক রকম গন্ধ
দশটাই ছোট গল্প ।  তাই কাহিনীর বর্ণনা ফাঁস করলাম না ।  শুধু এটুকু বলব ,  এমন একটা বই থাকলে আপনার লাইব্রেরি যেমন সমৃদ্ধ হবে ,  তেমনি আপনার  পরবর্তী প্রজন্মের জন্য এক অমূল্য সম্পদ গচ্ছিত রেখে যেতে পারবেন ।  
বইটির প্রচ্ছদ এঁকেছেন আমাদের স্যামদা ।  আর অলঙ্করণ করেছেন রকিবুল হাসান পলাশ । 
অমর একুশে বইমেলায় ,  বইটি পাওয়া যাবে  “ অনার্য ” এর স্টলে ।  স্টল নং ২৯৭ - ২৯৮ ।  দাম  :  ১২০ টাকা ।  বইমেলায় পাবেন ৯০টাকায় । 






বাংলার তরু - লতা - গুল্ম - ৩৪  :  ধুতরা




ধুতরাকে গাঁয়ের মানুষে ভয় পায় ।  কারণ এর ফুল বড্ড বিষাক্ত ।  আমরাও ভয় পেতাম ।  কিন্তু মাঝে - মাঝেই ভুলে যেতাম ভয়ের কথা ,  ধুতরার বিষের কথা ।  মা - দাদীরা বলতেন ,  ধুতরোর ফুল নাকে শুঁকলে মানুষ পাগল হয়ে যায় ।  কথাটা কতটা সত্যি জানতাম না ।  তবে ধুতরোর ফুল নিয়ে খেলা করলেও নাকে শুঁকতাম না কখনও । 

গাছিদের জন্য ধুতরার ফুল মোক্ষম অস্ত্র ।  রাতে রস চুরি হয় ।  রস চোরের সিংহভাগই কিশোর ।  এরা শুধু খাওয়ার জন্য রস চুরি করত ,  বাণিজ্যিক উদ্দেশ্যে নয় ।  এদের ঠেকাতে সন্ধ্যাবেলায় রসের ভাড়ের ভেতর ডালসহ ধুতরা ফুল ভরে আসতেন গাছিরা ।  রস থাকত নিরাপদ ।  ফুলের বিষের ভয়েই নিরাপদ ।   

ধুতরাকে আমরা আর সব পশ্চিমবঙ্গীয় ভাষার মতো বলতাম ধুতরো ।  ধুতরোর ফল নিয়ে খেলা করতাম আমরা ।  খেলাঘরের সব্জি ।  নিষ্ঠুর খেলাও ছিল একটা -  - হাতের তালুতে রেখে ওপর দিকে ছুঁড়ে মারা ।  তারপর সেটা মাটিতে পড়ার আগেই হাতের উল্টো পিঠ দিয়ে পতন ঠেকানো ।  অনেকটা গুটি খেলার মতো ।  কিন্তু এটাই খেলার আসল উদ্দেশ্য নয় ।  হাতের উল্টো পিঠ দিয়ে যখন ধুতরো ফলের পতন ঠেকানো হত ,  তখন এর কাঁটা বিঁধে যেত হাতে ।  সেখান থেকে উঁকি দিত এক ফোঁটা রক্ত ।  যার হাতে যে যত বেশি রক্তের ফোঁটা ,  খেলায় তারই জিত ।  সুতরাং নিষ্ঠুর খেলা ছাড়া আর কী বলা যেতে পারে তাকে ? 

আগে রাস্তার পাশে ঝোপের ভেতরে যেখানে সেখনে দেখা যেত ধুতরো গাছ ।  ফুলে ফুলে সাদা হয়ে উঠত রাস্তার দু ’ পাশ ।  এখন ধুতরো গাছের সংখ্যা কমে এসেছে গ্রামাঞ্চলে ।  শহরে তো এ ফুল আগেও দেখা যেত না ,  এখন দেখার প্রশ্নই ওঠে না ।  তবু কিন্তু কয়েকটা গাছ আছে ঢাকা শহরে !  আমিও জানতাম না ।  একদিন বলধা গার্ডেনে গিয়েছিলাম গাছ - পালার ছবি ওঠাতে ।  ওখানেই পেয়ে গেলাম ফুল - ফলসহ বেশ কয়েকটা গাছ । 

বাংলাদেশের প্রায় সব অঞ্চলেই ধুতরো গাছ দেখা যেত আগে ।  সাধারণত শুষ্ক মাটিতে জন্মায় এরা ।  গাছ ৩ - ৪ ফুট পর্যন্ত লম্বা হয় ।  ঝোপালো ।  গুল্ম জাতীয় উদ্ভিদ । 

 কাণ্ড সাদাটে ধূসর ।  কাণ্ডের প্রায় গোড়া থেকেই ডাল বের হয় ।  তাই পুরোপুরি ঝোপ তৈরি করতে পারে ধুতরো গাছ ।  কাণ্ড মোটামুটি শক্ত ।  হালকা - পাতলা ।  ডাল - পালা নরম । 

ধুতরোর পাতা সবুজ রঙের ।  উপবৃত্তাকার ।  পাতা বেশ বড় ।  ৪ - ৫ ইঞ্চি লম্বা হয় ,  চওড়া ৩ ইঞ্চির মতো ।   একটা বোঁটায় একটা মাত্র পাতা থাকে ।  পাতা নরম ।  

ধুতরো ফুল সাদা রঙের ।  মাইকের মতো দেখতে ।  লম্বাটে ।  এক পাপড়ি বিশিষ্ট ।  মঞ্জরী এক পুষ্পক ।  ফুল ৩ - ৪ ইঞ্চি লম্বা হয় ।  ফুলের ব্যাস ২ - ৩ ইঞ্চি ।  ফুলের পরিধির কিনারগুলো চার পাঁচ জায়গায় কোঁচকানো ।  প্রতিটা কুঁচিতে একটা করে চূড়া থাকে ।  ফুলের ভেতর ৩ / ৪ টা কেশর থাকে ।  কেশরের পরাগরেণুতেই থাকে বিষাক্ত উপাদান ।  


পুকুর পাড়ে ধুতরা ফুলের সমারোহ ।  গুনে গুনে চারটে ফুল হাতে নিলেন ।  তারপর ধীরে ধীরে সেগুলো মুখে পুরে দিয়ে নীরবে ঘুমিয়ে পড়লেন । 
 -  - হাজার বছর ধরে ,  জহির রায়হান

 ] 
ফুলের কুড়ি সবুজ ,  মোঁচাকৃতির । 

ধুতরো ফল গোলাকার ।  সবুজ রঙের ।  গায়ে কাঁঠালের মতো সবুজ রঙের ভোঁতা কাঁটা থাকে ।  ভেতরে মোটর দানার মতো সাদা বীজ থাকে ।  পাকলে বীজ ছাই রং ধারণ করে । 
ধুতরো বারোমাসী গুল্ম ।  সারা বছর ফুল - ফল ধরে ।  ধুতরোর বৈজ্ঞানিক নাম :   Datura metel Linn . 
আগের পর্ব  :  বাংলার তরু - লতা - গুল্ম - ৩৩  :  ময়নাকাঁটা

ছবি :  


 








শামুকের ডিম




অনেকদিন পল্লীবর্ষার রূপ দেখিনি ।  এবার ঈদের ছুটি সেই সুযোগ করে দেয় ।  জংলায় নদীতে আমার ঘোরার অভ্যাস -  - সেকথা বোধকরি সচলদের জানতে বাকি নেই ।  বিশেষ করে বুনো গুল্ম - লতা ,  ফুল - ফলের তালাশ করতেই ঘাটে মাঠে ঘুরি ।  গাঁয়ের লোকে পাগল বলে ।  বলুক ।  আমি আমার কাজ করে যাই আপন মনে । 
ঈদের পরদিন পশ্চিম মাঠে গিয়েছিলাম ।  খালাতো ভাই বলল ,  সেখানে নাকি শাপলা - শালুকের ব্ড্ড বাড় - বাড়ন্ত ।  পশ্চিম মাঠে বর্ষাকালে পানি জমে যায় ।  সেখানকার শাপলা শালুকের ডেরা দেখে আসছি সেই শৈশব থেকে । 

পরনের লুঙ্গিটা কাছা মেরে নেমে পড়লাম মাঠের সেই হাঁটুসমান পানিতে ।  ভুল একটা হয়েছে ।  তেল মেখে আসিনি ।  এসব পানি বড্ড বিষাক্ত ।  গায়ে - পায়ে যেখানেই নগ্নতা পায় -  - কামড় বসায় ।  বড্ড চুলকায় বিষাক্ত পানির সেই কামড় ।  কী আর করা ! 
চরাচর জুড়ে রাজত্ব করছে শাপলা - শালুকের দঙ্গল ।  একটা শালুকের মধু খেতে এসে জুটেছে একটা ক্ষুধে জাতের মৌমাছি ।  ক্যামেরা হাতে থাকলে এই দৃশ্য ধরে রাখার লোভ কি সামলানো যায় । 

লাল রঙয়ের একজাতের ফড়িং উড়ছিল ফুলে ফুলে ।  ক্যামেরাবন্দী করলাম বেশকিছুর ।  কিন্তু ছবি একটাও মনের মতো হলো না ।  পেলাম হুবহু নয়নতারা ফুলের মতো দেখতে একজাতের জলজ ফুল ।  ছোটবেলায় প্রচুর দেখেছি এ জিনিস ।  বাড়ি এনে লাগাতামও ।  কিন্তু আমার বাগানে এর ফুল ফোটাতে পারিনি কোনদিন ।  এই উদ্ভিদটার নাম আমি জানতাম ।  এই লেখার মন্তব্যের ঘরে সচল ষষ্ঠ পাণ্ডবদা জানিয়েছেন ,  এর নাম মালঞ্চলতা ।  মালঞ্চ ফুলের ছবিটা দিলাম ।  নয়নতারার সাথে মিলিয়ে দেখতে পারেন ।  

অতি পরিচিত একজাতের শ্যাওলার দেখা মিলল ।  নদীতে গোসল করতে গেলে কালোপানির আড়ালে লুকিয়ে থাকা এই শ্যাওলা গায়ে মাথায় জড়িয়ে যেত ।  ষষ্ঠ পাণ্ডবদা বলেছেন এটা শ্যাওলার কোনও জাত নয় ।  এর নাম ঝাঁঝি । 

সবচেয়ে আমোদ পেলাম ব্যাঙের পিছনে ছুটে ।  খুব করে চাইছিলাম কোনও এক ব্যাঙ ব্যাটাকে শাপলার পাতার ওপর তুলে শট নিতে ।  তাড়িয়ে তুলছিলামও ,  কিন্তু শুটের সময়টুকু দিচ্ছিল না ব্যাটারা ।  তবে কথায় বলে ,  একবার না পারিলে দেখো শতবার !  শেষমেষ সফল হলাম । 

শাপলার পাতায় শামুক বসা দেখতেও মন্দ লাগে না । 

কয়েকটা জলজ গাছ দেখলাম ,  মাথা উঁচু করে দাঁড়িয়ে আছে ।  এটাকেই নলখাগড়া বলে জানতাম আমি ।  পণাণ্ডবদা জানিয়েছেন ,  এটা নলখাগড়া নয় ।  যাই হোক ,   তার মাথায় গোছা গোছা ফুল ফুটে ছিল ।  ক্যামেরায় আরও একবার ক্লিক ক্লিক শব্দ হলো । 

তবে পানি থেকে উঠবার সময় পেলাম মহামূল্যবান এক জিনিসের দেখা ।  আইলের গায়ে গোপন এক জায়গায় চুপটি করে বসে আছে শামুকের ডিম ।  দুর্লভ হয়তো নয় ।  কিন্তু বহুদিন এ জিনিস আমি দেখিনি ।  তাই ক্যামেরা হাতে থাকা অবস্থায় এমন কিছু পেয়ে যাওয়া সৌভাগ্যের বিষয় বৈকি ।  অর্থাৎ ক্লিক ক্লিক ।  


শামুকের ডিম নিয়ে আমি কিছু বলব না ।  যা বলার সুকুমার বাবুই বলে গেছেন -  -  আমি শুধু সেটা তুলে দিলাম এখানে । 

যে ডিম ফুটিয়া ছানা বাহির হয় ,  সেই ডিমগুলি দেখিতে বড়ই অদ্ভুত ।  কতগুলি ছোট ছোট পোঁটলা একসঙ্গে মালার মতো বাঁধা থাকে ।  প্রত্যেকটি পোঁটলার মধ্যে কতগুলি ডিম ।  এক একটি শামুক অনেকগুলি ডিম পাড়ে —  একশ দেড়শ হইতে দশ বিশ হাজার ।  







কুসুম ভরা বসন্তে - ২



ঢাকা শহরের অলিতে - গলিতে ফুটে রয়েছে অজস্র ফুল ।  কিন্তু সেসব ফুলের ছবি তোলাও কম ঝকমারি নয় ।  কখনো বা হৈ হৈ করে তেড়ে আসছে দারোয়ান ,  কখনো পুলিশ ।  সাধারণ মানুষ তেড়ে না এলেও মাঝে মাঝে বাঁকা মন্তব্য করতে ছাড়ছে না ।  হয়তো গভীর মনোযোগে ছবি তুলছি ,  কেউ একজন পাশে এসে জিজ্ঞেস করল ,   ‘ ভাই কী করেন ?  ’ গেল মনোযোগ ছিন্ন হয়ে !  
পরশু দিন ছবি তুলছিলাম কাকরাইলের এক ব্যাঙ্কের আঙিনা থেকে ।  ভালোই ভালোই তুলেও ফেললাম ।  সেখান থেকে সরে গিয়ে 
এক সরকারি ভবনের আঙিনা থেকে ছবি তোলার সময় বাঁধল বিপত্তি ।  পাশের সেই ব্যাঙ্কের এক দারোয়ান এসে বলল ,   ‘ স্যার কী করেন ?  ’  
 ‘ ছবি তুলছি ।  ’  তার দিকে না তাকিয়েই আমার জবাব । 
 ‘ কেন তুলছেন ?  ’  দারোয়ানের পাল্টা প্রশ্ন ।  
বুদ্ধুটাকে কে বোঝাবে কেন ছবি তুলছি ! 
মেজাজ সপ্তমে চড়িয়ে হাঁদাটা পাল্টা প্রশ্ন করল ,   ‘ কীসের ছবি তুলছেন ।  ’ 
বিরক্ত গলায় জবাবটা দিলাম ।  কিন্তু ব্যাটার মধ্যে সরে পড়ার কোনো লক্ষণ দেখলাম না ।  উল্টো প্রশ্ন করল ,   ‘ আপনাকে দেখলাম আমাদের ব্যাঙ্কের সামনে থেকে ছবি তুলতে ,  কেন ?  ’ 
কী জবাব দেব ?  ঠাণ্ডা মাথায় বোঝাবার চেষ্টা করলাম ,  কিন্তু ব্যাটা কিছুতেই বুঝতে চায় না ।  কেউ ফুলের ছবি তুলতে পারে ,  সে কথা সে বোঝার আইল দিয়েও গেল না ।  পাল্টা প্রশ্ন করল ,   ‘ আমাদের ব্যাঙ্কে সুন্দর কোনো জিনিস নেই যে ছবি তুলবেন ।  ’ 
মেজাজ আর ঠিক রাখতে পারলাম না ।  কাউন্টার অ্যাটাকের পথ ধরলাম ।  উল্টো প্রশ্নবাণে জর্জরিত করলাম বুদ্ধুটাকে ।  ব্যাটার তখন  ‘ ছেড়ে দে মা কেঁদে বাঁচি অবস্থা ’  -  -  সুড়সুড় করে কেটে পড়ল । 
আজ পড়েছিলাম এক পুলিশের পাল্লায় ।  তুলছিলাম এক বাড়ির পাঁচিল ডিঙিয়ে রাস্তায় ঝুঁকে পড়া মালতি ও রাধাচূড়ার ছবি ।  তখনই পেছন থেকে হাঁক ,   ‘ এই যে ,  শোনেন ।  ’  ন্যূনতম বিনয় বা ভদ্রতার লেশ নেই ব্যাটার চেহারায় ।   ‘ কী করছেন ?  ’ 
 ‘ ফুলের ছবি তুলছি ।  ’  জবাবে বললাম । 
 ‘ জানেন এটা কার বাসা ?  ’ 
ফুটপাথে হেলেপড়া ফুলের ছবি তুলতে গেলেও যদি জানতে হয় এটা কার বাসা ,  তো আমার ছবি তোলার সাধ নির্বাসনে দেয়া ছাড়া উপায় থাকবে না দেখি !  ছোট্ট করে জবাব দিলাম ,   ‘ না - তো ?  ’ 
পুলিশের চেহারা দেখে তখন মনে হলো ,  না - জানাটাই আমার অপরাধ ।  চেহারায় আমাকে বেকায়দায় ফেলতে পারার বিজয়চিহ্ন অঙ্কন করে বলল ,   ‘ বিচারপতির বাসা ।  ’ 
পুলিশে ছুঁলে ছত্রিশ ঘা জেনেও বললাম ,   ‘ বিচারপতির বাসা বলে কি ফুলের ছবি তোলাও নিষেধ ?  ’ 
 ‘ এখানে সব হারাম ।  ’  বাহাদুরী কণ্ঠে জবাব দিল পুলিশ । 
পুলিশকে ধন্যবাদ দিয়ে নিজের চেহারায় পরশুদিনের পশ্চাদ্ধাবনরনত দারোয়ানের প্রতিবিম্ব এঁকে সেখান থেকে কেটে পড়লাম । 
যত ঝক্কিই পোহাতে হোক ,  লোকে যতই পাগল ঠাওরাক আমাকে  ,  গাছ - ফুলের ছবি আমি তুলবই । 
ষোল -  - অপরাজিতা

সতেরো -  - অজ্ঞাত

আঠারো -  - মালতিলতা / বাগান বিলাস

উনিশ -  - অজ্ঞাত

বিশ -  - অজ্ঞাত

একুশ -  - কামিনি

বাইশ -  - গাঁদা

তেইশ -  - নাগেশ্বর

চব্বিশ -  - নাগলিঙ্গম

পঁচিশ -  - রঙ্গণ

ছাব্বিশ -  - অজ্ঞাত

সাতাশ -  - জিনিয়া  ( সম্ভবত ) 

আঠাশ -  - অজ্ঞাত

ঊনত্রিশ -  - অজ্ঞাত

ত্রিশ -  - অজ্ঞাত







